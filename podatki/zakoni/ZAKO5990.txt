1. SPLOŠNE DOLOČBE
1.1. Vsebina zakona
1. člen
(vsebina zakona)
Ta zakon določa:
1.    
pogoje za ustanovitev družb za upravljanje;
2.    
pogoje in način opravljanja storitev upravljanja investicijskih skladov;
3.    
prenos storitev upravljanja investicijskih skladov na druge osebe;
4.    
pogoje trženja enot investicijskih skladov v Republiki Sloveniji in
pogoje trženja enot investicijskih skladov, oblikovanih v Republiki Sloveniji,
v državi članici oziroma tretji državi;
5.    
vrste investicijskih skladov, pogoje za njihovo oblikovanje in način
njihovega poslovanja;
6.    
nadzor nad opravljanjem storitev upravljanja investicijskih skladov in
nadzor nad poslovanjem investicijskih skladov;
7.    
sodelovanje med nadzornimi organi.
2. člen
(prenos direktiv in izvajanje uredb
Evropske unije)
(1) S tem zakonom se v pravni red Republike
Slovenije prenašajo naslednje direktive Evropske unije:
1.    
Direktiva 2009/65/ES Evropskega parlamenta in Sveta z dne 13. julija
2009 o usklajevanju zakonov in drugih predpisov o kolektivnih naložbenih
podjemih za vlaganja v prenosljive vrednostne papirje (KNPVP) (UL L št. 302 z
dne 17. 11. 2009, str. 32; v nadaljnjem besedilu: Direktiva 2009/65/ES);
2.    
Direktiva Komisije 2010/44/EU z dne 1. julija 2010 o izvajanju Direktive
2009/65/ES Evropskega parlamenta in Sveta glede nekaterih določb o združitvah
skladov, centralno-napajalnih strukturah in postopku priglasitve (UL L št. 176
z dne 10. 7. 2010, str. 28; v nadaljnjem besedilu: Direktiva 2010/44/EU);
3.    
Direktiva Komisije št. 2010/43/EU z dne 1. julija 2010 o izvajanju
Direktive 2009/65/ES Evropskega parlamenta in Sveta o organizacijskih zahtevah,
navzkrižjih interesov, poslovanju, obvladovanju tveganja ter vsebini sporazuma
med depozitarjem in družbo za upravljanje (UL L št. 176 z dne 10. 7. 2010,
str. 42; v nadaljnjem besedilu: Direktiva 2010/43/EU);
4.    
Direktiva 2010/78/EU Evropskega parlamenta in Sveta z dne
24. novembra 2010 o spremembi direktiv 98/26/ES, 2002/87/ES, 2003/6/ES,
2003/41/ES, 2003/71/ES, 2004/39/ES, 2004/109/ES, 2005/60/ES, 2006/48/ES,
2006/49/ES in 2009/65/ES glede pristojnosti Evropskega nadzornega organa
(Evropski bančni organ), Evropskega nadzornega organa (Evropski organ za
zavarovanja in poklicne pokojnine) ter Evropskega nadzornega organa (Evropski
organ za vrednostne papirje in trge) organi (UL L št. 331 z dne 15. 12. 2010,
str. 120).
(2) S tem zakonom se podrobneje ureja
izvajanje naslednjih uredb Evropske unije:
1.    
Uredba Komisije (EU) št. 583/2010 z dne 1. julija 2010 o izvajanju
Direktive 2009/65/ES Evropskega parlamenta in Sveta v zvezi s ključnimi podatki
za vlagatelje in pogoji, ki jih je treba izpolniti pri posredovanju ključnih
podatkov za vlagatelje ali prospekta na trajnem nosilcu podatkov, ki ni papir,
ali na spletni strani (UL L št. 176 z dne 10. 7. 2010, str. 1; v
nadaljnjem besedilu: Uredba 583/2010/EU);
2.    
Uredba Komisije (EU) št. 584/2010 z dne 1. julija 2010 o izvajanju
Direktive 2009/65/ES Evropskega parlamenta in Sveta v zvezi z obliko in vsebino
standardnega uradnega obvestila in potrdila KNPVP, uporabo elektronske
komunikacije med pristojnimi organi za namene obveščanja in postopki za
preverjanje na kraju samem ali preiskavo ter izmenjavo informacij med
pristojnimi organi (UL L št. 176 z dne 10. 7. 2010, str. 16; v nadaljnjem
besedilu: Uredba 584/2010/EU).
1.2. Opredelitev pojmov in kratic
1.2.1. Splošni pojmi in kratice
3. člen
(kratice drugih zakonov in opredelitve
vsebine pojmov)
(1) Posamezne kratice, uporabljene v tem
zakonu, imajo naslednji pomen:
1.    
ZBan-1 je Zakon o bančništvu (Uradni list RS, št. 99/10 – uradno
prečiščeno besedilo, 52/11 – popr., 9/11 – ZPlaSS-B, 35/11 in 59/11);
2.    
ZGD-1 je Zakon o gospodarskih družbah (Uradni list RS, št. 65/09 –
uradno prečiščeno besedilo in 33/11);
3.    
ZTFI je Zakon o trgu finančnih inštrumentov (Uradni list RS, št. 108/10
– uradno prečiščeno besedilo);
4.    
ZZavar je Zakon o zavarovalništvu (Uradni list RS, št. 99/10 –
uradno prečiščeno besedilo);
5.    
ZNVP je Zakon o nematerializiranih vrednostnih papirjih (Uradni list RS,
2/07 – uradno prečiščeno besedilo, 67/07 – ZTFI in 58/09);
6.    
ZPre-1 je Zakon o prevzemih (Uradni list RS, št. 79/06, 67/07 –
ZTFI, 1/08, 68/08 in 35/11 – ORZPre75);
7.    
ZPPDFT je Zakon o preprečevanju pranja denarja in financiranja terorizma
(Uradni list RS, št. 60/07 in 19/10);
8.    
ZFK je Zakon o finančnih konglomeratih (Uradni list RS, št. 43/06);
9.    
ZUP je Zakon o splošnem upravnem postopku (Uradni list RS, št. 24/06 –
uradno prečiščeno besedilo, 105/06 – ZUS-1, 126/07, 65/08, 47/09 – odločba US
in 8/10);
10.  ZFPPIPP
je Zakon o finančnem poslovanju, postopkih zaradi insolventnosti in prisilnem
prenehanju (Uradni list RS, št. 126/07, 40/09, 59/09, 52/10, 106/10 –
ORZFPPIPP21, 26/11 in 47/11 – ORZFPPIPP21-1);
11.  ZISDU-1
je Zakon o investicijskih skladih in družbah za upravljanje (Uradni list RS,
št. 26/05 – uradno prečiščeno besedilo, 68/05 – odločba US, 92/07, 109/07 –
popr. in 65/08);
12.  ZPIZ-1
je Zakon o pokojninskem in invalidskem zavarovanju (Uradni list RS, št. 109/06
– uradno prečiščeno besedilo, 114/06 – ZUTPG, 10/08 – ZVarDod, 98/09 – ZIUZGK,
38/10 – ZUKN, 61/10 – ZSVarPre, 79/10 – ZPKDPIZ, 94/10 – ZIU, 40/11 –
ZSVarPre-A, 94/11 – odločba US, 105/11 – odločba US in 110/11 – ZDIU12);
13.  ESMA
je Evropski nadzorni organ - Evropski organ za vrednostne papirje in trge,
ustanovljen z Uredbo (EU) št. 1095/2010 Evropskega parlamenta in Sveta z
dne 24. novembra 2010 o ustanovitvi Evropskega nadzornega organa (Evropski
organ za vrednostne papirje in trge) in o spremembi Sklepa št. 716/2009/ES ter
razveljavitvi Sklepa Komisije 2009/77/ES (UL L št. 331 z dne 15. 12. 2010, str.
84; v nadaljnjem besedilu: Uredba 1095/2010/EU);
14.  EBA
je Evropski nadzorni organ - Evropski bančni organ, ustanovljen z Uredbo (EU)
št. 1093/2010 Evropskega parlamenta in Sveta z dne 24. novembra 2010 o
ustanovitvi Evropskega nadzornega organa (Evropski bančni organ) in o spremembi
Sklepa št. 716/2009/ES ter razveljavitvi Sklepa Komisije 2009/78/ES (UL L št.
331 z dne 15. 12. 2010, str. 12);
15.  EIOPA
je Evropski nadzorni organ - Evropski organ za zavarovanja in poklicne
pokojnine, ustanovljen z Uredbo (EU) št. 1094/2010 Evropskega parlamenta in
Sveta z dne 24. novembra 2010 o ustanovitvi Evropskega nadzornega organa
(Evropski organ za zavarovanja in poklicne pokojnine) in o spremembi Sklepa št.
716/2009/ES ter razveljavitvi Sklepa Komisije 2009/79/ES (UL L št. 331 z dne
15. 12. 2010, str. 48);
16.  ESBR
je Evropski odbor za sistemska tveganja, ustanovljen z Uredbo (EU) št.
1092/2010 Evropskega parlamenta in Sveta z dne 24. novembra 2010 o
makrobonitetnem nadzoru nad finančnim sistemom Evropske unije in ustanovitvi
Evropskega odbora za sistemska tveganja (UL L št. 331 z dne 15. 12. 2010,
str. 1).
(2) Pojmi, uporabljeni v tem zakonu, imajo
enak pomen kot:
1.    
pojmi, opredeljeni v naslednjih določbah ZBan-1, če za posamezen primer
ni določeno drugače:
- 
banka v prvem in četrtem odstavku 13. člena,
- 
kreditna institucija v tretjem odstavku 13. člena,
- 
ožji družinski član v drugem odstavku 30. člena;
2.    
pojmi, opredeljeni v naslednjih določbah ZTFI, če za posamezen primer ni
določeno drugače:
- 
Direktiva 2004/39/ES v devetem odstavku 2. člena,
- 
investicijsko podjetje v prvem in tretjem odstavku 11. člena,
- 
borznoposredniška družba v drugem odstavku 11. člena,
- 
klirinškodepotna družba v drugem odstavku 17. člena,
- 
upravljavec organiziranega trga v drugem odstavku 14. člena,
- 
finančni posrednik v 29. členu;
3.    
pojma, opredeljena v naslednjih določbah ZFK, če za posamezen primer ni
določeno drugače:
- 
zavarovalnica v 2. točki 2. člena,
- 
pozavarovalnica v 3. točki 2. člena;
4.    
pojma, opredeljena v naslednjih določbah ZFPPIPP, če za posamezen primer
ni določeno drugače:
- 
premoženje v prvem odstavku 10. člena,
- 
obveznosti v drugem odstavku 10. člena.
(3) Agencija je Agencija za trg vrednostnih
papirjev po ZTFI.
4. člen
(osebe po državi pripadnosti)
(1) Država članica je država članica
Evropske unije ali država podpisnica Sporazuma o ustanovitvi Evropskega gospodarskega
prostora (UL L št. 1 z dne 3. 1. 1994, str. 3).
(2) Tretja država je država, ki ni država
članica.
(3) Oseba posamezne države je fizična
oseba, ki ima v tej državi bivališče, in pravna oseba, ki ima na območju te
države sedež.
1.2.2. Investicijski skladi
5. člen
(investicijski sklad)
(1) Investicijski sklad je kolektivni
naložbeni podjem, katerega edini namen je, da javno zbira premoženje in ga v
skladu z vnaprej določeno naložbeno politiko nalaga v različne vrste naložb v
izključno korist imetnikov enot tega investicijskega sklada.
(2) Za javno zbiranje premoženja iz
prejšnjega odstavka se šteje vsako zbiranje premoženja fizičnih oseb, pravnih
oseb in drugih subjektov zasebnega in javnega prava. Ne gre za javno zbiranje
premoženja, če se zbira zgolj premoženje dobro poučenih vlagateljev iz 44.
člena ZTFI.
(3) Investicijski sklad je lahko UCITS
sklad ali ne-UCITS sklad.
(4) Če se investicijski sklad iz države
članice ali tretje države upravlja sam, se določbe tega zakona, ki se nanašajo
na družbo za upravljanje države članice ali družbo za upravljanje tretje
države, uporabljajo neposredno za investicijski sklad.
6. člen
(UCITS sklad in ne-UCITS sklad)
(1) UCITS sklad je odprt investicijski
sklad:
1.    
katerega edini namen je nalaganje sredstev v vrednostne papirje in druge
likvidne finančne naložbe po načelih razpršitve tveganj, in
2.    
ki je bil ustanovljen in je upravljan v skladu s 4., 6., 7., 8. in 9.
poglavjem tega zakona oziroma predpisi držav članic, sprejetimi zaradi prenosa
Direktive 2009/65/ES.
(2) Ne-UCITS sklad je investicijski sklad,
ki ne izpolnjuje vsaj enega od pogojev iz prejšnjega odstavka. Lahko je odprt
ali zaprt.
(3) UCITS sklad ne more spremeniti pravil
upravljanja tako, da bi postal ne-UCITS sklad.
(4) Agencija določi podrobnejše tipe UCITS
in ne-UCITS skladov glede na kompleksnost oziroma značilnosti naložb
investicijskih skladov, ter pogoje, ki jih mora poleg pogojev, ki jih določa ta
zakon ali drug zakon, ki ureja poslovanje takih investicijskih skladov,
izpolnjevati družba za upravljanje za upravljanje posameznih tipov UCITS in
ne-UCITS skladov v Republiki Sloveniji.
7. člen
(odprt in zaprt investicijski sklad)
(1) Odprt investicijski sklad je
investicijski sklad, katerega enote je mogoče na zahtevo imetnika oziroma
imetnice (v nadaljnjem besedilu: imetnik) unovčiti in izplačati iz sredstev
sklada, oziroma investicijski sklad, za katerega je kako drugače ustrezno
zagotovljeno, da je cena, po kateri se z njegovo enoto trguje na organiziranem
trgu, ves čas enaka njeni izračunani vrednosti oziroma se od nje bistveno ne
razlikuje.
(2) Zaprt investicijski sklad je
investicijski sklad, ki ne izpolnjuje pogojev iz prejšnjega odstavka.
8. člen
(oblike investicijskih skladov v Republiki
Sloveniji)
V Republiki Sloveniji se lahko oblikujejo
oziroma ustanovijo naslednje oblike investicijskih skladov:
1.    
vzajemni sklad,
2.    
krovni sklad,
3.    
alternativni sklad, in
4.    
investicijska družba.
9. člen
(vzajemni sklad in krovni sklad)
(1) Vzajemni sklad je odprt investicijski
sklad, oblikovan kot ločeno premoženje, katerega poslovanje je usklajeno s
7. poglavjem tega zakona.
(2) Krovni sklad je vzajemni sklad,
sestavljen iz dveh ali več podskladov, ki so oblikovani kot ločeno premoženje,
katerega poslovanje je usklajeno z 8. poglavjem tega zakona.
(3) Vzajemni sklad in krovni sklad sta
UCITS sklada.
(4) Določbe tega zakona, ki urejajo
delovanje odprtih investicijskih skladov, se uporabljajo tudi za vzajemne
sklade in krovne sklade. 
10. člen
(alternativni sklad)
(1) Alternativni sklad je odprt
investicijski sklad, oblikovan kot ločeno premoženje, katerega poslovanje je
usklajeno z 10.2. oddelkom tega zakona.
(2) Alternativni sklad je ne-UCITS sklad.
11. člen
(investicijska družba)
(1) Investicijska družba je zaprt
investicijski sklad, organiziran kot delniška družba s sedežem v Republiki
Sloveniji, katere osnovni kapital je razdeljen na delnice istega razreda, ki so
prosto prenosljive in s katerimi se trguje na organiziranem trgu ter katere
poslovanje je usklajeno z 10.3. oddelkom tega zakona.
(2) Investicijska družba je ne-UCITS sklad.
(3) Določbe tega zakona, ki urejajo
delovanje zaprtih investicijskih skladov, se uporabljajo tudi za investicijsko
družbo.
12. člen
(razvrstitev investicijskih skladov po
vrsti naložb oziroma tehnikah upravljanja sredstev)
(1) Delniški sklad je investicijski sklad,
ki ima sredstva naložena pretežno v delnicah ali v delnicah in enotah delniških
ciljnih skladov.
(2) Obvezniški sklad je investicijski
sklad, ki ima sredstva naložena pretežno v obveznicah ali obveznicah in enotah
obvezniških ciljnih skladov oziroma drugih oblikah olistninjenega dolga.
(3) Sklad denarnega trga je investicijski
sklad, ki ima sredstva naložena pretežno v instrumentih denarnega trga,
denarnih depozitih in enotah ciljnega sklada denarnega trga.
(4) Mešani sklad je investicijski sklad, ki
ima sredstva naložena v različne vrste finančnih instrumentov.
(5) Agencija podrobneje določi razdelitev
in poimenovanje vrst investicijskih skladov glede na vrste naložb, v katere ima
sklad naložena svoja sredstva oziroma glede na tehnike upravljanja sredstev, ki
jih sklad uporablja za namene učinkovitega upravljanja naložb.
1.2.3. Družba za upravljanje in skrbnik
13. člen
(družba za upravljanje)
Družba za upravljanje je pravna oseba s
sedežem v Republiki Sloveniji, ki opravlja storitve upravljanja investicijskih
skladov na podlagi dovoljenja Agencije.
14. člen
(družba za upravljanje države članice)
Družba za upravljanje države članice je
pravna oseba s sedežem v drugi državi članici, ki opravlja storitve upravljanja
investicijskih skladov na podlagi dovoljenja pristojnega nadzornega organa
države članice.
15. člen
(družba za upravljanje tretje države)
Družba za upravljanje tretje države je
pravna oseba s sedežem v tretji državi, ki opravlja storitve upravljanja
investicijskih skladov na podlagi dovoljenja nadzornega organa tretje države.
16. člen
(podružnica družbe za upravljanje države
članice oziroma družbe za upravljanje tretje države)
(1) Podružnica družbe za upravljanje države
članice oziroma družbe za upravljanje tretje države je poslovna enota družbe za
upravljanje države članice oziroma družbe za upravljanje tretje države, ki je
ločena od sedeža matične družbe za upravljanje in ni pravna oseba.
(2) Če je družba za upravljanje države
članice oziroma družba za upravljanje tretje države sočasno ustanovila na
območju Republike Slovenije več podružnic, mora biti v prijavi za vpis v
register in v firmi podružnice označeno, katera podružnica je na območju
Republike Slovenije glavna.
17. člen
(skrbnik)
Skrbnik je skrbnik premoženja
investicijskega sklada, ki izpolnjuje pogoje iz 6.3.1. pododdelka tega zakona.
1.2.4. Kvalificiran delež, obvladovanje in razmerja povezanosti
18. člen
(kvalificirani delež)
Kvalificirani delež je posredno ali
neposredno imetništvo poslovnega deleža, delnic ali drugih pravic v pravni
osebi na podlagi katerih imetnik pridobi:
1.    
najmanj 10-odstotni delež glasovalnih pravic ali najmanj 10-odstotni
delež v kapitalu te pravne osebe, ali
2.    
delež glasovalnih pravic ali delež v kapitalu te pravne osebe, ki je
manjši od 10 odstotkov, vendar mu že ta omogoča pomemben vpliv na upravljanje
te pravne osebe. 
19. člen
(tesna povezanost)
Tesna povezanost je položaj, pri katerem
sta dve ali več fizičnih ali pravnih oseb povezane na enega od naslednjih
načinov:
1.    
z udeležbo, kot je določena v 1. točki 21. člena tega zakona,
2.    
z obvladovanjem,
3.    
tako da vse obvladuje ista tretja oseba.
20. člen
(povezane osebe)
(1) Povezane osebe po tem zakonu so pravno
samostojne osebe, ki so med seboj upravljavsko, kapitalsko ali kako drugače
povezane tako, da zaradi navedenih povezav skupno oblikujejo poslovno politiko
in delujejo usklajeno z namenom doseganja skupnih ciljev oziroma tako, da ima
ena oseba možnost usmerjati drugo ali bistveno vplivati nanjo pri odločanju o
financiranju in poslovanju oziroma tako, da poslovanje ene osebe oziroma njeni
rezultati poslovanja lahko pomembno vplivajo na poslovne rezultate oziroma
poslovanje druge osebe.
(2) Za povezane osebe po tem zakonu se
štejejo zlasti osebe, ki so povezane:
1.    
kot ožji družinski člani;
2.    
tako, da je ena oseba oziroma so osebe, ki se štejejo za povezane po
prejšnjem odstavku in po drugih točkah tega odstavka, skupaj, posredno ali
neposredno udeležene pri drugi osebi;
3.    
tako, da je v obeh osebah udeležena ista oseba oziroma osebe, ki se
štejejo za povezane po prejšnjem odstavku in po drugih točkah tega odstavka;
4.    
tako, da sestavljajo pogodbeni koncern ali koncern z razmerjem
enakopravnosti po ZGD-1;
5.    
kot člani uprave ali člani nadzornega sveta oziroma člani upravnega
odbora z družbo, v kateri opravljajo to funkcijo oziroma v kateri so zaposleni,
in ožji družinski člani te osebe.
(3) Družba za upravljanje mora pripraviti
in ob vsaki spremembi dopolnjevati seznam fizičnih in pravnih oseb, ki se
štejejo za povezane osebe z družbo za upravljanje.
(4) Agencija predpiše podrobnejšo vsebino
seznama povezanih oseb iz prejšnjega odstavka.
21. člen
(udeležba)
Udeležba je posredno ali neposredno
imetništvo poslovnega deleža, delnic ali drugih pravic v pravni osebi, na podlagi
katerih imetnik pridobi:
1.    
najmanj 20-odstotni delež glasovalnih pravic ali najmanj 20-odstotni
delež v kapitalu te pravne osebe, ali
2.    
delež glasovalnih pravic ali delež v kapitalu te pravne osebe, ki je
manjši od 20-odstotkov, vendar je bil pridobljen zato, da imetniku na podlagi
vzpostavitve trajne povezave s to pravno osebo omogoči vpliv na njeno
upravljanje.
22. člen
(obvladovanje)
Obvladovanje je razmerje med nadrejeno in
podrejeno družbo ali temu razmerju podobno razmerje med drugo nadrejeno osebo
in podrejeno družbo.
23. člen
(nadrejena družba in podrejena družba)
(1) Nadrejena družba je družba, ki v
razmerju do druge družbe (v nadaljnjem besedilu: podrejena družba) izpolnjuje
enega od naslednjih pogojev:
1.    
ima večino glasovalnih pravic v podrejeni družbi,
2.    
ima pravico imenovati ali odpoklicati večino članov uprave ali članov
nadzornega sveta ali drugega organa vodenja ali nadzora podrejene družbe in je
hkrati družbenik oziroma delničar te družbe,
3.    
ima pravico do prevladujočega vpliva na podrejeno družbo na podlagi
podjetniške pogodbe korporacijskega prava ali drugega pravnega temelja, ali
4.    
je družbenik oziroma delničar v podrejeni družbi in na podlagi pogodbe
ali drugega pravnega posla, sklenjenega z drugimi družbeniki oziroma
delničarji, nadzoruje večino glasovalnih pravic v tej družbi.
(2) Pri uporabi tega zakona se družba, ki
je neposredno nadrejena drugi družbi, obravnava hkrati kot nadrejena družba
vseh družb, ki imajo položaj podrejene družbe te druge družbe.
(3) Pri uporabi 1., 2. in 4. točke prvega
odstavka tega člena se glasovalnim pravicam ali pravicam imenovanja in
odpoklica, katerih imetnik je nadrejena družba, prištejejo glasovalne pravice
ali pravice imenovanja in odpoklica, katerih imetnik je druga družba, ki je
podrejena nadrejeni družbi, in navedene pravice oseb, ki delujejo za račun
nadrejene družbe ali druge družbe, ki je podrejena nadrejeni družbi.
(4) Pri uporabi 1., 2. in 4. točke prvega
odstavka tega člena se od glasovalnih pravic ali pravic imenovanja in
odpoklica, ki izhajajo iz delnic, katerih imetnik je nadrejena družba ali druga
družba, ki je podrejena tej nadrejeni družbi, odštejejo navedene pravice, ki
izhajajo iz tistih delnic, katerih zakoniti imetnik je ta družba in glede
katerih je izpolnjen eden od naslednjih pogojev:
1.    
družba je delnice pridobila in jih ima za račun druge osebe, ki ni niti
nadrejena družba niti tej nadrejeni družbi podrejena družba, ali
2.    
družba je delnice pridobila:
- 
kot zavarovanje za svojo terjatev in navedene pravice uresničuje v
skladu s prejetimi navodili osebe, ki je te delnice zagotovila kot zavarovanje
svoje obveznosti do družbe, ali
- 
v zvezi z odobritvijo posojila pri opravljanju svoje običajne poslovne
dejavnosti in glasovalne pravice uresničuje v interesu osebe, ki je te delnice
zagotovila kot zavarovanje svoje obveznosti do družbe.
(5) Pri uporabi 1. in 4. točke prvega
odstavka tega člena se za namen izračuna večine glasovalnih pravic v podrejeni
družbi od skupnega števila delnic ali glasovalnih pravic v tej družbi odštejejo
glasovalne pravice iz delnic, katerih imetnik je:
1.    
ta družba sama,
2.    
podrejena družba te družbe, ali
3.    
druga oseba, ki je imetnik teh delnic za račun družb iz 1. ali 2. točke
tega odstavka.
(6) Druga nadrejena oseba je vsaka fizična
ali pravna oseba, ki ni nadrejena družba in ki glede glasovalnih pravic ali
pravic imenovanja in odpoklica v podrejeni družbi izpolnjuje pogoje iz prvega
do petega odstavka tega člena.
(7) Pojem nadrejena oseba je uporabljen kot
skupni pojem za nadrejeno družbo in drugo nadrejeno osebo.
24. člen
(družbe, povezane s skupnim vodenjem)
Družbe, povezane s skupnim vodenjem, so
družbe, ki med seboj niso tesno povezane, vendar je med njimi ena od naslednjih
povezav:
1.    
upravljajo se na enotni podlagi v skladu s sklenjeno pogodbo ali
statutarnimi določbami, ali
2.    
večina članov oziroma članic njihovih organov vodenja ali nadzora so
iste osebe.
25. člen
(posredno imetništvo)
(1) Posredni imetnik delnic, poslovnih
deležev ali drugih pravic, ki zagotavljajo udeležbo pri upravljanju ali v
kapitalu, je oseba, za račun katere je druga oseba kot neposredni imetnik
pridobila te delnice, poslovne deleže ali druge pravice, ki zagotavljajo
udeležbo pri upravljanju ali v kapitalu.
(2) Šteje se, da je podrejena družba
pridobila delnice, poslovne deleže ali druge pravice, ki zagotavljajo udeležbo
pri upravljanju ali v kapitalu, za račun svoje nadrejene družbe ali druge
nadrejene osebe.
1.2.5. Drugi pojmi, uporabljeni v tem zakonu
26. člen
(premoženje v upravljanju)
(1) Premoženje v upravljanju je:
1.    
premoženje, ki ga družba za upravljanje upravlja za račun oziroma v
imenu in za račun investicijskih skladov, in
2.    
premoženje investicijskih skladov, ki ga je družba za upravljanje na
podlagi pogodbe o prenosu iz 131. člena tega zakona prenesla v upravljanje na
drugega upravljavca.
(2) Premoženje v upravljanju ne vključuje
premoženja, ki ga je družba za upravljanje na podlagi pogodbe o prenosu
pridobila v upravljanje od drugega upravljavca premoženja oziroma upravljavca
investicijskega sklada.
27. člen
(trženje enot investicijskih skladov)
(1) Trženje enot investicijskih skladov
obsega vse storitve in posle, ki so kakorkoli povezani z distribucijo enot
investicijskega sklada od družbe za upravljanje do vlagatelja. Trženje
vključuje tudi aktivnosti povezane z oglaševanjem, obveščanjem in prodajo enot
investicijskih skladov.
(2) Za oglaševanje investicijskih skladov
se štejejo vsa tržna sporočila, ki so z uporabo tiskanih in elektronskih
medijev naslovljena na vlagatelje in morebitne vlagatelje v investicijske
sklade, katerih namen je prispevati k pridobivanju novih vplačil enot
investicijskih skladov.
28. člen
(trajni nosilec podatkov)
Trajni nosilec podatkov je vsak nosilec
podatkov, ki vlagatelju omogoča shranjevanje podatkov, naslovljenih osebno
nanj, tako da so dostopni za poznejšo uporabo, dokler je potrebno za namene teh
podatkov, in ki omogoča nespremenjeno predvajanje shranjenih podatkov.
29. člen
(enota investicijskega sklada)
Enoto investicijskega sklada predstavlja:
1.    
investicijski kupon kot vrednostni papir, če je investicijski sklad
oblikovan kot ločeno premoženje, ali
2.    
delnica kot vrednostni papir, če je investicijski sklad ustanovljen v
obliki delniške družbe.
30. člen
(prva in nadaljnja prodaja vrednostnih
papirjev in instrumentov denarnega trga)
Prva prodaja vrednostnih papirjev in
instrumentov denarnega trga je njihova prodaja na podlagi izdajateljeve ponudbe
ob njihovi izdaji. Vse druge prodaje teh finančnih instrumentov, vključno s
prodajo, ki jo opravi finančni posrednik, ki je te finančne instrumente odkupil
od izdajatelja ob prvi prodaji, so nadaljnje prodaje.
2. DRUŽBA ZA UPRAVLJANJE
2.1. Statusne določbe
2.1.1. Pravnoorganizacijska oblika družb za upravljanje
31. člen
(pravnoorganizacijska oblika)
(1) Družba za upravljanje je lahko
organizirana kot delniška družba, evropska delniška družba ali kot družba z
omejeno odgovornostjo.
(2) Za pridobitev poslovnih deležev in
imetnike teh deležev v družbi za upravljanje, ki je organizirana kot družba z
omejeno odgovornostjo, se smiselno uporabljajo določbe tega zakona o pridobitvi
delnic in delničarjih družbe za upravljanje, ki je organizirana kot delniška
družba.
(3) Družba za upravljanje mora imeti
nadzorni svet.
32. člen
(uporaba določb ZGD-1 in ZPre-1 za družbe
za upravljanje)
(1) Za družbe za upravljanje se uporabljajo
določbe ZGD-1, ki se uporabljajo za delniške družbe, evropske delniške družbe
oziroma družbe z omejeno odgovornostjo, če ni s tem zakonom drugače določeno.
(2) (prenehal
veljati)
2.1.2. Dejavnost družbe za upravljanje
33. člen
(dejavnost družbe za upravljanje)
(1) Družba za upravljanje opravlja storitve
upravljanja investicijskih skladov.
(2) V sodni register se ne sme vpisati
firma, ki vsebuje besede družba za upravljanje ali izpeljanke iz teh besed, če
pravna oseba ne izpolnjuje pogojev za opravljanje storitev upravljanja
investicijskih skladov.
(3) Družba za upravljanje lahko poleg
storitev upravljanja investicijskih skladov opravlja tudi storitve iz 5.
poglavja tega zakona.
(4) Družba za upravljanje ne sme opravljati
drugih dejavnosti, razen storitev iz prvega in tretjega odstavka tega člena.
2.1.3. Osnovni kapital in dodatni kapital ter delnice družbe za
upravljanje
34. člen
(osnovni kapital družbe za upravljanje)
(1) Najnižji znesek osnovnega kapitala
družbe za upravljanje, ki opravlja izključno storitve upravljanja
investicijskih skladov, je 125.000 eurov.
(2) Če vrednost premoženja v upravljanju,
ki ga družba za upravljanje upravlja za račun investicijskih skladov, presega
250 milijonov eurov, mora družba za upravljanje poleg osnovnega kapitala iz prejšnjega
odstavka zagotoviti dodatni kapital v višini 0,02 odstotka vrednosti razlike
med premoženjem v upravljanju, ki ga družba za upravljanje upravlja za račun
investicijskih skladov, in zneskom 250 milijonov eurov.
(3) Ne glede na prejšnji odstavek je družba
za upravljanje dolžna zagotoviti dodatni kapital le v takšni višini, da vsota
osnovnega kapitala iz prvega odstavka in dodatnega kapitala iz prejšnjega
odstavka ne presega 10 milijonov eurov.
(4) Če družba za upravljanje opravlja tudi
storitve iz 159. člena tega zakona, se znesek osnovnega kapitala družbe za
upravljanje iz prvega do tretjega odstavka tega člena poveča za znesek iz 152.
ali 153. člena ZTFI, odvisno od vrste storitev, ki jih opravlja družba za
upravljanje.
(5) Za zagotovitev potrebnega osnovnega
kapitala po tem členu se v osnovni kapital družbe za upravljanje štejejo
postavke iz 1. do 3. točke prvega odstavka 83. člena tega zakona.
35. člen
(delnice družbe za upravljanje)
(1) Delnice družbe za upravljanje se lahko
glasijo le na ime.
(2) Delnice družbe za upravljanje se lahko
vplačajo samo v denarju.
(3) Delnice družbe za upravljanje morajo
biti v celoti vplačane pred vpisom ustanovitve oziroma povečanja osnovnega
kapitala v sodni register.
(4) Delnice družbe za upravljanje morajo
biti izdane kot nematerializirani vrednostni papir, vpisan v centralnem
registru.
(5) Družba za upravljanje ne sme posredno
ali neposredno kreditirati in dajati jamstev za nakup lastnih delnic ali delnic
družb, v kapitalu katerih je udeležena z najmanj 20-odstotnim deležem.
(6) Za kreditiranje iz prejšnjega odstavka
se štejejo tudi drugi pravni posli, ki so po svojem ekonomskem namenu enaki
kreditu.
(7) Peti odstavek tega člena se uporablja
tudi za druge finančne instrumente, katerih izdajatelj je družba za upravljanje
oziroma so družbe, v katerih je družba za upravljanje udeležena z najmanj
20-odstotnim deležem in se glede na njene lastnosti lahko upoštevajo pri
izračunu kapitala družbe za upravljanje.
(8) Drugi odstavek tega člena se ne
uporablja:
1.    
pri ustanovitvi družbe za upravljanje ali povečanju njenega osnovnega
kapitala zaradi združitve ali delitve,
2.    
ob povečanju osnovnega kapitala družbe za upravljanje s stvarnim
vložkom, katerega predmet so delnice druge družbe za upravljanje, če prva za
tako povečanje pridobi dovoljenje Agencije.
(9) Za dovoljenje iz 2. točke prejšnjega
odstavka se smiselno uporabljajo določbe tega zakona o dovoljenju za združitev
oziroma delitev.
2.1.4. Delničarji družbe za upravljanje
36. člen
(dovoljenje za pridobitev kvalificiranega
deleža)
(1) Oseba, ki namerava pridobiti delnice
družbe za upravljanje, na podlagi katerih bi dosegla ali presegla kvalificirani
delež (v nadaljnjem besedilu: bodoči kvalificirani imetnik), mora pred
pridobitvijo takega deleža pridobiti dovoljenje Agencije.
(2) Agencija v izreku odločbe, s katero
izda dovoljenje za pridobitev kvalificiranega deleža, določi višino deleža
glasovalnih pravic ali deleža v kapitalu družbe za upravljanje, za pridobitev
katerega se izdaja dovoljenje, kot enega od naslednjih razponov:
1.    
delež glasovalnih pravic ali delež v kapitalu družbe za upravljanje, ki
je enak ali večji od kvalificiranega deleža in manjši od 20 odstotkov;
2.    
delež glasovalnih pravic ali delež v kapitalu družbe za upravljanje, ki
je enak ali večji od 20 odstotkov in manjši od ene tretjine;
3.    
delež glasovalnih pravic ali delež v kapitalu družbe za upravljanje, ki
je enak ali večji od ene tretjine in manjši od 50 odstotkov;
4.    
delež glasovalnih pravic ali delež v kapitalu družbe za upravljanje, ki
je enak ali večji od 50 odstotkov;
5.    
delež, na podlagi katerega bodoči kvalificirani imetnik postane
nadrejena oseba družbe za upravljanje.
(3) Kvalificirani imetnik mora pred vsako
nadaljnjo pridobitvijo delnic, na podlagi katere bi presegel razpon, za
katerega velja že izdano dovoljenje za pridobitev kvalificiranega deleža,
pridobiti novo dovoljenje za pridobitev kvalificiranega deleža.
(4) Osebe, ki so se sporazumele, da bodo
delovale usklajeno pri pridobivanju delnic družbe za upravljanje ali
izvrševanju upravljavskih upravičenj iz teh delnic (v nadaljnjem besedilu:
skupni kvalificirani imetniki) in nameravajo pridobiti delež, na podlagi
katerega bi skupno dosegle ali presegle kvalificirani delež, morajo pred
pridobitvijo takega deleža pridobiti dovoljenje za pridobitev kvalificiranega
deleža.
(5) Šteje se, če se ne dokaže drugače, da
so se sporazumeli in da pri pridobitvi delnic družbe za upravljanje ali
izvrševanju upravljavskih upravičenj iz teh delnic usklajeno delujejo:
1.    
člani poslovodstva ali nadzornega sveta s pravnimi osebami, v katerih
opravljajo to funkcijo;
2.    
osebe, ki so med seboj povezane kot ožji družinski člani;
3.    
družba za upravljanje in investicijski skladi, ki jih upravlja ta družba
za upravljanje;
4.    
osebe, ki so:
- 
skupščini družbe za upravljanje predlagale sprejetje sklepa o imenovanju
ali odpoklicu članov organa vodenja ali nadzora ali drugega sklepa, ki se po
ZGD-1 sprejema z večino najmanj treh četrtin pri sklepanju zastopanega
osnovnega kapitala, in
- 
z uresničevanjem glasovalnih pravic ali na drug način dosegle sprejetje
tega sklepa.
(6) Skupni kvalificirani imetniki, ki imajo
veljavno dovoljenje za pridobitev kvalificiranega deleža, morajo pred vsako
nadaljnjo pridobitvijo delnic družbe za upravljanje, na podlagi katere njihov
skupni delež preseže razpon, za katerega velja že izdano dovoljenje za
pridobitev kvalificiranega deleža, pridobiti novo dovoljenje za pridobitev
kvalificiranega deleža.
(7) Določbe prvega in drugega odstavka tega
člena, 39. do 49. člena in 51. člena tega zakona se smiselno uporabljajo
tudi za skupne kvalificirane imetnike. Pri smiselni uporabi določb iz
prejšnjega stavka se namesto besed »kvalificirani imetnik« uporablja besedilo
»skupni kvalificirani imetniki«.
37. člen
(ugotavljanje kvalificiranega deleža)
(1) Kot osnova za ugotavljanje
kvalificiranega deleža na podlagi glasovalnih pravic se upoštevajo vse delnice
družbe za upravljanje z glasovalno pravico, vključno z lastnimi delnicami in
delnicami, pri katerih je uresničevanje glasovalne pravice omejeno po zakonu
ali po statutu družbe za upravljanje v skladu z zakonom.
(2) Pri ugotavljanju kvalificiranega deleža
posamezne osebe (v nadaljnjem besedilu: morebitni kvalificirani imetnik) na
podlagi glasovalnih pravic se upoštevajo glasovalne pravice, vsebovane v
delnicah:
1.    
katerih imetnik je morebitni kvalificirani imetnik za svoj račun;
2.    
katerih imetnik je tretja oseba, s katero je morebitni kvalificirani
imetnik sklenil pogodbo, ki pogodbeni stranki zavezuje, da z usklajenim
uresničevanjem glasovalnih pravic, katerih imetnici sta, izvajata trajno skupno
politiko upravljanja družbe za upravljanje;
3.    
katerih imetnik je tretja oseba, s katero je morebitni kvalificirani
imetnik sklenil pogodbo, na podlagi katere je na to osebo odplačno začasno
prenesel uresničevanje glasovalnih pravic;
4.    
ki so začasno prenesene na morebitnega kvalificiranega imetnika kot
zavarovanje, če nadzoruje glasovalne pravice, vsebovane v teh delnicah, in
izrazi namero, da jih bo uresničeval;
5.    
glede katerih ima morebitni kvalificirani imetnik pravico užitka;
6.    
katerih imetnik je podrejena družba morebitnega kvalificiranega imetnika
ali iz katerih lahko podrejena družba morebitnega kvalificiranega imetnika
uresničuje glasovalne pravice v pomenu iz 2. do 5. točke tega odstavka;
7.    
katerih imetnik je morebitni kvalificirani imetnik za račun tretje osebe
in iz katerih lahko uresničuje glasovalno pravico po lastni presoji, če ne
prejme ustreznih navodil te tretje osebe;
8.    
katerih imetnik je tretja oseba v svojem imenu in za račun morebitnega
kvalificiranega imetnika;
9.    
iz katerih lahko morebitni kvalificirani imetnik uresničuje glasovalne
pravice kot pooblaščenec in ki jih ta lahko uresničuje po lastni presoji, če ne
prejme ustreznih navodil od njihovega imetnika.
(3) Kot osnova za ugotavljanje
kvalificiranega deleža na podlagi udeležbe v kapitalu se upoštevajo vse
delnice, na katere je razdeljen osnovni kapital družbe za upravljanje, vključno
z lastnimi delnicami.
(4) Pri ugotavljanju kvalificiranega deleža
posameznega kvalificiranega imetnika na podlagi udeležbe v kapitalu se smiselno
uporabljajo 1., 2., 3., 5., 6. in 8. točka drugega odstavka tega člena.
38. člen
(izjeme pri ugotavljanju kvalificiranega
deleža)
(1) Pri ugotavljanju kvalificiranega deleža
se ne upoštevajo:
1.    
delnice, ki jih je morebitni kvalificirani imetnik pridobil izključno za
poravnavo znotraj običajno kratkega poravnalnega obdobja, in
2.    
delnice, ki jih je morebitni kvalificirani imetnik pridobil za račun
tretje osebe v zvezi z opravljanjem skrbniških storitev, če lahko iz teh delnic
uresničuje glasovalne pravice samo na podlagi navodil, ki mu jih da oseba, za
račun katere jih ima, v pisni obliki ali ustrezni elektronski obliki.
(2) Pri ugotavljanju kvalificiranega deleža
družbe, ki je nadrejena družbi za upravljanje, se ne upoštevajo deleži iz
naložb investicijskih skladov, ki jih skladno s tem zakonom oziroma predpisi
držav članic, sprejetimi zaradi prenosa Direktive 2009/65/ES, upravlja družba
za upravljanje, v delnice družbe za upravljanje, če družba za upravljanje
uresničuje glasovalne pravice iz teh deležev neodvisno od nadrejene družbe.
(3) Prejšnji odstavek se ne uporablja, če:
1.    
je nadrejena družba ali tej podrejena družba imetnica delnic družbe za
upravljanje z glasovalno pravico, ki jih upravlja druga družba za upravljanje,
in
2.    
druga družba za upravljanje ne more uresničevati glasovalnih pravic iz
teh delnic po lastni presoji, temveč samo po neposrednih ali posrednih
navodilih nadrejene družbe ali tej podrejene družbe.
(4) Pri ugotavljanju kvalificiranega deleža
družbe, ki je nadrejena investicijskemu podjetju, ki je v skladu z ZTFI oziroma
predpisi držav članic, sprejetimi zaradi prenosa Direktive 2004/39/ES
upravičeno opravljati investicijske storitve in posle, se ne upoštevajo deleži
iz naložb v delnice družbe za upravljanje, ki jih upravlja to investicijsko
podjetje pri opravljanju storitev gospodarjenja s finančnimi instrumenti v
pomenu, opredeljenem v četrtem odstavku 8. člena ZTFI, če so izpolnjeni
naslednji pogoji:
1.    
investicijsko podjetje ima ustrezno dovoljenje pristojnega nadzornega
organa za opravljanje investicijske storitve gospodarjenja s finančnim
instrumenti iz 4. točke prvega odstavka 8. člena ZTFI, 
2.    
investicijsko podjetje:
- 
lahko uresničuje glasovalne pravice iz naložb v delnice družbe za
upravljanje z glasovalno pravico samo na podlagi navodil, ki mu jih da stranka,
za račun katere gospodari z njimi, v pisni obliki ali ustrezni elektronski
obliki, ali
- 
je z uporabo ustreznih ukrepov zagotovilo ustrezne pogoje, enakovredne
pogojem, določenim v tem zakonu oziroma predpisih držav članic, sprejetimi
zaradi prenosa Direktive 2009/65/ES, da se storitve gospodarjenja s finančnimi
instrumenti opravljajo neodvisno od drugih storitev in poslov, ki jih opravlja
investicijsko podjetje, in
3.    
investicijsko podjetje uresničuje glasovalne pravice neodvisno od
nadrejene družbe.
(5) Prejšnji odstavek se ne uporablja, če:
1.    
je nadrejena družba ali tej podrejena družba imetnica delnic družbe za
upravljanje z glasovalno pravico, ki jih upravlja investicijsko podjetje, in
2.    
investicijsko podjetje ne more uresničevati glasovalnih pravic iz teh
delnic po lastni presoji, temveč samo po neposrednih ali posrednih navodilih
nadrejene družbe ali tej podrejene družbe.
(6) Pri ugotavljanju kvalificiranega deleža
banke, banke države članice ali investicijskega podjetja se ne upoštevajo
delnice, ki jih je ta banka, banka države članice ali investicijsko podjetje
pridobilo pri opravljanju storitve izvedbe prve ali nadaljnje prodaje finančnih
instrumentov z obveznostjo odkupa iz 6. točke prvega odstavka 8. člena ZTFI, če
so izpolnjeni naslednji pogoji:
1.    
banka, banka države članice ali investicijsko podjetje je v skladu z
ZTFI oziroma predpisi držav članic, sprejetimi zaradi prenosa Direktive
2004/39/ES upravičeno opravljati investicijske storitve iz 6. točke prvega
odstavka 8. člena ZTFI,
2.    
banka, banka države članice ali investicijsko podjetje ne uresničuje
glasovalnih pravic, vsebovanih v delnicah, in ne izvršuje drugih upravljavskih
upravičenj iz delnic tako, da bi s tem vplivalo na vodenje poslov družbe za
upravljanje, in
3.    
banka, banka države članice ali investicijsko podjetje delnice odtuji v
enem letu po pridobitvi.
39. člen
(zahteva za izdajo dovoljenja za
pridobitev kvalificiranega deleža)
(1) Zahteva za izdajo dovoljenja za
pridobitev kvalificiranega deleža obsega:
1.    
višino deleža glasovalnih pravic ali deleža v kapitalu družbe za
upravljanje, ki ga namerava pridobiti bodoči kvalificirani imetnik;
2.    
druge podatke iz prvega odstavka 543. člena ZTFI, ki jih mora obsegati
vsaka zahteva.
(2) Zahtevi za izdajo dovoljenja za
pridobitev kvalificiranega deleža se priloži dokumentacijo in informacije o
tem, da bodoči kvalificirani imetnik ustreza merilom iz 41. člena tega zakona,
ki jih Agencija podrobneje predpiše na podlagi prve točke 52. člena tega
zakona.
40. člen
(posvetovanje s pristojnimi nadzornimi
organi)
(1) Agencija se pred odločitvijo o izdaji
dovoljenja za pridobitev kvalificiranega deleža posvetuje s pristojnim
nadzornim organom posamezne države članice, če je bodoči kvalificirani imetnik:
1.    
družba za upravljanje te države članice,
2.    
kreditna institucija, zavarovalnica, pozavarovalnica ali investicijsko
podjetje te države članice, ali
3.    
oseba, ki je nadrejena osebam iz 1. ali 2. točke tega odstavka.
(2) Agencija se pred odločitvijo o izdaji
dovoljenja za pridobitev kvalificiranega deleža posvetuje s pristojnim
nadzornim organom Republike Slovenije, če je bodoči kvalificirani imetnik:
1.    
kreditna institucija, zavarovalnica ali pozavarovalnica Republike
Slovenije, ali
2.    
oseba, ki je nadrejena osebam iz prejšnje točke.
(3) Agencija se s pristojnimi nadzornimi
organi držav članic in Republike Slovenije posvetuje in izmenjuje informacije
glede primernosti delničarjev, dobrega imena in izkušenj članov uprav družb
znotraj iste skupine in druge informacije, ki so nujne ali pomembne za presojo,
ali bodoči kvalificirani imetnik ustreza merilom iz 41. člena tega zakona.
(4) Če se Agencija po prvem ali drugem
odstavku tega člena pred odločitvijo o izdaji dovoljenja za pridobitev
kvalificiranega deleža posvetuje s pristojnimi nadzornimi organi, obsega
obrazložitev odločbe, s katero odloči o izdaji dovoljenja za pridobitev
kvalificiranega deleža ali zavrne zahtevo za izdajo tega dovoljenja, poleg
vsebin, ki jih mora obsegati vsaka obrazložitev odločbe, tudi stališča Agencije
o stališčih in pomislekih drugih nadzornih organov.
(5) Če je bodoči kvalificirani imetnik
nadzorovana finančna družba tretje države, priloži zahtevi za izdajo dovoljenja
za pridobitev kvalificiranega deleža tudi soglasje oziroma mnenje pristojnega
nadzornega organa ali obvestilo, da v skladu s predpisi, ki veljajo za bodočega
kvalificiranega imetnika v državi njegovega sedeža, tako soglasje oziroma
mnenje ni potrebno.
41. člen
(presoja primernosti bodočega
kvalificiranega imetnika)
(1) Da bi se zagotovilo varno in skrbno
upravljanje družbe za upravljanje, v kateri namerava bodoči kvalificirani
imetnik pridobiti kvalificirani delež, presoja Agencija pri odločanju o izdaji
dovoljenja za pridobitev kvalificiranega deleža ob upoštevanju vpliva, ki bi ga
verjetno imel bodoči kvalificirani imetnik na upravljanje družbe za
upravljanje, če pridobi kvalificirani delež, ki je predmet zahteve, primernost
bodočega kvalificiranega imetnika na podlagi naslednjih meril:
1.    
ugleda bodočega kvalificiranega imetnika;
2.    
ugleda in izkušenj oseb, ki bodo imele možnost upravljati družbo za
upravljanje ali drugače vplivati na poslovanje družbe za upravljanje, če bodoči
kvalificirani imetnik pridobi kvalificirani delež, ki je predmet zahteve;
3.    
finančne trdnosti bodočega kvalificiranega imetnika, zlasti v zvezi z
vrstami poslov, ki jih opravlja ali načrtuje družba za upravljanje;
4.    
verjetnih posledic, če bodoči kvalificirani imetnik pridobi
kvalificirani delež, ki je predmet zahteve, za sposobnosti družbe za
upravljanje ravnati v skladu s pravili varnega in skrbnega poslovanja ter
izpolnjevati zahteve in omejitve, določene v 2.2. oddelku tega zakona.
(2) Pri presoji primernosti bodočega
kvalificiranega imetnika na podlagi merila iz 4. točke prejšnjega odstavka
Agencija presodi tudi organizacijski ustroj, procese in sisteme znotraj
skupine, katere del bo postala družba za upravljanje, če bodoči kvalificirani
imetnik pridobi kvalificirani delež, ki je predmet zahteve, in verjetne
posledice za možnost izvajanja učinkovitega nadzora, učinkovite izmenjave
informacij med pristojnimi nadzornimi organi in razmejitve pristojnosti in
odgovornosti za nadzor med pristojnimi nadzornimi organi.
(3) Pri presoji primernosti bodočega
kvalificiranega imetnika Agencija presodi tudi, ali obstajajo razlogi za sum,
da:
1.    
je bilo ali bo v zvezi s pridobitvijo kvalificiranega deleža, ki je
predmet zahteve, storjeno dejanje pranja denarja iz prvega odstavka 2. člena
ZPPDFT ali financiranja terorizma iz drugega odstavka 2. člena ZPPDFT, ali
izveden poskus tega dejanja, ali
2.    
bo ta pridobitev povečala tveganje pranja denarja ali financiranja
terorizma iz prvega odstavka 6. člena ZPPDFT.
(4) Primernosti bodočega kvalificiranega
imetnika Agencija ne sme presojati z vidika gospodarskih potreb trga.
(5) Če Agencija hkrati obravnava dve ali
več zahtev za pridobitev kvalificiranega deleža v isti družbi za upravljanje,
mora vse bodoče kvalificirane imetnike obravnavati nediskriminatorno.
42. člen
(zavrnitev zahteve za izdajo dovoljenja za
pridobitev kvalificiranega deleža)
(1) Agencija zavrne zahtevo za izdajo
dovoljenja za pridobitev kvalificiranega deleža samo, če:
1.    
bodoči kvalificirani imetnik ne ustreza merilom iz 1. do 3. točke prvega
odstavka prejšnjega člena;
2.    
na podlagi meril iz prejšnjega člena presodi, da je verjetno, če bodoči
kvalificirani imetnik pridobi kvalificirani delež, ki je predmet zahteve, da bo:
- 
ogrožena sposobnost družbe za upravljanje ravnati v skladu s pravili
varnega in skrbnega poslovanja ter izpolnjevati zahteve in omejitve, določene v
2.2. oddelku tega zakona, ali
- 
ovirano ali oteženo izvajanje učinkovitega nadzora, učinkovite izmenjave
informacij med pristojnimi nadzornimi organi oziroma razmejitve pristojnosti in
odgovornosti za nadzor med pristojnimi nadzornimi organi;
3.    
obstajajo razlogi za sum, da:
- 
je bilo ali bo v zvezi s pridobitvijo kvalificiranega deleža, ki je
predmet zahteve, storjeno dejanje pranja denarja iz prvega odstavka 2. člena
ZPPDFT ali financiranja terorizma iz drugega odstavka 2. člena ZPPDFT ali
izveden poskus tega dejanja, ali
- 
bo ta pridobitev povečala tveganje pranja denarja ali financiranja
terorizma iz prvega odstavka 6. člena ZPPDFT;
4.    
bodoči kvalificirani imetnik v roku, določenem z zahtevo iz šestega ali
sedmega odstavka 547.a člena ZTFI, ne predloži vse dokumentacije in informacij,
potrebnih za presojo njegove primernosti po merilih iz prejšnjega člena.
(2) Agencija zavrne zahtevo za pridobitev
kvalificiranega deleža bodočemu kvalificiranemu imetniku tretje države tudi, če
je ob upoštevanju predpisov države te osebe oziroma ob upoštevanju prakse
države te osebe pri uporabi in izvrševanju teh predpisov verjetno, da bo
ovirano oziroma oteženo izvajanje učinkovitega nadzora, učinkovite izmenjave
informacij med pristojnimi nadzornimi organi in razmejitve pristojnosti in
odgovornosti za nadzor med pristojnimi nadzornimi organi.
43. člen
(rok za pridobitev deleža, na katerega se
nanaša dovoljenje)
(1) Agencija lahko z odločbo o dovoljenju
za pridobitev kvalificiranega deleža ali kasneje bodočemu kvalificiranemu
imetniku naloži, da mora v roku, ki ga določi, pridobiti delnice družbe za
upravljanje, na podlagi katerih doseže razpon, za katerega je izdano dovoljenje
za pridobitev kvalificiranega deleža. Rok ne sme biti krajši od šestih mesecev
od vročitve odločbe, s katero je Agencija določila ta rok.
(2) Agencija lahko na zahtevo bodočega
kvalificiranega imetnika podaljša rok iz prejšnjega odstavka.
(3) Bodoči kvalificirani imetnik mora
zahtevo za podaljšanje roka za pridobitev deleža vložiti pred iztekom roka iz
prvega odstavka tega člena.
44. člen
(prenehanje veljavnosti dovoljenja za
pridobitev kvalificiranega deleža)
(1) Če je Agencija po prvem odstavku
prejšnjega člena določila rok za pridobitev delnic družbe za upravljanje in
bodoči kvalificirani imetnik v tem roku ne pridobi delnic družbe za
upravljanje, na podlagi katerih bi dosegel kvalificirani delež, dovoljenje preneha
veljati v celoti.
(2) Če je Agencija po prvem odstavku
prejšnjega člena določila rok za pridobitev delnic družbe za upravljanje in
kvalificirani imetnik v tem roku doseže kvalificirani delež, ne doseže pa
razpona, za katerega je izdano dovoljenje, dovoljenje preneha veljati v delu,
ki presega razpon, ki ga je imetnik dosegel.
(3) Če kvalificirani imetnik po pridobitvi
deleža v razponu, za katerega je bilo izdano dovoljenje, odsvoji delnice družbe
za upravljanje tako, da njegov delež glasovalnih pravic ali delež v kapitalu
družbe za upravljanje ne dosega več razpona, za katerega je bilo izdano
dovoljenje, dovoljenje preneha veljati v delu, ki presega razpon, ki ga imetnik
dosega po odsvojitvi.
(4) Prejšnji odstavek se smiselno uporablja
tudi, če se delež kvalificiranega imetnika zmanjša zaradi povečanja osnovnega
kapitala ali drugih korporacijskih dejanj družbe za upravljanje.
(5) O prenehanju ali delnem prenehanju
veljavnosti dovoljenja za pridobitev kvalificiranega deleža izda Agencija
ugotovitveno odločbo.
45. člen
(glasovalne pravice iz delnic družbe za
upravljanje, pridobljenih v nasprotju z zakonom)
(1) Imetnik iz delnic družbe za
upravljanje, ki jih je pridobil ali jih ima v nasprotju s tem zakonom (v
nadaljnjem besedilu: neupravičeni imetnik), nima glasovalnih pravic.
(2) Število delnic, iz katerih neupravičeni
imetnik lahko uresničuje glasovalne pravice, se izračuna, če imetnik na podlagi
delnic:
1.    
dosega ali presega 10-odstotni delež glasovalnih pravic ali delež v
kapitalu družbe za upravljanje, ne da bi imel dovoljenje za pridobitev
kvalificiranega deleža, ali če je bilo imetniku dovoljenje za pridobitev
kvalificiranega deleža odvzeto: tako da se od števila delnic, ki predstavlja
10-odstotni delež glasovalnih pravic ali delež v kapitalu družbe za upravljanje,
odšteje ena delnica;
2.    
presega razpon, za katerega velja dovoljenje za pridobitev
kvalificiranega deleža: tako, da je število enako številu delnic, ki
predstavlja zgornjo mejo razpona, za katerega ima imetnik veljavno dovoljenje.
(3) Glasovalne pravice, ki jih neupravičeni
imetnik ni upravičen uresničevati, se prištejejo glasovalnim pravicam drugih
delničarjev v sorazmerju z njihovo udeležbo v vseh glasovalnih pravicah iz
delnic družbe za upravljanje.
(4) Če neupravičeni imetnik v enem mesecu
od pridobitve vloži zahtevo za dovoljenje za pridobitev kvalificiranega deleža
in če Agencija to dovoljenje izda, pridobi imetnik z dnem dokončnosti odločbe o
dovoljenju za pridobitev kvalificiranega deleža glasovalne pravice iz delnic do
števila delnic, ki predstavljajo zgornjo mejo razpona, za katerega je izdano to
dovoljenje.
(5) Družba za upravljanje neupravičenemu
imetniku ne sme omogočiti uresničevanja glasovalnih pravic iz prvega odstavka
tega člena.
(6) Določbe prvega do petega odstavka tega
člena ter 46. in 47. člena tega zakona se smiselno uporabljajo tudi, če se
delež kvalificiranega imetnika poveča zaradi zmanjšanja osnovnega kapitala ali
drugih korporacijskih dejanj družbe za upravljanje. Pri smiselni uporabi določb
iz prejšnjega stavka enomesečni rok za vložitev zahteve za dovoljenje za
pridobitev kvalificiranega deleža teče od dneva, ko kvalificirani imetnik izve
ali bi lahko zvedel, da se je njegov delež povečal zaradi korporacijskega
dejanja družbe za upravljanje.
46. člen
(odredba o odsvojitvi delnic)
(1) Če neupravičeni imetnik v enem mesecu
od pridobitve delnic družbe za upravljanje ne vloži zahteve za izdajo
dovoljenja za pridobitev kvalificiranega deleža, mu Agencija z odredbo naloži,
da delnice, ki jih ima v nasprotju s tem zakonom, odsvoji. V odredbi o
odsvojitvi delnic Agencija določi rok za odsvojitev delnic, ki ne sme biti
krajši od treh in ne daljši od šestih mesecev.
(2) Neupravičeni imetnik mora do izteka
roka, določenega v odredbi o odsvojitvi delnic, Agenciji predložiti:
1.    
poročilo o odsvojitvi delnic, ki mora obsegati podatke o pridobitelju
oziroma pridobiteljih delnic, in
2.    
dokaze o odsvojitvi.
(3) Agencija lahko od pridobitelja delnic
iz prejšnjega odstavka zahteva, da se izjasni, ali je delnice pridobil v svojem
imenu in za svoj račun. Agencija lahko v postopku presoje, ali je imetnik
ravnal v skladu z odredbo o odsvojitvi delnic, izvede ustrezne dokaze o
okoliščini, za čigav račun je pridobitelj pridobil delnice. V postopku iz
prejšnjega stavka se smiselno uporablja 545. člen ZTFI.
(4) Prvi do tretji odstavek tega člena se
smiselno uporabljajo tudi če:
1.    
neupravičeni imetnik v enem mesecu od pridobitve delnic vloži zahtevo za
izdajo dovoljenja za pridobitev kvalificiranega deleža in je ta zahteva
zavrnjena, zavržena ali umaknjena;
2.    
je imetniku odvzeto dovoljenje za pridobitev kvalificiranega deleža.
(5) Za odredbo o odsvojitvi delnic se
smiselno uporabljajo določbe tega zakona o odredbi o odpravi kršitev.
47. člen
(odločba o prepovedi uresničevanja pravic
iz delnic)
(1) Če neupravičeni imetnik delnic ne
odsvoji v roku, določenem z odredbo o odsvojitvi delnic, ali če Agencija v
postopku po tretjem odstavku prejšnjega člena ugotovi, da ima pridobitelj
delnice, ki so bile predmet odredbe o odsvojitvi delnic, v svojem imenu in za
račun neupravičenega imetnika (v nadaljnjem besedilu: neupravičeni
pridobitelj), izda odločbo, s katero neupravičenemu imetniku in morebitnim
neupravičenim pridobiteljem prepove uresničevanje vseh pravic iz delnic družbe
za upravljanje, ki jih ima v nasprotju s tem zakonom, in prepove družbi za
upravljanje, da bi navedenim osebam na kakršen koli način omogočila
uresničevanje pravic iz teh delnic (v nadaljnjem besedilu: odločba o prepovedi
uresničevanja pravic iz delnic).
(2) Po izdaji odločbe o prepovedi
uresničevanja pravic iz delnic lahko neupravičeni imetnik in morebitni
neupravičeni pridobitelji uresničujejo samo še pravice iz števila delnic, ki se
izračuna s smiselno uporabo drugega odstavka 45. člena tega zakona.
(3) Izrek odločbe o prepovedi uresničevanja
pravic iz delnic obsega:
1.    
podatke o neupravičenem imetniku, in če je imetnik delnice odsvojil
neupravičenemu pridobitelju, tudi podatke o neupravičenem pridobitelju ali
pridobiteljih;
2.    
število delnic, iz katerih lahko neupravičeni imetnik in morebitni
neupravičeni pridobitelji skupno uresničujejo pravice iz delnic.
(4) Odločba o prepovedi uresničevanja
pravic iz delnic družbe za upravljanje se vroči tudi družbi za upravljanje.
Družba za upravljanje od vročitve odločbe neupravičenemu imetniku in
neupravičenim pridobiteljem iz delnic, na katere se odločba nanaša, ne sme
omogočiti uresničevanja nobenih pravic iz teh delnic.
(5) Če je družba za upravljanje v obdobju
od vročitve odločbe o prepovedi uresničevanja pravic iz delnic do dneva, ko je
delnice, na katere se je nanašala ta odločba, pridobil nov imetnik v skladu s
tem zakonom, izplačala dividendo, mora družba za upravljanje dividendo, ki
pripade navedenim delnicam, izplačati novemu imetniku v osmih dneh po tem, ko
jo novi imetnik obvesti o pridobitvi delnic.
48. člen
(odvzem dovoljenja za pridobitev
kvalificiranega deleža)
(1) Agencija lahko odvzame dovoljenje za
pridobitev kvalificiranega deleža, če nastopijo okoliščine iz 42. člena tega
zakona.
(2) Z dokončnostjo odločbe o odvzemu
dovoljenja za pridobitev kvalificiranega deleža nastopijo pravne posledice iz
45. člena tega zakona.
49. člen
(obvestila kvalificiranega imetnika
Agenciji)
(1) Če namerava kvalificirani imetnik, ki
je pridobil dovoljenje za pridobitev kvalificiranega deleža, odtujiti delnice
tako, da bi se zaradi tega njegov delež zmanjšal pod spodnjo mejo razpona, za
katerega velja dovoljenje, mora o tem predhodno obvestiti Agencijo.
(2) Kvalificirani imetnik mora Agencijo
nemudoma obvestiti o vsaki združitvi ali delitvi, pri kateri je udeležen, in o
vsaki drugi statusni spremembi.
(3) Nadrejeni finančni holding in mešani
poslovni holding, ki ima v skladu z dovoljenjem za pridobitev kvalificiranega
deleža položaj družbi za upravljanje nadrejene družbe, mora Agencijo obvestiti
tudi o vsaki spremembi članov oziroma članic njegovega poslovodstva.
50. člen
(delničarski sporazum)
(1) Delničarji družbe za upravljanje, ki so
skupno imetniki delnic, na podlagi katerih ne dosegajo kvalificiranega deleža v
družbi za upravljanje, in ki sklenejo sporazum o usklajenem izvrševanju
upravljavskih upravičenj iz teh delnic (v nadaljnjem besedilu: delničarski
sporazum), morajo v osmih dneh po sklenitvi o tem sporazumu obvestiti Agencijo.
(2) Delničarji družbe za upravljanje, ki so
skupno imetniki delnic, na podlagi katerih dosegajo ali presegajo kvalificirani
delež v družbi za upravljanje, in ki nameravajo skleniti delničarski sporazum
(v nadaljnjem besedilu: kvalificirani delničarski sporazum), morajo pred
sklenitvijo tega sporazuma pridobiti dovoljenje Agencije za pridobitev kvalificiranega
deleža.
(3) Udeleženci kvalificiranega
delničarskega sporazuma, ki imajo veljavno dovoljenje za pridobitev
kvalificiranega deleža, morajo pred vsako nadaljnjo pridobitvijo delnic družbe
za upravljanje, na podlagi katere skupni delež udeležencev kvalificiranega
delniškega sporazuma preseže razpon, za katerega velja že izdano dovoljenje za
pridobitev kvalificiranega deleža, pridobiti novo dovoljenje za pridobitev
kvalificiranega deleža.
(4) Prejšnji odstavek se smiselno
uporablja, tudi če:
1.    
namerava h kvalificiranemu delniškemu sporazumu pristopiti nov
udeleženec, ali
2.    
bi po sklenitvi delniškega sporazuma iz prejšnjega odstavka zaradi
pridobitve dodatnih delnic ali zaradi pristopa novega udeleženca skupni delež
udeležencev sporazuma dosegel ali presegel kvalificirani delež v družbi za
upravljanje.
(5) 36. do 49. člen tega zakona o
dovoljenju za pridobitev kvalificiranega deleža ter o pravicah in obveznostih
posameznega kvalificiranega imetnika se smiselno uporabljajo tudi za udeležence
kvalificiranega delniškega sporazuma. Pri smiselni uporabi določb iz prejšnjega
stavka se namesto besed »kvalificirani imetnik« uporablja besedilo »udeleženci
kvalificiranega delniškega sporazuma«.
51. člen
(drugi primeri pridobitve položaja
nadrejene osebe družbe za upravljanje)
(1) Oseba, ki namerava skleniti podjetniško
pogodbo korporacijskega prava ali drug pravni posel, na podlagi katerega bo
pridobila položaj nadrejene osebe družbe za upravljanje, mora pred sklenitvijo
tega pravnega posla pridobiti dovoljenje za pridobitev kvalificiranega deleža
iz 5. točke drugega odstavka 36. člena tega zakona, ne
glede na to, ali je hkrati delničar družbe za upravljanje oziroma kakšen delež
delnic družbe za upravljanje ima.
(2) Za dovoljenje za pridobitev
kvalificiranega deleža ter za pravice in obveznosti kvalificiranega imetnika iz
prejšnjega odstavka se smiselno uporabljajo določbe 36. do 49. člena tega
zakona, pri čemer se namesto besedila »pravice iz delnic družbe za upravljanje«
uporablja besedilo »pravice iz prvega odstavka 23. člena tega zakona« in
namesto besedila »odsvojitev delnic družbe za upravljanje« uporablja besedilo
»odsvojitev ali odpoved pravicam iz prvega odstavka 23. člena tega zakona«.
52. člen
(akt o kvalificiranih imetnikih)
Agencija predpiše:
1.    
podrobnejša merila za presojo primernosti bodočega kvalificiranega
imetnika iz 41. člena tega zakona;
2.    
podrobnejšo vsebino dokumentacije in informacij, ki jih je treba
priložiti zahtevi za izdajo dovoljenja za pridobitev kvalificiranega deleža;
3.    
podrobnejšo vsebino in način pošiljanja obvestil iz 49. člena tega
zakona.
2.1.5. Organi vodenja in nadzora družbe za upravljanje
2.1.5.1. Skupne določbe
53. člen
(sistem upravljanja družbe za upravljanje)
(1) Družba za upravljanje lahko izbere
dvotirni ali enotirni sistem upravljanja družbe. 
(2) Za izvršne direktorje družbe za
upravljanje z enotirnim sistemom upravljanja se smiselno uporabljajo 54. do 62.
člen, 67. ter 68. člen in druge določbe tega zakona v delu, ki se nanašajo na
upravo družbe za upravljanje, za druge člane oziroma članice upravnega odbora
pa 63. do 68. člen in druge določbe tega zakona v delu, ki se nanašajo na
nadzorni svet družbe za upravljanje.
(3) V družbi za upravljanje z enotirnim
sistemom upravljanja veljajo za izvršne direktorje in člane upravnega odbora
naslednja posebna pravila:
1.    
upravni odbor družbe za upravljanje mora imenovati najmanj dva izvršna
direktorja;
2.    
za izvršnega direktorja je lahko imenovana največ polovica članov
upravnega odbora družbe za upravljanje;
3.    
člani upravnega odbora, ki niso izvršni direktorji, ne smejo voditi
poslov družbe za upravljanje.
2.1.5.2. Uprava družbe za upravljanje
54. člen
(uprava družbe za upravljanje)
(1) Uprava družbe za upravljanje mora imeti
najmanj dva člana, ki družbo za upravljanje skupaj zastopata in predstavljata v
pravnem prometu. Nihče od članov uprave družbe za upravljanje oziroma prokurist
ne sme biti pooblaščen za samostojno zastopanje družbe za upravljanje za
celoten obseg poslov iz dejavnosti družbe za upravljanje.
(2) Člani uprave družbe za upravljanje, ki
opravljajo svoje naloge na podlagi pogodbe o zaposlitvi, morajo opravljati
posle vodenja družbe za upravljanje za polni delovni čas.
(3) Najmanj en član uprave družbe za
upravljanje mora imeti znanje slovenskega jezika, primerno za opravljanje
dolžnosti člana uprave družbe za upravljanje.
(4) Posli družbe za upravljanje se morajo
voditi v Republiki Sloveniji.
(5) Za poslovodje družbe za upravljanje, ki
je organizirana kot družba z omejeno odgovornostjo, se smiselno uporabljajo
določbe tega zakona o upravi družbe za upravljanje, ki je organizirana kot
delniška družba.
55. člen
(pogoji za člana uprave družbe za
upravljanje)
(1) Za člana uprave družbe za upravljanje
je lahko imenovana samo oseba, ki:
1.    
je ustrezno strokovno usposobljena ter ima lastnosti in izkušnje,
potrebne za vodenje poslov družbe za upravljanje, in
2.    
ni bila pravnomočno obsojena zaradi kaznivega dejanja, storjenega z
naklepom, ki se preganja po uradni dolžnosti, ali zaradi enega od naslednjih
kaznivih dejanj, storjenih iz malomarnosti: povzročitve smrti iz malomarnosti,
hude telesne poškodbe, posebno hude telesne poškodbe, ogrožanja varnosti pri
delu, prikrivanja, izdaje in neupravičene pridobitve poslovne tajnosti, pranja
denarja, izdaje uradne tajnosti, povzročitve splošne nevarnosti ali izdaje državne
tajnosti, in obsodba še ni bila izbrisana.
(2) Šteje se, če se ne dokaže drugače, da
je pogoj iz 1. točke prejšnjega odstavka izpolnjen, če ima oseba najmanj
petletne izkušnje pri vodenju poslov podjetja primerljive velikosti in
dejavnosti kot družba za upravljanje oziroma drugih primerljivih poslov.
(3) Podatke iz 2. točke prvega odstavka
tega člena pridobi Agencija od kandidata za člana uprave družbe za upravljanje,
lahko pa jih pridobi iz kazenske evidence.
56. člen
(sklep nadzornega sveta o imenovanju za
člana uprave družbe za upravljanje)
(1) Nadzorni svet mora odločiti o
imenovanju določene osebe za člana uprave družbe za upravljanje, preden ta
oseba vloži zahtevo za izdajo dovoljenja za opravljanje te funkcije.
(2) Sklep nadzornega sveta o imenovanju
določene osebe za člana uprave družbe za upravljanje učinkuje pod:
1.    
odložnim pogojem, ki nastopi, če ta oseba pridobi dovoljenje za
opravljanje te funkcije, in
2.    
razveznim pogojem, ki nastopi, če:
- 
ta oseba v 15 dneh po prejemu sklepa o imenovanju za člana uprave družbe
za upravljanje ne vloži zahteve za izdajo dovoljenja za opravljanje te funkcije
ali če tako zahtevo umakne, ali
- 
Agencija zavrže ali zavrne zahtevo te osebe za izdajo dovoljenja za
opravljanje te funkcije.
57. člen
(dovoljenje za opravljanje funkcije člana
uprave družbe za upravljanje)
(1) Funkcijo člana uprave posamezne družbe
za upravljanje lahko opravlja le oseba, ki pridobi dovoljenje Agencije za
opravljanje funkcije člana uprave te družbe za upravljanje.
(2) Zahtevi za izdajo dovoljenja za
opravljanje funkcije člana uprave družbe za upravljanje mora kandidat za člana
uprave priložiti:
1.    
dokaze o izpolnjevanju pogojev iz 55. člena tega zakona, in
2.    
sklep nadzornega sveta družbe za upravljanje o imenovanju za člana
uprave družbe za upravljanje.
(3) Agencija lahko odloči, da mora kandidat
za člana uprave v postopku odločanja o dovoljenju opraviti predstavitev vodenja
poslov družbe za upravljanje.
(4) Agencija izda dovoljenje za opravljanje
funkcije člana uprave družbe za upravljanje, če kandidat izpolnjuje pogoje za
člana uprave družbe za upravljanje.
(5) Agencija zavrne zahtevo za izdajo
dovoljenja za opravljanje funkcije člana uprave družbe za upravljanje, če:
1.    
kandidat ne izpolnjuje pogojev iz 55. člena tega zakona, ali
2.    
iz podatkov, s katerimi razpolaga, izhaja, da bi bilo zaradi dejavnosti
in poslov, ki jih kandidat za člana uprave opravlja, oziroma zaradi dejanj, ki
jih je storil, lahko ogroženo poslovanje družbe za upravljanje v skladu s
pravili varnega in skrbnega poslovanja.
(6) Dovoljenje za opravljanje funkcije
člana uprave družbe za upravljanje preneha veljati, če osebi preneha funkcija
člana uprave družbe za upravljanje, na katero se dovoljenje nanaša.
(7) Nadzorni svet družbe za upravljanje
mora Agencijo obvestiti o tem, da je osebi prenehala funkcija člana uprave
družbe za upravljanje, v petih delovnih dneh po prenehanju funkcije.
(8) Če dovoljenje za opravljanje funkcije
člana uprave družbe za upravljanje preneha veljati, izda Agencija odločbo, s
katero ugotovi, da je dovoljenje prenehalo veljati.
58. člen
(dolžnosti in odgovornosti članov uprave)
(1) Člani uprave družbe za upravljanje
zagotovijo, da družba za upravljanje posluje v skladu:
1.    
s tem zakonom in predpisi, izdanimi na njegovi podlagi;
2.    
z zakoni, ki urejajo opravljanje storitev, ki jih opravlja družba za
upravljanje, in predpisi, izdanimi na njihovi podlagi;
3.    
z drugimi pravili stroke.
(2) Člani uprave družbe za upravljanje
solidarno odgovarjajo družbi za upravljanje za škodo, ki je nastala kot
posledica kršitve njihovih dolžnosti iz prejšnjega odstavka, razen če dokažejo,
da so pri izpolnjevanju svojih dolžnosti ravnali s profesionalno skrbnostjo
stroke upravljanja družbe za upravljanje.
59. člen
(obveščanje nadzornega sveta)
(1) Uprava družbe za upravljanje mora
nemudoma pisno obvestiti nadzorni svet družbe za upravljanje:
1.    
če je ogrožena likvidnost ali kapitalska ustreznost družbe za
upravljanje,
2.    
če nastopijo razlogi za prenehanje ali odvzem dovoljenja za opravljanje
storitev upravljanja investicijskih skladov, dovoljenja za opravljanje storitev
gospodarjenja s finančnimi instrumentni oziroma dovoljenja za opravljanje
pomožnih storitev,
3.    
o nastanku vsake velike izpostavljenosti, in
4.    
o ugotovitvah Agencije, davčne inšpekcije in drugih nadzornih organov v
postopkih nadzora nad družbo za upravljanje.
(2) Član uprave družbe za upravljanje mora
nadzorni svet nemudoma pisno obvestiti o:
1.    
tem, da je bil imenovan ali da mu je prenehala funkcija v organih
vodenja ali nadzora drugih pravnih oseb, in
2.    
pravnih poslih, na podlagi katerih je posredno ali neposredno, sam ali
njegov ožji družinski član pridobil delnice oziroma poslovne deleže pravne
osebe, na podlagi katerih skupaj s svojimi ožjimi družinskimi člani v tej
pravni osebi doseže ali preseže kvalificirani delež oziroma se njihov delež zmanjša
pod mejo kvalificiranega deleža.
60. člen
(odvzem dovoljenja za opravljanje funkcije
člana uprave)
(1) Agencija odvzame dovoljenje za
opravljanje funkcije člana uprave družbe za upravljanje, če:
1.    
je bilo dovoljenje pridobljeno z navajanjem neresničnih podatkov;
2.    
uprava, katere član je, krši obveznosti iz 194. člena tega zakona;
3.    
član uprave huje krši druge obveznosti člana uprave, določene s predpisi
ali pravili iz prvega odstavka 58. člena tega zakona;
4.    
je član uprave pravnomočno obsojen zaradi kaznivega dejanja iz 2. točke
prvega odstavka 55. člena tega zakona;
5.    
nastopijo okoliščine iz petega odstavka 57. člena tega zakona;
6.    
krši prepoved trgovanja na podlagi notranjih informacij ali prepoved
tržne manipulacije po določbah ZTFI.
(2) Kršitev obveznosti iz 3. točke
prejšnjega odstavka ima značilnost hujše kršitve, če:
1.    
je zaradi te kršitve ogrožena likvidnost ali kapitalska ustreznost
družbe za upravljanje, ali
2.    
član uprave stori kršitev enakih značilnosti že drugič v treh letih.
61. člen
(pogojni odvzem dovoljenja za opravljanje
funkcije člana uprave)
(1) Z odločbo o odvzemu dovoljenja za
opravljanje funkcije člana uprave lahko Agencija hkrati izreče, da se odvzem ne
bo izvršil, če član uprave v preizkusnem obdobju, ki ga določi Agencija in ki
ne sme biti krajše od šestih mesecev in ne daljše od dveh let od dneva izdaje
odločbe, ne bo storil nove kršitve, zaradi katere je mogoče odvzeti dovoljenje
ali izreči opomin.
(2) Agencija prekliče pogojni odvzem
dovoljenja in dovoljenje odvzame, če član uprave v preizkusnem obdobju stori
novo kršitev, zaradi katere je mogoče odvzeti dovoljenje ali izreči opomin.
62. člen
(opomin)
Agencija izreče članu uprave družbe za
upravljanje opomin, če član uprave krši obveznosti člana uprave, določene s
predpisi ali pravili iz prvega odstavka 58. člena tega zakona, in ni pogojev za
odvzem dovoljenja za opravljanje funkcije člana uprave.
2.1.5.3. Nadzorni svet družbe za upravljanje
63. člen
(člani nadzornega sveta družbe za
upravljanje)
(1) Funkcije člana nadzornega sveta družbe
za upravljanje ne sme opravljati oseba, ki je v razmerju tesne povezanosti s
pravno osebo, v kateri ima družba za upravljanje več kot 5-odstotni delež
glasovalnih pravic ali v kapitalu in nima položaja podrejene družbe znotraj
skupine iz 14. točke 2. člena ZFK.
(2) Ne glede na četrto alinejo prvega
odstavka 273. člena ZGD-1 lahko oseba, ki opravlja funkcijo člana nadzornega
sveta ali drugega organa nadzora samo v družbah za upravljanje in drugih
družbah, ki so vključene v skupino iz 14. točke 2. člena ZFK, to funkcijo
opravlja:
1.    
če jo opravlja v okviru redne zaposlitve v članici te skupine in za
opravljanje te funkcije razen rednih prejemkov na podlagi zaposlitve ne prejema
posebnega plačila: v neomejenem številu nadzornih svetov družb za upravljanje
in drugih družb, vključenih v to skupino;
2.    
v drugih primerih: v skupno sedmih nadzornih svetih družb za upravljanje
in drugih družb, vključenih v to skupino.
64. člen
(pogoji za opravljanje funkcije člana
nadzornega sveta družbe za upravljanje)
(1) Za člana nadzornega sveta družbe za
upravljanje je lahko imenovana oseba, ki:
1.    
je ustrezno strokovno usposobljena in ima lastnosti in izkušnje,
potrebne za nadzor nad vodenjem poslov družbe za upravljanje, in
2.    
ni bila pravnomočno obsojena za kaznivo dejanje iz 2. točke prvega
odstavka 55. člena tega zakona in obsodba še ni bila izbrisana.
(2) Šteje se, če se ne dokaže drugače, da
je pogoj iz 1. točke prejšnjega odstavka izpolnjen, če ima oseba najmanj
petletne izkušnje vodenja ali nadzora nad vodenjem poslov družbe primerljive
velikosti in dejavnosti kot družba za upravljanje oziroma drugih primerljivih
poslov.
(3) Agencija lahko zahteva od uprave družbe
za upravljanje, da skliče skupščino družbe za upravljanje in predlaga
razrešitev člana nadzornega sveta družbe za upravljanje, če:
1.    
član nadzornega sveta krši dolžnosti člana nadzornega sveta,
2.    
obstaja ali nastopi ovira za imenovanje člana nadzornega sveta iz 63.
člena tega zakona, ali
3.    
član nadzornega sveta ne izpolnjuje pogojev iz prvega odstavka tega
člena.
65. člen
(pristojnosti nadzornega sveta družbe za
upravljanje)
Poleg pristojnosti, ki jih ima nadzorni
svet po ZGD-1, nadzorni svet družbe za upravljanje:
1.    
daje soglasje upravi k določitvi poslovne politike družbe za
upravljanje;
2.    
daje soglasje upravi k določitvi finančnega načrta družbe za
upravljanje;
3.    
daje soglasje upravi k določitvi organizacije sistema notranjih kontrol;
4.    
daje soglasje upravi k določitvi okvirnega letnega programa dela službe
notranje revizije;
5.    
odloča o drugih zadevah, določenih s tem zakonom.
66. člen
(dolžnosti članov nadzornega sveta družbe
za upravljanje)
(1) Člani nadzornega sveta družbe za
upravljanje morajo:
1.    
obravnavati primernost postopkov in učinkovitost delovanja službe
notranje revizije;
2.    
obravnavati ugotovitve Agencije, davčne inšpekcije in drugih nadzornih
organov v postopkih nadzora nad družbo za upravljanje;
3.    
preveriti letna in druga finančna poročila in o tem izdelati pisno
poročilo skupščini delničarjev družbe za upravljanje;
4.    
obrazložiti skupščini delničarjev svoje mnenje k letnemu poročilu službe
notranje revizije in mnenje k letnemu poročilu uprave.
(2) Člani nadzornega sveta družbe za
upravljanje solidarno odgovarjajo družbi za upravljanje za škodo, ki je nastala
kot posledica kršitve njihovih dolžnosti, razen če dokažejo, da so pri
izpolnjevanju svojih dolžnosti ravnali s profesionalno skrbnostjo stroke
nadzora nad upravljanjem družbe za upravljanje.
(3) Član nadzornega sveta družbe za
upravljanje mora Agencijo in skupščino družbe za upravljanje nemudoma obvestiti
o:
1.    
tem, da je bil imenovan ali da mu je prenehala funkcija v organih
vodenja ali nadzora drugih pravnih oseb, in
2.    
pravnih poslih, na podlagi katerih je posredno ali neposredno, sam ali
njegov ožji družinski član pridobil delnice oziroma poslovne deleže pravne
osebe, na podlagi katerih skupaj s svojimi ožjimi družinskimi člani v tej
pravni osebi doseže ali preseže kvalificirani delež oziroma se njihov delež
zmanjša pod mejo kvalificiranega deleža.
2.1.6. Prepovedani posli oseb povezanih z družbo za upravljanje
67. člen
(prepovedani posli oseb povezanih z družbo
za upravljanje)
(1) Osebe, povezane z družbo za upravljanje
na način iz 20. člena tega zakona, ne smejo sklepati poslov nakupa in prodaje
oziroma drugih poslov, katerih predmet so naložbe investicijskih skladov, ki
jih upravlja družba za upravljanje.
(2) Prepoved iz prejšnjega odstavka ne
velja za posle, katerih predmet so naložbe investicijskega sklada, sklenjene na
organiziranem trgu vrednostnih papirjev pod pogojem, da stranki posla druga
drugi nista bili oziroma ne moreta biti znani vnaprej.
(3) Prepoved iz prvega odstavka tega člena
ne velja za posle nakupa in odkupa enot teh investicijskih skladov.
2.1.7. Akti Agencije
68. člen
(akt o članih uprave in nadzornega sveta)
Agencija predpiše:
1.    
podrobnejša pravila o ravnanjih članov uprave in članov nadzornega sveta
družbe za upravljanje pri opravljanju te funkcije v skladu s standardi ustrezne
profesionalne skrbnosti;
2.    
podrobnejšo vsebino dokumentacije, s katero kandidat za člana uprave
družbe za upravljanje dokazuje izpolnjevanje pogojev iz 55. člena tega zakona.
2.2. Pravila poslovanja družbe za upravljanje
2.2.1. Pravila varnega in skrbnega poslovanja
69. člen
(sistem upravljanja družbe za upravljanje)
(1) Družba za upravljanje vzpostavi in
uresničuje trden in zanesljiv sistem upravljanja, ki obsega:
1.    
organizacijski ustroj z natančno opredeljenimi, preglednimi in
doslednimi notranjimi razmerji glede odgovornosti,
2.    
smotrne in zanesljive administrativne in računovodske postopke, podprte
s primerno nadzorovanim in varovanim informacijskim sistemom za elektronsko
obdelavo podatkov, in
3.    
ustrezen sistem notranjih kontrol.
(2) Družba za upravljanje je strukturirana
in organizirana na način, ki minimizira tveganje oškodovanja interesov
investicijskega sklada ali interesov strank družbe za upravljanje kot posledica
nasprotja interesov med družbo za upravljanje in njenimi strankami, med dvema
njenima strankama, med eno stranko in investicijskim skladom ali med dvema
investicijskima skladoma.
(3) Organizacijski ustroj, postopki in
sistemi iz prvega odstavka tega člena morajo biti jasno in razumljivo
opredeljeni in sorazmerni značilnostim, obsegu in zapletenosti poslov, ki jih
opravlja družba za upravljanje.
70. člen
(vodenje evidenc in dokumentacije)
Družba za upravljanje vodi in hrani
evidence in dokumentacijo o vseh storitvah in poslih, ki jih je opravila, na
način, ki omogoča nadzor nad njenim poslovanjem.
71. člen
(reševanje pritožb vlagateljev)
(1) Družba za upravljanje vzpostavi in
uresničuje ustrezne postopke, ki zagotavljajo, da se pritožbe vlagateljev investicijskih
skladov, ki jih družba za upravljanje upravlja, primerno obravnavajo in da ni
omejitev pri uveljavljanju pravic vlagateljev v primeru, ko ima družba za
upravljanje sedež v državi članici, ki ni matična država investicijskega
sklada.
(2) Družba za upravljanje vlagatelju
omogoči vložitev pritožbe v uradnem jeziku ali enem od uradnih jezikov države,
kjer so enote investicijskega sklada predmet trženja.
(3) Družba za upravljanje vzpostavi in
uresničuje ustrezne politike in postopke, ki zagotavljajo, da so informacije v
zvezi z reševanjem pritožb vlagateljev na zahtevo dostopne tudi javnosti ali
nadzornim organom investicijskega sklada.
72. člen
(reševanje sporov med ponudniki storitev
in potrošniki)
(1) Družba za upravljanje vzpostavi ali se
vključi v učinkovito shemo zunajsodnega reševanja sporov med družbo za
upravljanje na eni strani in vlagatelji v investicijske sklade, ki jih
upravlja, oziroma neprofesionalnimi strankami, s katerimi je v pogodbenem
razmerju v zvezi s storitvami gospodarjenja s finančnimi instrumenti, na drugi
strani.
(2) Obliko in sestavo telesa, ki odloča v
sporu, način in postopek odločanja predpiše družba za upravljanje s svojim
notranjim aktom ter ga objavi v dnevnem tisku oziroma strokovnem tisku, ki je
namenjen vlagateljem.
(3) Družba za upravljanje mora bodoče
vlagatelje v investicijske sklade, ki jih upravlja oziroma neprofesionalne
stranke, s katerimi bo sklenila pogodbo o gospodarjenju s finančnimi
instrumentni, neposredno ali posredno preko pooblaščene osebe iz prvega
odstavka 128. člena tega zakona seznaniti z vsemi elementi sheme zunajsodnega
reševanja sporov.
73. člen
(ukrepi za neprekinjeno poslovanje)
(1) Družba za upravljanje opravi vse
razumne ukrepe za zagotovitev neprekinjenega in rednega opravljanja storitev upravljanja
investicijskih skladov.
(2) Za namen iz prejšnjega odstavka družba
za upravljanje uporabi ustrezne sisteme, vire in postopke, ki so sorazmerni
vrsti in obsegu storitev upravljanja investicijskih skladov, ki jih opravlja.
74. člen
(akt o pravilih varnega in skrbnega
poslovanja)
(1) Agencija podrobneje opredeli:
1.    
pogoje in zahteve glede organizacijskega ustroja družbe za upravljanje
iz 1. točke prvega odstavka 69. člena tega zakona;
2.    
potrebne lastnosti administrativnih in računovodskih postopkov ter
informacijskega sistema iz 2. točke prvega odstavka 69. člena tega zakona;
3.    
potrebne lastnosti sistema notranjih kontrol družbe za upravljanje iz 3.
točke prvega odstavka 69. člena tega zakona;
4.    
način minimiziranja tveganja oškodovanja investicijskega sklada oziroma
strank družbe za upravljanje iz drugega odstavka 69. člena tega zakona,
vključno s strategijo za uveljavljanje glasovalnih pravic;
5.    
podrobnejšo vsebino in način vodenja evidenc iz 70. člena tega zakona;
6.    
ukrepe za neprekinjeno poslovanje iz 73. člena tega zakona.
(2) Agencija pri podrobnejši opredelitvi
organizacijskih zahtev družbe za upravljanje upošteva značilnosti, obseg in
zapletenost storitev in poslov, ki jih lahko opravlja družba za upravljanje.
2.2.2. Pravila ravnanja pri opravljanju storitev družbe za upravljanje
75. člen
(pravila ravnanja)
(1) Družba za upravljanje pri opravljanju
storitev deluje v skladu s tem zakonom in predpisi, izdanimi na njegovi
podlagi, ter v skladu z drugimi predpisi, ki se nanašajo na izvajanje njene
dejavnosti.
(2) Družba za upravljanje pri opravljanju
storitev ravna vestno, pošteno in z ustrezno profesionalno skrbnostjo ter na
način, ki podpira in spodbuja celovitost trga in v vsem paziti na interese
investicijskih skladov, ki jih upravlja, in interese svojih strank.
(3) Družba za upravljanje vzpostavi in
vzdržuje učinkovito politiko obvladovanja nasprotij interesov ob upoštevanju
značilnosti in zapletenosti storitev in poslov, ki jih opravlja družba za
upravljanje.
76. člen
(akt o pravilih ravnanja)
(1) Agencija podrobneje opredeli pravila,
ki jih družba za upravljanje mora upoštevati, da se šteje, da ravna vestno,
pošteno in z ustrezno profesionalno skrbnostjo ter na način, ki podpira in
spodbuja celovitost trga in da v vsem pazi na interese investicijskih skladov,
ki jih upravlja, in interese drugih strank.
(2) Agencija pri podrobnejši opredelitvi
pravil ravnanja upošteva značilnosti, obseg in zapletenost storitev in poslov,
ki jih lahko opravlja družba za upravljanje.
2.2.3. Prepoved zlorabe notranjih informacij
77. člen
(notranja informacija)
Notranja informacija po tem zakonu je vsaka
natančna informacija, ki:
1.    
se nanaša na odprt investicijski sklad,
2.    
še ni postala dostopna javnosti, in
3.    
bi, če bi postala znana javnosti, verjetno imela pomembnejši vpliv na
vrednost enote odprtega investicijskega sklada.
78. člen
(uporaba določb zakona, ki ureja trg
finančnih instrumentov)
(1) Glede prepovedi zlorabe notranjih
informacij iz 77. člena tega zakona in nadzora nad kršitvami prepovedi zlorabe
notranjih informacij se uporabljajo 382. do 384., 386. in 391. do 401. členi
ZTFI ter akti Agencije iz 2. do 4. in 8. točke prvega odstavka 381. člena ZTFI.
(2) Ne glede na prejšnji odstavek, oseba,
ki so ji neposredno dostopne notranje informacije, ki se nanašajo na odprt
investicijski sklad druge države članice, ni dolžna poročati Agenciji v skladu
z določbami iz prejšnjega odstavka, o katerih poroča pristojnemu nadzornemu
organu države članice.
2.2.4. Varovanje zaupnih podatkov
79. člen
(zaupni podatki)
Družba za upravljanje kot zaupne varuje vse
podatke, dejstva in okoliščine o posameznem imetniku enot investicijskega
sklada oziroma posamezni stranki, s katerimi razpolaga, ne glede na to, kako je
pridobila te podatke.
80. člen
(dolžnost varovanja zaupnih podatkov)
(1) Člani organov družbe za upravljanje,
delničarji oziroma družbeniki družbe za upravljanje, delavci družbe za
upravljanje, druge osebe, ki so jim v zvezi z njihovim delom v družbi za
upravljanje oziroma pri opravljanju storitev zanjo, kakor koli dostopni zaupni
podatki iz prejšnjega člena, teh podatkov ne smejo sporočiti tretjim osebam
niti jih sami uporabiti ali omogočiti, da bi jih uporabile tretje osebe.
(2) Prejšnji odstavek se ne uporablja:
1.    
če imetnik enot investicijskega sklada ali stranka izrecno pisno
privoli, da se sporočijo posamezni zaupni podatki,
2.    
če te podatke potrebuje Agencija, sodišče oziroma drug nadzorni organ za
potrebe postopka, ki ga vodi okviru svojih pristojnosti, in ki poda pisno
zahtevo za posredovanje teh podatkov,
3.    
ob predložitvi podatkov nadrejenim družbam v zvezi z nadzorom v skladu z
oddelkom 11.7. tega zakona ali v skladu z ZFK, in
4.    
v drugih primerih, določenih z zakonom.
(3) Za varovanje zaupnih podatkov mora
skrbnik upoštevati določbe ZBan-1 o varovanju zaupnih podatkov. 
81. člen
(uporaba zaupnih podatkov)
Agencija oziroma drugi organi in osebe
lahko podatke, ki so jih pridobili na podlagi drugega odstavka prejšnjega
člena, uporabijo izključno za namen, za katerega so bili pridobljeni, in v
primerih, ki jih določa zakon.
2.2.5. Kapitalska ustreznost družbe za upravljanje
82. člen
(kapitalska ustreznost)
Družba za upravljanje zagotovi, da vedno
razpolaga z ustreznim kapitalom glede na storitve, ki jih opravlja, in
premoženje v upravljanju ter tveganja, ki jim je izpostavljena pri opravljanju
teh storitev.
83. člen
(kapital družbe za upravljanje)
(1) Kapital družbe za upravljanje
sestavljajo naslednje postavke:
1.    
vplačani osnovni kapital in kapitalske rezerve, ki so ob rednem
poslovanju neomejeno razpoložljivi za pokrivanje morebitnih izgub ter se v
primeru stečaja ali likvidacije izplačajo za vsemi drugimi terjatvami;
2.    
rezerve iz dobička;
3.    
preneseni čisti poslovni izid;
4.    
presežek iz prevrednotenja;
5.    
druge postavke, ki so po svojih lastnostih in namenu podobne postavkam iz
1. do 4. točke tega odstavka.
(2) Pri izračunu kapitala se kot odbitne
upoštevajo naslednje postavke:
1.    
lastne delnice oziroma poslovni deleži, v kolikor niso pripoznani kot
odbitna postavka kapitala;
2.    
neopredmetena dolgoročna sredstva;
3.    
čista izguba poslovnega leta oziroma prenesena izguba preteklih let;
4.    
druge postavke, ki so po svojih lastnostih in namenu podobne postavkam
iz 1. do 3. točke tega odstavka.
84. člen
(minimalni kapital družbe za upravljanje)
(1) Kapital družbe za upravljaje mora vedno
dosegati ali presegati višjo od vrednosti:
1.    
25 odstotkov stalnih stroškov družbe za upravljanje v predhodnem
poslovnem letu;
2.    
seštevka kapitalskih zahtev za kreditna in tržna tveganja po prvem
odstavku 193. člena ZTFI v zvezi s prvim odstavkom 136. člena ZBan-1, ki
izhajajo iz opravljanja storitev gospodarjenja in pomožnih storitev.
(2) Ne glede na prejšnji odstavek kapital
družbe za upravljanje ne sme biti nižji od zneska osnovnega in dodatnega
kapitala iz 34. člena tega zakona.
85. člen
(prepoved izplačila dobička)
(1) Družba za upravljanje ne sme izplačati
dobička niti v obliki vmesne dividende oziroma dividende niti v obliki
izplačila iz naslova udeležbe v dobičku uprave družbe, nadzornega sveta oziroma
zaposlenih, če je kapital družbe za upravljanje manjši od minimalnega kapitala
ali če bi se kapital družbe za upravljanje zaradi izplačila dobička zmanjšal
tako, da ne bi več dosegal minimalnega kapitala, določenega v prejšnjem členu.
(2) Prepoved iz prejšnjega odstavka velja,
dokler družba za upravljanje ne zagotovi ustrezne višine kapitala.
86. člen
(ukrepi uprave za zagotovitev minimalnega
kapitala)
(1) Če kapital družbe za upravljanje zaradi
povečanih kapitalskih zahtev ali drugih vzrokov ne dosega minimalnega kapitala,
določenega v 84. členu tega zakona, uprava družbe za upravljanje sprejme tiste
ukrepe za zagotovitev minimalnega kapitala, za odločanje o katerih je pristojna
sama, oziroma izda predlog tistih ukrepov, za odločanje o katerih so pristojni
drugi organi družbe za upravljanje.
(2) O ukrepih oziroma predlogih ukrepov iz
prejšnjega odstavka mora uprava družbe za upravljanje nemudoma poročati
Agenciji.
87. člen
(omejitev naložb družbe za upravljanje)
(1) Družba za upravljanje ne sme pridobiti
poslovnega deleža oziroma drugih pravic v osebni družbi oziroma drugi pravni
osebi, na podlagi katerih bi neomejeno odgovarjala za obveznosti te družbe.
(2) Družba za upravljanje je lahko sama ali
skupaj z drugimi osebami, povezanimi z družbo za upravljanje, udeležena v drugi
pravni osebi samo, če ta pravna oseba kot dejavnost opravlja najmanj eno od storitev
upravljanja investicijskega sklada iz 102. člena tega zakona ali storitev
upravljanja s finančnimi instrumenti iz četrtega odstavka 8. člena ZTFI, in če
je organizirana kot kapitalska družba.
(3) Družba za upravljanje ne sme za svoj
račun pridobiti delnic oziroma poslovnega deleža, na podlagi katerega bo
dosegla ali presegla kvalificiran delež v skrbniku investicijskega sklada, ki
ga upravlja.
(4) Prepoved iz prvega odstavka tega člena
ne velja za članstvo v gospodarskem interesnem združenju, v katerega se združujejo
družbe za upravljanje.
88. člen
(akt o kapitalski ustreznosti)
Agencija predpiše:
1.    
podrobnejše lastnosti in vrste postavk, ki se upoštevajo pri izračunu kapitala
družbe za upravljanje;
2.    
postavke stalnih stroškov družbe za upravljanje;
3.    
roke, način in podrobnejšo vsebino poročanja o kapitalski ustreznosti
družbe za upravljanje.
2.3. Poslovne knjige in poslovna poročila družbe za upravljanje ter
revidiranje 
89. člen
(poslovne knjige in letno poročilo družbe
za upravljanje ter revidiranje)
(1) Če v tem oddelku in aktih iz 91. člena
tega zakona niso določena posebna pravila, se za poslovne knjige in letno
poročilo družbe za upravljanje ter za revidiranje uporabljajo splošna pravila,
določena v Osmem poglavju I. dela ZGD-1 in v zakonu, ki ureja revidiranje.
(2) Družba za upravljanje sestavlja
računovodske izkaze in konsolidirane računovodske izkaze, ki so del letnega
poročila družbe za upravljanje, za poslovno leto, ki je enako koledarskemu
letu.
(3) Revizijski pregled letnega poročila
družbe za upravljanje in revizorjevo poročilo mora poleg revidiranja in
pregleda po prvem odstavku 57. člena ZGD-1 ter vsebine revizorjevega poročila
po drugem odstavku 57. člena ZGD-1 obsegati tudi revizijski pregled in poročilo
glede izpolnjevanja pravil varnega in skrbnega poslovanja in izpolnjevanja
pravil ravnanja.
(4) V primeru, ko družba za upravljanje
opravlja tudi storitve iz 5. poglavja tega zakona, mora revizijski pregled in
poročilo iz prejšnjega odstavka obsegati tudi revizijski pregled in poročilo o
izpolnjevanju pravil o upravljanju tveganj v skladu z določbami ZTFI.
(5) Če revizijski pregled ni opravljen
oziroma revizorjevo poročilo ni sestavljeno v skladu s tretjim oziroma četrtim
odstavkom tega člena oziroma z aktom iz 91. člena tega zakona, lahko Agencija
zahteva od družbe za upravljanje, da se z revizijsko družbo dogovori o
ustreznih popravkih in dopolnitvah poročila na podlagi dodatka k sklenjeni
pogodbi, revizor pa na tej podlagi svoje poročilo ustrezno popravi oziroma
dopolni.
(6) Družba za upravljanje najmanj enkrat v
petih zaporednih letih zamenja revizijsko družbo, ki je revidirala njeno letno
poročilo.
(7) Družba za upravljanje Agenciji predloži
revidirano letno poročilo in revidirano konsolidirano letno poročilo v
15 dneh po prejemu revizorjevega poročila oziroma najpozneje v štirih
mesecih po izteku koledarskega leta.
(8) Družba za upravljanje v 15 dneh po
sprejemu letnega poročila, vendar najkasneje v šestih mesecih po koncu
koledarskega leta, letno poročilo skupaj z revizorjevim poročilom iz drugega
odstavka 57. člena ZGD-1 predloži Agenciji Republike Slovenije za javnopravne
evidence in storitve zaradi javne objave v skladu s prvim odstavkom 58. člena
ZGD-1.
(9) Družba za upravljanje v petih mesecih
po koncu koledarskega leta na svojih javnih spletnih straneh objavi letno
poročilo skupaj z revizorjevim poročilom iz drugega odstavka 57. člena ZGD-1.
Družba za upravljanje zagotovi, da ostaneta letno poročilo in revizorjevo
poročilo iz drugega odstavka 57. člena ZGD-1 dostopna na njenih javnih spletnih
straneh najmanj pet let po njuni objavi.
(10) Prejšnji odstavek se smiselno
uporablja tudi za objavo podatkov o poslovanju podružnic družb za upravljanje
držav članic in družb za upravljanje tretjih držav.
90. člen
(obveznosti revizijske družbe v razmerju
do Agencije)
(1) Revizijska družba, ki opravlja naloge
revidiranja letnega poročila družbe za upravljanje, pred koncem revidiranja
Agencijo pisno obvesti o dejstvih ali okoliščinah, ki jih je ugotovila pri
izvajanju nalog revidiranja in pomenijo enega od naslednjih položajev, ki:
1.    
bi lahko pomenil kršitev predpisov iz 446. člena tega zakona,
2.    
lahko vpliva na sistem upravljanja družbe za upravljanje iz 69. člena
tega zakona, ali
3.    
lahko privede do razlogov za izdajo revizorjevega mnenja s pridržkom,
odklonilnega mnenja ali zavrnitve izdelave mnenja.
(2) Obveznost iz prejšnjega odstavka velja
tudi za dejstva ali okoliščine v zvezi z družbo, ki je v razmerju tesne
povezanosti z družbo za upravljanje na podlagi obvladovanja.
(3) Revizijska družba Agenciji na njeno
zahtevo posreduje tudi druge podatke, ki jih Agencija potrebuje pri opravljanju
nadzora nad družbo za upravljanje v skladu s tem zakonom.
(4) Posredovanje podatkov Agenciji po prvem
do tretjem odstavku tega člena nima značilnosti kršitve revizorjeve obveznosti
varovanja zaupnih podatkov po zakonu, ki ureja revidiranje, ali na podlagi
pogodbe.
91. člen
(akt o računovodskih izkazih družbe za upravljanje
in revidiranju)
Agencija na podlagi predhodnega mnenja
Slovenskega inštituta za revizijo predpiše:
1.    
vrste in obliko računovodskih izkazov družb za upravljanje;
2.    
podrobnejšo vsebino priloge s pojasnili k računovodskim izkazom družbe
za upravljanje;
3.    
analitični kontni načrt za družbe za upravljanje;
4.    
podrobnejšo obliko ter najmanjši obseg in vsebino revizijskega pregleda
in revizorjevega poročila.
2.4. Likvidacija, prisilna poravnava in stečaj družbe za upravljanje 
2.4.1. Likvidacija družbe za upravljanje
92. člen
(sklep skupščine o likvidaciji družbe za
upravljanje)
(1) Skupščina družbe za upravljanje lahko sprejme
sklep o prenehanju družbe za upravljanje in začetku likvidacijskega postopka (v
nadaljnjem besedilu: sklep o likvidaciji).
(2) Za likvidacijo družbe za upravljanje na
podlagi sklepa o likvidaciji se uporabljajo določbe ZGD-1 o likvidaciji
delniške družbe na podlagi sklepa skupščine, če ni v tem pododdelku drugače
določeno.
(3) Če ima družba za upravljanje
podružnico, mora likvidacijski upravitelj objaviti sklep o likvidaciji v obliki
povzetka v dnevnem časopisu, ki izhaja na celotnem območju države članice, v
kateri ima družba za upravljanje podružnico.
(4) Po sprejetju sklepa o likvidaciji lahko
družba za upravljanje opravlja samo posle, ki so potrebni za izvedbo
likvidacije.
93. člen
(likvidacijski upravitelj družbe za
upravljanje)
(1) Za likvidacijskega upravitelja družbe
za upravljanje je lahko imenovana le oseba, ki ima dovoljenje Agencije za
opravljanje funkcije člana uprave v tej družbi za upravljanje.
(2) Ne glede na prejšnji odstavek je lahko
za likvidacijskega upravitelja družbe za upravljanje imenovana oseba, ki nima
dovoljenja Agencije za opravljanje funkcije člana uprave v tej družbi za
upravljanje, če pred imenovanjem pridobi dovoljenje Agencije za opravljanje
funkcije likvidacijskega upravitelja družbe za upravljanje.
(3) Za dovoljenje za opravljanje funkcije
likvidacijskega upravitelja družbe za upravljanje iz prejšnjega odstavka se
smiselno uporabljajo določbe tega zakona o dovoljenju za opravljanje funkcije
člana uprave družbe za upravljanje. Dovoljenje za opravljanje funkcije likvidacijskega
upravitelja družbe za upravljanje velja samo za likvidacijo tiste družbe za
upravljanje, v zvezi s katero je bilo pridobljeno.
(4) Likvidacijski upravitelj je dolžan
redno in na primeren način obveščati vse upnike o poteku postopka likvidacije.
94. člen
(omejitev dovoljenja za opravljanja
storitev upravljanja investicijskih skladov)
(1) Uprava družbe za upravljanje obvesti
Agencijo o likvidaciji naslednji delovni dan po sprejetju sklepa.
(2) Agencija na podlagi obvestila iz
prejšnjega odstavka izda odločbo, s katero:
1.    
omeji veljavnost dovoljenja za opravljanje storitev upravljanja
investicijskih skladov oziroma drugih storitev, ki jih lahko opravlja družba za
upravljanje na podlagi tega zakona na posle, ki so potrebni za izvedbo
likvidacije družbe za upravljanje;
2.    
določi, v kakšnem obsegu se za družbo za upravljanje v likvidaciji
uporabljajo pravila tega zakona in aktov, izdanih na njegovi podlagi.
(3) Po vročitvi odločbe iz prejšnjega
odstavka lahko družba za upravljanje opravlja samo še tiste posle, ki so
določeni s to odločbo, in druge posle, ki so potrebni za izvedbo likvidacije.
(4) Če Agencija izda odločbo iz drugega
odstavka tega člena družbi za upravljanje, ki ima podružnico v drugi državi
članici, še pred izdajo odločbe obvesti nadzorni organ te države članice. V
obvestilu navede tudi pravne posledice in dejanske učinke izdane odločbe.
(5) Če zaradi zaščite interesov strank
družbe za upravljanje oziroma zaradi drugih javnih koristi z izdajo odločbe iz
prejšnjega odstavka ni mogoče odlašati, Agencija obvesti pristojni nadzorni
organ države članice takoj po izdaji odločbe.
95. člen
(ponovna pridobitev dovoljenja za
opravljanje storitev upravljanja investicijskih skladov)
(1) Če skupščina družbe za upravljanje
odloči, da družba za upravljanje deluje dalje, lahko družba za upravljanje
ponovno začne opravljati storitve upravljanja investicijskih skladov oziroma
druge storitve, ki jih družba za upravljanje lahko opravlja na podlagi tega
zakona, samo če ponovno pridobi dovoljenje Agencije za opravljanje teh
storitev.
(2) Predlogu za vpis sklepa iz prejšnjega
odstavka v sodni register se priloži novo dovoljenje Agencije za opravljanje
storitev upravljanja investicijskih skladov.
96. člen
(prenehanje opravljanja storitev
upravljanja investicijskih skladov zaradi spremembe dejavnosti družbe za
upravljanje)
(1) Določbe tega pododdelka se smiselno
uporabljajo tudi, če skupščina družbe za upravljanje sprejme sklep, s katerim
se dejavnost družbe za upravljanje spremeni tako, da družba za upravljanje ne
opravlja več storitev upravljanja investicijskih skladov.
(2) Pri smiselni uporabi se namesto
besedila »sklep o likvidaciji« uporablja besedilo »sklep o spremembi
dejavnosti«, namesto besedila »posli, ki so potrebni za izvedbo likvidacije« pa
besedilo »posli, ki so potrebni za izpolnitev obveznosti iz že sklenjenih
poslov v zvezi z opravljanjem storitev upravljanja investicijskih skladov«.
97. člen
(prijava terjatev upnikov iz države
članice)
(1) Upnik iz države članice lahko prijavi
terjatev v likvidacijsko maso v slovenskem jeziku ali v uradnem jeziku države
članice, kjer ima prebivališče oziroma sedež.
(2) Likvidacijski upravitelj lahko zahteva
od upnika, da predloži prevod prijave terjatve v slovenski jezik.
98. člen
(likvidacija družbe za upravljanje, ki
opravlja storitve iz 5. poglavja tega zakona)
Za likvidacijo družbe za upravljanje, ki
opravlja storitve gospodarjenja s finančnimi instrumenti oziroma pomožne
storitve iz 5. poglavja tega zakona, se poleg določb tega zakona smiselno
uporabljajo tudi določbe ZTFI, ki urejajo likvidacijo borznoposredniške družbe.
2.4.2. Prisilna poravnava
99. člen
(prepoved prisilne poravnave)
Nad družbo za upravljanje ni dopustno
začeti postopka prisilne poravnave. 
2.4.3. Stečaj družbe za upravljanje
100. člen
(uporaba določb za stečajni postopek)
(1) Za stečajni postopek nad družbo za
upravljanje se uporabljajo določbe ZFPPIPP, razen če je s tem zakonom drugače
določeno.
(2) Za stečaj družbe za upravljanje, ki
opravlja storitve gospodarjenja s finančnimi instrumenti oziroma pomožne
storitve iz 5. poglavja tega zakona, se poleg določb tega zakona smiselno
uporabljajo tudi določbe ZTFI, ki urejajo stečaj borznoposredniške družbe. 
101. člen
(posebne določbe za stečajni postopek
družbe za upravljanje)
(1) Upniki terjatev do družbe za upravljanje
za povrnitev škode iz drugega odstavka 172. člena tega zakona imajo pravico do
njihovega plačila po pravilih ZFPPIPP o plačilu stroškov stečajnega postopka.
(2) Sklep o začetku stečajnega postopka nad
družbo za upravljanje vroči sodišče tudi Agenciji. 
3. OPRAVLJANJE STORITEV UPRAVLJANJA INVESTICIJSKIH SKLADOV 
3.1. Storitve in način opravljanja storitev upravljanja investicijskih
skladov
102. člen
(storitve upravljanja investicijskih
skladov)
Storitve upravljanja investicijskih skladov
obsegajo:
1.    
upravljanje premoženja investicijskega sklada;
2.    
administrativne storitve, povezane s poslovanjem investicijskega sklada:
- 
pravne storitve in vodenje poslovnih knjig ter sestavljanje poslovnih
poročil,
- 
odnose z vlagatelji v investicijski sklad,
- 
vrednotenje sredstev in obveznosti ter izračunavanje vrednosti enot,
- 
pregled usklajenosti z zakonskimi in podzakonskimi zahtevami,
- 
vodenje evidence imetnikov enot investicijskega sklada in drugih
evidenc,
- 
delitev dobička oziroma prihodkov,
- 
administrativne storitve, povezane z vplačili in izplačili enot
investicijskega sklada,
- 
obračun in poravnave po pogodbah ter razpošiljanje potrdil o lastništvu
enot,
- 
hramba dokumentacije in druge administrativne zadeve, povezane z delovanjem
investicijskega sklada;
3.    
trženje enot investicijskega sklada.
103. člen
(opravljanje storitev upravljanja
investicijskih skladov)
Storitve upravljanja investicijskih skladov
lahko v Republiki Sloveniji opravlja samo:
1.    
družba za upravljanje,
2.    
družba za upravljanje države članice, ki v skladu s tem zakonom v
Republiki Sloveniji ustanovi podružnico oziroma, ki lahko v skladu s tem
zakonom v Republiki Sloveniji neposredno opravlja storitve upravljanja
investicijskih skladov, in
3.    
družba za upravljanje tretje države, ki v Republiki Sloveniji v skladu s
tem zakonom ustanovi podružnico.
104. člen
(upravičenost družbe za upravljanje
opravljati storitve upravljanja investicijskih skladov)
(1) Družba za upravljanje lahko v Republiki
Sloveniji opravlja storitve upravljanja investicijskih skladov, če pridobi
dovoljenje Agencije.
(2) Družba za upravljanje lahko opravlja
storitve upravljanja investicijskih skladov le za tiste investicijske sklade,
ki so predmet nadzora Agencije oziroma pristojnih organov države članice.
(3) Družba za upravljanje lahko storitev
upravljanja investicijskih skladov, če jih je po prvem odstavku tega člena
upravičena opravljati v Republiki Sloveniji, opravlja tudi na območju:
1.    
druge države članice (v nadaljnjem besedilu: država članica
gostiteljica) preko podružnice ali neposredno, če so izpolnjeni pogoji,
določeni v pododdelku 3.2.2. tega zakona;
2.    
tretje države, če so izpolnjeni pogoji, določeni v pododdelku 3.2.3.
tega zakona.
105. člen
(register dovoljenj za opravljanje
storitev upravljanja investicijskih skladov)
(1) Agencija vzpostavi in redno dopolnjuje
register dovoljenj za opravljanje storitev upravljanja investicijskih skladov,
v katerega se vpisujejo vse družbe za upravljanje, ki jim je Agencija izdala
dovoljenje za opravljanje storitev upravljanja investicijskih skladov.
(2) Agencija zagotovi javno dostopnost
registra iz prejšnjega odstavka.
3.2. Opravljanje storitev upravljanja investicijskih skladov s strani
družbe za upravljanje 
3.2.1. Opravljanje storitev upravljanja investicijskih skladov na območju
Republike Slovenije
106. člen
(dovoljenje za opravljanje storitev
upravljanja investicijskih skladov)
(1) Družba za upravljanje mora pridobiti
dovoljenje za opravljanje storitev upravljanja investicijskih skladov pred
vpisom svoje ustanovitve v sodni register, pri čemer pisno zahtevo iz 107.
člena tega zakona v imenu družbe za upravljanje vložijo njeni ustanovitelji
oziroma ustanoviteljice.
(2) Družba za upravljanje pridobi
dovoljenje za opravljanje storitev upravljanja investicijskih skladov za enega
ali več tipov investicijskih skladov.
(3) Prvi odstavek tega člena se smiselno
uporablja tudi za vpis spremembe dejavnosti v poslovni register.
107. člen
(zahteva za izdajo dovoljenja za
opravljanje storitev upravljanja investicijskih skladov)
(1) Zahteva za izdajo dovoljenja za
opravljanje storitev upravljanja investicijskih skladov mora poleg obveznih
vsebin vsebovati tudi navedbo tipov investicijskih skladov, ki jih družba za upravljanje
namerava upravljati.
(2) Zahtevi za izdajo dovoljenja za
opravljanje storitev upravljanja investicijskih skladov je treba priložiti:
1.    
statut oziroma družbeno pogodbo o ustanovitvi družbe za upravljanje v
obliki overjenega prepisa notarskega zapisa ali na posebnem obrazcu, v fizični
ali elektronski obliki v skladu s prvim odstavkom 474. člena ZGD-1,
2.    
poslovni načrt družbe za upravljanje za prva tri leta poslovanja, ki
mora vključevati tudi:
- 
opis poslov, ki jih namerava družba za upravljanje opravljati,
- 
opis načina uresničevanja sistema upravljanja družbe za upravljanje iz
69. člena tega zakona,
3.    
dokumentacijo, ki jo določi Agencija, iz katere je razvidno, ali družba
za upravljanje izpolnjuje oziroma bo izpolnjevala organizacijske in druge
pogoje, potrebne za izdajo dovoljenja za opravljanje storitev upravljanja
investicijskih skladov, in
4.    
seznam delničarjev, ki mora za vsakega od njih vključevati osebno ime,
stalno ali začasno prebivališče fizične osebe oziroma sedež in firmo pravne
osebe ter podatek o številu in deležu delnic, ki jih je prevzel ob ustanovitvi
družbe.
108. člen
(združitev postopka odločanja o dovoljenjih)
Agencija hkrati odloči o naslednjih
zahtevah za izdajo dovoljenj:
1.    
zahtevi za izdajo dovoljenja za opravljanje storitev upravljanja
investicijskih skladov;
2.    
zahtevah za izdajo dovoljenja za pridobitev kvalificiranega deleža iz
39. člena tega zakona;
3.    
zahtevah za izdajo dovoljenja za opravljanje funkcije člana uprave
družbe za upravljanje iz 57. člena tega zakona.
109. člen
(odločanje o dovoljenju za opravljanje
storitev upravljanja investicijskih skladov)
(1) Agencija izda družbi za upravljanje
dovoljenje za opravljanje storitev upravljanja investicijskih skladov, če:
1.    
je statusni ustroj družbe za upravljanje v skladu z določbami oddelka
2.1. tega zakona,
2.    
so izpolnjeni pogoji za izdajo dovoljenj za pridobitev kvalificiranih
deležev vsem kvalificiranim imetnikom,
3.    
so izpolnjeni pogoji za izdajo dovoljenj za opravljanje funkcije člana
uprave družbe za upravljanje vsem članom uprave te družbe za upravljanje,
4.    
družba za upravljanje deluje v skladu s pravili varnega in skrbnega
poslovanja iz pododdelka 2.2.1. tega zakona,
5.    
družba za upravljanje izpolnjuje pogoje glede kapitalske ustreznosti iz
pododdelka 2.2.5. tega zakona, in
6.    
družba za upravljanje izpolnjuje druge pogoje za opravljanje storitev
upravljanja investicijskih skladov.
(2) V izreku odločbe, s katero Agencija
odloči o dovoljenju za opravljanje storitev upravljanja investicijskih skladov,
mora biti naveden tip UCITS oziroma ne-UCITS sklada iz četrtega odstavka 6.
člena tega zakona, za upravljanje katerih se dovoljenje izdaja.
(3) Za odločanje o izdaji dovoljenja za
opravljanje storitev upravljanja investicijskih skladov za nov tip
investicijskih skladov, družbi za upravljanje, ki že ima dovoljenje za
opravljanje storitev upravljanja investicijskih skladov za določen tip
investicijskih skladov, se smiselno uporabljajo določbe tega pododdelka.
(4) Agencija lahko o izdaji dovoljenja za
opravljanje storitev upravljanja investicijskih skladov družbi za upravljanje,
ki na dan izdaje odločbe ne izpolnjuje vseh pogojev iz 4. točke prvega odstavka
tega člena, odloči z odložnim pogojem. Družba za upravljanje mora pred iztekom
roka, ki ga v odločbi o izdaji dovoljenja določi Agencija, izkazati
izpolnjevanje teh pogojev.
110. člen
(prenehanje dovoljenja za opravljanje
storitev upravljanja investicijskih skladov)
(1) Dovoljenje za opravljanje storitev
upravljanja investicijskih skladov preneha:
1.    
če družba za upravljanje ne začne poslovati v enem letu od izdaje
dovoljenja,
2.    
če družba za upravljanje preneha z opravljanjem storitev upravljanja
investicijskih skladov za več kot šest mesecev, ali
3.    
z izdajo sklepa pristojnega sodišča o začetku stečajnega postopka
oziroma postopka prisilne likvidacije nad družbo za upravljanje.
(2) Če družba za upravljanje preneha z
opravljanjem storitev upravljanja samo določenega tipa investicijskih skladov
za več kot šest mesecev, dovoljenje za opravljanje storitev upravljanja
investicijskih skladov preneha veljati samo v delu, ki se nanaša na upravljanje
teh tipov investicijskih skladov.
(3) Če nastopi razlog iz prvega odstavka
tega člena, izda Agencija odločbo, s katero ugotovi, da je dovoljenje
prenehalo.
(4) Družba za upravljanje ne sme več
sklepati novih poslov v zvezi z opravljanjem storitev upravljanja
investicijskih skladov:
1.    
v primeru iz 1. in 2. točke prvega odstavka tega člena: od izteka roka,
z iztekom katerega dovoljenje preneha veljati;
2.    
v primeru iz 3. točke prvega odstavka tega člena: od dneva, ko začne
učinkovati začetek stečajnega postopka oziroma postopka prisilne likvidacije
nad družbo za upravljanje.
111. člen
(dovoljenje za združitev oziroma delitev)
(1) Če je družba za upravljanje udeležena
pri združitvi ali delitvi družb, mora pridobiti dovoljenje Agencije za to
združitev oziroma delitev.
(2) Za odločanje o dovoljenju za združitev
oziroma delitev se smiselno uporabljajo 106. do 110. člen tega zakona.
(3) Če zaradi izvedbe združitve oziroma
delitve nastane nova družba, ki bo opravljala storitve upravljanja
investicijskih skladov, mora ta nova družba pred vpisom združitve oziroma
delitve v sodni register pridobiti dovoljenje Agencije za opravljanje storitev
upravljanja investicijskih skladov.
(4) Kadar je v primeru oddelitve družba za
upravljanje prenosna družba, Agencija zavrne zahtevo za izdajo dovoljenja za
delitev tudi, če družba za upravljanje zaradi oddelitve ne bi več dosegla kapitalske
ustreznosti.
(5) Prvi do tretji odstavek tega člena se
smiselno uporabljajo tudi za druga statusna preoblikovanja, pri katerih je
udeležena družba za upravljanje.
(6) Agencija predpiše podrobnejšo vsebino
dokumentacije, ki jo je treba priložiti zahtevi za izdajo dovoljenja za
statusna preoblikovanja družb za upravljanje v skladu s tem členom.
3.2.2. Opravljanje storitev upravljanja investicijskih skladov v državi
članici gostiteljici
112. člen
(splošni določbi)
(1) Družba za upravljanje lahko eno ali več
storitev upravljanja investicijskih skladov opravlja tudi v državi članici
gostiteljici prek podružnice ali neposredno pod pogoji, določenimi v tem
pododdelku.
(2) Družba za upravljanje lahko v okviru
opravljanja storitev upravljanja investicijskih skladov v državi članici
gostiteljici oblikuje in ustanavlja samo UCITS sklade, in sicer UCITS sklade
takšnega tipa, ki jih lahko ustanavlja in upravlja v Republiki Sloveniji.
113. člen
(obvestilo o nameri ustanovitve podružnice
družbe za upravljanje v državi članici gostiteljici)
(1) Družba za upravljanje, ki namerava
ustanoviti podružnico v državi članici gostiteljici, mora o tem obvestiti
Agencijo in navesti državo članico, v kateri namerava ustanoviti podružnico.
(2) Obvestilu o nameri ustanovitve podružnice
družba za upravljanje priloži:
1.    
poslovni načrt, ki med drugim obsega vrste in obseg poslov, ki jih
namerava opravljati prek podružnice in organizacijski ustroj podružnice;
2.    
naslov v državi članici gostiteljici, na katerem bo mogoče pridobiti
dokumentacijo o podružnici;
3.    
podatke o osebah, pooblaščenih za vodenje poslov podružnice, in
4.    
opis postopkov reševanja pritožb vlagateljev v skladu z 71. členom tega
zakona.
(3) Šteje se, da obvestilo iz prvega
odstavka tega člena vsebuje zahtevo, da Agencija obvestilo s prilogami
posreduje nadzornemu organu države članice gostiteljice.
(4) Agencija predpiše podrobnejšo vsebino
dokumentacije, ki jo je potrebno priložiti obvestilu o nameri ustanovitve
podružnice iz drugega odstavka tega člena.
114. člen
(posredovanje obvestila nadzornemu organu države
članice gostiteljice)
(1) Agencija v dveh mesecih od prejema
obvestila družbe za upravljanje iz prvega odstavka prejšnjega člena to
obvestilo s prilogami iz drugega odstavka prejšnjega člena posreduje nadzornemu
organu države članice gostiteljice in o tem obvestiti družbo za upravljanje.
(2) Hkrati z obvestilom iz prejšnjega
odstavka mora Agencija nadzornemu organu države članice gostiteljice predložiti
tudi:
1.    
izjavo, da ima družba za upravljanje dovoljenje v skladu s tem zakonom
oziroma predpisi držav članic, sprejetimi zaradi prenosa Direktive 2009/65/ES;
2.    
dokument z navedbo dovoljenj;
3.    
dokument z navedbo morebitnih omejitev v zvezi s tipom UCITS skladov, ki
jih družba za upravljanje lahko upravlja. 
(3) Agencija zavrne zahtevo za posredovanje
obvestila nadzornemu organu države članice gostiteljice, če ob upoštevanju
obsega in vrste poslov, ki jih namerava družba za upravljanje opravljati prek
podružnice, obstaja utemeljen dvom o ustreznosti organizacije in upravljanja
podružnice oziroma finančnega položaja družbe za upravljanje.
(4) Če Agencija v roku iz prvega odstavka
tega člena ne obvesti družbe za upravljanje o posredovanju obvestila nadzornemu
organu države članice gostiteljice oziroma ji ne vroči odločbe o zavrnitvi zahteve
za posredovanje tega obvestila, ima družba za upravljanje pravico do pritožbe,
kot da bi bila njena zahteva za posredovanje tega obvestila nadzornemu organu
države članice gostiteljice, zavrnjena. 
115. člen
(začetek poslovanja podružnice v državi
članici gostiteljici)
Družba za upravljanje lahko začne
opravljati posle prek podružnice:
1.    
z dnem, ko prejme obvestilo nadzornega organa države članice
gostiteljice, ali
2.    
z iztekom dveh mesecev od dneva, ko je nadzorni organ države članice
gostiteljice prejel obvestilo Agencije v skladu s prejšnjim členom, če do
izteka tega roka ne prejme obvestila nadzornega organa države članice
gostiteljice iz prejšnje točke.
116. člen
(obvestilo o spremembah glede podružnice v
državi članici gostiteljici)
(1) Če namerava družba za upravljanje
spremeniti katerega od dejstev oziroma okoliščin iz drugega odstavka 113. člena
tega zakona, mora o tem obvestiti Agencijo in nadzorni organ države članice
gostiteljice najmanj en mesec pred izvršitvijo take spremembe.
(2) Če se pojavi utemeljen dvom o
ustreznosti organizacije in upravljanja podružnice oziroma finančnega položaja
družbe za upravljanje, Agencija obvesti o tem nadzorni organ države članice
gostiteljice.
(3) Če se spremenijo podatki iz drugega
odstavka 114. člena tega zakona, Agencija obvesti o tem nadzorni organ države
članice gostiteljice.
(4) Za spremembo iz prvega odstavka tega
člena se smiselno uporabljajo 113. do 115. člen tega zakona, le da se roka iz
prvega odstavka 114. člena in iz 2. točke 115. člena tega zakona skrajšata na
en mesec.
117. člen
(neposredno opravljanje storitev
upravljanja investicijskih skladov v državi članici gostiteljici)
(1) Družba za upravljanje, ki namerava
začeti neposredno opravljati storitve upravljanja investicijskih skladov v
državi članici gostiteljici, mora o tem obvestiti Agencijo in navesti državo
članico, v kateri namerava začeti neposredno opravljati te storitve.
(2) Obvestilu o neposrednem opravljanju
storitev upravljanja investicijskih skladov iz prejšnjega odstavka družba za
upravljanje priloži:
1.    
poslovni načrt, ki med drugim obsega vrste in obseg storitev in poslov,
ki jih namerava družba za upravljanje neposredno opravljati,
2.    
opis upravljanja tveganj družbe za upravljanje, in
3.    
opis postopkov reševanja pritožb vlagateljev v skladu z 71. členom tega
zakona.
(3) Agencija v enem mesecu po prejemu
obvestila družbe za upravljanje iz prvega odstavka tega člena to obvestilo s
prilogami iz prejšnjega odstavka posreduje nadzornemu organu države članice
gostiteljice in o tem obvestiti družbo za upravljanje.
(4) Hkrati z obvestilom iz prejšnjega
odstavka Agencija nadzornemu organu države članice gostiteljice predloži:
1.    
izjavo, da ima družba za upravljanje dovoljenje v skladu s tem zakonom
oziroma predpisi držav članic, sprejetimi zaradi prenosa Direktive 2009/65/ES,
2.    
dokument z navedbo dovoljenj;
3.    
dokument z navedbo morebitnih omejitev v zvezi s tipom UCITS skladov, ki
jih družba za upravljanje lahko upravlja.
(5) Družba za upravljanje lahko začne
neposredno opravljati storitve upravljanja investicijskih skladov v državi
članici gostiteljici z dnem, ko prejme obvestilo Agencije iz tretjega odstavka
tega člena.
118. člen
(obvestilo o spremembah pomembnih dejstev oziroma
okoliščin)
(1) Če namerava družba za upravljanje
spremeniti katerega od dejstev oziroma okoliščin iz drugega odstavka prejšnjega
člena, mora o tem pisno obvestiti Agencijo in nadzorni organ države članice
gostiteljice pred izvršitvijo take spremembe.
(2) V kolikor se spremeni vsebina izjave
oziroma dokumentov iz četrtega odstavka prejšnjega člena, obvesti o tem
Agencija nadzorni organ države članice.
119. člen
(uporaba pravil ravnanja v državi članici
gostiteljici)
(1) Družba za upravljanje mora pri
opravljanju storitev prek podružnice ravnati v skladu s pravili ravnanja, ki
veljajo v državi članici gostiteljici.
(2) Družba za upravljanje, ki neposredno
opravlja storitve v državi članici gostiteljici, mora pri opravljanju storitev
ravnati v skladu z določbami 2.2.2. pododdelka tega zakona.
(3) Za UCITS sklad, ki ga družba za
upravljanje ustanovi v drugi državi članici, se ne uporabljajo določbe tega
zakona, ki urejajo vsebine iz drugega odstavka 124. člena tega zakona.
3.2.3. Opravljanje storitev upravljanja investicijskih skladov v tretji
državi
120. člen
(splošne določbe)
(1) Družba za upravljanje lahko v okviru
opravljanja storitev upravljanja investicijskih skladov v tretji državi
opravlja samo storitev trženja enot investicijskih skladov, in sicer pod
pogoji, določenimi v oddelku 4.3. tega zakona.
(2) Družba za upravljanje lahko storitev iz
prejšnjega odstavka opravlja preko podružnice ali neposredno.
(3) Za dovoljenje za ustanovitev podružnice
družbe za upravljanje v tretji državi se smiselno uporabljajo prvi in drugi
odstavek 113. člena, tretji odstavek 114. člena in 116. člen tega zakona.
(4) Agencija lahko zavrne zahtevo za izdajo
dovoljenja za ustanovitev podružnice v tretji državi tudi, če je ob upoštevanju
predpisov države, v kateri namerava družba za upravljanje ustanoviti
podružnico, oziroma ob upoštevanju prakse pri izvrševanju teh predpisov
verjetno, da bo ovirano izvajanje nadzora v skladu s tem zakonom.
3.3. Opravljanje storitev upravljanja investicijskih skladov v Republiki
Sloveniji s strani družbe za upravljanje države članice
121. člen
(splošni določbi)
(1) Če ima družba za upravljanje države
članice dovoljenje za upravljanje UCITS skladov v državi članici svojega sedeža
(v nadaljnjem besedilu: domači državi članici), lahko storitev upravljanja
investicijskih skladov opravlja tudi v Republiki Sloveniji preko podružnice ali
neposredno pod pogoji, določenimi v tem oddelku.
(2) Družba za upravljanje države članice
lahko v okviru opravljanja storitev upravljanja investicijskih skladov v
Republiki Sloveniji oblikuje in upravlja samo vzajemne sklade, in sicer
vzajemne sklade takšnih tipov, ki jih dopušča dovoljenje nadzornega organa
družbe za upravljanje države članice.
122. člen
(opravljanje storitev upravljanja
investicijskih skladov prek podružnice)
(1) Družba za upravljanje države članice
lahko ustanovi podružnico v Republiki Sloveniji in začne opravljati storitve
upravljanja investicijskih skladov prek te podružnice, ko Agencija družbo za
upravljanje države članice obvesti o izpolnjevanju pogojev za ustanovitev
podružnice oziroma z iztekom dveh mesecev od dneva, ko Agencija od nadzornega
organa družbe za upravljanje države članice prejme obvestilo in priloge z
vsebino iz prvega in drugega odstavka 113. člena in iz drugega odstavka 114.
člena tega zakona.
(2) Če namerava družba za upravljanje
države članice v zvezi s svojo podružnico v Republiki Sloveniji spremeniti
katerega od dejstev oziroma okoliščin iz drugega odstavka 113. člena tega
zakona, mora o tem pisno obvestiti Agencijo en mesec pred uvedbo spremembe.
123. člen
(neposredno opravljanje storitev
upravljanja investicijskih skladov)
(1) Družba za upravljanje države članice
lahko začne neposredno opravljati storitve upravljanja investicijskih skladov v
Republiki Sloveniji, ko Agencija od nadzornega organa družbe za upravljanje
države članice prejme obvestilo in priloge z vsebino iz prvega, drugega in
četrtega odstavka 117. člena tega zakona.
(2) Družba za upravljanje države članice,
ki v Republiki Sloveniji neposredno opravlja storitve upravljanja
investicijskih skladov, mora pred vsako spremembo dejstev oziroma okoliščin iz
drugega odstavka 117. člena tega zakona o tem obvestiti Agencijo. 
124. člen
(uporaba določb tega zakona za družbo za
upravljanje države članice)
(1) Družba za upravljanje države članice,
ki izvaja storitve v Republiki Sloveniji prek podružnice, mora pri opravljanju
storitev ravnati v skladu z določbami 2.2.2. pododdelka tega zakona, družba za
upravljanje države članice, ki izvaja storitve v Republiki Sloveniji
neposredno, pa skladno s pravili ravnanja, ki veljajo v domači državi članici
družbe za upravljanje države članice.
(2) Družba za upravljanje države članice,
ki v Republiki Sloveniji oblikuje in upravlja vzajemni sklad, mora upoštevati
določbe tega zakona oziroma predpisov, izdanih na njegovi podlagi, oziroma
drugih predpisov, ki se uporabljajo za oblikovanje in poslovanje vzajemnih
skladov v Republiki Sloveniji, in sicer določbe glede:
1.    
oblikovanja vzajemnega sklada in izdaje dovoljenja za upravljanje
vzajemnega sklada,
2.    
prodaje in odkupa investicijskih kuponov vzajemnega sklada,
3.    
naložb vzajemnega sklada vključno z upravljanjem tveganj iz naslova
naložb vzajemnega sklada,
4.    
zadolževanja, posoje vrednostnih papirjev in nekritih prodaj,
5.    
vrednotenja premoženja vzajemnega sklada,
6.    
računovodenja in računovodskih izkazov vzajemnega sklada,
7.    
izračuna čiste vrednoti sredstev, vrednosti enote premoženja in povračil
vlagateljem iz naslova napak pri izračunu,
8.    
razdelitve prihodkov oziroma dobička vzajemnega sklada,
9.    
sprotnega obveščanja javnosti in Agencije o poslovanju vzajemnega
sklada,
10.  periodičnih
poročil o poslovanju vzajemnega sklada, prospekta, pravil upravljanja in
dokumenta s ključnimi podatki za vlagatelje,
11.  trženja
investicijskih kuponov vzajemnega sklada,
12.  odnosov
z imetniki investicijskih kuponov vzajemnega sklada,
13.  združitev
vzajemnih skladov,
14.  likvidacije
vzajemnih skladov,
15.  vodenja
evidence imetnikov investicijskih kuponov vzajemnega sklada,
16.  nadomestil
za nadzor in drugih postavk tarife Agencije, in
17.  pravic
imetnikov investicijskih kuponov vzajemnega sklada.
(3) Družba za upravljanje države članice,
ki v Republiki Sloveniji oblikuje in upravlja vzajemni sklad, mora v celoti
upoštevati določbe njegovih pravil upravljanja in prospekta.
(4) Družba za upravljanje države članice,
ki v Republiki Sloveniji oblikuje in upravlja vzajemni sklad, mora vzpostaviti
ustrezen organizacijski ustroj in postopke ter sprejeti vse potrebne ukrepe za
zagotavljanje spoštovanja določb iz drugega in tretjega odstavka tega člena.
3.4. Opravljanje storitev upravljanja investicijskih skladov s strani
družbe za upravljanje tretje države
125. člen
(opravljanje storitev upravljanja
investicijskih skladov družb za upravljanje tretjih držav)
(1) Družba za upravljanje tretje države
lahko v Republiki Sloveniji opravlja samo storitve trženja enot investicijskih
skladov.
(2) Družba za upravljanje tretje države
lahko v Republiki Sloveniji storitev iz prejšnjega odstavka opravlja samo prek
podružnice.
(3) Določbe tega oddelka se uporabljajo
tudi, kadar družba za upravljanje tretje države za opravljanje storitve iz
prvega odstavka tega člena pooblasti drugo osebo.
126. člen
(dovoljenje za ustanovitev podružnice)
(1) Družba za upravljanje tretje države
mora za ustanovitev podružnice v Republiki Sloveniji pridobiti dovoljenje Agencije
za ustanovitev podružnice.
(2) Zahtevi za izdajo dovoljenja za
ustanovitev podružnice je treba priložiti:
1.    
akt o ustanovitvi podružnice;
2.    
izpisek iz sodnega registra oziroma drugega ustreznega registra države,
kjer ima družba za upravljanje tretje države sedež;
3.    
statut oziroma pravila družbe za upravljanje tretje države;
4.    
revidirana letna poročila družbe za upravljanje tretje države za zadnja
tri leta poslovanja;
5.    
če iz izpiska iz 2. točke tega odstavka niso razvidni podatki o
lastnikih družbe za upravljanje tretje države: ustrezno listino, ki
verodostojno izkazuje lastnike in njihove deleže pri upravljanju družbe za
upravljanje tretje države;
6.    
izpisek iz sodnega registra oziroma drugega ustreznega registra države,
kjer ima družba za upravljanje tretje države sedež, za pravne osebe, ki so pri
upravljanju družbe za upravljanje tretje države udeležene z več kot 10
odstotki;
7.    
načrt poslovanja za tri leta, ki med drugim obsega obseg poslov, ki jih
družba za upravljanje tretje države namerava opravljati v Republiki Sloveniji;
8.    
dokumentacijo, ki jo določi Agencija, na podlagi katere je mogoče ugotoviti,
ali podružnica izpolnjuje organizacijske in druge pogoje, potrebne za izdajo
dovoljenja za ustanovitev podružnice;
9.    
podatke o članih poslovodnih in nadzornih organov družbe za upravljanje
tretje države;
10.  podrobnejši
opis morebitnega sistema jamstva za terjatve vlagateljev v investicijske
sklade, ki velja v državi kjer ima družba za upravljanje tretje države sedež;
11.  izjavo
družbe za upravljanje tretje države, da bo podružnica vodila vso dokumentacijo,
ki se nanaša na njeno poslovanje, v slovenskem jeziku in jo hranila na sedežu
podružnice.
(3) Agencija izda dovoljenje za ustanovitev
podružnice družbe za upravljanje tretje države, če na podlagi podatkov, s
katerimi razpolaga, in dokumentacije, priložene zahtevi za izdajo dovoljenja,
oceni, da je podružnica usposobljena za poslovanje v skladu s tem zakonom.
(4) Agencija zavrne zahtevo za izdajo
dovoljenja za ustanovitev podružnice, če poslovodje podružnice nimajo
dovoljenja iz četrtega odstavka 57. člena tega zakona.
(5) Agencija zavrne zahtevo za izdajo dovoljenja
za ustanovitev podružnice družbe za upravljanje tretje države, če je ob
upoštevanju predpisov države, kjer ima družba za upravljanje tretje države
sedež, oziroma ob upoštevanju prakse te države pri uporabi in izvrševanju teh
predpisov verjetno, da bo ovirano izvajanje nadzora v skladu s tem zakonom.
(6) Agencija predpiše podrobnejšo vsebino
dokumentacije, ki jo je treba priložiti zahtevi za izdajo dovoljenja za
ustanovitev podružnice iz 8. točke drugega odstavka tega člena.
127. člen
(uporaba določb tega zakona za podružnico)
(1) Za podružnico družbe za upravljanje
tretje države se smiselno uporabljajo naslednje določbe tega zakona in na njihovi
podlagi izdani predpisi:
-      
79. do 81. člen tega zakona;
-      
89. člen tega zakona;
-      
143. člen tega zakona;
-      
6.7. oddelek tega zakona.
(2) Za poslovodje podružnice družbe za
upravljanje tretje države se smiselno uporabljajo določbe tega zakona v delu,
ki se nanašajo na upravo družbe za upravljanje.
3.5. Prenos opravljanja posamezne storitve oziroma posla upravljanja
investicijskih skladov na drugo osebo
128. člen
(prenos opravljanja posamezne storitve
oziroma posla upravljanja posameznih investicijskih skladov na drugo osebo)
(1) Družba za upravljanje, družba za
upravljanje države članice ali družba za upravljanje tretje države (v
nadaljnjem besedilu: pooblastitelj), ki v skladu s 103. členom tega zakona
opravlja storitve upravljanja investicijskih skladov, lahko pisno pooblasti drugo osebo (v nadaljnjem besedilu:
pooblaščenec), da v njenem imenu in za njen račun opravlja posamezne storitve
oziroma posle, ki v skladu s 102. členom tega zakona spadajo pod storitve
upravljanja investicijskih skladov (v nadaljnjem besedilu: pooblastilo za
opravljanje storitev oziroma poslov).
(2) S prenosom opravljanja posameznih
storitev oziroma poslov upravljanja investicijskih skladov na drugo osebo, ni
mogoče niti omejiti niti izključiti odškodninske odgovornosti družbe za
upravljanje in skrbnika, za opravljanje navedenih storitev.
(3) Pooblastitelj ne sme prenesti storitev
oziroma poslov upravljanja investicijskih skladov na pooblaščence v takem
obsegu, da bi se njegova vloga zmanjšala na vlogo »poštnega nabiralnika«.
129. člen
(prenos pooblastila na tretjo osebo)
(1) Pooblaščenec lahko za opravljanje
storitev trženja enot investicijskih skladov na podlagi predhodnega pisnega
soglasja pooblastitelja prenese pooblastilo na tretjo osebo. Nadaljnji prenos
pooblastila ni dovoljen.
(2) Določbe tega oddelka veljajo tudi v
primeru prenosa pooblastila na tretjo osebo.
130. člen
(pogoji za prenos opravljanja posameznih
storitev oziroma poslov)
(1) Pooblastitelj lahko podeli pooblastilo
za opravljanje storitev oziroma poslov le, če so izpolnjeni naslednji pogoji:
1.    
pooblastitelj, s podelitvijo pooblastila za opravljanje storitev oziroma
poslov pooblaščencu, poveča učinkovitost poslovanja in opravljanja posameznih
poslov in to učinkovitost lahko v vsakem trenutku utemelji Agenciji,
2.    
se ne zmanjša učinkovitost in možnost nadzora Agencije nad
pooblastiteljem,
3.    
pooblastitelj lahko, kljub podelitvi pooblastila za opravljanje storitev
oziroma poslov na pooblaščenca, deluje in upravlja investicijske sklade, za
opravljanje katerih je podelil to pooblastilo, v najboljšem interesu vlagateljev
v te investicijske sklade,
4.    
ima pooblastitelj v vsakem trenutku pregled nad izvajanjem posameznih
storitev oziroma poslov upravljanja investicijskih skladov, ki so bile s
pooblastilom za opravljanje storitev oziroma poslov prenesene na pooblaščenca,
5.    
lahko pooblastitelj, v skladu s podeljenim pooblastilom za opravljanje
storitev oziroma poslov, v vsakem trenutku poda pooblaščencu nadaljnja navodila
glede opravljanja prenesenih storitev oziroma poslov,
6.    
lahko pooblastitelj v vsakem trenutku, če to zahteva interes
vlagateljev, prekliče dano pooblastilo za opravljanje storitev oziroma poslov,
pri čemer preklic pooblastila stopi v veljavo takoj,
7.    
ima pooblaščenec dovolj strokovnega znanja in izkušenj ter izpolnjuje
organizacijske in druge pogoje, da lahko učinkovito izvršuje dolžnosti iz
pooblastila za opravljanje storitev oziroma poslov,
8.    
se s podelitvijo pooblastila za opravljanje storitev oziroma poslov ne
zmanjša učinkovitost in možnost opravljanja skrbniških storitev oziroma nalog
skrbnika za posamezen investicijski sklad,
9.    
lahko skrbnik, ne glede na dano pooblastilo za opravljanje storitev
oziroma poslov, v vsakem trenutku pridobi vse podatke in dokumentacijo od
pooblastitelja, potrebne za nemoteno opravljanje skrbniških storitev,
10.  ima
skrbnik, ne glede na podeljeno pooblastilo za opravljanje storitev oziroma
poslov, vedno pregled nad poslovanjem investicijskega sklada, za katerega
opravlja skrbniške storitve, in
11.  prospekt
investicijskega sklada vsebuje seznam storitev upravljanja investicijskega
sklada, ki jih pooblastitelj, na podlagi pooblastila, prenese v upravljanje
pooblaščencu.
(2) Če pooblastitelj s pooblastilom prenese
storitev upravljanja premoženja investicijskega sklada, morajo biti izpolnjene
zahteve iz prejšnjega odstavka, pooblaščenec pa je lahko le oseba:
1.    
ki je nadzorovana s strani Agencije oziroma pristojnega organa države
članice ali pristojnega organa tretje države in ki je pridobila dovoljenje tega
organa za opravljanje storitev upravljanja premoženja za račun svojih strank,
2.    
pri nadzoru katere je zagotovljeno sodelovanje in izmenjava informacij
med Agencijo in organom, pristojnim za nadzor pooblaščenca, če za nadzor pooblaščenca
ni pristojna Agencija,
3.    
ki ne opravlja skrbniških storitev za investicijski sklad, za
upravljanje katerega je bilo podeljeno pooblastilo, in
4.    
katere interesi niso v nasprotju z interesi pooblastitelja oziroma z
interesi vlagateljev v investicijske sklade.
(3) Če pooblastitelj s pooblastilom prenese
storitev upravljanja premoženja investicijskega sklada, mora pooblaščenec
upoštevati naložbeno politiko investicijskega sklada.
(4) Agencija določi okoliščine, kdaj se
šteje, da se je vloga pooblastitelja zmanjšala na vlogo »poštnega nabiralnika«
in morebitne dodatne pogoje, ki jih mora pooblastitelj upoštevati pri prenosu
opravljanja posameznih storitev in poslov po tem členu.
131. člen
(pogodba o prenosu posameznih storitev oziroma
poslov upravljanja)
(1) Pooblastitelj in pooblaščenec skleneta
pisno pogodbo, s katero pooblastitelj podeli pooblastilo za opravljanje
posameznih storitev oziroma poslov upravljanja investicijskih skladov
pooblaščencu in s katero pogodbeni stranki podrobneje opredelita medsebojne
obveznosti, odgovornosti in pravice (v nadaljnjem besedilu: pogodba o prenosu).
(2) Če pogodba o prenosu ureja prenos
opravljanja storitev oziroma poslov upravljanja premoženja investicijskih
skladov, stopi v veljavo šele, ko da k njej pisno soglasje skrbnik.
(3) Skrbnik ne da soglasja k pogodbi o
prenosu, če oceni, da niso izpolnjeni pogoji iz prejšnjega člena.
(4) Če pogoji iz prejšnjega člena kadarkoli
niso izpolnjeni, mora skrbnik pisno zahtevati od pooblastitelja, da prekine
pogodbo o prenosu. V takšnem primeru pooblaščenec ni upravičen do nadomestila
zaradi odstopa od pogodbe o prenosu.
132. člen
(dopustnost zbiranja osebnih podatkov)
Če se s pogodbo o prenosu iz prejšnjega
člena na pooblaščenca prenese pooblastilo za opravljanje storitve vodenja
evidenc imetnikov enot investicijskega sklada, lahko pooblaščenec zbira podatke
iz tretjega odstavka 233. člena tega zakona neposredno od posameznika, na
katerega se podatki nanašajo.
133. člen
(obveščanje Agencije)
Pooblastitelj o prenosu storitve in o vseh
spremembah pogodbe o prenosu obvesti Agencijo na način, z vsebino in v rokih,
ki jih določi Agencija.
134. člen
(obveščanje nadzornih organov držav
članic)
Agencija takoj po prejemu obvestila iz 133.
člena tega zakona obvesti nadzorni organ UCITS sklada države članice, če družba
za upravljanje, ki upravlja ta UCITS sklad, kot pooblastitelj, prenese
opravljanje posameznih storitev oziroma poslov upravljanja tega UCITS sklada na
drugo osebo.
4. TRŽENJE ENOT INVESTICIJSKIH SKLADOV
4.1. Trženje enot investicijskih skladov v Republiki Sloveniji
135. člen
(splošne določbe)
(1) Trženje enot investicijskih skladov v
Republiki Sloveniji se lahko vrši le na podlagi zakonov in predpisov sprejetih
na njihovi podlagi, ki se nanašajo na trženje enot investicijskih skladov,
varstvo vlagateljev in preprečevanje pranja denarja, ki so veljavni v Republiki
Sloveniji.
(2) Enote posameznega investicijskega
sklada so lahko predmet oglaševanja v Republiki Sloveniji le, če se v Republiki
Sloveniji lahko vrši tudi prodaja enot tega investicijskega sklada.
(3) Agencija na svoji spletni strani v
angleškem jeziku na pregleden in razumljiv način objavi zakonodajne in
administrativne določbe, ki urejajo področje trženja enot UCITS skladov
oblikovanih v drugih državah članicah, v Republiki Sloveniji in jih Direktiva 2009/65/ES
neposredno ne ureja.
136. člen
(oglaševanje investicijskega sklada)
(1) Vsako tržno sporočilo, ki je z uporabo
tiskanih in elektronskih medijev naslovljeno na vlagatelje in potencialne
vlagatelje v investicijske sklade, katerega namen je prispevati k pridobivanju
novih vplačil v investicijske sklade (v nadaljnjem besedilu: oglas) mora biti
jasno prepoznavno kot tako.
(2) Vsebina oglasa mora biti jasna, nedvoumna
in ne sme biti zavajajoča.
(3) Vsebina oglasa ne sme biti v nasprotju
z vsebino prospekta in dokumenta s ključnimi podatki za vlagatelje.
(4) Oglas mora vsebovati navedbo, kje, kako
in v katerem jeziku sta vlagateljem na voljo prospekt in dokument s ključnimi
podatki za vlagatelje.
137. člen
(dovoljenje za trženje enot investicijskih
skladov)
(1) Fizična oseba, ki v imenu in za račun
družbe za upravljanje iz 103. člena tega zakona ali za račun osebe, ki jo
pooblasti družba za upravljanje, izvaja trženje enot investicijskih skladov v
Republiki Sloveniji, mora imeti ustrezno dovoljenje Agencije.
(2) Za dovoljenje iz prejšnjega odstavka
šteje dovoljenje za opravljanje poslov borznega posrednika iz ZTFI, in sicer
najmanj za opravljanje poslov izvrševanja naročil strank in investicijskega
svetovanja ter dovoljenje za trženje enot investicijskih skladov po tem zakonu.
(3) Za pridobitev dovoljenja za trženje
enot investicijskih skladov iz prejšnjega odstavka, mora kandidat izpolnjevati
naslednje pogoje:
1.    
je uspešno opravil preizkus strokovnega znanja, potrebnega za trženje
enot investicijskih skladov;
2.    
ima najmanj eno leto primerljivih delovnih izkušenj;
3.    
obvlada slovenski jezik;
4.    
ni bil pravnomočno obsojen zaradi kaznivega dejanja zoper premoženje
oziroma zoper gospodarstvo na kazen zapora več kot tri mesece, ki še ni
izbrisana;
5.    
ima najmanj peto stopnjo izobrazbe.
(4) Agencija lahko za izvajanje preizkusov
znanja iz 1. točke prejšnjega odstavka pooblasti združenje družb za
upravljanje iz 509. člena tega zakona, ki v imenu in za račun Agencije izvaja
preizkuse znanja.
138. člen
(akti o trženju enot investicijskih
skladov)
Agencija z aktom podrobneje določi:
1.    
način in pogoje za trženje enot investicijskih skladov v Republiki
Sloveniji;
2.    
program in način opravljanja preizkusa znanj iz 1. točke tretjega
odstavka prejšnjega člena;
3.    
dokumentacijo iz 7. točke drugega odstavka 149. člena tega zakona, na
podlagi katere je mogoče ugotoviti, ali bodo vlagatelji v sklad tretje države
deležni najmanj enake ravni zaščite kakor vlagatelji v UCITS sklade.
139. člen
(oblike skladov, ki se lahko tržijo v
Republiki Sloveniji)
V Republiki Sloveniji je dovoljeno tržiti
samo enote:
1.    
investicijskih skladov oblikovanih na podlagi tega zakona, če so
izpolnjeni pogoji iz 4.1.1. pododdelka tega zakona;
2.    
UCITS skladov držav članic, če so izpolnjeni pogoji iz 4.1.2. pododdelka
tega zakona;
3.    
investicijskih skladov tretjih držav, če so izpolnjeni pogoji iz 4.1.3.
pododdelka tega zakona.
4.1.1. Trženje enot investicijskih skladov, oblikovanih na podlagi tega
zakona v Republiki Sloveniji
140. člen
(trženje enot vzajemnih skladov)
Enote vzajemnih skladov lahko v Republiki
Sloveniji trži samo:
1.    
družba za upravljanje, ki ima dovoljenje za upravljanje vzajemnega
sklada;
2.    
družba za upravljanje države članice, ki ima dovoljenje za upravljanje
vzajemnega sklada na podlagi tega zakona.
141. člen
(trženje enot ne-UCITS skladov oblikovanih
na podlagi tega zakona)
Enote ne-UCITS sklada, oblikovanega na
podlagi tega zakona, lahko v Republiki Sloveniji trži samo družba za
upravljanje, ki ima dovoljenje za njegovo upravljanje.
4.1.2. Trženje enot UCITS skladov oblikovanih v drugih državah članicah v
Republiki Sloveniji
142. člen
(osebe, ki lahko trženje izvajajo)
(1) Enote UCITS sklada, oblikovanega v drugi
državi članici (v nadaljnjem besedilu: UCITS sklad države članice), lahko v
Republiki Sloveniji skladno s tem pododdelkom, trži samo družba za upravljanje
države članice, ki ima dovoljenje za upravljanje UCITS sklada države članice.
(2) Določbe tega pododdelka, ki veljajo za
družbo za upravljanje države članice, se uporabljajo tudi za družbo za
upravljanje, ki ima dovoljenje za upravljanje UCITS sklada države članice.
143. člen
(pogoji za trženje)
Družba za upravljanje države članice mora
za trženje enot UCITS sklada države članice v Republiki Sloveniji zagotoviti,
da so v Republiki Sloveniji na voljo vse zmogljivosti, potrebne za nemoteno:
1.    
zagotavljanje plačil imetnikom enot UCITS sklada,
2.    
izvajanje prodaje in ponovnega nakupa oziroma odkupa enot UCITS sklada,
3.    
zagotavljanje objave dokumentacije in informacij v zvezi z UCITS skladom
in posredovanje dokumentov in informacij vlagateljem, ki so opravili vplačilo v
Republiki Sloveniji, in
4.    
reševanje pritožb vlagateljev v skladu z 71. členom tega zakona.
144. člen
(priglasitev trženja enot UCITS sklada
države članice)
(1) Družba za upravljanje države članice
lahko prične tržiti enote UCITS sklada države članice v Republiki Sloveniji z
dnem, ko pristojni nadzorni organ države članice družbi za upravljanje države članice
sporoči, da je Agenciji posredoval priglasitveni dokument iz 4. člena Uredbe
584/2010/EU.
(2) Priglasitveni dokument vsebuje uradno
obvestilo družbe za upravljanje države članice o nameri pričetka trženja enot
UCITS sklada države članice v Republiki Sloveniji, ki obsega podatke iz Priloge
I Uredbe 584/2010/EU in za vsak UCITS sklad države članice, katerega enote
namerava tržiti v Republiki Sloveniji, naslednje priloge:
1.    
veljavni prospekt,
2.    
veljavna pravila upravljanja oziroma statut,
3.    
zadnje letno poročilo in morebitno poznejše polletno poročilo,
4.    
dokument s ključnimi podatki za vlagatelje, in
5.    
potrdilo nadzornega organa države članice iz Priloge II Uredbe Komisije
(EU) št. 584/2010.
145. člen
(obveščanje o spremembah priglasitvenega
dokumenta)
(1) Družba za upravljanje države članice,
ki trži enote UCITS sklada države članice v Republiki Sloveniji, Agencijo
sproti obvešča o vseh spremembah dokumentov iz 1. do 4. točke drugega
odstavka prejšnjega člena ter v obvestilu navede, kje lahko Agencija dobi te
dokumente po elektronski poti.
(2) Če namerava družba za upravljanje
države članice spremeniti veljavno ureditev trženja v Republiki Sloveniji
oziroma veljaven nabor razredov enot UCITS skladov države članice, ki so
predmet trženja v Republiki Sloveniji, mora pred uvedbo teh sprememb o tem
obvestiti Agencijo.
146. člen
(neposredno trženje enot UCITS sklada
države članice )
Za družbo za upravljanje države članice, ki
v Republiki Sloveniji ne bo izvajala nobenih drugih storitev in poslov
upravljanja investicijskih skladov, razen storitve neposrednega trženja enot
UCITS skladov, se ne uporablja 3.3. oddelek tega zakona.
4.1.3. Trženje enot investicijskega sklada tretje države v Republiki
Sloveniji
147. člen
(trženje enot investicijskega sklada
tretje države)
(1) Družba za upravljanje tretje države
lahko enote investicijskega sklada tretje države v Republiki Sloveniji trži
samo prek podružnice, za katero je pridobila dovoljenje Agencije.
(2) Družba za upravljanje tretje države
lahko v Republiki Sloveniji trži samo enote odprtega investicijskega sklada,
katerega vlagatelji bodo deležni najmanj enake ravni zaščite kakor vlagatelji v
UCITS sklade.
148. člen
(pogoji za trženje)
Družba za upravljanje tretje države mora za
trženje enot odprtega investicijskega sklada v Republiki Sloveniji zagotoviti,
da so v Republiki Sloveniji na voljo vse zmogljivosti, potrebne za nemoteno:
1.    
zagotavljanje plačil imetnikom enot odprtega investicijskega sklada,
2.    
izvajanje prodaje in ponovnega nakupa oziroma odkupa enot odprtega
investicijskega sklada,
3.    
zagotavljanje objave dokumentacije in informacij v zvezi z odprtim
investicijskim skladom in posredovanje dokumentov in informacij vlagateljem, ki
so opravili vplačilo v Republiki Sloveniji, in
4.    
reševanje pritožb vlagateljev v skladu z 71. členom tega zakona.
149. člen
(dovoljenje za trženje enot
investicijskega sklada tretje države)
(1) Družba za upravljanje tretje države
mora pred začetkom trženja enot posameznega investicijskega sklada tretje
države pridobiti dovoljenje Agencije za trženje enot investicijskega sklada
tretje države.
(2) Družba za upravljanje tretje države
zahtevi za izdajo dovoljenja za trženje enot investicijskega sklada tretje
države, za vsak investicijski sklad, na katerega se zahteva nanaša, priloži:
1.    
pravila upravljanja ali statut;
2.    
prospekt;
3.    
zadnje letno poročilo oziroma morebitno poznejše polletno poročilo;
4.    
dokument s ključnimi podatki za vlagatelje iz 6.7.3. pododdelka tega
zakona;
5.    
po potrebi dokazilo o deponiranju denarnih sredstev skladno s 151.
členom tega zakona;
6.    
natančen opis načrtovanega trženja in poslovnih razmerij in druge
podatke iz katerih je razvidno, da družba za upravljanje tretje države
izpolnjuje pogoje za trženje enot investicijskih skladov v Republiki Sloveniji
iz 138. in 148. člena tega zakona;
7.    
drugo dokumentacijo, ki jo določi Agencija, in na podlagi katere je
mogoče ugotoviti, ali bodo vlagatelji v sklad tretje države, na katerega se
nanaša zahteva, deležni najmanj enake ravni zaščite kakor vlagatelji v UCITS
sklade.
(3) Agencija izda dovoljenje za trženje enot
investicijskega sklada tretje države, če na podlagi podatkov, s katerimi
razpolaga in dokumentacije, priložene zahtevi za izdajo dovoljenja, ugotovi,
da:
1.    
bodo vlagatelji v sklad tretje države deležni najmanj enake ravni
zaščite kakor vlagatelji v UCITS sklade, in
2.    
za enote investicijskega sklada tretje države ne velja prepoved prodaje
v državi, kjer je bil investicijski sklad oblikovan.
(4) V izreku odločbe o izdaji dovoljenja za
trženje enot investicijskega sklada Agencija določno navede, za katere investicijske
sklade tretjih držav dovoljenje velja.
(5) Agencija zavrne zahtevo za izdajo
dovoljenja za trženje enot vseh oziroma samo posameznih investicijskih skladov
tretjih držav, če ugotovi, da niso izpolnjeni pogoji iz tretjega odstavka tega
člena.
(6) Kadar je družba za upravljanje tretje
države vložila zahtevo za izdajo dovoljenja za ustanovitev podružnice, se
postopek odločanja o izdaji dovoljenja za trženje enot investicijskega sklada
tretje države lahko združi s postopkom odločanja o dovoljenju za ustanovitev
podružnice.
150. člen
(prenehanje trženja)
(1) Družba za upravljanje tretje države, ki
opusti trženje enot investicijskega sklada, mora o tem obvestiti Agencijo.
(2) Dokler Agencija ne prejme obvestila iz
prejšnjega odstavka ima:
1.    
Agencija v razmerju do družbe za upravljanje tretje države enaka
pooblastila kakor če bi slednja še naprej opravljala trženje enot, in
2.    
družba za upravljanje tretje države ima do Agencije enake obveznosti
kakor če bi še naprej opravljala trženje enot.
151. člen
(posebno pravilo za trženje enot
investicijskih skladov tretje države)
(1) Agencija lahko kot pogoj za izdajo
dovoljenja za trženje investicijskega sklada tretje države, ki ga vrši družba
za upravljanje tretje države v Republiki Sloveniji, zahteva, da družba za upravljanje
tretje države pri banki na ozemlju Republike Slovenije odpre denarni račun, na
katerem pred izdajo dovoljenja izkazuje stanje denarnih sredstev najmanj v
višini 25 odstotkov vrednosti enot vseh investicijskih skladov tretje države,
ki jih namerava tržiti v prvem mesecu poslovanja podružnice v Republiki
Sloveniji in za katere bodo imeli bodoči vlagatelji iz Republike Slovenije
pravico zahtevati njihov odkup.
(2) Po pridobitvi dovoljenja za trženje
enot, mora družba za upravljanje tretje države na tem denarnem računu vedno
izkazovati takšno stanje denarnih sredstev, ki bo zadostno za poravnavo
obveznosti do imetnikov enot, katerih prodaja je bila opravljena v Republiki
Sloveniji.
4.2. Trženje enot vzajemnih skladov v drugi državi članici
152. člen
(trženje enot vzajemnih skladov v državi
članici gostiteljici)
(1) Enote vzajemnega sklada lahko v državi
članici gostiteljici trži samo družba za upravljanje, ki ima dovoljenje
Agencije za upravljanje vzajemnega sklada.
(2) Določbe tega oddelka, ki veljajo za
družbo za upravljanje, se smiselno uporabljajo tudi za družbo za upravljanje
države članice, ki ima dovoljenje Agencije za upravljanje vzajemnega sklada.
(3) Za družbo za upravljanje, ki v državi
članici gostiteljici ne bo izvajala nobenih drugih storitev in poslov
upravljanja investicijskih skladov, razen storitve neposrednega trženja enot
vzajemnih skladov, se ne uporablja 3.2.2. pododdelek tega zakona.
153. člen
(uradno obvestilo o nameri pričetka
trženja enot vzajemnega sklada v državi članici gostiteljici)
(1) Družba za upravljanje, ki namerava
tržiti enote vzajemnega sklada v državi članici gostiteljici, mora pred
začetkom trženja Agenciji posredovati izpolnjeno uradno obvestilo o nameri
pričetka trženja iz Priloge I Uredbe 584/2010/EU.
(2) Družba za upravljanje uradnemu
obvestilu o nameri pričetka trženja iz prejšnjega odstavka za vsak vzajemni
sklad, katerega enote namerava tržiti v državi članici gostiteljici, priloži
naslednje priloge:
1.    
veljaven prospekt z vključenimi pravili upravljanja;
2.    
zadnje letno poročilo in morebitno poznejše polletno poročilo;
3.    
dokument s ključnimi podatki za vlagatelje.
(3) Agencija preveri, ali je uradno
obvestilo o nameri pričetka trženja iz prvega odstavka tega člena popolno in
ali vsebuje vse potrebne priloge iz drugega odstavka tega člena.
154. člen
(posredovanje priglasitvenega dokumenta
nadzornemu organu države članice gostiteljice)
(1) Agencija v desetih delovnih dneh po
prejemu popolnega uradnega obvestila o nameri pričetka trženja iz 153. člena
tega zakona uradno obvestilo skupaj z vsemi prilogami (priglasitveni dokument)
posreduje nadzornemu organu države članice gostiteljice in o tem obvestiti
družbo za upravljanje.
(2) Agencija mora k dokumentaciji iz
prejšnjega odstavka priložiti tudi izpolnjeno potrdilo iz Priloge II Uredbe
584/2010/EU.
155. člen
(jezik priglasitvenega dokumenta)
(1) Družba za upravljanje uradno obvestilo
o nameri pričetka trženja iz prvega odstavka 153. člena tega zakona izdela v:
1.    
angleškem jeziku ali
2.    
slovenskem jeziku in uradnem jeziku države članice gostiteljice, če se
Agencija in nadzorni organ države članice gostiteljice predhodno tako
dogovorita.
(2) Družba za upravljanje dokumente iz 1.
in 2. točke drugega odstavka 153. člena tega zakona in vse njihove spremembe,
za namene trženja v državi članici gostiteljici prevede v:
1.    
angleški jezik ali
2.    
uradni jezik države članice gostiteljice ali enega od uradnih jezikov
države članice gostiteljice ali
3.    
jezik, ki ga odobri pristojni nadzorni organ države članice
gostiteljice.
(3) Družba za upravljanje dokument in vse
njegove spremembe iz 3. točke drugega odstavka 153. člena tega zakona prevede
v:
1.    
uradni jezik države gostiteljice ali enega od uradnih jezikov države
članice gostiteljice ali
2.    
jezik, ki ga odobri pristojni nadzorni organ države članice gostiteljice.
(4) Agencija potrdilo iz drugega odstavka
prejšnjega člena izdela v:
1.    
angleškem jeziku ali
2.    
uradnem jeziku države članice gostiteljice, če se Agencija in nadzorni
organ države članice gostiteljice predhodno tako dogovorita.
(5) Za verodostojnosti in natančnost
prevodov iz drugega in tretjega odstavka tega člena odgovarja družba za
upravljanje.
156. člen
(začetek trženja enot vzajemnega sklada v
državi članici gostiteljici)
Družba za upravljanje lahko začne tržiti
enote vzajemnega sklada v državi članici gostiteljici z dnem, ko prejme
obvestilo Agencije o posredovanju priglasitvenega dokumenta pristojnemu
nadzornemu organu države članice gostiteljice.
157. člen
(obveščanje o spremembah priglasitvenega
dokumenta)
(1) Družba za upravljanje, ki trži enote
vzajemnega sklada v državi članici gostiteljici, nadzornemu organu države
članice gostiteljice omogoči elektronski dostop do prevodov veljavnih
dokumentov o vzajemnem skladu iz drugega odstavka 153. člena tega zakona ter
nadzorni organ države članice gostiteljice sproti obveščati o vseh spremembah
teh dokumentov.
(2) Če namerava družba za upravljanje
spremeniti veljavno ureditev trženja enot vzajemnega sklada v državi članici
gostiteljici oziroma veljaven nabor razredov enot vzajemnih skladov, ki so
predmet trženja v državi članici gostiteljici, mora pred uvedbo teh sprememb o
tem obvestiti Agencijo in nadzorni organ države gostiteljice.
4.3. Trženje enot investicijskih skladov v tretji državi
158. člen
(obvestilo o trženju enot investicijskih
skladov v tretji državi)
(1) Družba za upravljanje, ki želi enote
investicijskih skladov tržiti v tretji državi, mora pred pričetkom trženja o
tem obvestiti Agencijo in v obvestilu navesti:
1.    
državo, v kateri namerava trženje izvajati;
2.    
program načrtovanih aktivnosti, ki jih namerava izvajati v tej državi;
3.    
natančen opis poteka trženja in vzpostavljenih zmogljivosti za njegovo
izvajanje;
4.    
natančen opis razkrivanja dokumentacije in informacij v tej državi ter
vzpostavljenih zmogljivosti za njegovo izvajanje;
5.    
natančen opis poslovnih razmerij, ki jih je vzpostavila v zvezi s
trženjem enot v tej državi;
6.    
seznam investicijskih skladov, ki jih namerava tržiti v tej državi.
(2) Agencija lahko družbi za upravljanje
prepove trženje enot investicijskih skladov v tretji državi, če obstaja utemeljen
dvom o ustreznosti poteka trženja in razkrivanja informacij vlagateljem,
vzpostavljenih zmogljivostih za njegovo izvajanje in poslovnih razmerjih, ki
jih je družba za upravljanje vzpostavila v zvezi s trženjem enot v tretji
državi.
(3) Agencija lahko družbi za upravljanje
prepove trženje enot investicijskih skladov v tretji državi, tudi če je ob
upoštevanju predpisov tretje države, v kateri namerava družba za upravljanje
tržiti enote investicijskih skladov, oziroma je ob upoštevanju prakse pri izvrševanju
teh predpisov verjetno, da bo ovirano izvajanje nadzora v skladu z določbami
tega zakona.
(4) Družba za upravljanje o začetku trženja
enot investicijskega sklada v tretji državi Agencijo obvesti najkasneje v treh
dneh po začetku izvajanja trženja.
(5) Če želi družba za upravljanje
spremeniti katerega od dejstev iz prvega odstavka tega člena, mora pred uvedbo
teh sprememb o tem obvestiti Agencijo.
5. STORITVE GOSPODARJENJA S FINANČNIMI INSTRUMENTI IN POMOŽNE
STORITVE 
5.1. Splošne določbe
159. člen
(storitve gospodarjenja s finančnimi
instrumenti in pomožne storitve)
(1) Družba za upravljanje lahko poleg
storitev upravljanja investicijskih skladov opravlja tudi:
1.    
storitve gospodarjenja s finančnimi instrumentni;
2.    
pomožne storitve: 
- 
investicijsko svetovanje v zvezi s finančnimi instrumenti iz 7. člena
ZTFI;
- 
hrambo in administrativne storitve v zvezi z enotami investicijskih
skladov.
(2) Agencija podrobneje predpiše pogoje, ki
jih mora izpolnjevati družba za upravljanje, ki opravlja storitve gospodarjenja
s finančnimi instrumenti oziroma pomožne storitve.
(3) Pogoji, ki jih predpiše Agencija na
podlagi prejšnjega odstavka, morajo biti smiselno enaki pogojem, ki veljajo za
borznoposredniške družbe, ki opravljajo storitve gospodarjenja s finančnimi
instrumenti in pomožne storitve na podlagi ZTFI.
(4) Družbe za upravljanje, ki opravljajo
storitve gospodarjenja s finančnimi instrumenti oziroma pomožne storitve, se
vpisujejo v register dovoljenj iz 162. člena ZTFI.
160. člen
(uporaba zakona, ki ureja trg finančnih instrumentov)
(1) Za družbo za upravljanje, ki opravlja
storitve iz 1. in 2. točke prvega odstavka prejšnjega člena, se v
zvezi z opravljanjem teh storitev smiselno uporabljajo drugi odstavek 34.
člena, 200. do 204. člen, 206. do 218. člen in 243. do 269. člen ZTFI.
(2) Družba za upravljanje, ki opravlja
storitve iz 1. in 2. točke prvega odstavka prejšnjega člena, mora v zvezi
z upravljanjem dodatnih tveganj smiselno uporabljati 5. poglavje ZTFI.
(3) Družba za upravljanje, ki opravlja
storitve iz 1. in 2. točke prvega odstavka prejšnjega člena, Agenciji
poroča v skladu z 275. in 276. členom ZTFI ter akti Agencije iz 1. in
2. točke prvega odstavka 277. člena ZTFI.
161. člen
(sistem jamstva za terjatve vlagateljev)
Za opravljanje storitev gospodarjenja s
finančnimi instrumentni in storitev hrambe v zvezi z enotami investicijskih
skladov se uporabljajo določbe ZTFI, ki urejajo sistem jamstva za terjatve
vlagateljev in predpisi, izdani na njihovi podlagi.
5.2. Storitve gospodarjenja s finančnimi instrumentni
162. člen
(dovoljenje za opravljanje storitev
gospodarjenja s finančnimi instrumentni)
(1) Družba za upravljanje mora pred
začetkom opravljanja storitev gospodarjenja s finančnimi instrumenti iz 1.
točke prvega odstavka 159. člena tega zakona pridobiti dovoljenje Agencije za
opravljanje teh storitev.
(2) Družba za upravljanje lahko opravlja
storitve gospodarjenja s finančnimi instrumenti, če ima dovoljenje za
opravljanje storitev upravljanja investicijskih skladov, skladno s katerim
lahko upravlja UCITS sklad.
(3) Za izdajo dovoljenja za opravljanje
storitev gospodarjenja s finančnimi instrumenti se smiselno uporabljajo 106.
člen, 2. in 3. točka drugega odstavka 107. člena ter 4. do 6. točka
prvega odstavka in drugi odstavek 109. člena tega zakona, za odvzem tega
dovoljenja pa 477. do 479. člen tega zakona.
(4) Za prenehanje dovoljenja za opravljanje
storitev gospodarjenja s finančnimi instrumenti se smiselno uporablja 110. člen
tega zakona.
(5) Dovoljenje za opravljanje storitev
gospodarjenja s finančnimi instrumenti preneha tudi, če je družbi za
upravljanje prenehalo oziroma ji je bilo pravnomočno odvzeto dovoljenje za
opravljanje storitev upravljanja investicijskih skladov.
163. člen
(uporaba ZTFI glede opravljanja storitev
gospodarjenja s finančnimi instrumenti)
(1) Za družbo za upravljanje, ki opravlja
storitev iz 1. točke prvega odstavka 159. člena tega zakona, se v zvezi z
opravljanjem teh storitev smiselno uporabljajo 240. do 242. člen ZTFI.
(2) Ne glede na prejšnji odstavek mora
družba za upravljanje pridobiti izrecno pisno soglasje tudi v primeru, ko
namerava za račun stranke pridobiti enote investicijskega sklada, ki ga
upravlja.
5.3. Pomožne storitve
164. člen
(dovoljenje za opravljanje pomožnih
storitev)
(1) Družba za upravljanje mora pred
začetkom opravljanja pomožnih storitev iz 2. točke prvega odstavka 159. člena
tega zakona pridobiti dovoljenje Agencije za opravljanje pomožnih storitev.
(2) Družba za upravljanje lahko opravlja
pomožne storitve, če ima dovoljenje za opravljanje storitev gospodarjenja s
finančnimi instrumentni.
(3) Za dovoljenje za opravljanje storitev
iz prvega odstavka tega člena se smiselno uporabljajo 106. člen, 2. in
3. točka drugega odstavka 107. člena ter 4. do 6. točka prvega odstavka in
drugi odstavek 109. člena tega zakona, za odvzem tega dovoljenja pa 477. do
479. člen tega zakona.
(4) Za prenehanje dovoljenja za opravljanje
pomožnih storitev se smiselno uporablja 110. člen tega zakona.
(5) Dovoljenje za opravljanje pomožnih
storitev preneha tudi, če je družbi za upravljanje prenehalo oziroma ji je bilo
pravnomočno odvzeto dovoljenje za opravljanje storitev gospodarjenja s
finančnimi instrumentni.
(6) V izreku odločbe, s katero Agencija
odloči o dovoljenju za opravljanje pomožnih storitev, morajo biti navedene
storitve, za opravljanje katerih se izda dovoljenje.
5.4. Opravljanje storitev gospodarjenja s finančnimi instrumenti in
pomožnih storitev preko meja matične države članice družbe za upravljanje
165. člen
(opravljanje storitev gospodarjenja s
finančnimi instrumenti in pomožnih storitev v drugi državi članici)
Družba za upravljanje lahko storitve
gospodarjenja s finančnimi instrumenti oziroma pomožne storitve, če ima zanje
dovoljenje Agencije, opravlja tudi v drugi državi članici, pri čemer se v zvezi
z opravljanjem teh storitev v drugi državi članici smiselno uporablja 3.2.2.
pododdelek tega zakona.
166. člen
(opravljanje storitev gospodarjenja s
finančnimi instrumenti in pomožnih storitev s strani družbe za upravljanje
države članice)
Družba za upravljane države članice lahko
storitve gospodarjenja s finančnimi instrumenti oziroma pomožne storitve, če
jih lahko opravlja v državi članici, kjer ima sedež, opravlja tudi v Republiki
Sloveniji, pri čemer se v zvezi z opravljanjem teh storitev v Republiki
Sloveniji smiselno uporablja 3.3. oddelek tega zakona.
6. SKUPNE DOLOČBE O UPRAVLJANJU INVESTICIJSKIH SKLADOV
6.1. Splošna določba
167. člen
(uporaba izraza družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
upravlja vzajemni sklad, oblikovan v Republiki Sloveniji, razen če je v
posameznem členu določeno drugače.
6.2. Upravljanje premoženja investicijskega sklada
168. člen
(upravljanje premoženja investicijskega
sklada)
(1) Upravljanje premoženja investicijskega
sklada obsega:
1.    
sklepanje pravnih poslov, katerih predmet je premoženje investicijskega
sklada, razpolaganje s premoženjem investicijskega sklada zaradi izpolnitve
obveznosti iz poslov, sklenjenih pri upravljanju premoženja investicijskega
sklada, sprejemanje izpolnitev obveznosti druge pogodbene stranke na podlagi
poslov, sklenjenih pri upravljanju premoženja investicijskega sklada in
uresničevanje pravic iz vrednostnih papirjev investicijskega sklada oziroma
drugih finančnih naložb investicijskega sklada,
2.    
upravljanje tveganj investicijskega sklada.
(2) Družba za upravljanje upravlja
premoženje vzajemnega sklada in alternativnega sklada v svojem imenu in za
račun vzajemnega sklada oziroma alternativnega sklada.
(3) Družba za upravljanje upravlja
premoženje investicijske družbe v imenu in za račun investicijske družbe.
(4) Družba za upravljanje je upravičena za
račun oziroma v imenu in za račun investicijskega sklada razpolagati s
premoženjem investicijskega sklada in uresničevati pravice iz vrednostnih
papirjev oziroma drugih finančnih naložb investicijskega sklada v skladu z
določbami tega zakona in pravili upravljanja oziroma statutom investicijskega
sklada.
(5) Družba za upravljanje mora upravljati
premoženje investicijskega sklada tako, da so naložbe investicijskega sklada v
skladu s tem zakonom in pravili upravljanja oziroma statutom investicijskega
sklada.
(6) Družba za upravljanje mora zagotoviti,
da se vse terjatve iz poslov, sklenjenih za račun oziroma v imenu in za račun
investicijskega sklada, plačujejo oziroma izpolnjujejo v poslovno običajnih
rokih.
169. člen
(odgovornost družbe za upravljanje za
obveznosti)
(1) V razmerju do druge stranke iz posla,
ki ga je sklenila družba za upravljanje za račun oziroma v imenu in za račun
investicijskega sklada, odgovarja za izpolnitev obveznosti iz tega posla družba
za upravljanje.
(2) Terjatev do družbe za upravljanje iz
poslov, ki jih je ta sklenila za svoj račun in iz pravnih poslov iz drugega
odstavka 195. člena ter iz tretjega odstavka 198. člena tega zakona, ni
dovoljeno pobotati s terjatvami, ki jih je družba za upravljanje po tem zakonu
upravičena uveljavljati za račun oziroma v imenu in za račun investicijskega
sklada.
170. člen
(prepovedani posli z določenimi osebami)
(1) Družba za upravljanje za račun
investicijskega sklada ne sme sklepati poslov nakupa in prodaje oziroma drugih
poslov, katerih predmet so naložbe investicijskega sklada:
1.    
za svoj račun,
2.    
za račun drugega investicijskega sklada, ki ga upravlja,
3.    
z osebo, ki je povezana z družbo za upravljanje na način iz 20. člena
tega zakona,
4.    
s skrbnikom, ki za investicijski sklad opravlja skrbniške storitve, ali
5.    
z osebo, ki je s skrbnikom v razmerju iz 2. ali 3. točke 19. člena tega
zakona.
(2) Skrbnik mora družbo za upravljanje ob sklenitvi
pogodbe o opravljanju skrbniških storitev obvestiti o osebah, ki so povezane z
njim na način iz 2. ali 3. točke 19. člena tega zakona, in jo tekoče obveščati
o spremembah teh povezav.
(3) Družba za upravljanje mora skrbnika ob
sklenitvi pogodbe o opravljanju skrbniških storitev obvestiti o osebah, ki so
povezane z njo, in ga tekoče obveščati o spremembah teh povezav.
(4) Predmet prepovedi iz prvega odstavka
tega člena niso storitve, ki jih za račun investicijskega sklada opravljajo
osebe iz prvega odstavka tega člena.
(5) Prepoved iz prvega odstavka tega člena
ne velja za posle, katerih predmet so naložbe investicijskega sklada, sklenjene
na organiziranem trgu vrednostnih papirjev pod pogojem, da stranki posla druga
drugi nista bili oziroma ne moreta biti znani vnaprej.
171. člen
(izjeme od prepovedi sklepanja poslov)
(1) Ne glede na 170. in 180. člen tega
zakona, lahko družba za upravljanje vlaga sredstva investicijskega sklada v
instrumente denarnega trga, denarne depozite in prenosljive vrednostne papirje
v postopku njihove prve javne prodaje, katerih izdajatelj je skrbnik tega
investicijskega sklada ali oseba, ki je s skrbnikom povezana na način iz 2. ali
3. točke 19. člena tega zakona ter za račun investicijskega sklada, ki ga
upravlja, sprejeti javno ponudbo za odkup prenosljivih vrednostnih papirjev po
ZPre-1, če so izpolnjeni naslednji pogoji:
1.    
skrbnik investicijskega sklada nima kvalificiranega deleža v družbi za
upravljanje, ki upravlja ta investicijski sklad;
2.    
skrbnik v pravilniku iz šestega odstavka 180. člena tega zakona, družba
za upravljanje pa v pravilniku, ki ga sprejme za omejitev nasprotja interesov,
opredelita možne oblike nasprotja interesov v primeru takšnih naložb
investicijskega sklada ter načine omejitve teh nasprotij interesov;
3.    
naložbe v denarne depozite in instrumente denarnega trga se izvršijo pod
splošnimi tržnimi pogoji ali pod pogoji, ki so ugodnejši za investicijski
sklad, upoštevaje stroške in provizije v zvezi s tem ter druge naložbene
možnosti.
(2) Ne glede na 170. in 180. člen tega
zakona lahko družba za upravljanje v skladu z 244. členom oziroma 367. členom
tega zakona s skrbnikom investicijskega sklada oziroma z osebo, povezano s
skrbnikom, sklene za račun oziroma v imenu in za račun investicijskega sklada
posel nakupa oziroma prodaje instrumentov denarnega trga in obveznic, katerih
izdajatelj je Banka Slovenije oziroma Republika Slovenija, če so izpolnjeni:
1.    
pogoji iz 1. točke prejšnjega odstavka, in
2.    
pogoji iz 2. in 3. točke prejšnjega odstavka tudi za te finančne instrumente.
(3) V letnem in polletnem poročilu
investicijskega sklada mora biti razkrit odstotek sredstev investicijskega
sklada, vložen skupaj v depozite, instrumente denarnega trga in druge
vrednostne papirje, katerih izdajatelj je skrbnik tega investicijskega sklada
ali oseba, povezana z družbo za upravljanje tega investicijskega sklada.
(4) O vsaki naložbi oziroma poslu iz tega
člena skrbnik investicijskega sklada trimesečno poroča Agenciji.
(5) Naložbe oziroma posli iz tega člena
morajo biti predmet rednega letnega revizijskega pregleda poslovanja
investicijskega sklada. Revizor v svojem poročilu napiše mnenji o izpolnjenosti
pogojev iz tega člena in o tem, ali sta skrbnik investicijskega sklada in
družba za upravljanje pri takšni naložbi ravnala v najboljšem interesu vlagateljev
v investicijski sklad.
172. člen
(odškodninska odgovornost družbe za
upravljanje)
(1) Družba za upravljanje mora pri
upravljanju premoženja investicijskega sklada ravnati v skladu s tem zakonom,
predpisi, izdanimi na njegovi podlagi, in drugimi predpisi, ki se nanašajo na
izvajanje njene dejavnosti, v skladu s pravili upravljanja oziroma statutom
investicijskega sklada, in pravili stroke upravljanja finančnih naložb ter v
vsem paziti na interese vlagateljev v investicijski sklad.
(2) Družba za upravljanje odgovarja
imetnikom enot investicijskega sklada za škodo, ki jo povzroči premoženju
investicijskega sklada, katerega upravlja, z ravnanjem, ki je v nasprotju s
prvim odstavkom tega člena.
(3) Tožbo za povrnitev škode iz prejšnjega
odstavka je upravičen za račun oziroma v imenu in za račun investicijskega
sklada vložiti skrbnik, ki opravlja skrbniške storitve za ta investicijski
sklad.
(4) Če skrbnik v 30 dneh od prejema pisne
zahteve imetnika enot investicijskega sklada oziroma člana nadzornega sveta
investicijskega sklada ne vloži tožbe iz prejšnjega odstavka, lahko tako tožbo
za račun oziroma v imenu in za račun investicijskega sklada vloži vsak imetnik
enot tega investicijskega sklada oziroma nadzorni svet investicijskega sklada.
(5) Tretji in četrti odstavek tega člena ne
izključujeta pravice imetnika enot investicijskega sklada do uveljavljanja in
povrnitve škode, ki mu jo družba za upravljanje povzroči s kršitvijo obveznosti
v zvezi s prodajo, izdajo, odkupom oziroma izplačilom enot investicijskega
sklada oziroma z ravnanji iz 202. člena tega zakona.
(6) Odškodninske odgovornosti družbe za
upravljanje iz drugega oziroma petega odstavka tega člena ni mogoče niti
omejiti niti izključiti.
6.3. Skrbniške storitve v zvezi z upravljanjem investicijskih skladov 
6.3.1. Skrbnik premoženja investicijskega sklada
173. člen
(splošni določbi)
(1) Premoženje investicijskega sklada mora biti
zaupano v hrambo skrbniku.
(2) Investicijski sklad ima lahko le enega
skrbnika.
174. člen
(skrbniške storitve)
(1) Skrbnik na podlagi pogodbe o
opravljanju skrbniških storitev iz 182. člena tega zakona za račun
investicijskega sklada:
1.    
opravlja storitve vodenja računov nematerializiranih vrednostnih
papirjev v skladu z drugim, tretjim in četrtim odstavkom 187. člena tega
zakona;
2.    
opravlja storitve hrambe vrednostnih papirjev v skladu s petim in šestim
odstavkom 187. člena tega zakona in kadar je to potrebno hrambe ostalih
sredstev investicijskega sklada;
3.    
vodi poseben denarni račun oziroma posebne denarne račune v skladu s
189. členom tega zakona in zagotoviti, da se v breme tega računa opravljajo
samo izplačila, ki jih je v pravilih upravljanja oziroma statutu
investicijskega sklada dovoljeno opraviti v breme premoženja investicijskega
sklada;
4.    
zagotavlja, da se obveznosti iz poslov, ki jih je družba za upravljanje
sklenila za račun investicijskega sklada, opravijo v običajnih poslovnih rokih;
5.    
zagotovi, da se čista vrednost sredstev investicijskega sklada in
vrednost sredstev na enoto premoženja investicijskega sklada izračunavata v
skladu s tem zakonom, predpisi, izdanimi na njegovi podlagi, in pravili
upravljanja oziroma statutom investicijskega sklada,
6.    
zagotovi, da se prihodek investicijskega sklada uporabi v skladu s tem
zakonom oziroma predpisi, izdanimi na njegovi podlagi, kot tudi v skladu s
pravili upravljanja oziroma statutom investicijskega sklada;
7.    
zagotovi, da prodaja, izdaja, odkup, izplačilo in začasna oziroma delna
zaustavitev ponovnega nakupa ali odkupa enot investicijskega sklada poteka v
skladu z določbami tega zakona in pravili upravljanja oziroma statutom
investicijskega sklada;
8.    
opravlja druge storitve v skladu s tem zakonom.
(2) Skrbnik mora izpolniti navodila družbe
za upravljanje, razen če so v nasprotju z zakoni in pravili upravljanja oziroma
statutom investicijskega sklada.
175. člen
(dovoljenje za opravljanje skrbniških
storitev)
(1) Skrbniške storitve iz 174. člena tega
zakona lahko opravlja samo:
1.    
banka s sedežem v Republiki Sloveniji, ki je pridobila dovoljenje Banke
Slovenije za opravljanje skrbniških storitev;
2.    
podružnica banke države članice, ustanovljena v Republiki Sloveniji v
skladu z ZBan-1, ki je pridobila dovoljenje Banke Slovenije za opravljanje
skrbniških storitev;
3.    
podružnica banke tretje države, ustanovljena v Republiki Sloveniji v skladu
z ZBan-1, ki je pridobila dovoljenje Banke Slovenije za opravljanje skrbniških
storitev.
(2) Za opravljanje skrbniških storitev mora
skrbnik izpolnjevati pogoje, določene v ZBan-1.
(3) Banka Slovenije izda dovoljenje banki
za opravljanje skrbniških storitev po predhodnem mnenju Agencije.
(4) Za dovoljenje Banke Slovenije za
opravljanje skrbniških storitev se smiselno uporablja 88. člen ZBan-1.
176. člen
(evidenca kršitev in poročanje skrbnika o
zadevah pomembnih za nadzor)
(1) Skrbnik na zahtevo Agencije le-tej
posreduje poročila in informacije o vseh zadevah, pomembnih za opravljanje
nadzora nad opravljanjem skrbniških storitev za investicijske sklade.
(2) Če skrbnik pri opravljanju skrbniških
storitev iz 174. člena tega zakona ugotovi nepravilnost, ki je posledica
aktivnosti družbe za upravljanje in bi lahko pomenila kršitev določb pravil
upravljanja ali statuta investicijskega sklada oziroma določb tega zakona ali
na njegovi podlagi izdanih predpisov, o tem obvesti družbo za upravljanje in
Agencijo.
(3) Skrbnik vodi evidenco ugotovljenih
nepravilnosti iz prejšnjega odstavka, v katero za vsako ugotovljeno
nepravilnost vpisuje najmanj naslednje podatke:
1.    
zaporedno številko ugotovljene nepravilnosti,
2.    
datum in čas ugotovitve in datum nastanka nepravilnosti,
3.    
vsebino nepravilnosti,
4.    
navedbo dokumentacije, iz katere je nepravilnost razvidna,
5.    
opis ukrepov skrbnika za odpravo nepravilnosti,
6.    
če nepravilnost še ni bila odpravljena, razloge za to,
7.    
kdaj se predvideva odprava nepravilnosti,
8.    
datum in čas odprave nepravilnosti,
9.    
način odprave nepravilnosti, ter
10.  oceno
morebitne škode, povzročene vlagateljem v investicijske sklade, oziroma
posledice, ki nastopijo za vlagatelje v investicijske sklade zaradi nastale
nepravilnosti.
(4) Skrbnik hrani vse dokumente iz 4. točke
tretjega odstavka tega člena po zaporedni evidenčni številki ugotovljene
nepravilnosti.
(5) Agencija predpiše podrobnejšo vsebino,
način in roke poročanja iz drugega odstavka tega člena.
177. člen
(upravičenost skrbnika do provizije in
povrnitve stroškov)
(1) Skrbnik je za opravljanje skrbniških
storitev upravičen do provizije v višini, določeni v pravilih upravljanja
oziroma statutu investicijskega sklada.
(2) Provizija za opravljanje skrbniških
storitev je izražena v odstotku od povprečne letne čiste vrednosti sredstev
investicijskega sklada.
(3) Provizija za opravljanje skrbniških
storitev se skrbniku izplačuje iz sredstev investicijskega sklada za obdobja in
v rokih, določenih v pravilih upravljanja oziroma statutu investicijskega
sklada.
(4) V pravilih upravljanja oziroma statutu
investicijskega sklada se lahko določi, da si skrbnik iz sredstev
investicijskega sklada, poleg provizije iz prvega odstavka tega člena, lahko
povrne tudi vse oziroma posamezne od naslednjih vrst stroškov, ki mu nastanejo
v zvezi z opravljanjem skrbniških storitev za investicijski sklad:
1.    
stroške za vnos in izvršitev nalogov iz četrtega odstavka 187. člena
tega zakona;
2.    
stroške hrambe oziroma vodenja računov vrednostnih papirjev oziroma
finančnih instrumentov posameznega investicijskega sklada pri drugih bankah
oziroma drugih pravnih osebah skladno s 181. členom tega zakona ter s tem
povezane stroške vnosa in izvršitve naloga in stroške za provizije in druge
stroške povezane s pogodbo med klirinško depotno družbo in skrbniško banko;
3.    
stroške plačilnega prometa;
4.    
stroške v zvezi s postopki iz tretjega odstavka 172. člena tega zakona
in drugega odstavka 179. člena tega zakona.
6.3.2. Pravila poslovanja skrbnika
178. člen
(odškodninska odgovornost skrbnika)
(1) Skrbnik mora pri opravljanju skrbniških
storitev ravnati v skladu s tem zakonom, z ZBan-1 in predpisi, izdanimi na
njuni podlagi, ter drugimi predpisi, ki se nanašajo na izvajanje njegove
dejavnosti, v skladu s pravili stroke opravljanja skrbniških storitev ter v
vsem paziti na interese vlagateljev v investicijski sklad.
(2) Skrbnik odgovarja imetnikom enot investicijskega
sklada, za račun katerega opravlja skrbniške storitve, za škodo, ki jo povzroči
premoženju investicijskega sklada z ravnanjem, ki je v nasprotju s prejšnjim
odstavkom.
(3) Tožbo za povrnitev škode iz prejšnjega
odstavka je upravičena za račun oziroma v imenu in za račun investicijskega
sklada vložiti družba za upravljanje.
(4) Če družba za upravljanje v 30 dneh od
prejema pisne zahteve imetnika enot investicijskega sklada oziroma člana
nadzornega sveta investicijskega sklada ne vloži tožbe iz prejšnjega odstavka,
lahko tako tožbo za račun oziroma v imenu in za račun investicijskega sklada
vloži vsak imetnik enot investicijskega sklada oziroma nadzorni svet
investicijskega sklada.
(5) Tretji in četrti odstavek tega člena ne
izključujeta pravice posameznega imetnika enot investicijskega sklada do
povrnitve škode, ki mu jo skrbnik povzroči z neizpolnitvijo oziroma nepravilno
izpolnitvijo obveznosti iz prvega odstavka 174. člena tega zakona.
(6) Odškodninske odgovornosti skrbnika iz
drugega oziroma petega odstavka tega člena ni mogoče niti izključiti niti
omejiti.
179. člen
(razmerje med skrbnikom in družbo za
upravljanje)
(1) Družba za upravljanje in skrbnik morata
ravnati neodvisno drug od drugega, vsak od njiju pa tako, da zagotavlja
največje koristi imetnikom enot investicijskega sklada.
(2) Skrbnik in družba za upravljanje sta
pooblaščena v vseh sodnih postopkih in postopkih pred drugimi državnimi organi,
katerih predmet so pravice, obveznosti oziroma premoženje investicijskega
sklada, uveljavljati zahtevke in ugovore za račun oziroma v imenu in za račun
investicijskega sklada.
(3) Kadar si procesna dejanja skrbnika in
družbe za upravljanje v postopkih iz prejšnjega odstavka nasprotujejo, veljajo
tista procesna dejanja, ki so za investicijski sklad ugodnejša.
(4) Družba za upravljanje skrbnika nemudoma
obvesti o začetku vsakega postopka iz drugega odstavka tega člena in ji tekoče
poročati o poteku postopka.
(5) Družba za upravljanje v postopkih iz
drugega odstavka tega člena ne more razpolagati z zahtevki, skleniti sodne
poravnave ali umakniti pravnega sredstva brez soglasja skrbnika.
180. člen
(prepovedani posli in naložbe skrbnika)
(1) Skrbnik ne sme z družbo za upravljanje
sklepati poslov nakupa in prodaje oziroma drugih poslov, ki jih družba za upravljanje
sklepa za račun oziroma v imenu in za račun investicijskega sklada in katerih
predmet so naložbe investicijskega sklada, ki ga družba za upravljanje
upravlja.
(2) Prepoved iz prejšnjega odstavka velja
tudi za osebe, ki so s skrbnikom v razmerju iz 2. ali 3. točke 19. člena tega
zakona.
(3) Skrbnik in osebe, ki so z njim v
razmerju iz 2. ali 3. točke 19. člena tega zakona ne smejo pridobiti enot
investicijskega sklada, za katerega opravljajo skrbniške storitve.
(4) Prepoved iz prvega odstavka tega člena
ne velja za posle, katerih predmet so naložbe investicijskega sklada, sklenjene
na organiziranem trgu vrednostnih papirjev pod pogojem, da stranki posla druga
drugi nista bili oziroma ne moreta biti znani vnaprej.
(5) Fizična oseba, ki upravlja premoženje
skrbnika, ne sme hkrati opravljati skrbniških storitev po tem zakonu.
(6) Skrbnik sprejme pravilnik, s katerim
uredi omejitev prenosa informacij med osebami iz prejšnjega odstavka, ki se
nanašajo na premoženje investicijskega sklada in omeji možen konflikt
interesov, ki bi lahko nastal med opravljanjem skrbniških storitev za
investicijski sklad glede na druge storitve in dejavnosti ter premoženje
skrbnika, kakor tudi glede na kapitalsko povezanost skrbnika z drugimi subjekti
in lastniško strukturo skrbnika.
(7) Skrbnik poroča Agenciji o poslih,
katerih predmet so naložbe investicijskega sklada, za katerega opravlja
skrbniške storitve z vsebino, na način in v rokih, ki jih predpiše Agencija.
181. člen
(prenos opravljanja posameznih skrbniških
storitev na drugo osebo)
(1) Skrbnik lahko s pogodbo pisno pooblasti
banko oziroma drugo pravno osebo, ki je na podlagi svoje nacionalne zakonodaje
upravičena opravljati skrbniške storitve vodenja računov vrednostnih papirjev
oziroma hrambe vrednostnih papirjev in jo nadzoruje pristojni organ druge
države članice oziroma tretje države, da za račun enega ali več investicijskih
skladov, za katere skrbnik opravlja skrbniške storitve na podlagi pogodbe iz
182. člena tega zakona, vodi račune oziroma hrani tiste vrednostne papirje, s
katerimi se trguje na organiziranih trgih drugih držav članic oziroma na
organiziranih trgih tretjih držav, ter druge vrednostne papirje izdajateljev
drugih držav članic oziroma tujih izdajateljev, ki predstavljajo naložbe
posameznega investicijskega sklada. S pogodbo iz prejšnjega stavka se uredijo
razmerja, pravice in obveznosti med skrbnikom investicijskega sklada in banko
oziroma drugo pravno osebo iz prejšnjega stavka.
(2) Skrbnik lahko da pisno pooblastilo iz
prejšnjega odstavka le, če so izpolnjeni naslednji pogoji:
1.    
skrbnik:
- 
pred sklenitvijo pogodbe iz prejšnjega odstavka pridobi pisno soglasje
družbe za upravljanje, s katero je sklenil pogodbo o opravljanju skrbniških
storitev, če namerava skleniti pogodbo z banko ali drugo pravno osebo, ki je
skrbniku ni predlagala družba za upravljanje,
- 
ni sam član sistema izravnav in izpolnitev obveznosti, nastalih na
podlagi poslov z vrednostnimi papirji iz prejšnjega odstavka ter vodenja
registra teh vrednostnih papirjev, katerega član je sicer banka oziroma druga
pravna oseba iz prvega odstavka tega člena,
- 
lahko kljub opravljanju skrbniških storitev na način iz prejšnjega
odstavka deluje v najboljšem interesu vlagateljev v investicijski sklad
katerega skrbnik je,
- 
z opravljanjem skrbniških storitev na način iz prejšnjega odstavka
poveča učinkovitost opravljanja skrbniških storitev za investicijske sklade in
to učinkovitost lahko v vsakem trenutku utemelji, med drugim upoštevaje
vsakokratne ponudbe konkurenčnih bank oziroma drugih pravnih oseb za opravljanje
storitev po prejšnjem odstavku,
- 
lahko v vsakem trenutku poda banki oziroma drugi pravni osebi, ki jo je
pooblastil za opravljanje skrbniških storitev hrambe oziroma vodenja računov
vrednostnih papirjev oziroma finančnih instrumentov skladno z določbami prejšnjega
odstavka, nadaljnja navodila glede opravljanja teh storitev ter lahko v vsakem
trenutku prekliče dano pooblastilo, pri čemer preklic pooblastila stopi v
veljavo z začetkom veljavnosti pooblastila pri novi pravni osebi oziroma takoj,
če skrbnik presodi, da je to potrebno zaradi zaščite interesov vlagateljev v posamezni
investicijski sklad, in
- 
lahko v vsakem trenutku od banke oziroma druge pravne osebe, ki jo je
pooblastil za opravljanje skrbniških storitev hrambe oziroma vodenja računov
vrednostnih papirjev oziroma finančnih instrumentov skladno z določbami
prejšnjega odstavka, pridobi vse podatke in dokumentacijo, potrebno za nemoteno
opravljanje skrbniških storitev, in da ima vedno pregled nad izvajanjem
posameznih skrbniških storitev;
2.    
se z opravljanjem posameznih skrbniških storitev na način iz prejšnjega
odstavka:
- 
ne zmanjša možnost opravljanja skrbniških storitev oziroma nalog
skrbnika za posamezen investicijski sklad,
- 
ne zmanjša možnost izpolnjevanja navodil družbe za upravljanje in drugih
pogodbenih obveznosti skrbnika po prvem odstavku 174. člena tega zakona,
- 
ne zmanjša učinkovitost in možnost nadzora Agencije in Banke Slovenije
nad skrbnikom po 492. členu tega zakona, in
- 
zagotavlja najmanj enaka raven varstva imetnikov enot investicijskega sklada,
kot če bi skrbniško storitev neposredno opravljal skrbnik s katerim ima družba
za upravljanje sklenjeno pogodbo o opravljanju skrbniških storitev;
3.    
banka oziroma druga pravna oseba, ki jo je skrbnik pooblastil za
opravljanje skrbniških storitev hrambe oziroma vodenja računov vrednostnih
papirjev oziroma finančnih instrumentov na način iz prejšnjega odstavka:
- 
hrani oziroma vodi stanje vrednostnih papirjev in njihov promet za
posamezen investicijski sklad tako, da skrbnik ali družba za upravljanje lahko
kadarkoli preverita stanje in promet z vrednostnimi papirji posameznega
investicijskega sklada, in
- 
ne opravlja za te investicijske sklade storitev upravljanja njihovega
premoženja;
4.    
je banka oziroma druga pravna oseba, ki jo je skrbnik pooblastil za
opravljanje skrbniških storitev hrambe oziroma vodenja računov vrednostnih
papirjev oziroma finančnih instrumentov na način iz prejšnjega odstavka,
predmet nadzora pristojnega organa države članice oziroma tuje države, s katero
Agencija izmenjuje podatke in informacije na podlagi vzajemnosti, in da je
zagotovljeno sodelovanje med tem organom in Agencijo;
5.    
interes banke oziroma druge pravne osebe, ki jo je skrbnik pooblastil za
opravljanje skrbniških storitev hrambe oziroma vodenja računov vrednostnih
papirjev oziroma finančnih instrumentov na način iz prejšnjega odstavka ni in
ne bo v konfliktu z interesi vlagateljev v posamezen investicijski sklad, za
katerega po pooblastilu opravlja skrbniške storitve.
(3) Z opravljanjem skrbniških storitev
vodenja računa nematerializiranih vrednostnih papirjev oziroma hrambe
vrednostnih papirjev za račun investicijskega sklada na način iz prvega
odstavka tega člena ni mogoče niti omejiti niti izključiti odškodninske
odgovornosti skrbnika za opravljanje navedenih storitev.
(4) Če pogoji iz drugega odstavka tega
člena kadarkoli niso izpolnjeni, mora skrbnik enostransko odstopiti od pogodbe
iz prvega odstavka tega člena. V tem primeru banka oziroma druga pravna oseba,
ki jo je skrbnik pooblastil za opravljanje skrbniških storitev hrambe oziroma
vodenja računov vrednostnih papirjev oziroma finančnih instrumentov
investicijskega sklada, ni upravičena do nadomestila zaradi odstopa od pogodbe,
ki bi se izplačal v breme premoženja investicijskega sklada.
6.3.3. Pogodba o opravljanju skrbniških storitev
182. člen
(pogodba o opravljanju skrbniških
storitev)
Družba za upravljanje mora za račun
investicijskega sklada, ki ga upravlja, s skrbnikom skleniti pogodbo o
opravljanju skrbniških storitev.
183. člen
(dovoljenje za sklenitev pogodbe o opravljanju
skrbniških storitev)
(1) Družba za upravljanje mora pred
sklenitvijo pogodbe o opravljanju skrbniških storitev pridobiti dovoljenje
Agencije za sklenitev pogodbe o opravljanju skrbniških storitev.
(2) Zahtevi za izdajo dovoljenja za
sklenitev pogodbe o opravljanju skrbniških storitev se priloži besedilo
pogodbe, ki mora v primeru družbe za upravljanje države članice vsebovati
obvezne sestavine iz 184. člena tega zakona.
(3) Agencija izda dovoljenje za sklenitev
pogodbe o opravljanju skrbniških storitev, če:
1.    
je pogodba v skladu s tem zakonom,
2.    
ima skrbnik dovoljenje Banke Slovenije za opravljanje skrbniških
storitev iz 175. člena tega zakona, in
3.    
bo investicijski sklad oblikovan oziroma ustanovljen v Republiki
Sloveniji.
(4) Kadar je družba za upravljanje vložila
zahtevo za izdajo dovoljenja za upravljanje investicijskega sklada, se postopek
odločanja o dovoljenju za sklenitev pogodbe o opravljanju skrbniških storitev
združi s postopkom odločanja o dovoljenju za upravljanje investicijskega
sklada.
(5) Določbe tega člena se smiselno
uporabljajo tudi za spremembo pogodbe o opravljanju skrbniških storitev.
184. člen
(obvezne sestavine pogodbe o opravljanju
skrbniških storitev, kadar je pogodbena stranka družba za upravljanje države
članice)
Pogodba o opravljanju skrbniških storitev
med družbo za upravljanje države članice in skrbnikom o opravljanju skrbniških
storitev za investicijski sklad, oblikovan na podlagi tega zakona, mora
vsebovati določbe, ki skrbniku investicijskega sklada omogočajo izvajanje skrbniških
storitev v skladu s tem zakonom in drugimi predpisi, ki se nanašajo na opravljanje
skrbniških storitev.
185. člen
(predpis o obveznih sestavinah pogodbe o
opravljanju skrbniških storitev, kadar je pogodbena stranka družba za
upravljanje države članice)
Agencija predpiše obvezne sestavine pogodbe
o opravljanju skrbniških storitev iz prejšnjega člena, katerih pogodbena
stranka je družba za upravljanje države članice.
6.4. Ločitev premoženja investicijskega sklada od premoženja družbe za
upravljanje in od premoženja skrbnika
186. člen
(pravna ločitev premoženja)
(1) Družba za upravljanje in skrbnik
investicijskega sklada morata zagotavljati ločitev premoženja investicijskega
sklada od:
1.    
premoženja drugih investicijskih skladov na način, določen v 187. do 189.
členu tega zakona;
2.    
svojega premoženja;
3.    
premoženja, prejetega v upravljanje na podlagi 5. poglavja tega
zakona.
(2) Določbe prejšnjega odstavka se smiselno
uporabljajo tudi za ločitev premoženja imetnikov enot posameznih podskladov
istega krovnega sklada.
187. člen
(ločitev naložb v vrednostne papirje)
(1) Družba za upravljanje lahko naročila za
nakup oziroma prodajo vrednostnih papirjev oziroma finančnih instrumentov iz
244. člena tega zakona posreduje ločeno za posamezen investicijski sklad, ki ga
upravlja, ali skupno za več investicijskih skladov, ki jih upravlja.
(2) Skrbnik za vsak investicijski sklad, za
katerega opravlja skrbniške storitve, odpre poseben skrbniški (pod)račun, na
katerem se ločeno vodijo stanja vrednostnih papirjev za ta investicijski sklad.
(3) Družba za upravljanje ima pravico do
neposrednega vpogleda v stanje in promet z vrednostnimi papirji na računih
investicijskih skladov, ki jih upravlja, ne sme pa vnašati nalogov v zvezi z
razpolaganjem z vrednostnimi papirji na teh računih.
(4) Za vnos in izvršitev nalogov v zvezi z
razpolaganjem z vrednostnimi papirji za račun posameznega investicijskega
sklada je pooblaščen samo skrbnik, ki opravlja skrbniške storitve za ta
investicijski sklad. Skrbnik lahko s pogodbo iz prvega odstavka 181. člena tega
zakona prenese pooblastilo za vnos in izvršitev nalogov v zvezi z razpolaganjem
z vrednostnimi papirji, s katerimi se trguje na organiziranih trgih drugih
držav članic oziroma na organiziranih trgih tretjih držav ter drugih
vrednostnih papirjev izdajateljev drugih držav članic oziroma tujih
izdajateljev, ki predstavljajo naložbe posameznega investicijskega sklada, na
banko oziroma drugo pravno osebo, s katero je sklenil pogodbo iz prvega
odstavka 181. člena tega zakona.
(5) Družba za upravljanje mora za račun
investicijskih skladov, ki jih upravlja, izročiti vrednostne papirje, ki so
bili izdani kot pisne listine, v hrambo skrbniku.
(6) Skrbnik hrani vrednostne papirje
posameznega investicijskega sklada iz prejšnjega odstavka ločeno od vrednostnih
papirjev drugega investicijskega sklada in od drugih vrednostnih papirjev, ki
jih hrani.
(7) Družba za upravljanje v svojih
notranjih aktih opredeli način skupnega podajanja naročil iz prvega odstavka
tega člena za več investicijskih skladov, ki jih upravlja, ter način razdelitve
in evidentiranja teh naročil. K tem postopkom mora dati soglasje tudi skrbnik,
ki za ta investicijski sklad opravlja skrbniške storitve.
188. člen
(ločitev drugega premoženja)
(1) Družba za upravljanje mora v zvezi z
naložbami investicijskega sklada v bančne denarne depozite skleniti pogodbo z
banko za račun oziroma v imenu in za račun investicijskega sklada. Iz pogodbe
mora biti jasno razvidno, da je sklenjena za račun oziroma v imenu in za račun
investicijskega sklada.
(2) Prejšnji odstavek se smiselno uporablja
tudi za naložbe investicijskega sklada v druge oblike likvidnih finančnih naložb,
ki niso vrednostni papirji.
189. člen
(poseben denarni račun)
(1) Družba za upravljanje mora za vsak
investicijski sklad, ki ga upravlja, odpreti poseben denarni račun, prek
katerega se opravljajo denarna izplačila in sprejemajo denarna vplačila v zvezi
s posli, ki jih je družba za upravljanje sklenila za račun posameznega
investicijskega sklada.
(2) Družba za upravljanje, ki upravlja
investicijski sklad, odpre poseben denarni račun tega sklada pri skrbniku, ki
za investicijski sklad opravlja skrbniške storitve.
(3) Na poseben denarni račun
investicijskega sklada iz prvega odstavka tega člena se sprejemajo tudi
vplačila in izplačila enot investicijskega sklada.
(4) Skrbnik ne sme izvršiti naloga družbe
za upravljanje za izplačilo v breme posebnega denarnega računa, če bi bilo tako
izplačilo v nasprotju s tem zakonom oziroma pravili upravljanja ali statutom
investicijskega sklada.
6.5. Splošna pravila v zvezi s sredstvi investicijskih skladov
190. člen
(sredstva investicijskega sklada in
razmerja med njimi)
(1) Med sredstva investicijskega sklada
spadajo naložbe in druga sredstva, ki so izražena v vrednosti, določeni na
podlagi pravil vrednotenja, opredeljenih v 6.7.4. pododdelku tega zakona.
(2) Vrste dopustnih naložb, deleži sredstev
in izpostavljenosti so za vzajemni sklad določene v 7.4. oddelka tega zakona,
za alternativni sklad in investicijsko družbo pa v 10.1.2. pododdelku tega
zakona.
(3) Agencija predpiše splošna pravila za
izračun deležev sredstev in izpostavljenosti investicijskega sklada.
191. člen
(prepoved pomembnega vpliva na upravljanje
izdajatelja)
(1) Vsi investicijski skladi, ki jih
upravlja ista družba za upravljanje, ne smejo skupaj pridobiti deleža delnic z
glasovalnimi pravicami, z uresničevanjem katerih bi lahko družba za upravljanje
pomembno vplivala na upravljanje oziroma upravo izdajatelja.
(2) Ne glede na prejšnji odstavek ima lahko
posamezni investicijski sklad:
1.    
največ 10 odstotkov vseh delnic posameznega izdajatelja brez glasovalne
pravice;
2.    
največ 10 odstotkov vseh dolžniških vrednostnih papirjev posameznega
izdajatelja;
3.    
največ 10 odstotkov instrumentov denarnega trga posameznega izdajatelja;
4.    
največ 25 odstotkov enot ciljnega sklada.
(3) Omejitve iz 2., 3. in 4. točke
prejšnjega odstavka je dovoljeno prekoračiti le v času pridobitve teh finančnih
instrumentov, za katere poteka postopek prve prodaje, če njihove vrednosti še
ni mogoče natančno izračunati.
(4) Prvi in drugi odstavek tega člena se ne
uporabljata za prenosljive vrednostne papirje in instrumente denarnega trga, ki
jih izda ali za katere jamči Republika Slovenija, njena lokalna ali regionalna
skupnost, država članica, njena lokalna ali regionalna skupnost, tretja država
s seznama, ki ga določi Agencija oziroma mednarodna organizacija, ki ji pripada
vsaj ena država članica.
(5) Prvi in drugi odstavek tega člena se ne
uporabljata za delnice, ki predstavljajo vložek investicijskega sklada v
kapital družbe s sedežem v tretji državi, ki nalaga predvsem v finančne
instrumente izdajateljev s sedežem v tej državi, če po zakonodaji te države
takšen kapitalski vložek predstavlja edini način, s pomočjo katerega lahko
investicijski sklad nalaga v finančne instrumente izdajateljev iz te države.
Odstopanje od prvega in drugega odstavka tega člena je dopustno le, če so
sredstva družbe s sedežem v tretji državi usklajena z omejitvami iz 245., 246
in 249. člena tega zakona ter prvega, drugega in tretjega odstavka tega člena.
Če sredstva družbe s sedežem v tretji državi niso usklajene z omejitvami iz
245., 246. in 249. člena tega zakona, se smiselno uporabljajo določbe 192.
člena tega zakona.
(6) Ne glede na prvi odstavek tega člena
družba za upravljanje za račun investicijskih skladov, ki jih upravlja, v
skrbniku, ki za te investicijske sklade opravlja skrbniške storitve, skupno ne
sme pridobiti kvalificiranega deleža v razponu iz drugega odstavka 36. člena
tega zakona.
(7) Agencija z aktom določi podrobnejša
merila za določitev pomembnega vpliva na upravljanje izdajatelja iz prvega
odstavka tega člena.
192. člen
(odstop od pravil o deležih sredstev in
izpostavljenosti)
(1) Izpostavljenosti in deleži sredstev
investicijskega sklada lahko odstopajo od pravil, ki so za vzajemni sklad določene
v 7.4. oddelku tega zakona, za alternativni sklad in investicijsko družbo pa v
10.1.2. pododdelku tega zakona, in od pravil o naložbah in sredstvih, določenih
v pravilih upravljanja oziroma statutu investicijskega sklada:
1.    
prvih šest mesecev od pridobitve dovoljenja za njegovo upravljanje;
2.    
če se za njegov račun iz vrednostnih papirjev ali instrumentov denarnega
trga, ki jih ima med sredstvi, uresničuje pravica do vpisa ali pridobitve novih
finančnih instrumentov ali zaradi drugih korporacijskih dejanj izdajatelja, na
katere družba za upravljanje, ki upravlja investicijski sklad, nima vpliva;
3.    
zaradi drugih razlogov, na katere družba za upravljanje, ki upravlja
investicijski sklad, nima vpliva.
(2) Če izpostavljenosti in deleži sredstev
investicijskega sklada odstopajo zaradi razlogov iz 2. in 3. točke prejšnjega
odstavka, mora družba za upravljanje, ki upravlja investicijski sklad:
1.    
nemudoma sprejeti in začeti izvajati ukrepe za čimprejšnjo odpravo
odstopanj;
2.    
nemudoma Agenciji predložiti obvestilo z opisom vrste in velikosti
odstopanj, razlogov za odstopanje, ukrepov iz prejšnje točke in navesti rok, do
katerega bodo odstopanja odpravljena.
(3) Odstopanje izpostavljenosti in deležev
sredstev investicijskega sklada iz 2. točke prvega odstavka tega člena mora
družba za upravljanje odpraviti najkasneje v šestih mesecih po nastanku
odstopanja, pri odstopanjih iz 3. točke prvega odstavka tega člena pa rok za
njihovo odpravo določi Agencija.
193. člen
(tehnike upravljanja sredstev)
(1) Če pravila upravljanja oziroma statut
investicijskega sklada tako opredeljujejo, lahko družba za upravljanje za
namene učinkovitega upravljanja naložb investicijskega sklada v prenosljive
vrednostne papirje in instrumente denarnega trga, uporablja tehnike upravljanja
sredstev investicijskega sklada, katerih dopustne vrste in lastnosti ter druga
pravila, povezana z njimi, določi Agencija.
(2) Če družba za upravljanje kot tehniko
upravljanja sredstev uporablja izvedene finančne instrumente z namenom
varovanja sredstev investicijskega sklada pred tveganji, se za izvedene
finančne instrumente uporabljajo določbe 7.4. oddelka tega zakona, ki se
nanašajo nanje.
(3) Uporaba tehnik upravljanja sredstev iz
prvega odstavka tega člena in njene posledice ne smejo biti v nasprotju z
naložbenim ciljem in politiko investicijskega sklada, ki sta opredeljena v
njegovih pravilih upravljanja ali v statutu.
(4) Agencija v zvezi s tehnikami
upravljanja sredstev predpiše:
a) 
vrste in lastnosti dopustnih tehnik upravljanja
sredstev iz prvega odstavka tega člena;
b) 
druge morebitne pogoje, ki jih mora
izpolnjevati investicijski sklad pri uporabi posameznih tehnik upravljanja
sredstev.
194. člen
(upravljanje tveganj investicijskega
sklada)
(1) Družba za upravljanje mora za vsak
investicijski sklad, ki ga upravlja, zagotoviti učinkovito upravljanje tveganj,
ki ji omogoča sprotno ugotavljanje in merjenje vseh vrst tveganj, ki izvirajo
iz sprejetih pozicij in njihov prispevek k celotni tveganosti investicijskega
sklada.
(2) V zvezi z upravljanjem tveganj iz
prejšnjega odstavka družba za upravljanje za vsak investicijski sklad izdela in
neprekinjeno izvaja načrt upravljanja tveganj investicijskega sklada.
(3) Družba za upravljanje Agenciji najmanj
enkrat letno poroča o vrstah izvedenih finančnih instrumentov, v katere je družba
za upravljanje nalagala sredstva investicijskega sklada, tveganjih, ki izhajajo
iz teh transakcij ter omejitvah izpostavljenosti in metodah, ki jih družba za
upravljanje uporablja za merjenje teh tveganj.
(4) Agencija v zvezi z upravljanjem tveganj
investicijskega sklada iz tega člena predpiše:
1.    
podrobnejšo vsebino načrta upravljanja tveganj investicijskega sklada iz
drugega odstavka tega člena;
2.    
način in roke predložitve načrta upravljanja tveganj investicijskega
sklada oziroma predložitve njegovih sprememb;
3.    
podrobnejši način in roke poročanja informacij iz prejšnjega odstavka.
195. člen
(zadolževanje)
(1) Zadolževanje investicijskega sklada je
dopustno le, če:
1.    
njegova pravila upravljanja oziroma statut dopuščata zadolževanje;
2.    
obveznosti iz kreditov ne presežejo 10 odstotkov njegovih sredstev;
3.    
je namen zadolžitve le zagotavljanje njegove kratkoročne likvidnosti;
4.    
ročnost kreditov ne preseže šest mesecev;
5.    
so pogoji zadolževanja v skladu z običajnimi tržnimi pogoji.
(2) Najemanje posojil v tuji valuti za upravljanje
s tečajnim tveganjem investicijskega sklada je dopustno le, če je za
zavarovanje teh posojil iz sredstev investicijskega sklada posojilodajalcu dano
posojilo v isti vrednosti, vendar v drugi (domači) valuti. Za najemanje posojil
iz prejšnjega stavka ne veljajo omejitve iz 2. do 5. točke prejšnjega odstavka.
(3) Družba za upravljanje za najemanje
posojil iz prejšnjega odstavka za posamezen investicijski sklad vodi evidenco o
naravi, ročnosti in znesku tečajnih tveganj, načinu njihovega obvladovanja s
pridobljenim posojilom ter znesek in pogoje teh dobljenih in z njimi povezanih
danih posojil.
196. člen
(poroštva in dana posojila)
(1) Za račun investicijskega sklada ni
dovoljeno izdati poroštev oziroma na drugačen način jamčiti tretjim osebam niti
dati drugih posojil kot posojil iz drugega odstavka prejšnjega člena.
(2) Pravni posli, ki so v nasprotju s tem
členom, za investicijski sklad nimajo pravnega učinka.
(3) Ne glede na prejšnji odstavek lahko
investicijski sklad pridobi prenosljive vrednostne papirje, instrumente
denarnega trga ali druge finančne instrumente iz 5., 7. in 8. točke prvega
odstavka 244. člena tega zakona, ki še niso v celoti plačani.
197. člen
(nekrita prodaja finančnih instrumentov)
(1) Za račun investicijskega sklada ni
dovoljeno skleniti pogodbe o prodaji oziroma prodati prenosljivih vrednostnih
papirjev, instrumentov denarnega trga ali drugih finančnih instrumentov iz 5.,
7. in 8. točke prvega odstavka 244. člena tega zakona, ki so med njegovimi
sredstvi, če investicijski sklad ob sklenitvi pogodbe oziroma prodajnega posla
ni njihov imetnik in zanje nima zadostnega kritja na računu finančnih
instrumentov.
(2) Ravnanje v nasprotju s prepovedjo iz
prejšnjega odstavka ne vpliva na veljavnost pravnega posla.
198. člen
(zastava premoženja)
(1) Premoženja investicijskega sklada ni
dovoljeno zastaviti niti ga kako drugače obremeniti.
(2) Ne glede na prejšnji odstavek je
premoženje investicijskega sklada dovoljeno zastaviti v zavarovanje obveznosti
iz kredita iz prvega odstavka 195. člena tega zakona, vendar vrednost
zastavljenega premoženja ne sme preseči omejitve iz 2. točke prvega odstavka
195. člena tega zakona.
(3) Pravni posli, ki so v nasprotju s prvim
in drugim odstavkom tega člena, nimajo pravnega učinka za investicijski sklad.
199. člen
(prepoved izvršbe)
Na premoženje investicijskega sklada ni
dovoljena izvršba.
6.6. Trajanje investicijskega sklada
200. člen
(trajanje investicijskega sklada)
Investicijski sklad se lahko oblikuje
oziroma ustanovi za določen ali nedoločen čas.
6.7. Obveščanje vlagateljev 
6.7.1. Splošne določbe
201. člen
(dokumenti, poročila in druge objave)
(1) Družba za upravljanje za vsak:
1.    
odprt investicijski sklad, ki ga upravlja, izda prospekt investicijskega
sklada iz 6.7.2. pododdelka tega zakona in za vsako investicijsko družbo, ki jo
upravlja, izda prospekt iz 40. člena ZTFI in
2.    
investicijski sklad, ki ga upravlja, izda revidirano letno in polletno
poročilo iz 6.7.4. pododdelka tega zakona.
(2) Družba za upravljanje, ki upravlja
vzajemni sklad, poleg dokumentov iz prejšnjega odstavka izda tudi dokument s
ključnimi podatki za vlagatelje vzajemnega sklada iz 6.7.3. pododdelka
tega zakona.
(3) Družba za upravljanje v zvezi s
poslovanjem odprtega investicijskega sklada vlagatelje tekoče obvešča tudi o
vsebinah, določenih v 6.7.6. pododdelku tega zakona.
(4) Če ta zakon ne določa drugače, morajo
biti dokumenti in poročila iz prvega in drugega odstavka tega člena ter vsebine
iz prejšnjega odstavka izdelane in objavljene v slovenskem jeziku.
(5) Najnovejše različice dokumentov in
poročil iz prvega in drugega odstavka tega člena morajo biti objavljene na
spletnih straneh družbe za upravljanje.
202. člen
(odškodninska odgovornost družbe za
upravljanje za resničnost in popolnost podatkov)
(1) Družba za upravljanje objektivno
odgovarja imetniku enot investicijskega sklada za škodo, ki mu nastane zaradi:
1.    
vplačila oziroma unovčenja enot investicijskega sklada, ali
2.    
opustitve unovčenja enot investicijskega sklada,
če je ta dejanja oziroma opustitve imetnik
enot investicijskega sklada opravil na podlagi dokumentov oziroma poročil iz
prvega odstavka prejšnjega člena, ki so vsebovali neresnične, zavajajoče ali
nepopolne podatke oziroma informacije.
(2) Prejšnji odstavek se uporablja za
odškodninsko odgovornost družbe za upravljanje tudi, če je imetnik enot
investicijskega sklada dejanja oziroma opustitve dejanj iz prejšnjega odstavka
opravil na podlagi neresničnih, zavajajočih ali nepopolnih podatkov oziroma
informacij:
1.    
v drugih objavah ali obvestilih družbe za upravljanje, ali
2.    
na podlagi podatkov in izjav, ki jih imetniku enot investicijskega
sklada posredujejo osebe, ki v imenu in za račun družbe za upravljanje izvajajo
trženje enot investicijskih skladov.
6.7.2. Prospekt odprtega investicijskega sklada
203. člen
(vsebina prospekta)
(1) Prospekt mora vsebovati pomembne
informacije o finančnem in pravnem položaju investicijskega sklada, vrstah
naložb in tehnikah upravljanja sredstev, tveganjih, povezanih z naložbeno
politiko, vrstah stroškov, ki bremenijo investicijski sklad, najmanjšem znesku
vplačila v investicijski sklad in druge potrebne podatke, da vlagatelj na
njihovi podlagi oceni primernost in ustreznost naložbe v enote investicijskega
sklada.
(2) Če namerava družba za upravljanje za
račun investicijskega sklada sklepati posle z izvedenimi finančnimi
instrumenti, mora prospekt vsebovati izrecno izjavo, iz katere je razvidno, ali
so ti posli namenjeni varovanju investicijskega sklada pred tveganji ali
doseganju njegovih naložbenih ciljev ter opis verjetnih posledic uporabe izvedenih
finančnih instrumentov na profil tveganosti investicijskega sklada.
(3) Kadar je verjetno, da bo vrednost enote
investicijskega sklada zaradi sestave naložb ali zaradi uporabljenih tehnik
upravljanja sredstev zelo nihala, morajo prospekt in po potrebi tudi vsi oglasi
vsebovati izrecno izjavo o teh lastnostih investicijskega sklada.
(4) Prospekt in vsi oglasi investicijskega
sklada, ki ima sredstva naložena pretežno v naložbe, ki niso prenosljivi
vrednostni papirji ali instrumenti denarnega trga, oziroma njegova sestava
sredstev posnema sestavo katerega od priznanih finančnih indeksov, mora
vsebovati izrecno izjavo o teh lastnostih investicijskega sklada.
(5) Prospekt vsebuje navedbo, kje in kako
je vlagateljem brezplačno dostopno revidirano letno oziroma polletno poročilo
investicijskega sklada.
(6) Če ima investicijski sklad pravila
upravljanja, morajo biti ta vključena v prospekt.
204. člen
(dovoljenje za objavo prospekta
investicijskega sklada)
(1) Družba za upravljanje mora pred
začetkom trženja enot odprtega investicijskega sklada pridobiti dovoljenje
Agencije za objavo prospekta.
(2) Zahtevi za izdajo dovoljenja za objavo
prospekta mora biti priloženo besedilo prospekta.
(3) Agencija izda dovoljenje za objavo
prospekta, če je njegova vsebina v skladu z vsebino, določeno v prejšnjem
členu, in v aktu, s katerim Agencija podrobneje predpiše vsebino prospekta
odprtega investicijskega sklada iz prejšnjega člena.
(4) Prvi do tretji odstavek tega člena se
smiselno uporabljajo tudi za vsako spremembo prospekta, če ni v petem odstavku
tega člena ali v 205. členu tega zakona drugače določeno.
(5) Če Agencija v 30 dneh po prejemu
zahteve za izdajo dovoljenja za spremembo prospekta o zahtevi ne odloči in v
tem roku tudi ne izda sklepa, s katerim družbi za upravljanje naloži, da
zahtevo popravi oziroma dopolni, se šteje, da je dovoljenje izdala.
(6) Kadar je družba za upravljanje vložila
zahtevo za izdajo dovoljenja za upravljanje investicijskega sklada, se postopek
odločanja o dovoljenju za objavo prospekta tega investicijskega sklada združi s
postopkom odločanja o dovoljenju za upravljanje investicijskega sklada.
205. člen
(izjema od izdaje dovoljenja k objavi
prospekta)
Dovoljenje Agencije za spremembo prospekta
odprtega investicijskega sklada ni potrebno, če se sprememba nanaša na vsebine,
ki jih določi Agencija in niso hkrati sestavni del pravil upravljanja
investicijskega sklada.
206. člen
(posodabljanje in predložitev prospekta
Agenciji)
(1) Družba za upravljanje mora prospekt v
delu, ki se nanaša na vsebine iz prejšnjega člena, posodobiti enkrat letno pri
čemer upošteva podatke o poslovanju investicijskega sklada v preteklem
poslovnemu letu.
(2) Družba za upravljanje mora posodobljen
prospekt investicijskega sklada objaviti in ga posredovati Agenciji najpozneje
v 35 delovnih dneh po 31. decembru vsakega leta.
(3) Če družba za upravljanje upravlja UCITS
sklad države članice, mora prospekt UCITS sklada države članice in njegove
morebitne spremembe na zahtevo predložiti tudi Agenciji.
6.7.3. Dokument s ključnimi podatki za vlagatelje
207. člen
(splošne določbe)
(1) Dokument s ključnimi podatki za
vlagatelje mora vsebovati jasen, nedvoumen in povprečnemu vlagatelju razumljiv
opis bistvenih značilnosti vzajemnega sklada.
(2) Vsebina dokumenta s ključnimi podatki
za vlagatelje ne sme biti zavajajoča.
(3) Dokument s ključnimi podatki za
vlagatelje mora povprečnemu vlagatelju omogočiti, da razume tveganja in lahko
oceni posledice nakupa enot vzajemnega sklada.
(4) Vsebina dokumenta s ključnimi podatki
za vlagatelje mora biti skladna z vsebino prospekta.
(5) Dokument s ključnimi podatki za
vlagatelje mora biti vsebinsko zaključena celota in se ne sme sklicevati na
morebitne druge dokumente.
208. člen
(vsebina dokumenta s ključnimi podatki za
vlagatelje)
Dokument s ključnimi podatki za vlagatelje
mora vsebovati:
1.    
opredelitev vzajemnega sklada in družbe za upravljanje;
2.    
kratek opis naložbenih ciljev in naložbene politike vzajemnega sklada;
3.    
kazalnik tveganja in donosa vzajemnega sklada in opis tveganj, povezanih
z naložbo v vzajemni sklad;
4.    
stroške in provizije, ki bremenijo vzajemni sklad oziroma imetnike
njegovih enot;
5.    
preteklo donosnost oziroma v primeru strukturiranih vzajemnih skladov iz
prvega odstavka 36. člena Uredbe 583/2010/EU, simulacijo bodoče donosnosti
vzajemnega sklada;
6.    
praktične informacije za vlagatelje.
209. člen
(spremembe dokumenta s ključnimi podatki
za vlagatelje)
(1) Dokument s ključnimi podatki za
vlagatelje je treba redno posodabljati.
(2) Družba za upravljanje lahko dokument s
ključnimi podatki za vlagatelje spreminja in posodablja samo na način in v
rokih, določenih z Uredbo 583/2010/EU.
210. člen
(posredovanje sprememb dokumenta s
ključnimi podatki za vlagatelje Agenciji)
Družba za upravljanje mora Agenciji
posredovati vse spremembe dokumenta s ključnimi podatki za vlagatelje za vsak
vzajemni sklad, ki ga upravlja v Republiki Sloveniji, najkasneje hkrati z
njegovo predložitvijo javnosti.
6.7.4. Revidirano letno in polletno
poročilo
211. člen
(poslovne knjige investicijskega sklada)
(1) Družba za upravljanje mora v zvezi z
vsakim investicijskim skladom, ki ga upravlja:
1.    
voditi poslovne knjige, sestavljati knjigovodske listine, vrednotiti
knjigovodske postavke in sestavljati periodična poročila v skladu s tem zakonom
in akti, izdanimi na njegovi podlagi;
2.    
organizirati poslovanje in tekoče voditi poslovne knjige, poslovno
dokumentacijo in druge administrativne oziroma poslovne evidence tako, da je
mogoče kadarkoli preveriti, ali investicijski sklad posluje v skladu s tem
zakonom in akti, izdanimi na njegovi podlagi oziroma tako, da je mogoče
kadarkoli preveriti potek posameznega posla, ki ga je družba za upravljanje
opravila za račun svoje stranke.
(2) Družba za upravljanje mora v primeru,
da sredstva investicijskega sklada, ki ga upravlja, vključujejo izvedene finančne
instrumente, s katerimi se trguje na trgu institucionalnih vlagateljev,
vzpostaviti postopke za določitev natančne in neodvisne ocene vrednosti teh
instrumentov.
212. člen
(letno in polletno poročilo
investicijskega sklada)
(1) Letno poročilo investicijskega sklada
sestavljajo:
1.    
bilanca stanja,
2.    
izkaz poslovnega izida,
3.    
izkaz denarnih tokov,
4.    
izkaz gibanja vrednosti enote investicijskega sklada in števila enot v
obtoku oziroma izkaz gibanja kapitala investicijske družbe,
5.    
priloga s pojasnili k računovodskim izkazom, in
6.    
poslovno poročilo.
(2) Za letno poročilo investicijskega
sklada se uporabljajo splošna pravila o letnem poročilu velike gospodarske
družbe.
(3) Družba za upravljanje mora za poslovno
leto sestavljati letno poročilo investicijskega sklada, za prvih šest mesecev
poslovnega leta pa mora sestavljati tudi polletno poročilo, ki je sestavljeno
iz bilance stanja, izkaza poslovnega izida in priloge s pojasnili k računovodskim
izkazom.
(4) Poslovno leto investicijskega sklada je
enako koledarskemu letu.
213. člen
(akt o letnem poročilu investicijskega
sklada)
Agencija na podlagi predhodnega mnenja
Slovenskega inštituta za revizijo predpiše podrobnejša pravila o letnih
poročilih investicijskih skladov, in sicer:
1.    
analitični kontni načrt za investicijske sklade;
2.    
sheme letnih in polletnih računovodskih izkazov investicijskih skladov;
3.    
vsebino priloge s pojasnili k letnim oziroma polletnim izkazom
investicijskih skladov;
4.    
pravila vrednotenja postavk v računovodskih izkazih investicijskih
skladov;
5.    
podrobnejša pravila glede postopkov za določitev natančne in neodvisne
ocene vrednosti izvedenih finančnih instrumentov, s katerimi se trguje na trgu
institucionalnih vlagateljev, iz drugega odstavka 211. člena tega zakona.
214. člen
(revidiranje letnega poročila)
(1) Letno poročilo investicijskega sklada
mora pregledati revizor na način in pod pogoji, določenimi z zakonom, ki ureja
revidiranje letnih poročil gospodarskih družb, razen če je v tem zakonu oziroma
predpisu, izdanem na njegovi podlagi, določeno drugače.
(2) Revizor pregleduje in poroča zlasti o:
1.    
računovodskih poročilih investicijskega sklada;
2.    
spoštovanju pravil tega zakona in na njegovi podlagi izdanih predpisov o
upravljanju investicijskih skladov;
3.    
pravilnosti in popolnosti obvestil in poročil Agenciji ter objav
informacij o poslovanju investicijskega sklada.
(3) Agencija na podlagi predhodnega mnenja
Slovenskega inštituta za revizijo predpiše podrobnejšo obliko in najmanjši
obseg ter vsebino revizijskega pregleda in revizorjevega poročila.
(4) Agencija lahko od revizijske družbe
zahteva dodatna pojasnila v zvezi z revizijskim pregledom.
(5) Če revizijski pregled ni opravljen
oziroma revizorjevo poročilo ni sestavljeno v skladu z drugim in četrtim
odstavkom tega člena oziroma v skladu z aktom iz tretjega odstavka tega člena,
Agencija zahteva od družbe za upravljanje, ki upravlja ta investicijski sklad,
da se z revizijsko družbo dogovori o ustreznih popravkih in dopolnitvah
poročila na podlagi dodatka k sklenjeni pogodbi, revizor pa na tej podlagi
svoje poročilo ustrezno popravi oziroma dopolni.
(6) Družba za upravljanje mora najmanj
enkrat v petih zaporednih letih zamenjati revizijsko družbo, ki je revidirala
letno poročilo investicijskega sklada, ki ga družba za upravljanje upravlja.
215. člen
(predložitev revidiranega letnega oziroma
polletnega poročila nadzornim organom in upravljavcu organiziranega trga)
(1) Družba za upravljanje mora Agenciji
predložiti revidirano letno poročilo odprtega investicijskega sklada, ki ga
upravlja, v 15 dneh po prejemu revizorjevega poročila in najkasneje v štirih
mesecih po koncu poslovnega leta, polletno poročilo pa najkasneje v dveh
mesecih po koncu polletja poslovnega leta.
(2) Če družba za upravljanje upravlja UCITS
sklad države članice, mora revidirano letno in polletno poročilo UCITS sklada
države članice na zahtevo predložiti tudi Agenciji.
(3) Kadar se z enotami odprtega
investicijskega sklada trguje na organiziranem trgu vrednostnih papirjev, mora
družba za upravljanje revidirano letno poročilo in polletno poročilo investicijskega
sklada v roku iz prvega odstavka tega člena predložiti tudi upravljavcu tega
trga.
(4) V zvezi s predložitvijo revidiranega
letnega in polletnega poročila investicijske družbe se uporabljajo določbe
ZTFI.
6.7.5. Izročitev dokumentov in poročil vlagateljem 
216. člen
(izročitev dokumenta s ključnimi podatki
za vlagatelje)
(1) Družba za upravljanje oziroma vsaka
oseba, ki v imenu in za račun družbe za upravljanje trži enote vzajemnega
sklada oziroma enote UCITS sklada države članice v Republiki Sloveniji, mora
vlagatelju pred sklenitvijo pristopnega dokumenta k vzajemnemu skladu oziroma
UCITS skladu države članice brezplačno izročiti dokument s ključnimi podatki za
vlagatelje.
(2) Ponudnik finančnega produkta, ki se
prodaja v Republiki Sloveniji in omogoča posredno izpostavljenost vlagatelja do
UCITS sklada oziroma katerega komponenta je UCITS sklad, mora pred vplačilom
vlagatelju brezplačno posredovati dokument s ključnimi podatki za vlagatelje.
(3) Družba za upravljanje, ki UCITS sklad
upravlja, mora osebi, ki je finančni produkt iz prejšnjega odstavka oblikovala,
oziroma osebi, ki tak finančni produkt prodaja v Republiki Sloveniji, na njeno
zahtevo predložiti dokument s ključnimi podatki za vlagatelje.
217. člen
(dostopnost prospekta ter revidiranega
letnega in polletnega poročila)
(1) Na vseh vpisnih mestih, kjer se izvaja
trženje enot investicijskega sklada, mora biti vlagateljem zagotovljen vpogled
v izvod prospekta in v izvod zadnjega revidiranega letnega ter polletnega poročila
investicijskega sklada.
(2) Vpogled v izvod dokumentov iz
prejšnjega odstavka mora biti vlagateljem zagotovljen tudi v primeru, kadar
zaposleni pri družbi za upravljanje oziroma druge osebe po pooblastilu družbe
za upravljanje, trženje enot investicijskega sklada izvajajo izven vpisnih
mest.
(3) Vlagatelj lahko kadarkoli zahteva
izročitev brezplačnega izvoda prospekta in izvoda zadnjega revidiranega letnega
ter polletnega poročila investicijskega sklada.
218. člen
(način izročitve dokumentov in poročil)
(1) Prospekt odprtega investicijskega
sklada in dokument s ključnimi podatki za vlagatelje se vlagateljem izročita
kot tiskovini, pod pogoji, ki jih določa 38. člen Uredbe 583/2010/EU, pa se
lahko izročita tudi na trajnem nosilcu podatkov, ki ni tiskovina, ali preko
spletnih strani.
(2) Zadnje revidirano letno poročilo in
polletno poročilo investicijskega sklada morata biti vlagatelju izročena na
način, kot ga določa prospekt investicijskega sklada oziroma v primeru, da
prospekt ne določa načina izročitve, na način, kot velja za izročitev prospekta
iz prejšnjega odstavka.
(3) Ne glede na prejšnji odstavek mora
družba za upravljanje vlagatelju na njegovo izrecno zahtevo izročiti brezplačen
izvod zadnjega revidiranega letnega poročila oziroma polletnega poročila
investicijskega sklada v obliki tiskovine.
6.7.6. Druge objave in obvestila vlagateljem
219. člen
(mesečno poročilo)
Družba za upravljane izdela mesečno
poročilo o poslovanju odprtega investicijskega sklada, namenjeno vlagateljem,
in ga objaviti najkasneje do 15. dne v tekočem mesecu za pretekli mesec.
220. člen
(objava vrednosti enote premoženja)
Družba za upravljanje zagotovi, da se v
zvezi s poslovanjem odprtega investicijskega sklada objavlja podatek o čisti
vrednosti sredstev na enoto premoženja in podatek o gibanju te vrednosti.
221. člen
(objava pravnih in poslovnih dogodkov)
(1) Družba za upravljanje takoj, ko je to
mogoče, objavi vsak pravni oziroma poslovni dogodek v zvezi z odprtim
investicijskim skladom, ki ga upravlja, oziroma družbo za upravljanje, ki bi
lahko pomembno vplival na poslovanje odprtega investicijskega sklada.
(2) O pravnih in poslovnih dogodkih iz
prejšnjega odstavka družba za upravljanje najkasneje hkrati z objavo obvesti
tudi Agencijo.
222. člen
(posredovanje dodatnih informacij)
Na zahtevo vlagatelja družba za upravljanje
v zvezi z vsakim posameznim investicijskim skladom, ki ga upravlja, zagotovi
tudi dodatne informacije glede omejitev, izbranih metod upravljanja tveganj
investicijskega sklada in tekočih sprememb glede tveganj in donosnosti po
glavnih vrstah finančnih instrumentov.
223. člen
(akt o načinu, vsebini in rokih objav)
Agencija predpiše:
1.    
podrobnejšo vsebino mesečnega poročila o poslovanju odprtega
investicijskega sklada iz 219. člena tega zakona in način njegove objave;
2.    
podrobnejši način, vsebino in roke objav iz 220. in 221. člena tega
zakona.
6.7.7. Obveščanje vlagateljev v Republiki Sloveniji s strani družb za
upravljanje držav članic in družb za upravljanje tretjih držav
224. člen
(posredovanje informacij vlagateljem v
Republiki Sloveniji)
(1) Družba za upravljanje države članice
vlagateljem v Republiki Sloveniji v zvezi s poslovanjem UCITS sklada države
članice, katerega enote so predmet trženja v Republiki Sloveniji, zagotovi vso
dokumentacijo in informacije, ki jih zagotavlja vlagateljem v državi članici,
kjer ima UCITS sklad sedež oziroma v kateri je bil oblikovan.
(2) Družba za upravljanje tretje države
vlagateljem v Republiki Sloveniji v zvezi s poslovanjem investicijskega sklada
tretje države, katerega enote so predmet trženja v Republiki Sloveniji,
zagotovi vso dokumentacijo in informacije, ki jih zagotavlja vlagateljem v
tretji državi, kjer ima investicijski sklad sedež oziroma v kateri je bil
oblikovan ter dokument s ključnimi podatki za vlagatelje v skladu s tem
pododdelkom.
(3) Ne glede na prvi in drugi odstavek tega
člena morajo biti dokumentacija in informacije o UCITS skladu države članice
oziroma investicijskem skladu tretje države imetnikom enot investicijskega
sklada, ki so enote pridobili v Republiki Sloveniji, na razpolago oziroma jim
morajo biti posredovane tudi po prenehanju trženja takega sklada v Republiki
Sloveniji toliko časa, dokler ima takšen sklad imetnike enot investicijskih
skladov, ki so te enote pridobili v Republiki Sloveniji.
(4) Družba za upravljanje države članice
oziroma družba za upravljanje tretje države vso dokumentacijo in informacije iz
prvega in drugega odstavka tega člena vlagateljem zagotovi na način, ki ga za
posredovanje posamezne dokumentacije oziroma informacije predpisuje ta zakon za
vzajemne sklade.
(5) Ne glede na prejšnji odstavek se v
zvezi s pogostostjo objave vrednosti enote UCITS sklada države članice oziroma
investicijskega sklada tretje države uporablja zakonodaja države članice
oziroma tretje države, kjer ima sklad sedež oziroma v kateri je bil oblikovan.
(6) Dokumentacija in informacije o UCITS
skladu države članice oziroma investicijskemu skladu tretje države iz prvega in
drugega odstavka tega člena mora biti vlagateljem v Republiki Sloveniji na
razpolago oziroma jim mora biti posredovana najkasneje z dnem, ko je na
razpolago oziroma je bila posredovana vlagateljem v državi članici oziroma
tretji državi, kjer ima sklad sedež oziroma v kateri je bil oblikovan.
225. člen
(jezik dokumentov)
(1) Dokument s ključnimi podatki za vlagatelje
UCITS sklada države članice iz 4. točke drugega odstavka 144. člena tega
zakona mora biti vlagateljem v Republiki Sloveniji na razpolago v slovenskem
jeziku.
(2) Preostala dokumentacija oziroma
informacije o UCITS skladu države članice oziroma investicijskemu skladu tretje
države morajo biti vlagateljem v Republiki Sloveniji na razpolago oziroma jim
morajo biti posredovani v slovenskem ali angleškem jeziku.
(3) Za verodostojnost in natančnost
prevodov dokumentacije in informacij iz prvega in drugega odstavka tega člena
odgovarja družba za upravljanje države članice oziroma družba za upravljanje
tretje države.
226. člen
(posredovanje dokumentov UCITS sklada države
članice Agenciji)
Agencija lahko od družbe za upravljanje
države članice, ki trži enote UCITS sklada države članice v Republiki Sloveniji
kadarkoli zahteva, da ji ta pošlje dokumente o UCITS skladu iz prvega odstavka
201. člena tega zakona in njihove posodobitve.
7. VZAJEMNI SKLAD
7.1. Splošna določba
227. člen
(uporaba pojma družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
upravlja vzajemni sklad, oblikovan v Republiki Sloveniji, razen če je v
posameznem členu določeno drugače.
7.2. Opredelitev vzajemnih skladov
228. člen
(vzajemni sklad kot ločeno premoženje)
(1) Vzajemni sklad je premoženje, ki je
ločeno od premoženja družbe za upravljanje, ki upravlja ta sklad in od drugega
premoženja v upravljanju družbe za upravljanje.
(2) Vlagatelj postane z vplačilom v
vzajemni sklad imetnik investicijskega kupona vzajemnega sklada. Investicijski
kupon vzajemnega sklada daje imetniku pravice iz prvega odstavka 234. člena
tega zakona.
(3) Vzajemni sklad ni pravna oseba.
229. člen
(ime vzajemnega sklada)
(1) Ime vzajemnega sklada mora vsebovati
označbo, da gre za vzajemni sklad in označbo, iz katere je razvidna naložbena
politika oziroma osnovni cilj naložbene politike vzajemnega sklada.
(2) Razen v pravilih upravljanja vzajemnega
sklada, v prospektu in dokumentu s ključnimi podatki za vlagatelje, obveznih
poročilih in obveznih objavah po tem zakonu ter v primerih, ko to določa drug
zakon, lahko vzajemni sklad uporablja skrajšano ime brez označbe, da gre za
vzajemni sklad.
230. člen
(enota premoženja vzajemnega sklada)
Premoženje vzajemnega sklada je razdeljeno
na enake enote premoženja.
231. člen
(vrednost enote premoženja vzajemnega
sklada)
(1) Vrednost enote premoženja vzajemnega
sklada je enaka čisti vrednosti sredstev vzajemnega sklada, deljeni s številom
enot premoženja vzajemnega sklada v obtoku.
(2) Vrednost enote premoženja vzajemnega
sklada se izračunava po stanju na zadnji delovni dan obračunskega obdobja iz
232. člena tega zakona (obračunski dan).
(3) Agencija predpiše podrobnejša pravila
za izračun čiste vrednosti sredstev, vrednosti enote premoženja vzajemnega
sklada, vrednosti enote premoženja različnih razredov investicijskih kuponov
vzajemnega sklada ter ravnanja v primeru napake pri izračunu teh vrednosti.
232. člen
(obračunsko obdobje za izračun čiste
vrednosti sredstev)
Obračunsko obdobje za izračun čiste
vrednosti sredstev vzajemnega sklada traja od prvega do 15. dne v posameznem
mesecu in od 16. do zadnjega dne v tem mesecu, če pravila upravljanja
vzajemnega sklada ne določajo krajših obračunskih obdobij.
233. člen
(evidenca imetnikov investicijskih
kuponov)
(1) Družba za upravljanje za vsak vzajemni
sklad, ki ga upravlja, zagotovi vodenje evidence imetnikov investicijskih
kuponov.
(2) Za vodenje evidenc imetnikov
investicijskih kuponov se podatki iz petega odstavka 238. člena tega zakona
zbirajo neposredno od osebe, na katero se nanašajo.
(3) Ne glede na prejšnji odstavek lahko
družba za upravljanje, v primeru, če od vlagatelja ne pridobi pravilnih in
popolnih podatkov za vodenje evidence imetnikov investicijskih kuponov, na
podlagi obrazložene pisne zahteve od pristojnega davčnega organa pridobi davčno
številko, osebno ime, naslov, rojstni datumu in kraj rojstva vlagatelja. Družba
za upravljanje lahko te podatke uporablja zgolj za namene vodenja evidenc
imetnikov investicijskih kuponov po tem zakonu in za izvajanje zakona, ki ureja
davčni postopek, ter zakonov, ki urejajo obdavčitev imetnikov investicijskih
kuponov investicijskih skladov ter preprečevanje pranja denarja in financiranja
terorizma.
(4) Agencija predpiše podrobnejšo vsebino
in način vodenja evidence imetnikov investicijskih kuponov vzajemnega sklada.
7.3. Investicijski kuponi vzajemnega sklada
7.3.1. Investicijski kupon kot vrednostni papir
234. člen
(investicijski kupon kot vrednostni papir)
(1) Investicijski kupon je vrednostni
papir, katerega izdajatelj je družba za upravljanje, ki se glasi na enoto, več
enot ali del enote premoženja vzajemnega sklada in daje imetniku investicijskega
kupona naslednje pravice:
1.    
pravico od družbe za upravljanje zahtevati izplačilo odkupne vrednosti
enot premoženja vzajemnega sklada, na katere se glasi investicijski kupon;
2.    
pravico do izplačila sorazmernega dela likvidacijske mase v primeru
likvidacije vzajemnega sklada;
3.    
pravico do izplačila sorazmernega dela čistega dobička oziroma prihodkov
vzajemnega sklada, če pravila upravljanja vzajemnega sklada tako določajo.
(2) Investicijski kupon je imenski
vrednostni papir.
(3) Investicijski kupon je lahko
prenosljiv.
(4) Investicijski kuponi posameznega
vzajemnega sklada morajo biti prenosljivi ali neprenosljivi, ne glede na
zaporednost izdaje.
(5) Pri vzajemnih skladih z več razredi
investicijskih kuponov so lahko nekateri razredi prenosljivi, drugi pa
neprenosljivi.
(6) Če so investicijski kuponi določenega
vzajemnega sklada izdani kot prenosljivi vrednostni papirji, morajo biti izdani
kot nematerializirani vrednostni papirji.
(7) Družba za upravljanje lahko uvrsti
prenosljive investicijske kupone v trgovanje na organiziran trg vrednostnih
papirjev samo, če se investicijski kuponi vzajemnega sklada glasijo na enako
število enot premoženja vzajemnega sklada.
(8) Agencija predpiše pogoje za uvedbo,
trgovanje in poravnavo transakcij z investicijskimi kuponi vzajemnega sklada na
organiziranem trgu ter seznam organiziranih trgov, na katerih se lahko trguje z
investicijskimi kuponi vzajemnega sklada.
(9) Nakup in prodaja prenosljivih
investicijskih kuponov vzajemnega sklada izven organiziranega trga ter na
podlagi teh poslov izvršena vplačila in izplačila ter prenos lastništva
investicijskih kuponov niso dovoljeni. Posel nakupa in prodaje ter prenos
lastništva investicijskih kuponov, ki je v nasprotju z določbami tega odstavka,
je ničen.
(10) Ne glede na prejšnji odstavek lahko
družba za upravljanje oziroma pooblaščenec iz 3.5. oddelka tega zakona, ki je
pooblaščen za opravljanje storitev odkupa oziroma prodaje investicijskih
kuponov vzajemnega sklada, za račun tega vzajemnega sklada vrši izven
organiziranega trga odkup oziroma prodajo prenosljivih investicijskih kuponov
vzajemnega sklada neposredno vlagateljem oziroma imetnikom teh investicijskih
kuponov.
(11) Če družba za upravljanje izda različne
razrede investicijskih kuponov, se določbe tega zakona, ki se nanašajo na
investicijske kupone, uporabljajo za vsak tak razred posebej.
(12) Ne glede na četrti odstavek tega člena
lahko družba za upravljanje, kadar je investicijski kupon neprenosljiv, na
podlagi sodne odločbe, ki jo prejme, prenese investicijske kupone vzajemnega
sklada na vlagatelja, kakor je navedeno v sodni odločbi.
235. člen
(bistvene sestavine investicijskega
kupona)
(1) Investicijski kupon, izdan kot pisna
listina, mora imeti naslednje bistvene sestavine:
1.    
oznako, da gre za investicijski kupon vzajemnega sklada, in oznako
razreda investicijskega kupona, če družba za upravljanje izda investicijske
kupone različnih razredov;
2.    
ime vzajemnega sklada;
3.    
firmo, sedež in matično številko družbe za upravljanje kot izdajatelja
investicijskega kupona;
4.    
firmo in sedež oziroma osebno ime osebe, na katero se glasi investicijski
kupon, ter oznako o prenosljivosti;
5.    
število enot premoženja vzajemnega sklada, na katere se glasi
investicijski kupon;
6.    
obveznosti družbe za upravljanje oziroma pravice imetnika
investicijskega kupona; 
7.    
serijsko številko;
8.    
kraj in datum izdaje;
9.    
podpis oziroma faksimile podpisa članov uprave družbe za upravljanje.
(2) Izpisek iz evidence imetnikov
investicijskih kuponov, ki vsebuje vse sestavine iz prejšnjega odstavka, se
šteje za investicijski kupon in se brezplačno izroči imetniku investicijskega
kupona na njegovo zahtevo.
(3) Ne glede na 4. člen ZNVP mora imeti
investicijski kupon, izdan kot nematerializirani vrednostni papir, naslednje
bistvene sestavine, vpisane v centralni register:
1.    
oznako, da gre za investicijski kupon vzajemnega sklada,
2.    
oznako razreda investicijskega kupona, če družba za upravljanje izda
investicijske kupone različnih razredov,
3.    
ime vzajemnega sklada, firmo, sedež in matično številko družbe za
upravljanje kot izdajatelja investicijskega kupona,
4.    
firmo in sedež oziroma osebno ime osebe, na katero se glasi
investicijski kupon, in
5.    
oznako o prenosljivosti, število enot premoženja vzajemnega sklada, na
katere se glasi investicijski kupon, obveznosti družbe za upravljanje oziroma
pravice imetnika investicijskega kupona, datum vpisa investicijskega kupona v
centralni register.
7.3.2. Vplačilo in izplačilo investicijskih kuponov
236. člen
(vplačilo investicijskega kupona)
(1) Investicijski kupon se lahko vplača
samo v denarju.
(2) Če je naložbena politika vzajemnega
sklada posnemanje sestave katerega od priznanih finančnih indeksov, se ne glede
na prejšnji odstavek investicijski kupon lahko vplača tudi s prenosljivimi
vrednostnimi papirji iz 1. do 3. točke prvega odstavka 244. člena tega zakona v
deležih, ki odražajo sestavo finančnega indeksa.
(3) Agencija podrobneje predpiše pogoje in
omejitve vplačil s prenosljivimi vrednostnimi papirji iz prejšnjega odstavka.
(4) Če imetnik od družbe za upravljanje
zahteva izplačilo odkupne vrednosti investicijskega kupona vzajemnega sklada,
ki mu hkrati sledi vplačilo investicijskega kupona v drug vzajemni sklad, ki ga
upravlja ista družba za upravljanje, se zahteva za izplačilo in vplačilo
upošteva istočasno. To velja tudi za prehajanja med razredi različnih
investicijskih kuponov istega vzajemnega sklada.
237. člen
(vrednost investicijskega kupona)
(1) Vrednost investicijskega kupona je
enaka številu enot premoženja vzajemnega sklada, na katere se glasi, pomnožena
z vrednostjo enote premoženja vzajemnega sklada.
(2) Nakupna vrednost investicijskega kupona
je enaka vrednosti investicijskega kupona, povečani za vstopne stroške iz
četrtega odstavka 252. člena tega zakona.
(3) Odkupna vrednost investicijskega kupona
je enaka vrednosti investicijskega kupona, zmanjšani za izstopne stroške iz
petega odstavka 252. člena tega zakona.
238. člen
(pristop k pravilom upravljanja vzajemnega
sklada)
(1) Vlagatelj pristopi k pravilom
vzajemnega sklada s tem, da družbi za upravljanje izroči pristopno izjavo.
(2) Pristopna izjava mora biti pisna.
(3) Kadar pravila upravljanja vzajemnega
sklada tako določajo, mora biti pristopna izjava podana na obrazcu, določenem s
pravili upravljanja vzajemnega sklada.
(4) Ne glede na drugi odstavek tega člena
lahko pravila upravljanja vzajemnega sklada določijo, da je pristopna izjava
lahko posredovana tudi v ustrezni elektronski obliki.
(5) Pristopna izjava mora obsegati:
1.    
firmo, sedež in matično številko oziroma osebno ime, naslov in rojstni
datum vlagatelja, ter davčno številko vlagatelja;
2.    
navedbo, da se nanaša na pravila upravljanja vzajemnega sklada, z oznako
imena vzajemnega sklada, oznako razreda investicijskega kupona, če so izdani
investicijski kuponi različnih razredov ter firme in sedeža družbe za
upravljanje;
3.    
izjavo vlagatelja, da pristopa k pravilom upravljanja vzajemnega sklada;
4.    
izjavo vlagatelja, da mu je bil pred pristopom k pravilom upravljanja
izročen dokument s ključnimi podatki za vlagatelje;
5.    
druge podatke, določene s pravili upravljanja vzajemnega sklada.
(6) Vlagatelj vplača nakupno vrednost
investicijskega kupona z nakazilom na poseben denarni račun vzajemnega sklada.
239. člen
(preračun vplačil investicijskih kuponov v
število enot premoženja vzajemnega sklada)
(1) Vplačila investicijskih kuponov,
opravljena v določenem obračunskem obdobju, se preračunajo v število enot premoženja
vzajemnega sklada po nakupni vrednosti enote premoženja vzajemnega sklada na
zadnji dan tega obračunskega obdobja.
(2) Družba za upravljanje imetniku izda
investicijski kupon, ki se glasi na ustrezno število enot premoženja vzajemnega
sklada, izračunanih po prejšnjem odstavku, v petih delovnih dneh po koncu
obračunskega obdobja, v katerem je bilo opravljeno vplačilo na poseben denarni
račun vzajemnega sklada.
240. člen
(odkup investicijskih kuponov vzajemnega
sklada)
(1) Vzajemni sklad mora odkupiti investicijske
kupone na zahtevo katerega koli imetnika investicijskih kuponov.
(2) Ne glede na prejšnji odstavek lahko:
1.    
vzajemni sklad v izjemnih primerih in če to zahtevajo posebne
okoliščine, zaradi varstva in interesov imetnikov investicijskih kuponov, na
način, pod pogoji in v primerih, ki jih določi Agencija in pravila upravljanja
vzajemnega sklada, začasno zaustavi odkup investicijskih kuponov;
2.    
Agencija v interesu imetnikov investicijskih kuponov ali v interesu
javnosti zahteva od posameznega vzajemnega sklada začasno zaustavitev odkupa
investicijskih kuponov;
3.    
vzajemni sklad namesto začasne zaustavitve odkupa investicijskih kuponov
na način, pod pogoji in v primerih, ki jih določi Agencija in pravila
upravljanja vzajemnega sklada, uvede začasni delni odkup investicijskih
kuponov.
(3) V primerih iz 1. in 3. točke prejšnjega
odstavka mora vzajemni sklad svojo odločitev nemudoma sporočiti Agenciji in
organom vseh držav članic, v katerih trži svoje investicijske kupone, skupaj z
oceno časa trajanja zaustavitve oziroma delnega odkupa investicijskih kuponov.
(4) Agencija lahko od vzajemnega sklada
zahteva dokumentacijo in podatke, ki jih potrebuje za oceno izpolnjevanja
pogojev, okoliščin ter postopkov začasne zaustavitve odkupa investicijskih
kuponov oziroma začasnega delnega odkupa investicijskih kuponov v skladu s 1.
in 3. točko drugega odstavka tega člena.
(5) Agencija podrobneje opredeli:
1.    
primere oziroma okoliščine, postopke in druge pogoje iz 1. točke drugega
odstavka tega člena, ki morajo biti izpolnjeni oziroma jih mora izpolnjevati
vzajemni sklad, ki želi začasno zaustaviti odkup investicijskih kuponov;
2.    
primere oziroma okoliščine, postopke in druge pogoje iz 3. točke drugega
odstavka tega člena, ki morajo biti izpolnjeni oziroma jih mora izpolnjevati vzajemni
sklad, ki želi začasno uvesti delni odkup investicijskih kuponov.
241. člen
(zahteva za izplačilo odkupne vrednosti investicijskega
kupona)
(1) Imetnik lahko od družbe za upravljanje
kadarkoli zahteva izplačilo odkupne vrednosti investicijskega kupona.
(2) Zahteva za izplačilo mora biti pisna.
(3) Kadar pravila upravljanja vzajemnega
sklada tako določajo, mora biti zahteva za izplačilo podana na obrazcu,
določenem s pravili upravljanja vzajemnega sklada.
(4) Ne glede na drugi odstavek tega člena
lahko pravila upravljanja vzajemnega sklada določijo, da je zahteva za
izplačilo lahko posredovana tudi v ustrezni elektronski obliki.
(5) Zahteva za izplačilo mora obsegati:
1.    
firmo, sedež in matično številko oziroma osebno ime, naslov in rojstni
datum imetnika;
2.    
ime vzajemnega sklada ter firmo in sedež družbe za upravljanje;
3.    
izjavo imetnika, da zahteva izplačilo vrednosti investicijskega kupona;
4.    
število enot premoženja vzajemnega sklada, na katere se glasijo
investicijski kuponi, ki so predmet zahteve, oziroma višino denarnega zneska,
katerega izplačilo imetnik zahteva;
5.    
druge podatke, določene s pravili upravljanja vzajemnega sklada.
242. člen
(izračun in izplačilo odkupne vrednosti investicijskega
kupona)
(1) Odkupna vrednost investicijskih kuponov
na podlagi zahtev za izplačilo, ki jih družba za upravljanje prejme v določenem
obračunskem obdobju, se izračuna tako, da se število enot premoženja, na katere
se glasi investicijski kupon, ki je predmet zahteve, pomnoži z odkupno
vrednostjo enote premoženja vzajemnega sklada na zadnji dan tega obračunskega
obdobja.
(2) Družba za upravljanje imetniku izplača
odkupno vrednost investicijskega kupona, izračunano po prejšnjem odstavku, v
petih delovnih dneh po koncu obračunskega obdobja iz prejšnjega odstavka, če
pravila upravljanja vzajemnega sklada ne določajo krajšega roka za izplačilo.
(3) Ob predhodnem soglasju imetnika
investicijskega kupona vzajemnega sklada, se odkupna vrednost investicijskega
kupona lahko izplača tudi s prenosljivimi vrednostnimi papirji iz sredstev
vzajemnega sklada v deležih, ki odražajo sestavo naložb vzajemnega sklada.
(4) Agencija podrobneje predpiše pogoje in
omejitve izplačil s prenosljivimi vrednostnimi papirji iz prejšnjega odstavka.
243. člen
(obvestilo o vplačilih in izplačilih)
Družba za upravljanje mora imetnikom
investicijskih kuponov posredovati obvestilo o opravljenih vplačilih oziroma
izplačilih v oziroma iz vzajemnega sklada z vsebino, na način in v rokih, ki
jih določi Agencija.
7.4. Dopustne naložbe in druga sredstva vzajemnega sklada
244. člen
(vrste dopustnih naložb in drugih
sredstev)
(1) Za vzajemni sklad so dopustne samo
naslednje vrste naložb in drugih sredstev, če tako določajo njegova pravila
upravljanja:
1.    
prenosljivi vrednostni papirji in instrumenti denarnega trga, ki so uvrščeni
v trgovanje ali s katerimi se trguje na organiziranem trgu iz 14. člena ZTFI v
državi članici s seznama, ki ga določi Agencija;
2.    
prenosljivi vrednostni papirji in instrumenti denarnega trga, s katerimi
se trguje na drugem priznanem, redno delujočem in za javnost odprtem
organiziranem trgu v državi članici, ki izpolnjuje pogoje, ki jih določi
Agencija;
3.    
prenosljivi vrednostni papirji in instrumenti denarnega trga, ki so
uvrščeni v uradno kotacijo borze v tretji državi ali s katerimi se trguje na
drugem priznanem, redno delujočem in za javnost odprtem organiziranem trgu v
tretji državi, če je izrecno naveden v pravilih upravljanja vzajemnega sklada
in če je uvrščen na seznam borz in drugih organiziranih trgov iz tretjih držav,
ki ga določi Agencija;
4.    
nedavno izdani prenosljivi vrednostni papirji ali vrednostni papirji v
postopku prve prodaje, če:
a)   prospekt, na podlagi
katerega se opravlja ali se je opravila prva prodaja, vsebuje izdajateljevo ali
ponudnikovo namero, da bo zahteval njihovo uvrstitev v uradno kotacijo borze
ali v trgovanje na drugem priznanem, redno delujočem in za javnost odprtem
organiziranem trgu iz 1. do 3. točke tega odstavka, če je trg naveden v
pravilih upravljanja vzajemnega sklada in
b)   naj bi bila
izdajateljeva oziroma ponudnikova zaveza iz prejšnje točke izpolnjena v enem
letu po njihovi izdaji;
5.    
enote ciljnih skladov, če:
a)   ima družba za
upravljanje ciljnega sklada ali ciljni sklad, ki se upravlja sam, ustrezno
dovoljenje pristojnega organa,
b)   je upravljanje in
poslovanje ciljnega sklada predmet enakovrednega nadzora, kot ga določata ta
zakon in ZTFI, sodelovanje med Agencijo in organom, ki nadzirajo poslovanje
ciljnega sklada, pa primerno urejeno,
c)   je raven zaščite
interesov imetnikov enot ciljnega sklada enaka ravni zaščite imetnikov investicijskih
kuponov vzajemnega sklada, zlasti glede ločevanja sredstev, zadolževanja
vzajemnega sklada, posojanja in nekritih prodaj prenosljivih vrednostnih
papirjev in instrumentov denarnega trga,
č)  je
poslovanje ciljnega sklada predmet rednega poročanja v polletnih in letnih
poročilih, iz katerih so razvidna njegova sredstva in obveznosti, prihodki ter
aktivnosti,
d)  je
lahko v skladu s pravili upravljanja ciljnega sklada največ 10 odstotkov
njegovih sredstev vloženih v enote drugih investicijskih skladov, in
e)  ciljni
sklad in njegove enote izpolnjujejo druga merila, ki jih določi Agencija;
6.    
denarni depoziti pri kreditnih institucijah, če:
a)   gre za kreditno
institucijo s sedežem v državi članici,
b)   gre za kreditno
institucijo s sedežem v tretji državi, kadar zanjo veljajo oziroma kadar
izpolnjuje najmanj enako stroga pravila o upravljanju tveganj, varnosti in
skrbnosti poslovanja ter zaščiti interesov vlagateljev in druga merila, ki jih
določi Agencija,
c)   iz depozitnih pogodb
izhaja pravica do odpoklica ali dviga depozitov pred zapadlostjo, njihova
ročnost pa ne presega 12 mesecev, in
č)  glede
drugih pravic in obveznosti iz depozitnih pogodb izpolnjujejo pogoje, ki jih
določi Agencija;
7.    
izvedeni finančni instrumenti, vključno z enakovrednimi instrumenti,
katerih poravnava se vrši v denarju in s katerimi se trguje na organiziranih
trgih iz 1. do 3. točke tega odstavka, in izvedeni finančni instrumenti, s
katerimi se trguje na trgu institucionalnih vlagateljev, če:
a)    pravila
upravljanja opredeljujejo vrste izvedenih finančnih instrumentov, v katere bo
imel vzajemni sklad naložena sredstva ter namen sklepanja tovrstnih poslov
(trgovanje ali varovanje),
b)   njihove osnovne
instrumente oziroma osnove predstavljajo finančni instrumenti iz tega odstavka,
finančni indeksi, obrestne mere, devizni tečaji ali valute,
c)   glede vsebine pravic
in obveznosti ter drugih lastnosti izpolnjujejo pogoje, ki jih določi Agencija,
č)  so
njihove osnove finančni indeksi iz 7.b točke tega odstavka, ti indeksi
ustrezajo merilom, ki jih določi Agencija in
d)   se z njimi trguje na
trgu institucionalnih vlagateljev:
-    
jih je mogoče kadarkoli po pošteni vrednosti
prodati, unovčiti ali zapreti z nasprotno izravnalno transakcijo,
-    
trgi institucionalnih vlagateljev izpolnjujejo
pogoje, ki jih določi Agencija, in
-    
nasprotne stranke na trgu institucionalnih
vlagateljev izpolnjujejo pogoje, ki jih določi Agencija; ali
8.    
instrumenti denarnega trga, s katerimi se ne trguje na organiziranem
trgu, če:
a)   je njihov izdajatelj
ali njihova izdaja regulirana z namenom zaščite prihrankov in vlagateljev v
skladu z merili, ki jih določi Agencija,
b)   jih je izdala ali
zanje jamči Republika Slovenija, njena lokalna ali regionalna skupnost, država
članica, njena centralna banka, lokalna ali regionalna skupnost, Evropska
centralna banka, Evropska unija, Evropska investicijska banka, tretja država,
članica zveze držav, če je država članica oblikovana kot zveza, ali katerakoli
mednarodna organizacija, ki ji pripada vsaj ena država članica,
c)   jih je izdala oseba, s
katere vrednostnimi papirji se že trguje na organiziranem trgu iz 1. do 3.
točke tega odstavka,
č)  jih
je izdala oziroma zanje jamči oseba, katere poslovanje je predmet nadzora, ki
se izvaja po merilih, opredeljenih v zakonih Republike Slovenije ali zakonih
Evropske unije, ali oseba, za katero veljajo in ki izpolnjuje najmanj enako
stroga pravila o varnosti in skrbnosti poslovanja, kot jih določajo zakoni
Republike Slovenije ali zakoni Evropske unije, in ki ustrezajo drugim merilom,
ki jih določi Agencija, ali
d)   jih je izdala druga
oseba, ki spada v eno od kategorij oseb, ki jih določi Agencija, in sicer pod
pogojem, da za naložbe sredstev vzajemnega sklada v takšne instrumente velja
najmanj enako visoka raven zaščite vlagateljev, kot je opredeljena v prejšnjih
podtočkah te točke, in da jih izda:
-    
oseba, katere osnovni oziroma njemu enakovreden
kapital, skupaj z rezervami znaša najmanj 10 milijonov eurov in, ki mora
objaviti in nadzornim organom predložiti letne računovodske izkaze na način in
z vsebino, kot je določena v ZGD-1, drugih zakonih in na njihovi podlagi
izdanih predpisih, ki urejajo področja njenega delovanja, Slovenskih
računovodskih standardih oziroma Mednarodnih standardih računovodskega
poročanja,
-    
oseba, ki je skupaj z drugim osebami povezana v
skupino, in katere naloga je financiranje teh oseb oziroma podjetji v skupini,
pri čemer je vsaj ena delniška družba, katere delnice so sprejete na
organiziran trg, ali
-    
oseba, katere dejavnost je financiranje
ustrojev listinjenja, ki jih napajajo bančne kreditne linije, katerih pojem
opredeli Agencija.
(2) Poleg naložb iz prejšnjega odstavka ima
lahko vzajemni sklad največ 10 odstotkov sredstev naloženih tudi v druge
prenosljive vrednostne papirje in instrumente denarnega trga, ki izpolnjujejo
pogoje, ki jih določi Agencija pri čemer ima lahko vzajemni sklad največ 5
odstotkov sredstev naloženih v prenosljive vrednostne papirje, ki niso sprejeti
na organiziran trg vrednostnih papirjev.
(3) Vzajemni sklad ima lahko dodatna
likvidna sredstva, ki morajo izpolnjevati pogoje, ki jih glede vrste, lastnosti,
načina določanja njihove velikosti in razmerja do velikosti drugih sredstev ter
njihovega najvišjega dopustnega obsega določi Agencija.
(4) Vzajemni sklad ima lahko sredstva v
obliki terjatev, ki nastajajo pri njegovem normalnem poslovanju, pri čemer mora
družba za upravljanje zagotoviti, da se terjatve izterjujejo v običajnih rokih,
ki veljajo za takojšnjo (sočasno) izpolnitev obveznosti.
(5) Vzajemni sklad ne sme pridobiti
plemenitih kovin oziroma certifikatov, ki jih predstavljajo.
245. člen
(dopustna izpostavljenost do posamezne
osebe)
(1) Vzajemni sklad ima lahko največ 10
odstotkov sredstev naloženih v prenosljive vrednostne papirje ali instrumente
denarnega trga iz 244. člena tega zakona, izdane s strani posamezne osebe.
(2) Vzajemni sklad ima lahko največ 20
odstotkov sredstev naloženih v denarne depozite pri isti kreditni instituciji.
(3) Izpostavljenost vzajemnega sklada do
posamezne osebe, nasprotne stranke pri poslih z izvedenimi finančnimi
instrumenti, sklenjenih na trgu institucionalnih vlagateljev, lahko znaša
največ:
-      
10 odstotkov njegovih sredstev, če je nasprotna stranka kreditna
institucija iz 6. točke prvega odstavka 244. člena tega zakona, ali
-      
5 odstotkov njegovih sredstev v drugih primerih.
(4) Skupna vrednost vseh naložb vzajemnega
sklada v prenosljive vrednostne papirje in instrumente denarnega trga, ki so
jih izdale posamezne osebe, do katerih je vzajemni sklad izpostavljen z več kot
5 odstotki sredstev, lahko znaša največ 40 odstotkov vseh sredstev vzajemnega
sklada. Ta omejitev ne velja za denarne depozite in posle z izvedenimi
finančnimi instrumenti, sklenjene na trgu institucionalnih vlagateljev, pri
katerih so nasprotne stranke finančne institucije, ki so predmet nadzora.
(5) Ne glede na omejitve iz prvega do
tretjega odstavka tega člena vzajemni sklad ne sme biti izpostavljen do
posamezne osebe oziroma imeti v njej naloženih več kot 20 odstotkov sredstev
pri kombinacijah naslednjih naložb oziroma poslov:
1.    
naložb v prenosljive vrednostne papirje ali instrumente denarnega trga
iz 244. člena tega zakona, ki jih je izdala,
2.    
depozitov pri njej, ali
3.    
izpostavljenosti zaradi poslov z izvedenimi finančnimi instrumenti,
sklenjenih na trgu institucionalnih vlagateljev, v katerih ta oseba nastopa kot
nasprotna stranka.
(6) Ne glede na omejitev iz prvega odstavka
tega člena ima lahko vzajemni sklad naloženih največ 35 odstotkov sredstev v
prenosljive vrednostne papirje ali instrumente denarnega trga posamezne osebe,
če jih je izdala ali zanje jamči Republika Slovenija, njena lokalna ali regionalna
skupnost, država članica, njena lokalna ali regionalna skupnost, tretja država
ali javna mednarodna organizacija, ki ji pripada vsaj ena država članica.
(7) Ne glede na omejitev iz prvega odstavka
tega člena ima lahko vzajemni sklad največ 25 odstotkov sredstev naloženih v
obveznice, ki jih izda posamezna kreditna institucija s sedežem ali podružnico
v Republiki Sloveniji ali državi članici, če je ta kreditna institucija zaradi
zaščite interesov imetnikov obveznic skladno s posebnim zakonom predmet posebnega
javnega nadzora. Sredstva, pridobljena z izdajo obveznic, smejo biti skladno s
posebnim zakonom vložena le v premoženje, ki bo v vsem času do dospetja
omogočalo poravnavanje obveznosti iz obveznic in ki bo v primeru nezmožnosti
izpolnitve obveznosti prednostno uporabljeno za poplačilo glavnice in natečenih
obresti obveznic.
(8) Če ima vzajemni sklad naloženih več kot
5 odstotkov sredstev v obveznice, ki jih je izdala kreditna institucija iz
prejšnjega odstavka, lahko naložbe v obveznice vseh takih kreditnih institucij
skupaj dosežejo največ 80 odstotkov njegovih sredstev.
(9) Agencija pošlje Evropski komisiji in
ESMA seznam kategorij obveznic iz sedmega odstavka tega člena skupaj s
kategorijami izdajateljev, katerim je v skladu z zakonom in določbami o nadzoru
iz sedmega odstavka tega člena odobrila izdajo obveznic, ki izpolnjujejo
navedene pogoje. Seznamu mora priložiti obvestilo o statusu danih jamstev.
(10) Prenosljivi vrednostni papirji in
instrumenti denarnega trga iz šestega in sedmega odstavka tega člena se ne
upoštevajo pri izračunu 40-odstotne omejitve iz četrtega odstavka tega člena.
(11) Omejitev iz tega člena ni dovoljeno
kombinirati, zato naložbe vzajemnega sklada v vrednostne papirje ali
instrumente denarnega trga, izdane s strani posamezne osebe, v depozite pri
njej in izvedene finančne instrumente, ki jih je kreirala, ne smejo skupaj
preseči 35 odstotkov njegovih sredstev.
246. člen
(dopustna izpostavljenost do oseb,
vključenih v skupino)
(1) Pri izračunu izpostavljenosti
vzajemnega sklada se za eno posamezno osebo štejejo tudi dve ali več oseb, ki
so med seboj povezane tako, da za vzajemni sklad predstavljajo eno samo
tveganje. To zlasti velja za osebe, ki so vključene v skupino oziroma za
nadrejene družbe iz 23. člena tega zakona in morajo pripraviti konsolidirane
izkaze poslovanja v skladu z ZGD-1, s Slovenskimi računovodskimi standardi
oziroma priznanimi mednarodnimi računovodskimi standardi.
(2) Ne glede na omejitve iz prejšnjega
člena ima lahko vzajemni sklad na podlagi soglasja Agencije skupaj največ
20 odstotkov sredstev naloženih v vrednostne papirje in instrumente
denarnega trga, izdane s strani oseb iz prejšnjega odstavka.
247. člen
(višja dopustna izpostavljenost do
posebnih kategorij oseb)
(1) Ne glede na omejitve iz 245. in 246. člena
tega zakona ima lahko vzajemni sklad na podlagi soglasja Agencije naloženih do
100 odstotkov sredstev v različne prenosljive vrednostne papirje in instrumente
denarnega trga, ki jih je izdala ali zanje jamči Republika Slovenija, njena
lokalna ali regionalna skupnost, država članica, njena lokalna ali regionalna
skupnost, tretja država ali javna mednarodna organizacija, ki ji pripada vsaj
ena država članica, če pravila upravljanja vzajemnega sklada:
1.    
določajo, da bodo sredstva vzajemnega sklada naložena najmanj v šest
različnih izdaj prenosljivih vrednostnih papirjev ali instrumentov denarnega
trga izdajateljev iz tega člena;
2.    
določajo, da bodo naložbe v posamezno od teh izdaj znašale največ 30
odstotkov sredstev vzajemnega sklada;
3.    
vsebujejo izrecno navedbo izdajateljev, do katerih je dopustna več kot
35-odstotna izpostavljenost.
(2) Za soglasje iz prejšnjega odstavka se
šteje soglasje, ki ga Agencija izda k pravilom upravljanja vzajemnega sklada.
Agencija izda soglasje samo, če oceni, da bodo vlagatelji v tak vzajemni sklad
deležni enake ravni zaščite kot vlagatelji v vzajemni sklad, ki bo nalagal v
skladu z limiti izpostavljenosti iz 245. in 246. člena tega zakona.
(3) Prospekt, dokument s ključnimi podatki
za vlagatelje in drugi oglasi vzajemnega sklada morajo imeti vidno opozorilo,
da je dopustna več kot 35-odstotna izpostavljenost do nekaterih izdajateljev
ali kategorij izdajateljev, in navedbo teh izdajateljev.
248. člen
(izpostavljenost v zvezi z izvedenimi
finančnimi instrumenti)
(1) Pri pridobivanju in uporabi izvedenih
finančnih instrumentov skupna izpostavljenost vzajemnega sklada ne sme preseči
celotne čiste vrednosti njegovih sredstev, sredstva pa morajo po vrsti in
vrednosti v celotnem obdobju zagotavljati zadostno kritje za morebitne
obveznosti, ki izvirajo iz izvedenih finančnih instrumentov.
(2) Pri izračunu skupne izpostavljenosti iz
prejšnjega odstavka je treba upoštevati sprotno vrednost osnov oziroma osnovnih
instrumentov izvedenih finančnih instrumentov, tveganje nasprotne stranke,
bodoča tržna gibanja in razpoložljivi čas za izravnavo izpostavljene postavke
sredstev.
(3) Če ima vzajemni sklad med svojimi
sredstvi izvedene finančne instrumente, izpostavljenost do osnovnih
instrumentov, iz katerih so izvedeni, ne sme skupaj presegati omejitev iz 245.
in 246. člena tega zakona.
(4) Ne glede na prejšnji odstavek naložb
vzajemnega sklada v izvedene finančne instrumente na indeksni osnovi ni treba
vključevati v merjenje izpostavljenosti do posameznih oseb iz 245. in 246.
člena tega zakona.
(5) Izvedeni finančni instrumenti, vgrajeni
v prenosljive vrednostne papirje in instrumente denarnega trga, se obravnavajo
skladno s tem ter 245. in 246. členom tega zakona ter merili, ki jih v zvezi z
obravnavo teh instrumentov določi Agencija.
249. člen
(izpostavljenost v zvezi z enotami ciljnih
skladov)
(1) Vzajemni sklad ima lahko največ 20
odstotkov sredstev naloženih v enote posameznega ciljnega sklada iz
5. točke prvega odstavka 244. člena tega zakona.
(2) Naložbe vzajemnega sklada v enote
ciljnih skladov, katerih poslovanje ni usklajeno s tem zakonom oziroma predpisi
držav članic, sprejetimi zaradi prenosa Direktive 2009/65/ES, ne smejo skupaj
preseči 30 odstotkov njegovih sredstev.
(3) Vzajemni sklad ima lahko sredstva
naložena v enote ciljnih skladov, ki jih upravlja ista družba za upravljanje,
neposredno ali na podlagi pooblastila druge osebe, ali v enote ciljnih skladov,
ki jih upravlja druga oseba, s katero je družba za upravljanje v razmerju tesne
povezanosti, če je to izrecno opredeljeno v njegovih pravilih upravljanja,
vendar le pod pogojem, da družba za upravljanje ali oseba, s katero je družba
za upravljanje v razmerju tesne povezanosti, za te naložbe vzajemnemu skladu ne
zaračuna vstopnih in izstopnih stroškov.
(4) Prospekt vzajemnega sklada, ki ima
oziroma bo imel pomemben delež sredstev v enotah ciljnih skladov, mora
opredeliti največji obseg provizij za upravljanje ciljnega sklada, ki je še
sprejemljiv za nalaganje vzajemnega sklada v enote ciljnega sklada, v letnem
poročilu vzajemnega sklada pa mora biti naveden najvišji skupen odstotek
provizije za njegovo upravljanje in provizije za upravljanje ciljnega sklada,
dosežen v poslovnem letu vzajemnega sklada.
(5) Sredstev ciljnega sklada ni treba
vključiti v izračun izpostavljenosti vzajemnega sklada do posameznih oseb iz 245.
in 246. člena tega zakona.
250. člen
(izpostavljenosti v zvezi s posnemanjem
sestave indeksa)
(1) Delniški indeks ali indeks dolžniških
vrednostnih papirjev, katerega sestavo natančno posnema sestava sredstev
vzajemnega sklada, mora biti priznan s strani Agencije.
(2) Agencija pri priznanju indeksa iz
prejšnjega odstavka upošteva naslednja merila:
1.    
zadostna razpršenost indeksa;
2.    
reprezentativnost trga, na katerega se nanaša;
3.    
primernost načina in časa objave;
4.    
druga merila.
(3) Pravila upravljanja, prospekt in
dokument s ključnimi podatki za vlagatelje morajo vsebovati navedbo delniškega
indeksa ali indeksa dolžniških vrednostnih papirjev, katerega sestavo posnema
sestava sredstev vzajemnega sklada.
(4) Ne glede na dopustne izpostavljenosti,
določene v 245. in 246. členu tega zakona, ima lahko vzajemni sklad, ki posnema
sestavo katerega od priznanih finančnih indeksov, do vključno 20 odstotkov
sredstev v prenosljivih vrednostnih papirjih in instrumentih denarnega trga, ki
jih je izdala posamezna oseba.
(5) Ne glede na dopustne izpostavljenosti,
določene v 245. in 246. členu tega zakona, lahko Agencija hkrati z
dovoljenjem za upravljanje vzajemnega sklada, ki posnema sestavo katerega od
priznanih finančnih indeksov, oziroma hkrati s soglasjem k spremembam pravil
upravljanja izda soglasje, da ima lahko vzajemni sklad, ki posnema sestavo
katerega od priznanih finančnih indeksov, naloženih do vključno 35 odstotkov
sredstev v prenosljive vrednostne papirje in instrumente denarnega trga, ki jih
je izdala posamezna oseba, če zaradi prevladujočega položaja te osebe na
katerem od organiziranih trgov, katerega reprezentant je indeks, večje
razpršenosti ni mogoče doseči. To soglasje lahko Agencija izda le za enega
samega izdajatelja.
(6) Naložbe vzajemnega sklada, ki posnema
sestavo katerega od priznanih finančnih indeksov, in razmerja med njimi ne
smejo bistveno odstopati od komponent indeksa, ki ga posnema, in razmerij med
njimi ter se morajo morebitni spremenjeni sestavi indeksa prilagoditi najkasneje
v 30 dneh od objave spremembe njegove sestave.
(7) Kot bistveno odstopanje iz prejšnjega
odstavka se šteje odstopanje v višini 5 ali več odstotkov.
(8) Agencija na svoji spletni strani objavi
seznam priznanih indeksov.
251. člen
(akt o naložbenih in drugih pravilih
poslovanja vzajemnega sklada)
(1) Agencija v zvezi z naložbami in drugimi
sredstvi vzajemnega sklada z aktom določi zlasti:
1.    
v zvezi s prenosljivimi vrednostnimi papirji:
- 
podrobnejša merila za opredelitev prenosljivih vrednostnih papirjev iz
1. do 4. točke prvega odstavka 244. člena tega zakona,
- 
seznam organiziranih trgov v državi članici, na katere so uvrščeni ali
na katerih se trguje s finančnimi instrumenti iz 1. točke prvega odstavka 244.
člena tega zakona,
- 
pogoje, ki jih mora izpolnjevati drug priznan, redno delujoč in za
javnost odprt organizirani trg v državi članici iz 2. točke prvega
odstavka 244. člena tega zakona, 
- 
seznam borz in drugih organiziranih trgov iz tretjih držav iz 3. točke
prvega odstavka 244. člena tega zakona,
- 
seznam tretjih držav iz četrtega odstavka 191. člena tega zakona,
- 
pogoje, ki jih morajo izpolnjevati drugi prenosljivi vrednostni papirji
in instrumenti denarnega trga iz drugega odstavka 244. člena tega zakona;
2.    
v zvezi z enotami ciljnih skladov:
- 
podrobnejša merila za opredelitev enot ciljnih skladov iz 5. točke
prvega odstavka 244. člena tega zakona,
- 
druga merila, ki jih morajo izpolnjevati enote ciljnih skladov in ciljni
skladi iz 5. točke prvega odstavka 244. člena tega zakona,
- 
odstotek, ki predstavlja pomemben delež sredstev v enotah ciljnega
sklada in način izračuna skupnega obsega provizij iz četrtega odstavka 249.
člena tega zakona;
3.    
v zvezi z depoziti pri kreditnih institucijah:
- 
podrobnejša merila, ki jih morajo izpolnjevati kreditne institucije s
sedežem v tretji državi iz 6.b točke prvega odstavka 244. člena tega zakona,
- 
podrobnejša pogoje, ki jih morajo glede drugih pravic in obveznosti
izpolnjevati depoziti iz 6.č točke prvega odstavka 244. člena tega zakona;
4.    
v zvezi z izvedenimi finančnimi instrumenti:
- 
podrobnejša merila za opredelitev izvedenih finančnih instrumentov iz 7.
točke prvega odstavka 244. člena tega zakona,
- 
pogoje, ki jih morajo glede vsebine pravic in obveznosti izpolnjevati
izvedeni finančni instrumenti ter druge lastnosti izvedenih finančnih
instrumentov, s katerimi se trguje na organiziranih trgih, in tistih, s
katerimi se trguje na trgih institucionalnih vlagateljev iz 7.c točke prvega
odstavka 244. člena tega zakona,
- 
podrobnejša merila, ki jih morajo izpolnjevati finančni indeksi iz 7.č točke
prvega odstavka 244. člena tega zakona,
- 
podrobnejša merila, ki jih morajo izpolnjevati prenosljivi vrednostni
papirji in instrumenti denarnega trga z vgrajenimi finančnimi instrumenti iz
petega odstavka 248. člena tega zakona,
- 
lastnosti in pogoje, ki jih morajo izpolnjevati trgi institucionalnih
vlagateljev in kategorije institucionalnih vlagateljev iz 7.d točke prvega
odstavka 244. člena tega zakona;
5.    
v zvezi z instrumenti denarnega trga:
- 
podrobnejša merila za opredelitev instrumentov denarnega trga iz 1. do
3. in 8. točke prvega odstavka 244. člena tega zakona,
- 
merila, ki jih mora izpolnjevati izdajatelj ali izdaja instrumentov
denarnega trga, iz 8.a točke prvega odstavka 244. člena tega zakona,
- 
druga merila o varnosti in skrbnosti poslovanja iz 8.č točke prvega
odstavka 244. člena tega zakona,
- 
kategorije oseb iz 8.d točke prvega odstavka 244. člena tega zakona,
- 
podrobnejšo opredelitev izraza ustroji lastninjenja, ki jih napajajo
bančne kreditne linije iz tretje alineje 8.d točke prvega odstavka 244. člena
tega zakona;
6.    
podrobnejša merila za opredelitev skupine oseb iz prvega odstavka 246.
člena tega zakona;
7.    
v zvezi s posnemanjem sestave delniških indeksov ali indeksov dolžniških
vrednostnih papirjev podrobnejša merila, ki jih mora izpolnjevati indeks iz prvega
odstavka 250. člena tega zakona.
(2) Agencija v zvezi z dodatnimi likvidnimi
sredstvi iz tretjega odstavka 244. člena tega zakona z aktom opredeli zlasti
pojem dodatnih likvidnih sredstev, vrste in njihove lastnosti, način določanja
velikosti dodatnih likvidnih sredstev in njihovo razmerje do velikosti drugih
sredstev vzajemnega sklada ter njihov najvišji dopusten obseg.
7.5. Provizije in stroški
252. člen
(vstopni in izstopni stroški)
(1) Družba za upravljanje ima pravico do
povrnitve vstopnih in izstopnih stroškov v višini, določeni v pravilih
upravljanja vzajemnega sklada.
(2) Vstopni in izstopni stroški morajo biti
izraženi v odstotku od vrednosti investicijskih kuponov vzajemnega sklada.
(3) Kadar se je imetnik investicijskih
kuponov ob pristopu k pravilom vzajemnega sklada zavezal nalagati premoženje v
vzajemni sklad v določenem daljšem časovnem obdobju (v nadaljnjem besedilu:
obdobje varčevanja), lahko družba za upravljanje, če tako določajo pravila
upravljanja vzajemnega sklada, od vplačil, opravljenih v prvem letu po
pristopu, obračuna vstopne stroške v višini, določeni s pravili upravljanja
vzajemnega sklada, ki pa ne sme presegati 30 odstotkov vrednosti vplačil v
prvem letu. V primeru iz prejšnjega stavka lahko družba za upravljanje od nadaljnjih
vplačil investicijskih kuponov obračunava sorazmerno nižje vstopne stroške,
tako da vstopni stroški od vplačil za celotno obdobje varčevanja ne presežejo
višine vstopnih stroškov, določenih s pravili upravljanja vzajemnega sklada.
(4) Vstopne stroške obračuna družba za
upravljanje v odstotku od zneska vplačila investicijskih kuponov ob njihovem
vplačilu.
(5) Izstopne stroške obračuna družba za
upravljanje v odstotku od zneska izplačila investicijskih kuponov ob njihovem
izplačilu. Izstopni stroški pri izplačilu posameznega investicijskega kupona ne
smejo presegati 3 odstotkov od zneska izplačila investicijskih kuponov ob
njihovem izplačilu.
(6) Če družba za upravljanje izda
investicijske kupone različnih razredov, lahko v pravilih upravljanja za vsak
razred posebej določi vstopne in izstopne stroške.
253. člen
(provizija za upravljanje)
(1) Družba za upravljanje je za opravljanje
storitev upravljanja vzajemnega sklada upravičena do provizije za upravljanje v
višini, določeni v pravilih upravljanja vzajemnega sklada.
(2) Provizija za upravljanje mora biti
izražena v odstotku od povprečne letne čiste vrednosti sredstev vzajemnega
sklada.
(3) Provizija za upravljanje se družbi za
upravljanje izplačuje iz sredstev vzajemnega sklada za obdobja in v rokih, določenih
v pravilih upravljanja vzajemnega sklada. Če družba za upravljanje izda
investicijske kupone različnih razredov, lahko v pravilih upravljanja za vsak
razred posebej določi provizijo za upravljanje.
254. člen
(stroški poslovanja vzajemnega sklada)
(1) Poleg provizije za upravljanje je
družba za upravljanje iz sredstev vzajemnega sklada upravičena izvršiti plačila
samo za tiste vrste stroškov v zvezi z upravljanjem vzajemnega sklada, ki so
določeni v pravilih upravljanja vzajemnega sklada.
(2) Pravila upravljanja vzajemnega sklada
lahko določijo, da je družba za upravljanje iz sredstev vzajemnega sklada poleg
plačila provizije za upravljanje upravičena izvršiti tudi plačila za vse
oziroma posamezne od naslednjih vrst stroškov, ki nastanejo pri poslovanju
vzajemnega sklada:
1.    
stroškov, povezanih s pridobitvijo in odsvojitvijo premoženja vzajemnega
sklada, kot so provizije in stroški borznih posrednikov, upravljavcev
organiziranih trgov in večstranskih sistemov trgovanja, upravljavcev
poravnalnih sistemov oziroma klirinškodepotnih družb, stroškov vstopanja na
organizirane trge ter proporcionalnega dela stroškov provizij in drugih
stroškov svetovalnih družb, povezanih s skupnim nastopom družbe za upravljanje
z drugimi prodajalci pri prodaji sredstev vzajemnega sklada z namenom doseči
izvedbo posla za račun vzajemnega sklada ugodneje, kot bi jo bilo mogoče doseči
brez skupnega nastopa;
2.    
stroškov plačilnega prometa, razen če je do njihove povrnitve upravičen
skrbnik;
3.    
stroškov revidiranja letnega poročila vzajemnega sklada in stroškov
zunanjih strokovnjakov, povezanih s pripravo in revidiranjem letnega poročila;
4.    
stroškov obveščanja imetnikov investicijskih kuponov po tem zakonu in
drugih predpisih, ki zahtevajo obveščanje imetnikov investicijskih kuponov;
5.    
stroškov uveljavljanja pravic iz finančnih instrumentov, ki so v lasti
vzajemnega sklada, za račun vzajemnega sklada;
6.    
stroškov v zvezi s postopki iz tretjega odstavka 178. člena in drugega
odstavka 179. člena tega zakona;
7.    
davkov in drugih obveznih dajatev v zvezi s premoženjem vzajemnega
sklada oziroma s prometom s tem premoženjem;
8.    
stroškov skrbniških storitev skrbnika;
9.    
stroškov obresti in drugih stroškov zadolževanja za posojila, ki jih v
skladu s tem zakonom družba za upravljanje najema za račun vzajemnega sklada;
10.  stroškov
v zvezi z razdelitvijo čistega dobička oziroma prihodkov vzajemnega sklada.
(3) Družba za upravljanje za plačilo
stroškov iz prejšnjega odstavka posreduje nalog za izplačilo iz sredstev
vzajemnega sklada skrbniku, ki izvrši nalog.
255. člen
(drugi stroški, do povrnitve katerih je v
breme posameznega imetnika investicijskih kuponov upravičena družba za
upravljanje)
Pravila upravljanja vzajemnega sklada lahko
določajo, da je družba za upravljanje v breme posameznega imetnika
investicijskega kupona tega vzajemnega sklada upravičena do povračila
administrativnih stroškov, ki družbi za upravljanje nastanejo v zvezi:
1.    
s prenosom investicijskih kuponov vzajemnega sklada na podlagi
pravnomočnega sklepa o dedovanju;
2.    
z vpisom oziroma izbrisom pravic tretjih oseb na investicijskih kuponih
vzajemnih skladov oziroma terjatvah iz investicijskih kuponov vzajemnih
skladov, ali
3.    
s posredovanjem izpisa stanja investicijskih kuponov na zahtevo
vlagatelja.
256. člen
(celotni stroški poslovanja vzajemnega
sklada)
(1) Družba za upravljanje mora v zvezi s
poslovanjem vzajemnega sklada izračunavati in objavljati podatek o celotnih
stroških poslovanja vzajemnega sklada v preteklem poslovnem letu.
(2) Celotni stroški poslovanja vzajemnega
sklada morajo biti izraženi v odstotku od povprečne letne čiste vrednosti
sredstev vzajemnega sklada.
(3) Agencija predpiše metodologijo za
izračun celotnih stroškov poslovanja vzajemnega sklada ter način in rok objave
teh podatkov.
7.6. Delitev čistega dobička oziroma prihodkov vzajemnega sklada
257. člen
(razdelitev čistega dobička oziroma
prihodkov vzajemnega sklada)
(1) Družba za upravljanje v pravilih
upravljanja vzajemnega sklada opredeli, ali bo čisti dobiček oziroma prihodke
razdelila imetnikom investicijskih kuponov ali ga bo zadržala.
(2) Razdelitev ali zadržanje čistega
dobička oziroma prihodkov vzajemnega sklada se izvede v skladu z aktom Agencije
in v skladu s pravili upravljanja vzajemnega sklada.
(3) Agencija predpiše podrobnejšo vsebino
pravila za razdelitev ali zadržanje čistega dobička oziroma prihodkov
vzajemnega sklada.
7.7. Pravila upravljanja vzajemnega sklada
258. člen
(pravila upravljanja vzajemnega sklada)
(1) Pravila upravljanja vzajemnega sklada
urejajo vsebino pravnih razmerij med družbo za upravljanje, ki upravlja
vzajemni sklad, in imetniki investicijskih kuponov vzajemnega sklada.
(2) Pravila upravljanja vzajemnega sklada
vsebujejo:
1.    
ime vzajemnega sklada;
2.    
naložbena pravila vzajemnega sklada;
3.    
posredne in neposredne stroške povezane z naložbo v vzajemni sklad, in
sicer:
- 
višino vstopnih oziroma izstopnih stroškov in način njihovega izračuna
ter plačila,
- 
višino provizije za upravljanje in način njenega obračuna,
- 
vrste drugih stroškov, ki nastanejo pri poslovanju vzajemnega sklada,
- 
višino provizije za opravljanje skrbniških storitev in način njenega
obračuna,
- 
vrste drugih stroškov, do povrnitve katerih je v breme sredstev vzajemnega
sklada upravičen skrbnik,
- 
vrste morebitnih drugih stroškov, ki bremenijo sredstva vzajemnega
sklada, in
- 
navedbo, kje je vlagatelju na voljo podatek o celotnih stroških
poslovanja vzajemnega sklada;
4.    
ureditev vplačil in izplačil:
- 
način izračuna nakupne vrednosti investicijskega kupona ter postopek
vplačil in izdaje investicijskih kuponov, vključno s pogoji in omejitvami
vplačil s prenosljivimi vrednostnimi papirji,
- 
način izračuna odkupne vrednosti investicijskega kupona ter postopek
unovčitve in izplačila vrednosti investicijskega kupona, vključno s pogoji in
omejitvami izplačil s prenosljivimi vrednostnimi papirji,
- 
pogoje in okoliščine, v katerih lahko vzajemni sklad začasno zaustavi
prodajo oziroma odkup investicijskih kuponov in pogoje, kdaj lahko uvede
začasni delni odkup investicijskih kuponov ter način izvršitve teh ukrepov;
5.    
opredelitev uporabe prihodkov oziroma čistega dobička vzajemnega sklada
in v primeru razdelitve prihodkov imetnikom investicijskih kuponov tudi:
- 
opis rokov in načina zajetja imetnikov investicijskih kuponov vzajemnega
sklada,
- 
opis načina razdelitve teh prihodkov,
- 
davčne posledice takšne razdelitve za imetnike investicijskih kuponov in
za vzajemni sklad, in
- 
vpliv razdelitve na vrednost enote premoženja vzajemnega sklada
naslednji dan po razdelitvi in izplačilu teh prihodkov v denarni obliki oziroma
v obliki premijskih enot;
6.    
način obveščanja javnosti in imetnikov investicijskih kuponov o
finančnem in pravnem položaju vzajemnega sklada, o njegovem poslovanju in o
zamenjavi skrbnika;
7.    
pogoje in način združitve vzajemnega sklada in zagotavljanje zaščite
imetnikov investicijskih kuponov vzajemnega sklada v takem primeru;
8.    
pogoje in način prenosa opravljanja skrbniških storitev na drugega
skrbnika in zagotavljanje zaščite imetnikov investicijskih kuponov v takem
primeru;
9.    
pogoje in način prenosa upravljanja vzajemnega sklada na drugo družbo za
upravljanje,
10.  razloge
za likvidacijo na podlagi sklepa upravljavca in opis postopka likvidacije
vzajemnega sklada;
11.  druge
pravice imetnikov investicijskih kuponov in način uresničitve teh pravic;
12.  okoliščine
in postopek spremembe pravil upravljanja in s tem povezanih pravic imetnikov
investicijskih kuponov vzajemnega sklada, navedbo datuma uveljavitve pravil
upravljanja ter mesta, načina in časa obveščanja imetnikov investicijskih
kuponov o spremembi pravil upravljanja vzajemnega sklada.
(3) Pravila upravljanja vzajemnega sklada
morajo biti izdelana in objavljena v slovenskem jeziku.
(4) Agencija predpiše podrobnejšo vsebino
pravil upravljanja vzajemnega sklada.
259. člen
(soglasje k pravilom upravljanja
vzajemnega sklada)
(1) Pravila upravljanja vzajemnega sklada
začnejo veljati, ko družba za upravljanje pridobi soglasje Agencije k tem
pravilom.
(2) Zahtevi za izdajo soglasja k pravilom
upravljanja vzajemnega sklada je treba priložiti besedilo pravil upravljanja
vzajemnega sklada.
(3) Agencija izda soglasje k pravilom
upravljanja vzajemnega sklada, če je njihova vsebina v skladu z določbami tega
zakona in predpisi, izdanimi na njegovi podlagi.
(4) Kadar je družba za upravljanje vložila
zahtevo za izdajo dovoljenja za upravljanje vzajemnega sklada, se postopek
odločanja o izdaji soglasja k pravilom upravljanja tega vzajemnega sklada lahko
združi s postopkom odločanja o dovoljenju za upravljanje vzajemnega sklada.
260. člen
(spremembe pravil upravljanja)
(1) Družba za upravljanje mora za spremembo
pravil upravljanja vzajemnega sklada pridobiti soglasje Agencije.
(2) Kadar želi družba za upravljanje
bistveno spremeniti naložbeno politiko vzajemnega sklada, mora pridobiti
dovoljenje Agencije za takšno spremembo. Šteje se, da je Agencija družbi za
upravljanje izdala dovoljenje za bistveno spremembo naložbene politike s tem,
ko je izdala soglasje k spremembi pravil upravljanja vzajemnega sklada.
(3) Zahtevi za izdajo soglasja k spremembi
pravil upravljanja vzajemnega sklada je treba priložiti:
1.    
besedilo pravil upravljanja vzajemnega sklada, iz katerega so razvidne
spremembe oziroma dopolnitve besedila,
2.    
prečiščeno besedilo spremenjenih pravil upravljanja vzajemnega sklada,
3.    
besedilo obvestila imetnikom investicijskih kuponov iz devetega odstavka
tega člena,
4.    
besedilo objave informacije iz devetega odstavka tega člena,
5.    
obrazložitev učinkov spremenjene naložbene politike za imetnike
investicijskih kuponov vzajemnega sklada, če se sprememba pravil upravljanja
vzajemnega sklada nanaša tudi na spremembe naložbene politike tega sklada, in
6.    
drugo dokumentacijo, ki jo predpiše Agencija in na podlagi katere lahko
oceni vpliv spremenjene naložbene politike za obstoječe vlagatelje vzajemnega
sklada.
(4) Hkrati z zahtevo za soglasje k
spremembi pravil upravljanja vzajemnega sklada družba za upravljanje vloži
zahtevo za objavo spremembe prospekta, ki se nanaša na spremembo podatkov v
prospektu zaradi spremembe pravil upravljanja vzajemnega sklada.
(5) O zahtevi iz prejšnjega odstavka odloči
Agencija hkrati z odločitvijo o soglasju k spremembi pravil upravljanja
vzajemnega sklada.
(6) Za odločanje o zahtevi iz četrtega
odstavka tega člena se ne uporablja peti odstavek 204. člena tega zakona.
(7) Agencija izda soglasje k spremembi
pravil upravljanja vzajemnega sklada, če:
1.    
je vsebina spremembe teh pravil, vsebina obvestila imetnikom in vsebina
objave obvestila v skladu z določbami tega zakona in predpisi, izdanimi na
njegovi podlagi;
2.    
oceni, da je bistvena sprememba naložbene politike vzajemnega sklada
vsebinsko in časovno utemeljena, če se sprememba pravil upravljanja vzajemnega
sklada nanaša tudi na spremembe naložbene politike tega sklada.
(8) Če pravila upravljanja vzajemnega
sklada ne določajo daljšega roka za uveljavitev sprememb, začnejo spremembe teh
pravil veljati:
1.    
z iztekom enega meseca od objave iz devetega odstavka tega člena, če se
spremembe nanašajo izključno oziroma vključno na eno ali več vsebin iz 2. in 3.
točke drugega odstavka 258. člena tega zakona, ali
2.    
z iztekom osmih delovnih dni od objave iz devetega odstavka tega člena,
če se spremembe nanašajo samo na vsebine pravil upravljanja, ki niso vsebine iz
2. in 3. točke drugega odstavka 258. člena tega zakona.
(9) Družba za upravljanje po prejemu
soglasja Agencije k spremembi pravil upravljanja vzajemnega sklada, v osmih
dneh objavi informacijo o spremembi pravil upravljanja in v 15 dneh
vsakemu imetniku investicijskega kupona vzajemnega sklada posredovati obvestilo
o teh spremembah.
(10) Agencija predpiše podrobnejšo vsebino
objave in obvestila, način objave informacije ter način posredovanja obvestila
imetnikom investicijskih kuponov iz prejšnjega odstavka.
7.8. Oblikovanje vzajemnega sklada
261. člen
(oblikovanje vzajemnega sklada)
(1) V Republiki Sloveniji lahko vzajemni
sklad oblikuje samo družba za upravljanje.
(2) Družba za upravljanje oblikuje vzajemni
sklad tako, da:
1.    
sprejme pravila upravljanja vzajemnega sklada,
2.    
s skrbnikom sklene pogodbo o opravljanju skrbniških storitev, in
3.    
pridobi dovoljenje za upravljanje vzajemnega sklada.
(3) Vzajemni sklad je oblikovan, ko družba
za upravljanje pridobi dovoljenje Agencije za upravljanje vzajemnega sklada.
262. člen
(prepoved sprejemanja vplačil)
Družba za upravljanje ne sme sprejemati
vplačil investicijskih kuponov vzajemnega sklada, dokler vzajemni sklad ni
oblikovan.
263. člen
(zahteva za izdajo dovoljenja za
upravljanje vzajemnega sklada)
(1) Zahtevi za izdajo dovoljenja za
upravljanje vzajemnega sklada družba za upravljanje priloži:
1.    
dokument s ključnimi podatki za vlagatelje vzajemnega sklada;
2.    
načrt upravljanja tveganj vzajemnega sklada.
(2) Agencija lahko od družbe za upravljanje
zahteva tudi dodatne podatke, ki jih potrebuje za oceno ali družba za
upravljanje izpolnjuje pogoje, ki jih določa ta zakon oziroma predpisi, izdani
na njegovi podlagi.
(3) Če zahtevo iz prvega odstavka tega
člena vloži družba za upravljanje države članice, zahtevi predloži tudi
sklenjene pogodbe o prenosu opravljanja storitve upravljanja premoženja in
pogodbe o prenosu administrativnih storitev na druge osebe.
(4) Če družba za upravljanje države članice
v Republiki Sloveniji že upravlja enak tip investicijskega sklada,
dokumentacije iz prejšnjega odstavka ni treba ponovno predložiti, temveč se
navede samo sklic na dokumentacijo, ki je že bila predložena.
(5) Agencija lahko za namene preverjanja
zagotavljanja skladnosti poslovanja družbe za upravljanje države članice na
območju Republike Slovenije od pristojnega nadzornega organa družbe za
upravljanje države članice zahteva dodatne informacije o tem, ali se
dovoljenje, ki ga ima družba za upravljanje države članice za opravljanje
storitev upravljanja investicijskih skladov, nanaša tudi na tip investicijskega
sklada, na katerega se nanaša zahteva za izdajo dovoljenja za upravljanje.
264. člen
(odločanje o dovoljenju za upravljanje
vzajemnega sklada)
(1) Agencija izda dovoljenje za upravljanje
vzajemnega sklada, če ugotovi, da družba za upravljanje izpolnjuje pogoje za
upravljanje vzajemnega sklada, na katerega se nanaša zahteva za izdajo
dovoljenja.
(2) Agencija lahko družbi za upravljanje
zavrne zahtevo za izdajo dovoljenja za upravljanje vzajemnega sklada, če:
1.    
družba za upravljanje ni pridobila dovoljenja Agencije za sklenitev
pogodbe o opravljanju skrbniških storitev iz 183. člena tega zakona;
2.    
Agencija družbi za upravljanje ni podala soglasja k pravilom upravljanja
vzajemnega sklada v skladu s 259. členom tega zakona;
3.    
družba za upravljanje ni pridobila dovoljenja Agencije za objavo
prospekta iz 204. člena tega zakona;
4.    
dovoljenje za opravljanje storitev upravljanja investicijskega sklada
družbi za upravljanje ne dovoljuje upravljanje takšnega tipa investicijskega
sklada;
5.    
družba za upravljanje ne izpolnjuje drugih pogojev za upravljanje
vzajemnega sklada, ki jih določa ta zakon oziroma predpisi, izdani na njegovi
podlagi.
(3) Agencija lahko zavrne zahtevo za izdajo
dovoljenja za upravljanje vzajemnega sklada družbi za upravljanje, tudi če le
ta že opravlja storitve upravljanja investicijskih skladov v Republiki
Sloveniji in ji je bila zaradi kršitev določb tega zakona oziroma ZISDU-1 že
izdana dokončna odločba.
(4) Agencija lahko družbi za upravljanje države
članice zavrne zahtevo za izdajo dovoljenja za upravljanje vzajemnega sklada,
tudi če zahtevi ni predložila dokumentov iz tretjega odstavka prejšnjega člena.
(5) Če zahtevo za izdajo dovoljenja za
upravljanje vzajemnega sklada vloži družba za upravljanje države članice, se
mora Agencija pred zavrnitvijo te zahteve posvetovati s pristojnim nadzornim
organom države članice.
7.9. Prenos upravljanja vzajemnega sklada
7.9.1. Pogodbeni prenos upravljanja
265. člen
(pogodba o prenosu upravljanja)
(1) Družba za upravljanje, ki upravlja
vzajemni sklad (v nadaljnjem besedilu: prenosna družba za upravljanje), lahko
prenese upravljanje tega sklada na drugo družbo za upravljanje (v nadaljnjem
besedilu: prevzemna družba za upravljanje), če prevzemna družba za upravljanje
izpolnjuje pogoje za upravljanje vzajemnega sklada, katerega upravljanje je
predmet prenosa, določene s tem zakonom in predpisi, izdanimi na njegovi
podlagi.
(2) Pogodba o prenosu upravljanja mora
vključevati:
1.    
opis vseh postopkov in dejanj, ki jih bosta družbi opravili v zvezi s
prenosom upravljanja;
2.    
rok, ki se šteje od objave obvestila o prenosu upravljanja, v katerem
bosta družbi opravili prenos upravljanja, in ne sme biti krajši od enega
meseca.
266. člen
(dovoljenje za prevzem upravljanja)
Pred prenosom upravljanja vzajemnega sklada
mora prevzemna družba za upravljanje pridobiti dovoljenje Agencije za prevzem
upravljanja.
267. člen
(zahteva za izdajo dovoljenja za prevzem
upravljanja)
(1) Zahtevi za izdajo dovoljenje za prevzem
upravljanja je treba priložiti:
1.    
pogodbo o prenosu upravljanja;
2.    
listine iz prvega odstavka 263. člena tega zakona;
3.    
besedilo obvestila imetnikom investicijskih kuponov iz prvega odstavka
270. člena tega zakona;
4.    
besedilo objave informacije iz prvega odstavka 270. člena tega zakona.
(2) Če zahtevo iz prejšnjega odstavka vloži
prevzemna družba za upravljanje države članice, se uporabljajo tudi tretji do
peti odstavek 263. člena tega zakona.
(3) Hkrati z zahtevo za prevzem upravljanja
mora prevzemna družba za upravljanje vložiti tudi:
1.    
zahtevo za izdajo dovoljenja za sklenitev oziroma spremembo pogodbe o
opravljanju skrbniških storitev iz 183. člena tega zakona;
2.    
zahtevo za izdajo dovoljenja za objavo spremembe prospekta iz 204. člena
tega zakona, ki se nanaša na spremembo podatkov v prospektu zaradi prenosa
upravljanja.
(4) O zahtevah iz prejšnjega odstavka
odloči Agencija hkrati z odločitvijo o dovoljenju za prevzem upravljanja.
(5) Za odločanje o zahtevi iz 2. točke
tretjega odstavka tega člena se ne uporablja peti odstavek 204. člena tega
zakona.
268. člen
(odločanje o dovoljenju za prevzem
upravljanja)
(1) Agencija lahko družbi za upravljanje
zavrne zahtevo za izdajo dovoljenja za prevzem upravljanja vzajemnega sklada,
če:
1.    
družba za upravljanje ni pridobila dovoljenj iz tretjega odstavka
prejšnjega člena;
2.    
dovoljenje za opravljanje storitev upravljanja investicijskega sklada
družbi za upravljanje ne dovoljuje upravljanje takšnega tipa investicijskega
sklada;
3.    
vsebina obvestila imetnikom in vsebina objave iz 270. člena tega zakona
ni v skladu tem zakonom in predpisi, izdanimi na njegovi podlagi;
4.    
družba za upravljanje ne izpolnjuje drugih pogojev za upravljanje
vzajemnega sklada, katerega upravljanje je predmet prevzema, ki jih določa ta
zakon oziroma predpisi, izdani na njegovi podlagi.
(2) Agencija lahko zavrne zahtevo za izdajo
dovoljenja za prevzem upravljanja vzajemnega sklada prevzemni družbi za
upravljanje, tudi če le-ta že opravlja storitve upravljanja vzajemnih skladov v
Republiki Sloveniji in so pri tem izpolnjeni razlogi iz 477. člena tega zakona.
(3) Agencija lahko družbi za upravljanje
države članice zavrže zahtevo za izdajo dovoljenja za prevzem upravljanja
vzajemnega sklada tudi, če zahtevi ni predložila dokumentov iz tretjega
odstavka 263. člena tega zakona.
(4) Če zahtevo za izdajo dovoljenja za
prevzem upravljanja vzajemnega sklada vloži prevzemna družba za upravljanje
države članice, se mora Agencija pred zavrnitvijo zahteve za izdajo dovoljenja
za prevzem upravljanja vzajemnega sklada posvetovati s pristojnim nadzornim organom
države članice.
269. člen
(učinki dovoljenja za prevzem upravljanja)
Dovoljenje za prevzem upravljanja ima za
prevzemno družbo za upravljanje enake učinke in posledice, kot jih ima
dovoljenje za upravljanje vzajemnega sklada.
270. člen
(obveščanje imetnikov investicijskih
kuponov o prenosu upravljanja)
(1) Prevzemna in prenosna družba za
upravljanje morata po prejemu dovoljenja Agencije za prevzem upravljanja v
osmih dneh objaviti informacijo o prenosu upravljanja vzajemnega sklada in v 15
dneh vsakemu imetniku investicijskega kupona vzajemnega sklada, katerega
upravljanje je predmet prenosa, posredovati obvestilo o tem prenosu.
(2) Agencija predpiše podrobnejšo vsebino
objave in obvestila imetnikom investicijskih kuponov, način objave ter način
posredovanja obvestila imetnikom investicijskih kuponov iz prvega odstavka tega
člena.
271. člen
(pravne posledice prenosa upravljanja)
(1) S potekom roka iz 2. točke drugega
odstavka 265. člena tega zakona nastopijo naslednje pravne posledice:
1.    
vse pravice in obveznosti prenosne družbe za upravljanje v zvezi z
upravljanjem vzajemnega sklada preidejo na prevzemno družbo za upravljanje;
2.    
prenosni družbi za upravljanje preneha dovoljenje za upravljanje
vzajemnega sklada, katerega upravljanje je predmet prenosa.
(2) Prevzemna in prenosna družba za
upravljanje morata do poteka roka iz 2. točke drugega odstavka 265. člena tega
zakona opraviti vse postopke in dejanja, potrebne za prenos upravljanja
vzajemnega sklada in Agenciji predložiti poročilo o postopkih in dejanjih, ki
sta jih v zvezi s tem opravili.
7.9.2. Prisilni prenos upravljanja
272. člen
(razlogi za prisilni prenos upravljanja
vzajemnega sklada)
Prisilni prenos upravljanja vzajemnega
sklada se opravi, če je:
1.    
Agencija družbi za upravljanje s pravnomočno odločbo odvzela dovoljenje
za opravljanje storitev upravljanja investicijskih skladov oziroma tega tipa
investicijskih skladov;
2.    
nad družbo za upravljanje začet stečajni postopek ali postopek prisilne
likvidacije.
273. člen
(obveznosti skrbnika)
(1) Če nastopi razlog za prisilni prenos
upravljanja vzajemnega sklada, mora skrbnik do nastopa pravnih posledic prenosa
upravljanja opravljati tiste posle upravljanja vzajemnega sklada, s katerimi ni
mogoče odlašati.
(2) Za posle upravljanja vzajemnega sklada
iz prejšnjega odstavka se štejejo zlasti:
1.    
posli, zaradi katerih bi, če jih skrbnik ne bi opravil, za premoženje
vzajemnega sklada nastala škoda;
2.    
administrativne storitve, povezane s poslovanjem vzajemnega sklada iz 2.
točke 102. člena tega zakona.
(3) Ob nastopu razloga za prisilni prenos
upravljanja skrbnik za račun vzajemnega sklada zaustavi vplačila in odkup
investicijskih kuponov vzajemnega sklada, pri čemer v zvezi z obveščanjem
vlagateljev in poročanjem Agenciji smiselno upošteva akte Agencije iz 240.
člena tega zakona.
(4) Od nastopa razloga za prisilni prenos
upravljanja vzajemnega sklada do nastopa pravnih posledic prenosa upravljanja
je skrbnik upravičen do provizije in drugih nadomestil, ki skladno s pravili
upravljanja vzajemnega sklada pripadajo družbi za upravljanje.
274. člen
(izbor prevzemne družbe za upravljanje in
prenos upravljanja)
(1) V dveh mesecih od nastopa razloga za
prisilni prenos upravljanja vzajemnega sklada iz 272. člena tega zakona skrbnik
opravi ustrezen postopek zbiranja ponudb družb za upravljanje, ki izpolnjujejo
pogoje za prevzem upravljanja vzajemnega sklada in so pripravljene prevzeti
upravljanje vzajemnega sklada.
(2) Skrbnik mora poziv za predložitev
ponudb iz prejšnjega odstavka nasloviti na vse družbe za upravljanje, ki v
Republiki Sloveniji že upravljajo vzajemne sklade.
(3) Če skrbniku ponudita prevzem
upravljanja vzajemnega sklada dve ali več družb za upravljanje, ki izpolnjujejo
pogoje za prevzem upravljanja vzajemnega sklada, mora skrbnik pri izbiri
prevzemne družbe za upravljanje ravnati izključno v interesu vlagateljev v
vzajemni sklad.
(4) Skrbnik in prevzemna družba za
upravljanje skleneta pogodbo o prenosu upravljanja. Za vsebino te pogodbe se
smiselno uporablja drugi odstavek 265. člena tega zakona, pri čemer rok, v
katerem bosta skrbnik in prevzemna družba opravili prenos upravljanja, ne sme
biti daljši od enega meseca.
(5) Za prisilni prenos upravljanja se
smiselno uporabljajo 266. do 271. člen tega zakona.
275. člen
(likvidacija vzajemnega sklada, kadar
prisilni prenos upravljanja ni mogoč)
(1) Skrbnik mora namesto prisilnega prenosa
upravljanja vzajemnega sklada začeti likvidacijo vzajemnega sklada, če:
1.    
se postopka zbiranja ponudb iz prvega odstavka prejšnjega člena ne
udeleži nobena družba za upravljanje, ki izpolnjuje pogoje za prevzem
upravljanja vzajemnega sklada;
2.    
prevzemna družba za upravljanje v 15 dneh po sklenitvi pogodbe o
prevzemu upravljanja s skrbnikom ne vloži zahteve za izdajo dovoljenja za
prevzem upravljanja vzajemnega sklada;
3.    
Agencija zavrže oziroma zavrne zahtevo prevzemne družbe za upravljanje
za prevzem upravljanja, razen če Agencija skrbniku izda soglasje za ponovitev
postopka zbiranja ponudb iz prvega odstavka prejšnjega člena.
(2) Kadar prisilni prenos upravljanja ni
mogoč, se za likvidacijo vzajemnega sklada smiselno uporabljajo 305. do 307.
člen tega zakona.
7.10. Združitev vzajemnih skladov
7.10.1. Splošne določbe
276. člen
(združitev vzajemnih skladov)
(1) Dva ali več vzajemnih skladov se lahko
združi s pripojitvijo ali spojitvijo.
(2) Pripojitev se opravi s prenosom
celotnega premoženja enega ali več vzajemnih skladov (prenosni sklad) na drug
obstoječ vzajemni sklad (prevzemni sklad).
(3) Spojitev se opravi z ustanovitvijo
novega vzajemnega sklada (prevzemni sklad), na katerega se prenese celotno
premoženje dveh ali več vzajemnih skladov, ki se spajajo (prenosni sklad).
(4) V postopku združitve vzajemnih skladov
je lahko udeleženih več prenosnih skladov in samo en prevzemni sklad.
277. člen
(pravne posledice združitve)
(1) Prenosni sklad z združitvijo preneha
brez izvedbe likvidacijskega postopka.
(2) Pri združitvi preidejo vse premoženje
ter pravice in obveznosti prenosnega sklada na prevzemni sklad.
(3) Družba za upravljanje, ki upravlja
prevzemni sklad, stopi v svojem imenu in za račun prevzemnega sklada v vsa
pravna razmerja, v katerih je bila družba za upravljanje, ki upravlja prenosni
sklad, v svojem imenu in za račun prenosnega sklada.
(4) Imetnik investicijskih kuponov
prenosnega sklada dobi po izvedenem postopku združitve investicijske kupone
prevzemnega sklada skladno z določenim menjalnim razmerjem.
278. člen
(denarno izplačilo prevzemnega sklada pri
menjavi investicijskih kuponov)
(1) Če pri menjavi investicijskih kuponov
prenosnega sklada za prenosljive investicijske kupone prevzemnega sklada,
imetniku investicijskih kuponov prenosnega sklada ne pripade celo število
prenosljivih investicijskih kuponov prevzemnega sklada, lahko družba za
upravljanje prevzemnega sklada temu imetniku vrednost enot premoženja, ki
sestavljajo delno pravico, izplača v denarju.
(2) Vsota denarnih izplačil iz prejšnjega
odstavka ne sme presegati 10 odstotkov čiste vrednosti sredstev na novo izdanih
enot prevzemnega sklada, ki so posledica združitve.
279. člen
(dan obračuna združitve in dan izvedbe
združitve)
(1) Dan obračuna združitve je dan, ko se
določi menjalno razmerje, po katerem se bodo investicijski kuponi prenosnega
sklada zamenjali za investicijske kupone prevzemnega sklada.
(2) Dan obračuna združitve ne sme biti
določen pozneje kakor 60. dan po dnevu, ko družba za upravljanje, ki upravlja
prenosni sklad, prejme odločbo Agencije o izdaji dovoljenja za združitev.
(3) Dan izvedbe združitve je dan, ko se
opravi prenos premoženja in obveznosti iz prenosnega sklada na prevzemni sklad
ter dan, na katerega se opravi, ali, če so investicijski kuponi izdani kot
pisne listine, dan, s katerim se začne, menjava investicijskih kuponov
prenosnega sklada za investicijske kupone prevzemnega sklada.
280. člen
(načela in pogoji združitve)
(1) Čista vrednost sredstev prevzemnega
sklada mora biti po opravljenem postopku preoblikovanja najmanj enaka vsoti
čiste vrednosti sredstev prenosnega in prevzemnega sklada pred tem postopkom.
Skupna vrednost vseh investicijskih kuponov prevzemnega sklada, katerih imetnik
postane neka oseba po opravljenem postopku združitve, mora biti najmanj enaka
skupni vrednosti vseh investicijskih kuponov prenosnega sklada, katerih imetnik
je bila ista oseba pred tem postopkom.
(2) Združitev vzajemnih skladov je dopustna
le, če se po opravljenem postopku združitve ne poslabša premoženjski položaj
imetnikov investicijskih kuponov vzajemnih skladov, udeleženih pri združitvi.
(3) Pri denarnem izplačilu imetnikom
investicijskih kuponov prenosnega sklada skladno z 278. členom tega zakona se
za namen iz prvega in drugega odstavka tega člena denarno izplačilo imetnikom
prenosnega sklada prišteje k skupni vrednosti investicijskih kuponov
prevzemnega sklada.
7.10.2. Postopek združitve vzajemnih skladov
7.10.2.1. Postopek pripojitve
281. člen
(dovoljenje za pripojitev)
(1) Družba za upravljanje, ki upravlja
prenosni sklad, mora pred izvedbo prenosa premoženja prenosnega sklada na
prevzemni sklad pridobiti dovoljenje Agencije (v nadaljnjem besedilu:
dovoljenje za pripojitev).
(2) Če v postopku pripojitve sodeluje več prenosnih
skladov, ki jih upravlja ista družba za upravljanje, mora družba za upravljanje
pridobiti dovoljenje za pripojitev za vsak prenosni sklad posebej.
(3) Če v postopku pripojitve sodeluje več
prenosnih skladov, ki jih upravljajo različne družbe za upravljanje, mora
dovoljenje za pripojitev pridobiti vsaka družba za upravljanje, ki upravlja
prenosni sklad.
(4) Šteje se, da je Agencija z izdajo
dovoljenja za pripojitev izdala tudi dovoljenje za spremembo pravil upravljanja
prenosnega sklada.
282. člen
(zahteva za izdajo dovoljenja za
pripojitev)
(1) Zahtevo za izdajo dovoljenja za
pripojitev vloži družba za upravljanje, ki upravlja prenosni sklad.
(2) Zahtevi za izdajo dovoljenja za
pripojitev družba za upravljanje, ki upravlja prenosni sklad, priloži:
1.    
načrt pripojitve v skladu z 283. členom tega zakona;
2.    
prospekt in dokument s ključnimi podatki za vlagatelje prevzemnega
sklada;
3.    
mnenje skrbnika o pripojitvi iz 284. člena tega zakona;
4.    
obvestilo o pripojitvi imetnikom investicijskih kuponov prenosnega in
prevzemnega sklada iz 285. člena tega zakona.
283. člen
(načrt pripojitve)
(1) Družbi za upravljanje, ki upravljajta
prenosni in prevzemni sklad, morata sprejeti skupni načrt pripojitve.
(2) Načrt pripojitve vsebuje:
1.    
ime vzajemnih skladov udeleženih pri pripojitvi, firmo in sedež družb za
upravljanje, ki upravljajo te sklade, ter navedbo, da se bo združitev izvedla s
pripojitvijo;
2.    
kratek opis razlogov za izvedbo pripojitve in njihovo utemeljitev;
3.    
opis predvidenih posledic pripojitve za imetnike investicijskih kuponov
prenosnega in prevzemnega sklada;
4.    
predstavitev načina vrednotenja sredstev in obveznosti prenosnega in
prevzemnega sklada na dan obračuna združitve;
5.    
opis metodologije, ki bo na dan obračuna združitve uporabljena za
izračun menjalnega razmerja;
6.    
navedbo predvidenega dneva izvedbe združitve;
7.    
natančen opis postopkov v zvezi s prenosom premoženja s prenosnega na
prevzemni sklad in v zvezi z menjavo investicijskih kuponov prenosnega sklada
za investicijske kupone prevzemnega sklada.
(3) Agencija od družb za upravljanje
prenosnega in prevzemnega sklada ne sme zahtevati, da vključita še dodatne informacije
v načrt pripojitve.
(4) Poleg informacij in dokumentov iz
drugega odstavka tega člena lahko družbi za upravljanje prenosnega in
prevzemnega sklada v načrt pripojitve vključita še dodatne informacije,
povezane s pripojitvijo.
(5) Načrt pripojitve podpišejo vsi člani
uprave ali izvršni direktorji upravnega odbora družbe za upravljanje, ki
upravlja prenosni sklad in vsi člani uprave ali izvršni direktorji upravnega
odbora družbe za upravljanje, ki upravlja prevzemni sklad.
(6) Če je prenosnih skladov več, sprejmejo
družbe za upravljanje, ki upravljajo prenosne sklade, z družbo za upravljanje,
ki upravlja prevzemni sklad, enoten načrt pripojitve.
(7) Če družba za upravljanje upravlja
prenosni in prevzemni sklad, sprejme načrt pripojitve sama.
284. člen
(mnenje skrbnika o pripojitvi)
(1) Skrbniki vzajemnih skladov, udeleženih
pri pripojitvi, morajo ločeno in neodvisno drug od drugega na podlagi načrta
pripojitve iz 283. člena tega zakona, ki se nanaša na vzajemni sklad, za
katerega opravljajo skrbniške storitve, pregledati nameravano pripojitev in
izdati mnenje o pripojitvi.
(2) V mnenju mora skrbnik izrecno navesti,
ali so 1., 6. in 7. točka drugega odstavka prejšnjega člena pripravljene v
skladu s tem zakonom in pravili upravljanja vzajemnega sklada.
(3) Stroški, povezani s pripravo mnenja
skrbnika o pripojitvi, ne smejo biti plačani iz sredstev vzajemnih skladov, ki
so udeleženi pri pripojitvi.
285. člen
(obvestilo imetnikom investicijskih
kuponov o pripojitvi)
(1) Družba za upravljanje, ki upravlja
prevzemni sklad, vsakega imetnika investicijskega kupona prevzemnega sklada
obvesti o vseh dejstvih in okoliščinah pripojitve, tako da lahko imetnik
investicijskega kupona prevzemnega sklada oceni posledice, ki jih bo pripojitev
imela za njegovo naložbo v prevzemnem skladu.
(2) Družba za upravljanje, ki upravlja
prenosni sklad, vsakega imetnika investicijskega kupona prenosnega sklada
obvesti o vseh dejstvih in okoliščinah pripojitve, tako da lahko imetnik
investicijskega kupona prenosnega sklada oceni posledice, ki jih bo pripojitev
imela za njegovo naložbo v prenosnem skladu.
(3) Obvestilo o pripojitvi iz prvega in
drugega odstavka tega člena vsebujeta:
1.    
kratek opis razlogov za predlagano izvedbo pripojitve in njihovo
utemeljitev;
2.    
opis predvidenih posledic pripojitve za imetnike investicijskih kuponov
prenosnega oziroma prevzemnega sklada;
3.    
opis in postopek uresničitve vseh pravic, ki jih ta zakon v postopku
pripojitve podeljuje imetnikom investicijskih kuponov prenosnega oziroma
prevzemnega sklada ter datum predvidene pripojitve;
4.    
dokument s ključnimi podatki za vlagatelje prevzemnega sklada.
(4) Družbi za upravljanje prenosnega in
prevzemnega sklada lahko obvestilo o pripojitvi iz prvega in drugega odstavka
tega člena posredujeta imetnikom investicijskih kuponov šele, ko Agencija
družbi za upravljanje prenosnega sklada izda dovoljenje za pripojitev, vendar
vsaj 30 dni pred ustavitvijo izplačil v skladu s prvim odstavkom 290. člena
tega zakona.
(5) Kadar družbi za upravljanje tržita
investicijske kupone prenosnega in prevzemnega sklada v skladu s 4.2. oddelkom
tega zakona, mora biti obvestilo o pripojitvi vlagateljem iz drugih držav
članic posredovano v uradnem jeziku te države članice ali jeziku, ki ga odobri
njen nadzorni organ.
(6) Agencija predpiše podrobnejši vsebini
obvestil o pripojitvi in način njunega posredovanja imetnikom investicijskih
kuponov prenosnega in prevzemnega sklada.
286. člen
(zavrnitev zahteve za izdajo dovoljenja za
pripojitev)
Agencija zavrne zahtevo za izdajo
dovoljenja za pripojitev, če:
1.    
ugotovi, da niso bile upoštevane določbe tega zakona o pripojitvi;
2.    
prodaja investicijskih kuponov prevzemnega sklada ni dovoljena v vseh
državah članicah, v katerih je dovoljena prodaja investicijskih kuponov
prenosnega sklada.
287. člen
(revizija pripojitve)
(1) Pripojitev mora med dnevom obračuna
združitve in dnevom izvedbe združitve pregledati revizijska družba (v
nadaljnjem besedilu: revizor), ki jo imenuje družba za upravljanje prenosnega
sklada v soglasju s skrbnikom tega sklada.
(2) Na podlagi revizijskega pregleda iz
prejšnjega odstavka revizor pripravi poročilo o pripojitvi, ki vključuje
revizorjevo ugotovitev o:
1.    
tem, ali bo načrtovana pripojitev upoštevala načelo nespremenjenega
premoženjskega položaja iz 280. člena tega zakona;
2.    
ustreznosti načina vrednotenja iz 4. točke drugega odstavka 283. člena
tega zakona;
3.    
pravilnosti izračuna morebitnega denarnega izplačila iz 278. člena tega
zakona;
4.    
primernosti metodologije za izračuna menjalnega razmerja iz 5. točke
drugega odstavka 283. člena tega zakona in o pravilnosti dejanskega izračuna
menjalnega razmerja.
(3) Družbi za upravljanje, ki upravljata
prenosni in prevzemni sklad, morata revizorju zagotoviti dostop do vseh
potrebnih informacij za pripravo poročila iz prejšnjega odstavka.
(4) Revizor poročilo o pripojitvi predloži
upravam oziroma upravnim odborom družb za upravljanje, ki upravljajo vzajemne
sklade, udeležene pri pripojitvi, in ga obenem pošlje Agenciji.
(5) Če je prenosnih skladov več, se izvede
ločen revizijski pregled za vsak prenosni sklad. Družbe za upravljanje
prenosnih skladov se v soglasju s skrbniki teh skladov lahko dogovorijo, da
revizijski pregled izvede isti revizor, ki lahko izda enotno poročilo o
pripojitvi, ki pa mora vsak prenosni sklad obravnavati ločeno, kar pomeni, da
mora v svojem poročilu navesti ugotovitve iz drugega odstavka tega člena za
vsak prenosni sklad posebej.
(6) Za revizijski pregled iz prvega
odstavka tega člena se smiselno uporabljajo določbe zakona, ki ureja
revidiranje.
(7) Za odškodninsko odgovornost revizorja,
ki pripravi poročilo iz drugega odstavka tega člena, se smiselno uporabljajo
določbe ZGD-1 o odškodninski odgovornosti pripojitvenega revizorja.
(8) Stroški revizijskega pregleda ne smejo
biti plačani iz sredstev vzajemnih skladov, ki so udeleženi pri pripojitvi.
288. člen
(dostop do podatkov v zvezi s
pripojitvijo)
(1) Imetnik investicijskega kupona
prenosnega ali prevzemnega sklada lahko od družbe za upravljanje, ki upravlja
ta sklad, zahteva kopijo revizorjevega poročila o pripojitvi.
(2) Družba za upravljanje mora imetniku
investicijskega kupona brezplačno izročiti kopijo revizorjevega poročila o
pripojitvi najpozneje naslednji delovni dan od prejema pisne zahteve.
(3) Kopija revizorjevega poročila o
pripojitvi je lahko posredovana v elektronski obliki.
289. člen
(pravica do izstopa)
(1) Imetnik investicijskega kupona prenosnega
sklada lahko zahteva, da:
1.    
prenosni sklad odkupi njegove investicijske kupone skladno s prvim
odstavkom 240. člena tega zakona, pri čemer družba za upravljanje prenosnega
sklada imetniku investicijskih kuponov ne sme zaračunati izstopnih stroškov,
ali
2.    
družba za upravljanje prenosnega sklada zamenja investicijske kupone
prenosnega sklada za investicijske kupone drugega vzajemnega sklada s podobno
naložbeno politiko, ki ga upravlja ta družba za upravljanje ali družba za
upravljanje, ki je z družbo za upravljanje, ki upravlja prenosni sklad, v
razmerju tesne povezanosti ali v razmerju družb, povezanih s skupnim vodenjem.
(2) Imetniki investicijskih kuponov
prevzemnega sklada lahko zahtevajo, da:
1.    
prevzemni sklad odkupi svoje investicijske kupone skladno s prvim
odstavkom 240. člena tega zakona, pri čemer družba za upravljanje prevzemnega
sklada imetniku investicijskih kuponov ne sme zaračunati izstopnih stroškov,
ali
2.    
družba za upravljanje prevzemnega sklada zamenja investicijske kupone
prevzemnega sklada za investicijske kupone drugega vzajemnega sklada s podobno
naložbeno politiko, ki ga upravlja ta družba za upravljanje ali družba za
upravljanje, ki je z družbo za upravljanje, ki upravlja prevzemni sklad v
razmerju tesne povezanosti ali v razmerju družb, povezanih s skupnim vodenjem.
(3) Imetniki investicijskih kuponov
pridobijo pravico do izstopa pod pogoji iz prvega in drugega odstavka tega
člena z dnem prejema obvestila o pripojitvi iz 285. člena tega zakona, ta
pravica pa preneha z ustavitvijo izplačil v skladu s prvim odstavkom 290. člena
tega zakona.
290. člen
(izvedba pripojitve)
(1) Družbe za upravljanje morajo pet
delovnih dni pred dnem obračuna združitve ustaviti vplačila in izplačila iz
oziroma v prenosne in prevzemni sklad.
(2) Ustavitev vplačil in izplačil iz
prejšnjega odstavka traja do vključno dneva izvedbe združitve, vendar ne več kakor
15 dni.
(3) Družbi za upravljanje, ki upravljata
prenosni in prevzemni sklad, morata po stanju na dan obračuna združitve in po
metodologiji, ki je bila opisana v načrtu pripojitve, na podlagi katerega je
Agencija izdala dovoljenje za pripojitev, določiti menjalno razmerje, po
katerem se bodo zamenjevali investicijski kuponi prenosnega sklada za
investicijske kupone prevzemnega sklada in morebitno denarno izplačilo. Pri tem
morata upoštevati čisto vrednost sredstev vzajemnih skladov, udeleženih pri pripojitvi.
(4) Družbi za upravljanje, ki upravljata
prenosni in prevzemni sklad, morata na dan izvedbe pripojitve izvesti vse v
načrtu pripojitve predvidene prenose premoženja oziroma obveznosti v zvezi s
posameznim vzajemnim skladom, udeleženimi pri pripojitvi.
(5) Družbi za upravljanje, ki upravljata
prenosni in prevzemni sklad, morata na dan izvedbe pripojitve ali od tega dne,
če so investicijski kuponi izdani kot pisne listine, imetnikom investicijskih
kuponov prenosnega sklada zamenjati investicijske kupone za investicijske
kupone prevzemnega sklada skladno z menjalnim razmerjem iz tretjega odstavka
tega člena.
(6) Družbi za upravljanje, ki upravljata
prenosni in prevzemni sklad, ne smeta opraviti prenosa premoženja oziroma
obveznosti in menjave investicijskih kuponov v skladu z določbami tega člena,
če predhodno ne pridobita pozitivnega revizorjevega mnenja o pripojitvi.
(7) Naložbe prevzemnega sklada lahko
odstopajo od določb tega zakona in pravil upravljanja prevzemnega sklada največ
30 dni od dneva izvedbe pripojitve.
(8) Agencija predpiše podrobnejši način
zamenjave investicijskih kuponov prenosnega sklada za investicijske kupone
prevzemnega sklada.
291. člen
(obveščanje Agencije in skrbnika)
Družba za upravljanje prevzemnega sklada
mora prvi delovni dan po izvedbi pripojitve o tem obvestiti Agencijo in
skrbnika prevzemnega sklada.
292. člen
(objava informacije o izvedbi pripojitve)
Družba za upravljanje, ki upravlja
prevzemni sklad, mora objaviti informacijo o izvedbi pripojitve na svojih
spletnih straneh najpozneje prvi delovni dan po izvedeni pripojitvi.
293. člen
(konvalidacija napak postopka pripojitve)
Po izvedbi zamenjave investicijskih kuponov
prenosnega sklada za investicijske kupone prevzemnega sklada, izvedene
pripojitve ni mogoče razglasiti za nično, niti ni mogoče izpodbiti pravnih
dejanj, izvršenih zaradi izvedbe pripojitve.
294. člen
(stroški pripojitve)
Stroške, ki nastanejo zaradi pripojitve,
nosita družbi za upravljanje, ki upravljata prenosni in prevzemni sklad.
295. člen
(odškodninska odgovornost družbe za
upravljanje in članov njene uprave)
(1) Družbi za upravljanje, ki upravljata
prenosni in prevzemni sklad, ter člani njunih uprav oziroma upravnih odborov so
odgovorni za škodo, ki jo pripojitev povzroči imetnikom investicijskih kuponov
teh vzajemnih skladov, razen če dokažejo, da so v postopku pripojitve ravnali v
skladu z ustrezno profesionalno skrbnostjo.
(2) Glede odgovornosti družbe za
upravljanje in članov njene uprave oziroma upravnih odborov, glede postopka
uveljavljanja odškodninskih zahtevkov in zastaranja se smiselno uporabljajo
določbe ZGD-1 o odškodninski odgovornosti organov vodenja in nadzora prevzete
družbe, uveljavljanju odškodninskih zahtevkov zoper navedene osebe in
zastaranju teh zahtevkov.
(3) Ne glede na prejšnji odstavek sodišče
imenuje posebnega zastopnika na predlog imetnika investicijskega kupona
prenosnega ali prevzemnega sklada, ki je imel tak položaj ves čas od prejema
obvestila o pripojitvi in je ob vložitvi predloga za imenovanje posebnega
zastopnika še vedno imetnik investicijskega kupona prenosnega ali prevzemnega
sklada.
7.10.2.2. Postopek spojitve
296. člen
(smiselna uporaba pravil postopka
pripojitve)
(1) Za spojitev prenosnih in prevzemnega
sklada se smiselno uporablja prejšnji odsek tega zakona, ki ureja postopek
pripojitve.
(2) Pri smiselni uporabi določb tega zakona
iz prejšnjega odstavka se namesto besede »pripojitev« uporablja beseda
»spojitev«, namesto besed »načrt pripojitve« uporabljata besedi »načrt
spojitve«, namesto besed »revizija pripojitve« uporabljata besedi »revizija
spojitve« in namesto besedila »dovoljenje za pripojitev« uporablja besedilo
»dovoljenja za spojitev«.
(3) Pri smiselni uporabi 283. člena tega
zakona načrt spojitve vsebuje tudi pravila upravljanja prevzemnega sklada.
(4) Pri smiselni uporabi 286. člena tega
zakona zavrne Agencija izdajo dovoljenja tudi, če ni mogoče izdati dovoljenja
za oblikovanje prevzemnega sklada.
(5) Ne glede na sedmi odstavek 290. člena
tega zakona lahko naložbe prevzemnega sklada odstopajo od določb tega zakona in
pravil upravljanja prevzemnega sklada največ šest mesecev od dneva izvedbe
spojitve.
297. člen
(oblikovanje prevzemnega sklada)
V postopku ustanovitve prevzemnega sklada
se uporabljajo določbe 7.8. oddelka tega zakona.
7.10.3. Združitev vzajemnega sklada z UCITS skladom države članice
7.10.3.1. Združitev z UCITS skladom države članice, v kateri
vzajemni sklad nastopa kot prevzemni sklad
298. člen
(uporaba prava)
(1) Če vzajemni sklad v postopku združitve
z UCITS skladom države članice nastopa kot prevzemni sklad, se združitev izvede
skladno z zakonom, ki v državi članici prenosnega sklada ureja združitev UCITS
skladov.
(2) Prevzemni sklad se lahko združi s
prenosnim skladom države članice tudi po postopku statusnega preoblikovanja, ki
ga ta zakon ne ureja, če je ta postopek skladen s predpisi držav članic,
sprejetimi zaradi prenosa Direktive 2009/65/ES o združitvi UCITS skladov.
(3) Ne glede na prvi in drugi odstavek tega
člena se za določitev datuma dneva obračuna združitve in datuma dneva izvedbe
združitve smiselno uporablja 279. člen tega zakona.
(4) Če v postopku združitve nastopa UCITS
sklad, ki se upravlja sam, se določbe tega oddelka, ki urejajo delovanje družbe
za upravljanje za račun UCITS sklada, smiselno uporabljajo za UCITS sklad.
299. člen
(ustreznost informacij o združitvi)
(1) Agencija mora, ko ji nadzorni organ
prenosnega UCITS sklada države članice posreduje vlogo za združitev prenosnega
UCITS sklada države članice s prevzemnim skladom, oceniti, ali so informacije o
združitvi, ki bodo posredovane imetnikom investicijskih kuponov prevzemnega
sklada, zadostne in skladne s predvidenimi posledicami, ki jih bo združitev
imela za imetnike investicijskih kuponov prevzemnega sklada.
(2) Če Agencija ugotovi, da informacije o
združitvi, ki bodo posredovane imetnikom investicijskih kuponov prevzemnega
sklada niso zadostne ali niso skladne s predvidenimi posledicami, Agencija
zahteva, da se informacije, ki bodo posredovane imetnikom investicijskih
kuponov prevzemnega sklada, spremenijo oziroma dopolnijo.
(3) Zahtevo za dopolnitev Agencija
posreduje neposredno družbi za upravljanje, ki upravlja prevzemni sklad, v
15 delovnih dneh od dneva prejema vloge za združitev iz prvega odstavka
tega člena.
(4) O posredovanju zahteve za dopolnitev
družbi za upravljanje prevzemnega sklada Agencija obvesti pristojni nadzorni
organ prenosnega sklada.
(5) Po prejemu dopolnitev oziroma sprememb
informacij, ki bodo posredovane imetnikom investicijskih kuponov prevzemnega
sklada, Agencija v 20 delovnih dneh obvesti pristojni nadzorni organ prenosnega
sklada, ali so spremembe oziroma dopolnitve ustrezne.
7.10.3.2. Združitev z UCITS skladom države članice, v kateri
vzajemni sklad nastopa kot prenosni sklad
300. člen
(uporaba prava)
(1) Če vzajemni sklad v postopku združitve
z UCITS skladom države članice nastopa kot prenosni sklad, se združitev izvede
skladno s 7.10.2. pododdelkom tega zakona.
(2) Pri uporabi določb tega zakona iz
prejšnjega odstavka se namesto besed »prevzemni sklad« uporablja besedilo
»prevzemni UCITS sklad države članice«.
(3) Zahteva za izdajo dovoljenja in priloge
k tej zahtevi iz 7.10.2. pododdelka tega zakona morajo biti v slovenskem jeziku
in v uradnem jeziku države članice nadzornega organa prevzemnega UCITS sklad
države članice oziroma jeziku, ki ga kot dovoljenega določi ta nadzorni organ.
(4) Ne glede na prvi odstavek tega člena se
za določitev dneva obračuna združitve in dneva izvedbe združitve smiselno
uporabljajo predpisi, ki v državi članici prevzemnega UCITS sklada urejajo
združitev UCITS skladov.
301. člen
(ustreznost informacij o združitvi)
(1) Agencija popolno zahtevo za izdajo
dovoljenja za združitev, ki je vložena skladno z 282. členom tega zakona,
nemudoma posreduje pristojnemu nadzornemu organu prevzemnega UCITS sklada
države članice.
(2) Če pristojni nadzorni organ države
članice prevzemnega UCITS sklada v 15 delovnih dneh po prejemu zahteve iz
prejšnjega odstavka obvesti Agencijo, da je pozval družbo za upravljanje, ki
upravlja prevzemni UCITS sklad države članice, k dopolnitvi informacij o
združitvi, ki bodo posredovane imetnikom enot premoženja prevzemnega UCITS
sklada države članice, lahko Agencija odloči o izdaji dovoljenja za združitev
prenosnemu skladu šele, ko ji nadzorni organ države članice prevzemnega UCITS
sklada sporoči, ali so dopolnitve informacij o združitvi ustrezne ali ne.
(3) Če pristojni nadzorni organ prevzemnega
UCITS sklada države članice Agenciji sporoči, da dopolnitve informacij o
združitvi niso primerne, Agencija zavrne zahtevo za izdajo dovoljenja za
združitev.
(4) Če pristojni nadzorni organ države
članice prevzemnega UCITS sklada v 15 delovnih dneh od prejema zahteve iz
prvega odstavka tega člena, Agenciji ne posreduje sporočila, da je pozval
družbo za upravljanje, ki upravlja prevzemni UCITS sklad države članice, k
dopolnitvi informacij o združitvi, ki bodo posredovane imetnikom enot
prevzemnega UCITS sklada, se šteje, da so informacije o združitvi, ki bodo
posredovane imetnikom enot prevzemnega UCITS sklada države članice, ustrezne.
302. člen
(postopek združitve, v katerem nastopa več
prenosnih skladov)
Če v postopku združitve nastopa več
prenosnih skladov, se pravila 7.10.3.2 odseka tega zakona uporabijo ločeno za vsakega
posameznega izmed njih.
7.11. Likvidacija vzajemnega sklada
303. člen
(razlog za likvidacijo vzajemnega sklada)
Likvidacija vzajemnega sklada se opravi v
primerih, ko:
1.    
čista vrednost sredstev vzajemnega sklada v štirih mesecih od dneva, ko
je družba za upravljanje prejela odločbo Agencije o dovoljenju za upravljanje
vzajemnega sklada, ne doseže 100.000 eurov;
2.    
se čista vrednost sredstev vzajemnega sklada zniža pod 100.000 eurov in
v nadaljnjih 30 dneh ne doseže ponovno 100.000 eurov;
3.    
v drugih primerih, določenih v pravilih upravljanja, na podlagi sklepa
družbe za upravljanje o začetku likvidacije vzajemnega sklada (v nadaljnjem
besedilu: likvidacija po sklepu upravljavca).
304. člen
(likvidacija po sklepu upravljavca)
(1) Če nastopi razlog, ki je v pravilih
upravljanja določen kot razlog za začetek postopka likvidacije vzajemnega
sklada, lahko družba za upravljanje sprejme sklep, da se likvidacija vzajemnega
sklada opravi.
(2) V primeru iz prejšnjega odstavka družba
za upravljanje ni upravičena do povrnitve stroškov, povezanih z likvidacijo
vzajemnega sklada. Prav tako od sprejetja sklepa o začetku likvidacije ni
upravičena do provizije za upravljanje.
(3) Ne glede na prejšnji odstavek je družba
za upravljanje upravičena do povrnitve stroškov, povezanih z likvidacijo
vzajemnega sklada, pri likvidaciji po sklepu upravljavca zaradi poteka časa, če
je vzajemni sklad oblikovan za določen čas.
305. člen
(obveščanje imetnikov investicijskih
kuponov ter poročanje Agenciji)
(1) Družba za upravljanje mora Agenciji
naslednji delovni dan po nastopu razloga za začetek likvidacije vzajemnega
sklada poročati o nastopu razloga za začetek likvidacije in poročilu priložiti
besedilo objave in obvestila iz drugega odstavka tega člena.
(2) Družba za upravljanje mora v treh
delovnih dneh po nastopu razloga za začetek likvidacije vzajemnega sklada
objaviti informacijo o začetku likvidacije vzajemnega sklada in v istem roku
vsakemu imetniku investicijskih kuponov vzajemnega sklada posredovati obvestilo
o začetku likvidacije vzajemnega sklada.
(3) Če družba za upravljanje ne izpolni
obveznosti iz prvega in drugega odstavka tega člena, jih mora izpolniti skrbnik
v rokih, določenih v prvem in drugem odstavku tega člena, ki tečejo od dneva,
ko je skrbnik izvedel oziroma bi moral izvedeti za opustitev družbe za
upravljanje.
(4) Skrbnik ima pravico od družbe za
upravljanje zahtevati povračilo stroškov, ki mu nastanejo zaradi izpolnitve obveznosti
iz prejšnjega odstavka.
(5) Agencija predpiše podrobnejšo vsebino
objave in obvestila imetnikom investicijskih kuponov iz drugega odstavka tega
člena, način objave ter način posredovanja obvestila imetnikom investicijskih
kuponov.
306. člen
(pravne posledice likvidacije vzajemnega
sklada)
(1) Od nastopa razloga za začetek
likvidacije vzajemnega sklada imetnik investicijskega kupona ne more več
zahtevati izplačila odkupne vrednosti investicijskega kupona. Zahteve za
izplačilo, ki jih družba za upravljanje prejme po nastopu razloga za začetek
likvidacije vzajemnega sklada, nimajo pravnega učinka.
(2) Od nastopa razloga za začetek
likvidacije vzajemnega sklada vlagatelji ne morejo več pristopiti k pravilom
upravljanja vzajemnega sklada. Pristopne izjave, ki jih družba za upravljanje
prejme po nastopu razloga za začetek likvidacije vzajemnega sklada, nimajo
pravnega učinka.
(3) Od nastopa razloga za začetek
likvidacije vzajemnega sklada se lahko družbi za upravljanje izplača dospela
provizija za upravljanje vzajemnega sklada samo hkrati z izplačilom imetnikom
investicijskih kuponov.
(4) Z nastopom razloga za začetek
likvidacije vzajemnega sklada pridobi imetnik investicijskih kuponov pravico do
izplačila denarne likvidacijske mase v sorazmernem deležu, ki je enak deležu
števila enot premoženja vzajemnega sklada, na katere se glasijo investicijski
kuponi, katerih imetnik je, in številu vseh enot premoženja vzajemnega sklada v
obtoku.
307. člen
(unovčenje premoženja vzajemnega sklada in
poplačilo imetnikov investicijskih kuponov)
(1) Družba za upravljanje unovči premoženje
vzajemnega sklada s prodajo tega premoženja oziroma na drug primeren način.
(2) Po začetku likvidacije lahko družba za
upravljanje za račun vzajemnega sklada sklepa samo tiste posle, ki so potrebni,
da se unovči premoženje vzajemnega sklada.
(3) Družbi za upravljanje pri prodaji
premoženja vzajemnega sklada ni treba upoštevati pravil o najvišjih oziroma
najnižjih dovoljenih deležih posameznih vrst naložb.
(4) Ko je unovčen tolikšen del premoženja
vzajemnega sklada, da je razdelitev denarne likvidacijske mase imetnikom
investicijskih kuponov smotrna, družba za upravljanje izdela predlog izplačila
imetnikom investicijskih kuponov.
(5) Predlog izplačila iz prejšnjega
odstavka mora pregledati in k njemu dati soglasje skrbnik.
(6) Družba za upravljanje opravi izplačilo
imetnikom investicijskih kuponov na podlagi predloga izplačil imetnikom v treh
delovnih dneh po prejemu soglasja skrbnika.
(7) Določbe četrtega do šestega odstavka
tega člena se smiselno uporabljajo tudi za kasnejša izplačila imetnikom
investicijskih kuponov.
8. KROVNI SKLAD
8.1. Splošna določba
308. člen
(uporaba pojma družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
upravlja krovni sklad, oblikovan v Republiki Sloveniji, razen če je v
posameznem členu določeno drugače.
8.2. Opredelitev krovnega sklada
309. člen
(krovni sklad kot ločeno premoženje)
(1) Vsak podsklad istega krovnega sklada se
od drugih podskladov tega krovnega sklada razlikuje po eni ali več posebnostih.
(2) Krovni sklad ni pravna oseba.
(3) Če v tem poglavju ni določeno drugače,
se tudi za podsklade krovnega sklada smiselno uporabljajo določbe tega zakona,
ki veljajo za vzajemne sklade in podzakonski predpisi, ki veljajo za vzajemne
sklade.
(4) Agencija v aktih, izdanih na podlagi
tega zakona, ki veljajo za vzajemne sklade in se na podlagi prejšnjega odstavka
uporabljajo tudi za podsklade krovnega sklada, glede na določbe 8.3. oddelka
tega zakona, po potrebi določi posebna pravila, ki veljajo le za krovne sklade
oziroma za njihove podsklade.
8.3. Posebna pravila, ki veljajo za krovne sklade in podsklade
310. člen
(ime krovnega sklada in podskladov)
(1) Ime krovnega sklada mora vsebovati označbo,
da gre za krovni sklad.
(2) Ime podsklada mora vsebovati ime
krovnega sklada brez označbe »krovni sklad« in ime, po katerem se podsklad
jasno loči od drugih podskladov tega krovnega sklada, z označbo, iz katere je
razvidna naložbena politika oziroma osnovni cilj naložbene politike podsklada.
(3) Razen v pravilih upravljanja krovnega
sklada, v prospektu in dokumentu s ključnimi podatki za vlagatelje, obveznih
poročilih in obveznih objavah po tem zakonu ter v primerih, ko to določa drug
zakon, lahko krovni sklad in podsklad uporabljata skrajšano ime, brez označbe,
da gre za krovni sklad.
(4) Kadar se ime krovnega sklada ali
podsklada uporablja v prevodu v tuji jezik, so lahko tudi sestavine firme iz tega
člena prevedene v ta jezik.
311. člen
(skrbniške storitve in ločitev premoženja)
(1) Družba za upravljanje mora za račun
krovnega sklada s skrbnikom skleniti pogodbo o opravljanju skrbniških storitev
za krovni sklad in vse njegove podsklade.
(2) Skrbnik mora na podlagi pogodbe o
opravljanju skrbniških storitev za krovni sklad opravljati te storitve za račun
vsakega podsklada krovnega sklada posebej.
(3) Družba za upravljanje in skrbnik morata
zagotavljati ločitev premoženja posameznega podsklada na način, določen v 6.4.
oddelku tega zakona.
312. člen
(poseben denarni račun krovnega sklada)
(1) Družba za upravljanje lahko pri
skrbniku odpre posebne denarne račune krovnega sklada, za katerega veljajo
določbe tega zakona o ločitvi premoženja.
(2) Družba za upravljanje lahko posebne
denarne račune krovnega sklada uporablja samo za sprejemanje denarnih vplačil
vlagateljev, ki vključujejo dva ali več podskladov krovnega sklada.
(3) Družba za upravljanje denarna sredstva
vlagateljev, prispela na posebne denarne račune krovnega sklada, vsakodnevno
razporeja na račune posameznih podskladov krovnega sklada, tako da je stanje
denarnih sredstev na posebnih denarnih računih krovnega sklada na koncu obračunskega
dne praviloma enako nič.
313. člen
(investicijski kuponi)
(1) Premoženje krovnega sklada ni
razdeljeno na enote premoženja. Družba za upravljanje ne sme izdati
investicijskih kuponov krovnega sklada ali drugih njegovih vrednostnih
papirjev.
(2) Premoženje vsakega posameznega
podsklada je razdeljeno na enote premoženja. Družba za upravljanje izdaja
investicijske kupone, ki se glasijo na enoto, več enot ali del enote premoženja
posameznega podsklada.
314. člen
(naložbe podskladov)
(1) 6.5. in 7.4. oddelek tega zakona se
smiselno uporabljata ločeno za vsak podsklad krovnega sklada, razen če je v tem
členu določeno drugače.
(2) Družba za upravljanje lahko načrte
upravljanja tveganj posameznega podsklada krovnega sklada združi v skupen načrt
upravljanja tveganj krovnega sklada, pri čemer za vsak podsklad pripravi le
opis posebnosti upravljanja tveganja, ki velja za ta podsklad.
315. člen
(provizije in stroški)
(1) Družba za upravljanje lahko v pravilih
upravljanja krovnega sklada za posamezne podsklade določi različne višine
vstopnih in izstopnih stroškov ter provizije za upravljanje.
(2) S pravili upravljanja krovnega sklada
družba za upravljanje določi, kateri stroški iz drugega odstavka 254. člena
tega zakona bremenijo posamezen podsklad in kateri vse podsklade ter način
delitve skupnih stroškov med podsklade, pri tem pa upošteva, da:
1.    
posamezen podsklad bremenijo vsi tisti stroški, ki so povezani izključno
z njegovim poslovanjem,
2.    
se skupni stroški lahko delijo na enake dele ali pa v razmerju povprečne
letne čiste vrednosti sredstev podskladov.
316. člen
(letno in polletno poročilo krovnega
sklada)
(1) Letno in polletno poročilo krovnega
sklada vsebuje zbirno bilanco stanja in izkaz poslovnega izida krovnega sklada
ter letno poročilo iz 212. člena tega zakona za vsak podsklad tega krovnega
sklada posebej.
(2) Agencija lahko natančneje predpiše
vsebino letnega in polletnega poročila krovnega sklada ter njegovo revidiranje.
317. člen
(prospekt in dokument s ključnimi podatki
za vlagatelje)
(1) Družba za upravljanje pripravi skupen
prospekt krovnega sklada za vse njegove podsklade.
(2) Dokumenti s ključnimi podatki za
vlagatelje podskladov krovnega sklada morajo biti pripravljeni kot ločeni
dokumenti za vsak posamezen podsklad v skladu z določbami tega zakona, ki
veljajo za dokument s ključnimi podatki za vlagatelje vzajemnih skladov.
(3) V prospektu iz prvega odstavka tega
člena mora biti jasno navedeno, kateri deli besedila veljajo za vse podsklade
in kateri se nanašajo le na posamezen podsklad.
(4) Če družba za upravljanje po nastanku
krovnega sklada oblikuje dodatne podsklade, ustrezno spremeni in dopolni
prospekt krovnega sklada in pripraviti dokument s ključnimi podatki za
vlagatelje, ki se nanašajo na posamezni novi podsklad.
318. člen
(pravila upravljanja krovnega sklada)
(1) Pravila upravljanja krovnega sklada
morajo poleg splošnih določb, ki jih vsebujejo pravila upravljanja vzajemnega
sklada, jasno določati, da gre za krovni sklad z najmanj dvema podskladoma. Za
posamezne podsklade se ne sprejemajo ločena pravila upravljanja, ampak so
posebnosti za posamezen podsklad določene v pravilih upravljanja krovnega
sklada.
(2) V pravilih upravljanja krovnega sklada
morajo biti jasno ločene tiste določbe pravil upravljanja, ki veljajo za vse
podsklade krovnega sklada, od določb, ki veljajo le za posamezen podsklad.
(3) Pravila upravljanja krovnega sklada
morajo določati pogoje izstopa oziroma izplačila iz posameznega podsklada in
hkratnega pristopa oziroma vplačila k drugemu podskladu brez izplačila odkupne
vrednosti investicijskega kupona (prehajanje med podskladi) in morebitne
stroške, povezane s prehajanjem med podskladi.
(4) Pravila upravljanja krovnega sklada
morajo določati postopek prvega in nadaljnjih vplačil v posamezne podsklade.
319. člen
(spremembe pravil upravljanja krovnega
sklada)
(1) Če družba za upravljanje po nastanku
krovnega sklada oblikuje dodatne podsklade, se za dopolnitev pravil upravljanja
v delu, ki se nanaša na nove podsklade, in soglasje Agencije k spremembi
oziroma dopolnitvi pravil upravljanja krovnega sklada v delu, ki se nanaša na
nove podsklade, smiselno uporabljajo določbe tega zakona, ki se nanašajo na
spremembo pravil upravljanja vzajemnega sklada, razen določb 3. in 5. točke
tretjega odstavka ter osmega in devetega odstavka 260. člena tega zakona.
(2) Spremembe pravil upravljanja krovnega
sklada iz prejšnjega odstavka začnejo veljati z iztekom osmega dne od objave iz
devetega odstavka 260. člena tega zakona, če pravila upravljanja krovnega
sklada ne določajo daljšega roka za uveljavitev njegovih sprememb.
(3) Če družba za upravljanje spremeni ali
dopolni pravila upravljanja le v delu, ki se nanaša na posamezen podsklad, se
za soglasje Agencije k spremembi oziroma dopolnitvi pravil upravljanja krovnega
sklada v delu, ki se nanaša na posamezen podsklad, smiselno uporablja 260. člen
tega zakona, s tem da se deveti odstavek 260. člena tega zakona nanaša le na
imetnike investicijskih kuponov tega podsklada.
8.4. Oblikovanje krovnega sklada
8.4.1. Oblikovanje novega krovnega sklada
320. člen
(oblikovanje krovnega sklada)
(1) V Republiki Sloveniji lahko krovni
sklad oblikuje samo družba za upravljanje.
(2) Družba za upravljaje oblikuje krovni
sklad tako, da:
1.    
sprejme pravila upravljanja krovnega sklada,
2.    
s skrbnikom sklene pogodbo o opravljanju skrbniških storitev, in
3.    
pridobi dovoljenje za upravljanje krovnega sklada in dovoljenje za
upravljanje vsakega posameznega podsklada.
(3) Ob nastanku krovnega sklada morata biti
oblikovana najmanj dva podsklada.
(4) Krovni sklad je oblikovan, ko družba za
upravljanje pridobi dovoljenje za upravljanje krovnega sklada in dovoljenje za
upravljanje vsakega posameznega podsklada.
321. člen
(prepoved sprejemanja vplačil)
Družba za upravljanje ne sme sprejemati
vplačil enot premoženja podskladov, dokler krovni sklad ni oblikovan.
322. člen
(oblikovanje novih podskladov)
(1) Družba za upravljanje lahko kadarkoli
med poslovanjem krovnega sklada oblikuje nove podsklade, tako da dopolni
pravila upravljanja krovnega sklada v delu, ki se nanaša na nove podsklade in
pridobi dovoljenje za upravljanje novih podskladov.
(2) Določbe prejšnjega odstavka in 8.4.2.
pododdelka tega zakona se smiselno uporabljajo tudi za preoblikovanje
vzajemnega sklada v podsklad obstoječega krovnega sklada.
8.4.2. Oblikovaje krovnega sklada iz obstoječih vzajemnih skladov
323. člen
(oblikovanje krovnega sklada iz obstoječih
vzajemnih skladov)
Družba za upravljanje, ki upravlja vsaj dva
vzajemna sklada, lahko oblikuje krovni sklad tako, da:
1.    
sprejme pravila upravljanja krovnega sklada,
2.    
sprejme sklep o preoblikovanju vzajemnih skladov v podsklade in
združitvi v krovni sklad,
3.    
izdela prospekt krovnega sklada in dokument s ključnimi podatki za
vlagatelje podskladov,
4.    
s skrbnikom sklene pogodbo o opravljanju skrbniških storitev za krovni
sklad.
324. člen
(dovoljenje za oblikovanje krovnega sklada
iz obstoječih vzajemnih skladov)
(1) Za oblikovanje krovnega sklada v skladu
s prejšnjim členom mora družba za upravljanje pridobiti dovoljenje Agencije. Ta
izda dovoljenje za oblikovanje krovnega sklada, če ugotovi, da je vsebina:
1.    
pravil upravljanja krovnega sklada,
2.    
prospekta krovnega sklada,
3.    
pogodbe o opravljanju skrbniških storitev, in
4.    
dokumenta s ključnimi podatki za vlagatelje podskladov
v skladu z določbami tega zakona in predpisi,
izdanimi na njegovi podlagi.
(2) Če Agencija izda dovoljenje iz prejšnjega
odstavka, se šteje, da je izdala dovoljenje za upravljanje krovnega sklada,
dovoljenje za sklenitev pogodbe o opravljanju skrbniških storitev in soglasje k
pravilom upravljanja krovnega sklada.
(3) Družba za upravljanje mora v osmih dneh
po prejemu odločbe Agencije, s katero je bilo izdano dovoljenje za oblikovanje
krovnega sklada po določbah tega člena, to informacijo objaviti.
(4) Agencija natančneje predpiše
dokumentacijo, ki jo je treba priložiti zahtevi za pridobitev dovoljenja iz
prvega odstavka tega člena, in vsebino ter način objave iz prejšnjega odstavka.
325. člen
(uveljavitev pravil upravljanja)
(1) Pravila upravljanja krovnega sklada,
nastalega iz obstoječih vzajemnih skladov, začnejo veljati 30. dan po objavi.
(2) Šteje se, da je z uveljavitvijo pravil
upravljanja krovni sklad oblikovan, vzajemni skladi pa preoblikovani v njegove
podsklade.
(3) Šteje se, da so z uveljavitvijo pravil
upravljanja imetniki investicijskih kuponov posameznega vzajemnega sklada
postali imetniki investicijskih kuponov podsklada, ki je nastal iz vzajemnega
sklada.
8.4.3. Vključitev podskladov krovnega sklada v drugi krovni sklad v
upravljanju iste družbe za upravljanje
326. člen
(vključitev podskladov krovnega sklada v
drugi krovni sklad iste družbe za upravljanje)
(1) Družba za upravljanje, ki upravlja dva
ali več krovnih skladov, lahko podsklade enega krovnega sklada vključi v drug
krovni sklad tako, da:
1.    
sprejme sklep o izločitvi podskladov iz krovnega sklada in vključitvi le
teh v drug krovni sklad,
2.    
ustrezno spremeni pravila upravljanja obeh krovnih skladov;
3.    
ustrezno spremeni prospekta obeh krovih skladov in dokumente s ključnimi
podatki za vlagatelje podskladov, ki so predmet izločitve oziroma vključitve,
in
4.    
ustrezno spremeni pogodbi o opravljanju skrbniških storitev za krovna
sklada.
(2) Če so predmet vključitve v drug krovni
sklad vsi podskladi posameznega krovnega sklada, ta po uveljavitvi pravil
upravljanja iz prvega odstavka 328. člena tega zakona preneha obstajati, brez
posebnega postopka likvidacije.
327. člen
(dovoljenje za vključitev podskladov v
drugi krovni sklad)
(1) Za izvedbo postopka iz prejšnjega člena
mora družba za upravljanje pridobiti dovoljenje Agencije. Ta izda dovoljenje za
vključitev podskladov v drugi krovni sklad, če ugotovi, da je vsebina:
1.    
pravil upravljanja obeh krovnih skladov,
2.    
prospekta obeh krovnih skladov,
3.    
obeh pogodb o opravljanju skrbniških storitev, in
4.    
dokumenta s ključnimi podatki za vlagatelje vseh podskladov, ki so
predmet vključitve,
v skladu s tem zakonom in
predpisi, izdanimi na njegovi podlagi.
(2) Če Agencija izda dovoljenje iz
prejšnjega odstavka, se šteje, da je izdala dovoljenji za objavo spremembe
prospektov obeh krovnih skladov, dovoljenji za spremembo pogodb o opravljanju
skrbniških storitev za oba krovna sklada in soglasji k spremembam pravil
upravljanja obeh krovnih skladov.
(3) Družba za upravljanje mora v osmih dneh
po prejemu odločbe Agencije, s katero je bilo izdano dovoljenje za vključitev
podskladov v drugi krovni sklad, to informacijo objaviti.
(4) Agencija natančneje predpiše
dokumentacijo, ki jo je treba priložiti zahtevi za pridobitev dovoljenja iz
prvega odstavka tega člena, in vsebino ter način objave iz prejšnjega odstavka.
328. člen
(uveljavitev pravil upravljanja)
(1) Pravila upravljanja obeh krovnih skladov,
ki sta predmet postopka iz prejšnjega člena, začnejo veljati 30. dan po objavi
iz tretjega odstavka prejšnjega člena.
(2) Šteje se, da so z uveljavitvijo pravil
upravljanja iz prejšnjega odstavka podskladi preneseni v drug krovni sklad.
(3) Šteje se, da so z uveljavitvijo pravil
upravljanja iz prvega odstavka tega člena imetniki investicijskih kuponov
izločenega podsklada krovnega sklada, postali imetniki investicijskih kuponov
istega vključenega podsklada krovnega sklada.
9. CENTRALNI IN NAPAJALNI SKLAD
9.1. Splošna določba
329. člen
(uporaba izraza družba za upravljanje)
Določbe tega poglavja, ki veljajo za družbo
za upravljanje, se uporabljajo tudi za družbo za upravljanje države članice, ki
namerava oblikovati ali že upravlja centralni oziroma napajalni sklad,
oblikovan v Republiki Sloveniji, razen če je v tem poglavju določeno drugače.
9.2. Opredelitev napajalnega in centralnega sklada
330. člen
(napajalni sklad in centralni sklad)
(1) Napajalni sklad je UCITS sklad, ki ima
najmanj 85 odstotkov svojih sredstev vloženih v enote centralnega sklada.
(2) Centralni sklad je UCITS sklad, ki ima
med imetniki enot vsaj en napajalni sklad, ni sam hkrati napajalni sklad in ne
vlaga svojih sredstev v enote svojega napajalnega sklada.
9.3. Soglasje za oblikovanje napajalnega sklada in začetek vlaganj
331. člen
(soglasje za oblikovanje napajalnega
sklada)
(1) Družba za upravljanje, ki namerava
oblikovati napajalni sklad, mora pridobiti soglasje Agencije za oblikovanje
napajalnega sklada.
(2) Napajalni sklad se lahko oblikuje kot
nov napajalni vzajemni sklad ali pa se vanj preoblikuje obstoječi vzajemni
sklad.
332. člen
(zahteva za izdajo soglasja za oblikovanje
napajalnega sklada)
(1) Zahtevo za izdajo soglasja za
oblikovanje novega napajalnega sklada vloži družba za upravljanje skupaj z
zahtevo za izdajo dovoljenja za upravljanje vzajemnega sklada.
(2) Zahtevo za izdajo soglasja za
oblikovanje napajalnega sklada iz obstoječega vzajemnega sklada vloži družba za
upravljanje skupaj z zahtevo za izdajo soglasja k spremembi pravil upravljanja
obstoječega vzajemnega sklada.
(3) Zahtevi za izdajo soglasja za
oblikovanje napajalnega sklada družba za upravljanje priloži:
1.    
pravila upravljanja napajalnega in centralnega sklada;
2.    
prospekt in dokument s ključnimi podatki za vlagatelje napajalnega in
centralnega sklada;
3.    
dogovor oziroma interna pravila iz prvega oziroma drugega odstavka 339.
člena tega zakona;
4.    
kadar je to relevantno, dogovor o izmenjavi podatkov med skrbnikoma
napajalnega in centralnega sklada iz prvega odstavka 340. člena tega zakona;
5.    
kadar je to relevantno, dogovor o izmenjavi podatkov med revizorjema
napajalnega in centralnega sklada iz prvega odstavka 342. člena tega zakona;
6.    
kadar ima centralni sklad sedež oziroma je oblikovan v drugi državi
članici, izjavo pristojnega nadzornega organa centralnega sklada, da je
centralni sklad UCITS sklad;
7.    
kadar je to relevantno, besedilo obvestila imetnikom enot iz prvega
odstavka 337. člena tega zakona.
333. člen
(izdaja soglasja za oblikovanje
napajalnega sklada)
(1) Agencija izda soglasje za oblikovanje
napajalnega sklada, če ugotovi, da družba za upravljanje, ki je vložila zahtevo
za izdajo soglasja za oblikovanje napajalnega sklada, napajalni sklad, njegov
skrbnik in njegov revizor ter centralni sklad izpolnjujejo vse pogoje določene
v tem zakonu in na njegovi podlagi izdanih predpisih.
(2) Za soglasje iz prejšnjega odstavka tega
člena se šteje soglasje, ki ga Agencija izda k pravilom upravljanja vzajemnega
sklada oziroma soglasje k spremembi pravil upravljanja vzajemnega sklada.
334. člen
(začetek vlaganja sredstev napajalnega
sklada v centralni sklad)
Naložba novega napajalnega sklada v
centralni sklad ne sme preseči meje iz prvega odstavka 249. člena tega zakona
oziroma spremembe pravil upravljanja vzajemnega sklada, ki imajo za posledico
oblikovanje napajalnega sklada, ne veljajo, dokler:
1.    
dogovor o izmenjavi informacij, sklenjen med družbama za upravljanje
napajalnega in centralnega sklada, v skladu s prvim odstavkom 339. člena tega
zakona ne začne veljati oziroma ne stopijo v veljavo interna pravila poslovanja
iz drugega odstavka 339. člena tega zakona;
2.    
dogovor o izmenjavi informacij, sklenjen med skrbnikoma napajalnega in
centralnega sklada v skladu s prvim odstavkom 340. člena tega zakona, ne začne
veljati;
3.    
dogovor o izmenjavi informacij, sklenjen med revizorjema napajalnega in
centralnega sklada v skladu s prvim odstavkom 342. člena tega zakona, ne začne
veljati; 
4.    
ne poteče 30 dni od dneva, ko so bili imetniki enot napajalnega sklada v
skladu s 337. členom tega zakona obveščeni o pravici do izstopa, kot jo določa
338. člen tega zakona.
9.4. Obveščanje in pravice imetnikov enot napajalnega sklada
335. člen
(izročitev dokumentov na zahtevo
vlagateljev)
Družba za upravljanje imetniku enot
napajalnega sklada na njegovo zahtevo brezplačno izroči:
1.    
izvod prospekta centralnega sklada;
2.    
izvod letnega poročila centralnega sklada;
3.    
izvod polletnega poročila centralnega sklada;
4.    
izvod dogovora med družbama za upravljanje centralnega in napajalnega
sklada oziroma izvod internih pravil poslovanja iz 339. člena tega zakona.
336. člen
(dodatna razkritja v oglasih)
Družba za upravljanje v vseh oglasih
povezanih z napajalnim skladom, ki ga upravlja, navede, da napajalni sklad
nalaga najmanj 85 odstotkov svojih sredstev v enote centralnega sklada. Družba
za upravljanje ob tem navede tudi ime centralnega sklada.
337. člen
(dolžnost obveščanja vlagateljev)
(1) Družba za upravljanje po prejemu
soglasja Agencije za oblikovanje napajalnega sklada iz obstoječega vzajemnega
sklada oziroma po prejemu soglasja Agencije k spremembi pravil upravljanja
napajalnega sklada, ki ima za posledico zamenjavo centralnega sklada, posreduje
imetnikom enot napajalnega sklada obvestilo, ki vsebuje:
1.    
informacijo o izdaji soglasja Agencije k oblikovanju napajalnega sklada
oziroma spremembi pravil upravljanja napajalnega sklada, ki omogoča zamenjavo
centralnega sklada,
2.    
dokument s ključnimi podatki za vlagatelje iz 6.7.3. pododdelka
tega zakona v zvezi s centralnim in napajalnim skladom,
3.    
informacijo o datumu začetka vlaganj sredstev napajalnega sklada v
centralni sklad oziroma datumu, ko bo izpostavljenost napajalnega sklada iz
naslova naložbe v centralni sklad, presegla izpostavljenost, ki velja za
običajne vzajemne sklade, in
4.    
izjavo, da lahko imetniki enot napajalnega sklada v 30 dneh od
prejema tega obvestila od družbe za upravljanje zahtevajo odkup enot brez
plačila izstopnih stroškov.
(2) Družba za upravljanje obvestilo iz
prejšnjega odstavka posreduje imetnikom enot napajalnega sklada vsaj 30 dni
pred dnem začetka vlaganj sredstev napajalnega sklada v centralni sklad oziroma
dnem, ko bo izpostavljenost napajalnega sklada iz naslova naložbe v centralni
sklad presegla izpostavljenost iz prvega odstavka 249. člena tega zakona.
(3) Kadar se enote napajalnega sklada iz
druge države članice tržijo na območju Republike Slovenije, mora biti obvestilo
iz prvega odstavka tega člena imetnikom enot, ki so enote napajalnega sklada
pridobili na območju Republike Slovenije, posredovano v slovenskem jeziku.
Prevod obvestila mora biti skladen z izvirnikom. Za ustreznost prevoda
obvestila je odgovorna družba za upravljanje napajalnega sklada.
338. člen
(pravica do izplačila brez izstopnih
stroškov)
Imetniki enot napajalnega sklada imajo v 30
dneh od prejema obvestila iz prvega odstavka prejšnjega člena od družbe za
upravljanje pravico zahtevati izplačilo odkupne vrednosti enot brez izstopnih
stroškov.
9.5. Izmenjava informacij med centralnim in napajalnim skladom ter
njunima skrbnikoma in revizorjema
339. člen
(dogovor o izmenjavi informacij med družbama
za upravljanje centralnega in napajalnega sklada)
(1) Družbi za upravljanje centralnega in
napajalnega sklada skleneta dogovor o izmenjavi vseh informacij in dokumentov,
katerih posredovanje je potrebno, da lahko napajalni sklad in njegova družba za
upravljanje izpolnjujeta zahteve, določene v tem zakonu.
(2) Če centralni in napajalni sklad
upravlja ista družba za upravljanje, lahko dogovor iz prejšnjega odstavka
nadomestijo interna pravila.
(3) Družbi za upravljanje se dogovorita, da
se za dogovor iz prvega odstavka tega člena uporablja slovensko pravo, za spore nastale iz tega razmerja pa je pristojno
slovensko sodišče.
(4) Kadar je eden izmed skladov oblikovan v
državi članici, se družbi za upravljanje dogovorita, da se uporablja pravo
tiste države, v kateri je oblikovan napajalni sklad, ali pravo tiste države, v
kateri je oblikovan centralni sklad, za spore nastale iz tega razmerja pa je
izključno pristojno sodišče države, katere pravo se uporablja.
340. člen
(dogovor o izmenjavi informacij med skrbnikoma
centralnega in napajalnega sklada)
(1) Če imata centralni in napajalni sklad
različna skrbnika, morata skrbnika skleniti dogovor o izmenjavi informacij, ki
omogoča, da oba skrbnika izpolnjujeta zahteve, določene v tem zakonu.
(2) Za izmenjavo informacij, ki je potrebna
v obsegu, določenem s prejšnjim odstavkom, se ne uporabljajo določbe drugih
zakonov, ki bi lahko omejevale s tem zakonom določen obseg izmenjave.
(3) Skrbnika se dogovorita, da se za
dogovor iz prvega odstavka tega člena uporablja pravo iz tretjega oziroma
četrtega odstavka prejšnjega člena.
(4) Če so dogovor med družbama za
upravljanje nadomestila interna pravila, se skrbnika dogovorita, da se
uporablja pravo tiste države, v kateri je ustanovljen napajalni sklad, ali
pravo tiste države, v kateri je ustanovljen centralni sklad, za spore nastale
iz tega razmerja pa je izključno pristojno sodišče države, katere pravo se
uporablja.
341. člen
(dolžnost posredovanja informacij
skrbniku)
(1) Družba za upravljanje, ki upravlja
napajalni sklad, mora skrbniku napajalnega sklada posredovati vse informacije v
zvezi s centralnim skladom, ki jih slednji potrebuje, da lahko izpolni zahteve,
določene v tem zakonu.
(2) Če skrbnik centralnega sklada pri
izvajanju skrbniških storitev za centralni sklad ugotovi kršitev, ki bi lahko
negativno vplivala na položaj napajalnega sklada, o tem nemudoma obvesti
Agencijo ter družbo za upravljanje in skrbnika napajalnega sklada.
342. člen
(dogovor o izmenjavi informacij med
revizorjema centralnega in napajalnega sklada)
(1) Če imata centralni in napajalni sklad
različna revizorja, morata revizorja skleniti dogovor o izmenjavi informacij,
ki omogoča, da oba revizorja izpolnjujeta zahteve, določene v tem zakonu.
(2) Revizor napajalnega sklada v svojem
revizijskem poročilu:
1.    
upošteva revizijsko poročilo centralnega sklada, in
2.    
poroča o morebitnih nepravilnostih, ki so razkrite v revizijskem
poročilu centralnega sklada ter njihovem vplivu na napajalni sklad.
(3) Za izmenjavo informacij, ki je potrebna
v obsegu, določenem s prejšnjim odstavkom, se ne uporabljajo določbe drugih
zakonov, ki bi lahko omejevale s tem zakonom določen obseg izmenjave.
(4) Revizorja se dogovorita, da se za
dogovor iz prvega odstavka tega člena uporablja pravo iz tretjega oziroma
četrtega odstavka 340. člena tega zakona.
(5) Če imata napajalni in centralni sklad
različni poslovni leti, mora revizor centralnega sklada izdelati tudi
revizorjevo poročilo o računovodskih izkazih centralnega sklada za poslovno
leto napajalnega sklada.
9.6. Posebna pravila za centralne oziroma napajalne sklade in njihove
družbe za upravljanje
343. člen
(naložbe napajalnega sklada)
(1) Sredstva napajalnega sklada, ki niso
vložena v enote centralnega sklada (v nadaljnjem besedilu: preostala sredstva)
predstavljajo dodatna likvidna sredstva iz tretjega odstavka 244. člena tega
zakona.
(2) Ne glede na prejšnji odstavek lahko
napajalni sklad, če njegova pravila upravljanja tako določajo, del preostalih
sredstev naloži tudi v izvedene finančne instrumente iz 7. točke prvega
odstavka 244. člena tega zakona, pri čemer morajo biti te naložbe namenjene
izključno varovanju pred tveganji, izpostavljenosti napajalnega sklada v zvezi
z izvedenimi finančnimi instrumenti pa morajo biti v skladu z 244. in 248.
členom tega zakona.
344. člen
(izračun izpostavljenosti napajalnega
sklada)
Pri izračunu obsega izpostavljenosti
napajalnega sklada v zvezi z izvedenimi finančnimi instrumenti iz 248. člena
tega zakona se celotna izpostavljenost napajalnega sklada v zvezi z izvedenimi
finančnimi instrumenti izračuna tako, da se neposredna izpostavljenost
napajalnega sklada v zvezi z izvedenimi finančnimi instrumenti upošteva skupaj
z:
1.    
dejansko izpostavljenostjo centralnega sklada v zvezi z izvedenimi
finančnimi instrumenti v sorazmernem deležu napajalnega sklada v centralnem
skladu, ali
2.    
največjo dopustno izpostavljenostjo centralnega sklada v zvezi z
izvedenimi finančnimi instrumenti, določeno v pravilih upravljanja centralnega
sklada, v sorazmernem deležu napajalnega sklada v centralnem skladu.
345. člen
(izračun in objava čiste vrednosti
sredstev)
Družbi za upravljanje centralnega in
napajalnega sklada morata sprejeti ukrepe, s katerimi uskladita datum obračuna
in objave vrednosti enote centralnega in napajalnega sklada tako, da preprečita
morebitne zlorabe, ki bi lahko nastale zaradi časovne neusklajenosti teh
datumov.
346. člen
(zaustavitev odkupa enot)
(1) Če centralni sklad na lastno iniciativo
ali na zahtevo pristojnega nadzornega organa začasno ustavi prodajo oziroma
odkup svojih enot, lahko prodajo oziroma odkup svojih enot začasno ustavi tudi
napajalni sklad.
(2) Zaustavitev prodaje oziroma odkupa enot
napajalnega sklada lahko traja največ toliko časa kot traja zaustavitev prodaje
oziroma odkupa enot centralnega sklada.
347. člen
(obveščanje o prvem vplačilu posameznega napajalnega
sklada)
(1) Družba za upravljanje, ki upravlja
centralni sklad, za katerega je pridobila dovoljenje Agencije za upravljanje
vzajemnega sklada, mora Agencijo obveščati o posameznih napajalnih skladih tega
centralnega sklada.
(2) Družba za upravljanje Agencijo o
napajalnem skladu centralnega sklada obvesti takoj, ko centralni sklad prejeme
prvo vplačilo s strani tega napajalnega sklada.
(3) Če je napajalni sklad, ki je predmet
obvestila, UCITS napajalni sklad in je oblikovan oziroma ima sedež v drugi
državi članici, Agencija obvestilo iz prejšnjega odstavka posreduje pristojnemu
nadzornemu organu tega napajalnega sklada.
348. člen
(prepoved vstopnih in izstopnih stroškov)
Družba za upravljanje centralnega sklada
napajalnemu skladu ne sme zaračunavati stroškov vpisovanja oziroma vplačevanja
ter odkupa oziroma izplačil enot (vstopnih in izstopnih stroškov).
349. člen
(vplačilo prejemkov zaradi naložbe v
premoženje napajalnega sklada)
Če družba za upravljanje, ki upravlja
napajalni sklad, ali oseba, ki deluje v njenem imenu in za njen račun, v zvezi
z vplačilom sredstev napajalnega sklada v centralni sklad prejme provizijo ali
drug denarni prejemek, ga nemudoma vplača v premoženje napajalnega sklada.
Takšno vplačilo povečuje sredstva ostalih imetnikov enot napajalnega sklada.
350. člen
(dolžnost zagotovitve dostopa do
informacij)
Družba za upravljanje centralnega sklada
zagotovi, da so družbi za upravljanje napajalnega sklada ter Agenciji, skrbniku
in revizorju napajalnega sklada v najkrajšem možnem času dostopne vse
informacije in podatki, ki jih navedene osebe lahko zahtevajo na podlagi tega
zakona, na njegovi podlagi izdanih podzakonskih predpisov in pravil upravljanja
centralnega in napajalnega sklada.
351. člen
(spremljanje kakovosti upravljanja
centralnega sklada)
(1) Družba za upravljanje, ki upravlja
napajalni sklad, spremlja ustreznost upravljanja in poslovanja centralnega
sklada.
(2) Mnenje o ustreznosti upravljanja in
poslovanja centralnega sklada iz prejšnjega odstavka družba za upravljanje
izoblikuje na podlagi informacij, ki jih pridobi od družbe za upravljanje
centralnega sklada, njenega skrbnika in revizorja, razen če obstaja upravičen
dvom o točnosti in natančnosti teh informacij.
352. člen
(posredovanje obvestila o izrečenem
nadzornem ukrepu)
Agencija družbo za upravljanje napajalnega
sklada oziroma, kadar je to smiselno, skrbnika oziroma revizorja napajalnega
sklada, obvesti o vsakem nadzornem ukrepu, ki ga je izrekla v zvezi s poslovanjem
centralnega sklada.
353. člen
(posebnosti glede trženja enot UCITS
centralnega sklada)
(1) Za UCITS centralni sklad države
članice, ki na območju Republike Slovenije javno ne zbira sredstev pravnih in
fizičnih oseb, temveč ima na območju Republike Slovenije izključno enega ali
več UCITS napajalnih skladov, se ne uporablja 4.1.2. pododdelek tega zakona in
443. člen tega zakona.
(2) Če v centralni sklad vplačujeta najmanj
dva napajalna sklada, se družba za upravljanje centralnega sklada lahko odloči,
da drugi javnosti, ne glede na prvi odstavek 6. člena tega zakona, ne vrši
prodaje enot centralnega sklada.
9.7. Prospekt ter letno in polletno poročilo napajalnega sklada
354. člen
(prospekt napajalnega sklada)
Prospekt napajalnega sklada poleg obveznih
vsebin iz 203. člena tega zakona vsebuje tudi:
1.    
navedbo, da gre za napajalni sklad, ki nalaga najmanj 85 odstotkov
svojih sredstev v centralni sklad in navedbo imena centralnega sklada;
2.    
naložbeni cilj in naložbeno politiko napajalnega sklada z oceno tveganj,
povezanih z naložbo v enote centralnega sklada;
3.    
navedbo ali sta donosnosti napajalnega in centralnega sklada enaki in če
nista, navedbo razlogov do kakšne mere se razlikujeta in zakaj;
4.    
opis kam so naložena preostala sredstva napajalnega sklada iz 343. člena
tega zakona;
5.    
kratek in jasen opis lastnosti centralnega sklada, vključno z navedbo
njegove oblike, naložbenega cilja in naložbene politike ter z njima povezanih
tveganj;
6.    
navedbo mesta in načina dostopa do prospekta centralnega sklada in
navedba dodatnih informacij o centralnem skladu;
7.    
povzetek dogovora oziroma internih pravil iz 339. člena tega zakona z
navedbo, kje oziroma kako je mogoče pridobiti dodatne informacije o tem
dogovoru;
8.    
opis vseh provizij oziroma stroškov, ki jih napajalni sklad plačuje
centralnemu skladu, na podlagi naložb v enote centralnega sklada, ter navedbo
podatka o skupnih stroških napajalnega in centralnega sklada;
9.    
opis davčnih posledic naložbe napajalnega sklada v enote centralnega
sklada.
355. člen
(letno in polletno poročilo napajalnega
sklada)
(1) Letno poročilo napajalnega sklada poleg
podatkov, ki jih mora vsebovati letno poročilo vzajemnega sklada, vsebuje tudi
prikaz skupnih stroškov napajalnega in centralnega sklada.
(2) Letno in polletno poročilo napajalnega
sklada vsebujeta tudi navedbo mesta in načina dostopa do letnega in polletnega
poročila centralnega sklada.
9.8. Vpliv likvidacije, združitve ali delitve centralnega sklada na
napajalni sklad
356. člen
(likvidacija centralnega sklada)
(1) Pri likvidaciji centralnega sklada mora
družba za upravljanje, ki upravlja napajalni sklad, nemudoma pričeti s
postopkom likvidacije napajalnega sklada.
(2) Prejšnji odstavek se ne uporablja v
primeru, če Agencija družbi za upravljanje, ki upravlja napajalni sklad v
skladu oddelkom 9.3. tega zakona izda soglasje k:
1.    
spremembi pravil upravljanja napajalnega sklada, na podlagi katere bo
napajalni sklad lahko investiral najmanj 85 odstotkov svojih sredstev v enote drugega
centralnega sklada, ali
2.    
spremembi pravil upravljanja napajalnega sklada, na podlagi katere se
napajalni sklad preoblikuje v UCITS sklad.
(3) Družba za upravljanje, ki upravlja
napajalni sklad, zahtevo za izdajo soglasja iz prejšnjega odstavka oziroma
obvestilo o nameravani likvidaciji napajalnega sklada predloži Agenciji v dveh
mesecih od dneva, ko je prejela obvestilo o nameravani likvidaciji centralnega
sklada. Če je družba za upravljanje, ki upravlja napajalni sklad, prejela
obvestilo o nameravani likvidaciji centralnega sklada več kot pet mesecev pred
začetkom likvidacije, predloži Agenciji zahtevo ali obvestilo iz prejšnjega
stavka najkasneje tri mesece pred tem datumom.
(4) Družba za upravljanje, ki upravlja
napajalni sklad, o nameravani likvidaciji napajalnega sklada iz prvega odstavka
tega člena nemudoma obvesti vse imetnike enot napajalnega sklada.
(5) Likvidacija centralnega sklada se lahko
opravi po izteku treh mesecev po tem, ko je družba za upravljanje centralnega
sklada o nameravani likvidaciji obvestila:
1.    
vse imetnike enot centralnega sklada, in
2.    
vse organe, pristojne za nadzor napajalnih skladov.
357. člen
(združitev centralnega sklada z drugim
odprtim investicijskim skladom)
(1) Pri združitvi centralnega sklada z
drugim odprtim investicijskim skladom družba za upravljanje nemudoma prične s
postopkom likvidacije napajalnega sklada.
(2) Prejšnji odstavek se ne uporablja, če
Agencija družbi za upravljanje, ki upravlja napajalni sklad v skladu z oddelkom
9.3. tega zakona, izda soglasje k:
1.    
spremembi pravil upravljanja napajalnega sklada, na podlagi katere bo
napajalni sklad lahko investiral najmanj 85 odstotkov svojih sredstev v
enote novega centralnega sklada, ki nastane s pripojitvijo ali spojitvijo
centralnega sklada z drugim skladom,
2.    
spremembi pravil upravljanja napajalnega sklada, na podlagi katere bo
napajalni sklad lahko investiral najmanj 85 odstotkov svojih sredstev
enote drugega centralnega sklada, ali
3.    
spremembi pravil upravljanja napajalnega sklada, na podlagi katere se
napajalni sklad preoblikuje v UCITS sklad.
(3) Centralni sklad se lahko združi z
drugim skladom šele, ko preteče 60 dni od dneva, ko je centralni sklad v skladu
z 285. členom tega zakona obvestil imetnike svojih enot in pristojne nadzorne
organe matičnih držav članic svojih napajalnih skladov o nameravani združitvi.
(4) V roku iz prejšnjega odstavka mora
centralni sklad na zahtevo napajalnega sklada odkupiti svoje enote, pri čemer
mora biti višina izstopnih stroškov skladna s 348. členom tega zakona.
(5) Prejšnji odstavek se ne uporablja, če
Agencija izda družbi za upravljanje napajalnega sklada dovoljenje v skladu s 1.
točko drugega odstavka tega člena.
(6) Družba za upravljanje zahtevo za izdajo
soglasja iz drugega odstavka tega člena oziroma obvestilo o nameravani
likvidaciji napajalnega sklada predloži Agenciji v enem mesecu od dneva, ko je
prejela obvestilo o nameravani združitvi centralnega sklada z drugim skladom.
Če je družba za upravljanje napajalnega sklada prejela obvestilo o nameravani
združitvi centralnega sklada z drugim skladom oziroma podatke iz 285. člena
tega zakona več kot štiri mesece pred nameravanim dnevom izvedbe združitve,
predloži Agenciji zahtevo ali obvestilo iz prejšnjega stavka najkasneje tri
mesece pred tem datumom.
(7) Družba za upravljanje, ki upravlja
napajalni sklad, o nameravani likvidaciji napajalnega sklada iz prvega odstavka
tega člena nemudoma obvesti vse imetnike enot napajalnega sklada.
9.9. Vložitev premoženja napajalnega sklada v centralni sklad države
članice
358. člen
(uporaba določb tega zakona o vložitvi
premoženja napajalnega sklada v centralni sklad države članice)
(1) Če v tem oddelku ni določeno drugače,
se za vložitev premoženja napajalnega sklada v centralni sklad države članice
smiselno uporabljajo določbe tega zakona, ki veljajo za vložitev premoženja
napajalnega sklada v centralni sklad, oblikovan kot vzajemni sklad po tem
zakonu.
(2) Pri smiselni uporabi določb prejšnjega
odstavka se namesto besed »centralni sklad« uporablja besedilo »centralni sklad
države članice«.
(3) Pri smiselni uporabi določb prvega
odstavka tega člena se namesto besede »Agencija«, kadar je le ta uporabljen v
pomenu nadzornega organa centralnega sklada, uporablja besedilo »nadzorni organ
centralnega sklada države članice«.
359. člen
(delitev centralnega sklada države
članice)
Pri delitvi centralnega sklada na dva ali
več skladov, se za napajalni sklad uporabljajo določbe 357. člena tega zakona.
360. člen
(posredovanje obvestila o izrečenem
nadzornem ukrepu)
Agencija družbo za upravljanje napajalnega
sklada obvesti o vsakem obvestilu nadzornega organa države članice, da je
slednji centralnemu skladu države članice izrekel nadzorni ukrep.
9.10. Vložitev premoženja napajalnega sklada države članice v centralni
sklad, oblikovan kot vzajemni sklad po tem zakonu
361. člen
(uporaba določb tega zakona o vložitvi
premoženja napajalnega sklada države članice v centralni sklad)
(1) Za centralni sklad, v katerega je
naloženo premoženje napajalnega sklada države članice, se smiselno uporabljajo
določbe tega zakona, ki urejajo delovanje centralnega sklada, v katerega je
naloženo premoženje napajalnega sklada.
(2) Pri smiselni uporabi določb tega zakona
v skladu s prejšnjim odstavkom se namesto besed »napajalni sklad« uporablja
besedilo »napajalni sklad države članice«.
362. člen
(obveščanje centralnega sklada in izdaja
potrdila centralnemu skladu)
Agencija na zahtevo centralnega sklada izda
potrdilo, da centralni sklad izpolnjuje pogoje iz drugega odstavka
330. člena tega zakona
363. člen
(dolžnost zagotovitve dostopa do
informacij)
Družba za upravljanje centralnega sklada
zagotovi, da so nadzornemu organu, družbi za upravljanje, skrbniku in revizorju
napajalnega sklada države članice takoj dostopne vse informacije in podatki, ki
jih navedene osebe lahko zahtevajo na podlagi tega zakona, predpisov, izdanih
na njegovi podlagi, in pravilih upravljanja napajalnega sklada.
364. člen
(posredovanje obvestila o izrečenem
nadzornem ukrepu)
Agencija mora nadzorni organ napajalnega
sklada države članice obvestiti o vsakem nadzornem ukrepu, ki ga je izrekla v
zvezi s poslovanjem centralnega sklada.
9.11. Akti agencije
365. člen
(akti o centralnem in napajalnem skladu)
(1) Agencija natančneje predpiše:
1.    
način posredovanja obvestila iz prvega odstavka 337. člena tega zakona
imetnikom investicijskih kuponov;
2.    
vsebino dogovora oziroma internih pravil iz prvega oziroma drugega
odstavka 339. člena tega zakona;
3.    
vsebino dogovora o izmenjavi informacij med skrbnikoma iz prvega
odstavka 340. člena tega zakona;
4.    
kršitve centralnega sklada, za katere velja, da negativno vplivajo na
položaj napajalnega sklada in mora o njih skrbnik centralnega sklada, v skladu
z drugim odstavkom 341. člena tega zakona, nemudoma obvestiti Agencijo;
5.    
na podlagi predhodnega soglasja Slovenskega inštituta za revizijo
vsebino dogovora o izmenjavi informacij med revizorjema iz prvega odstavka 342.
člena tega zakona;
6.    
postopek in izdajo soglasja v skladu z drugim odstavkom 356. ali drugim
odstavkom 357. člena tega zakona.
(2) Agencija lahko natančneje predpiše
ukrepe iz 345. člena tega zakona glede uskladitve datuma obračuna in objave
čiste vrednosti sredstev.
10. NE-UCITS SKLADI
10.1. Skupne določbe
10.1.1. Opredelitev ne-UCITS skladov
366. člen
(splošne določbe glede ne-UCITS skladov)
(1) Ta oddelek vsebuje določbe, ki veljajo
za poslovanje ne-UCITS sklada, ne glede na njegovo obliko.
(2) V Republiki Sloveniji sta obliki
ne-UCITS sklada alternativni sklad in investicijska družba.
(3) Ne-UCITS sklade, oblikovane po tem
zakonu, lahko upravlja samo družba za upravljanje iz 13. člena tega zakona, ki
je pridobila dovoljenje za opravljanje storitev upravljanja investicijskih
skladov, skladno s katerim lahko upravlja ne-UCITS sklade.
10.1.2. Dopustne naložbe in druga sredstva ne-UCITS sklada
367. člen
(vrste dopustnih naložb in drugih
sredstev)
(1) Če ni v tem členu določeno drugače,
lahko ne-UCITS sklad nalaga samo v vrste naložb iz prvega odstavka 244. člena
tega zakona, če tako določajo njegova pravila upravljanja oziroma statut.
(2) Poleg enot ciljnih skladov, ki
izpolnjujejo pogoje in merila iz 5. točke prvega odstavka 244. člena tega
zakona, ima lahko ne-UCITS sklad sredstva naložena tudi v druge kolektivne
naložbene podjeme, ki izpolnjujejo naslednje pogoje:
1.    
sredstva so upravljana v skladu z načelom razpršitve tveganj;
2.    
imajo sami največ 15 odstotkov sredstev naloženih v enote drugih
kolektivnih naložbenih podjemov;
3.    
omogočajo odkup oziroma izplačilo vloženih sredstev po ceni, ki se
izračuna na podlagi čiste vrednosti sredstev kolektivnega naložbenega podjema v
rokih in na način, kot ga določajo pravila upravljanja, statut oziroma drug
podoben dokument kolektivnega naložbenega podjema.
(3) Poleg denarnih depozitov, ki
izpolnjujejo pogoje in merila iz 6. točke prvega odstavka 244. člena tega
zakona, ima lahko ne-UCITS sklad sredstva naložena tudi v denarne depozite
daljše ročnosti, ki izpolnjujejo pogoje, ki jih določi Agencija v aktu iz 372.
člena tega zakona.
(4) Ne glede na prvi odstavek tega člena
ima lahko ne-UCITS sklad največ 30 odstotkov sredstev
naloženih tudi v druge prenosljive vrednostne papirje in instrumente denarnega
trga, ki izpolnjujejo pogoje, ki jih določi Agencija v aktu iz 372. člena tega
zakona.
(5) Poleg naložb iz prvega, drugega in
tretjega odstavka tega člena ima lahko ne-UCITS sklad največ 20 odstotkov
sredstev naloženih tudi v plemenite kovine oziroma certifikate, ki jih
predstavljajo.
(6) Ne-UCITS sklad ima lahko dodatna likvidna
sredstva, ki morajo izpolnjevati pogoje, ki jih določi Agencija v aktu iz 251.
člena tega zakona.
(7) Ne-UCITS sklad ima lahko sredstva v
obliki terjatev, ki nastajajo pri njegovem normalnem poslovanju, pri čemer mora
družba za upravljanje zagotoviti, da se terjatve izterjujejo v običajnih rokih,
ki veljajo za takojšnjo (sočasno) izpolnitev obveznosti.
368. člen
(dopustna izpostavljenost do posamezne
osebe)
(1) Ne-UCITS sklad mora zagotavljati
primerno razpršenost naložb.
(2) Ne-UCITS sklad ima lahko največ 20
odstotkov sredstev naloženih v prenosljive vrednostne papirje ali instrumente
denarnega trga iz 244. člena tega zakona, izdane s strani posamezne osebe.
(3) Ne-UCITS sklad ima lahko največ 20
odstotkov sredstev naloženih v denarne depozite pri isti kreditni instituciji.
(4) Izpostavljenost ne-UCITS sklada do
posamezne osebe, nasprotne stranke pri poslih z izvedenimi finančnimi
instrumenti, sklenjenih na trgu institucionalnih vlagateljev, lahko znaša
največ:
-      
10 odstotkov njegovih sredstev, če je nasprotna stranka kreditna
institucija iz 6. točke prvega odstavka 244. člena, ali
-      
5 odstotkov njegovih sredstev v drugih primerih.
(5) Ne glede na omejitve iz drugega do
četrtega odstavka tega člena ne-UCITS sklad ne sme biti izpostavljen do
posamezne osebe oziroma imeti v njej naloženih več kot 20 odstotkov
sredstev pri kombinacijah naslednjih naložb oziroma poslov:
1.    
naložb v prenosljive vrednostne papirje ali instrumente denarnega trga
iz 244. člena tega zakona, ki jih je izdala,
2.    
depozitov pri njej, ali
3.    
izpostavljenosti zaradi poslov z izvedenimi finančnimi instrumenti,
sklenjenih na trgu institucionalnih vlagateljev, v katerih ta oseba nastopa kot
nasprotna stranka.
(6) Ne glede na omejitev iz drugega
odstavka tega člena ima lahko ne-UCITS sklad naloženih največ 35 odstotkov
sredstev v prenosljive vrednostne papirje ali instrumente denarnega trga
posamezne osebe, če jih je izdala ali zanje jamči Republika Slovenija, njena
lokalna ali regionalna skupnost, država članica, njena lokalna ali regionalna
skupnost, tretja država ali javna mednarodna organizacija, ki ji pripada vsaj
ena država članica.
(7) Ne glede na omejitev iz drugega
odstavka tega člena ima lahko ne-UCITS sklad največ 25 odstotkov sredstev
naloženih v obveznice, ki jih izda posamezna kreditna institucija s sedežem ali
podružnico v Republiki Sloveniji ali državi članici, če je ta kreditna
institucija zaradi zaščite interesov imetnikov obveznic skladno s posebnim
zakonom predmet posebnega javnega nadzora. Sredstva, pridobljena z izdajo
obveznic, smejo biti skladno s posebnim zakonom vložena le v premoženje, ki bo
v vsem času do dospetja omogočalo poravnavanje obveznosti iz obveznic in ki bo
v primeru nezmožnosti izpolnitve obveznosti prednostno uporabljeno za poplačilo
glavnice in natečenih obresti obveznic.
(8) Če ima ne-UCITS sklad naloženih več kot
5 odstotkov sredstev v obveznice, ki jih je izdala kreditna institucija iz
prejšnjega odstavka, lahko naložbe v obveznice vseh takšnih kreditnih
institucij skupaj dosežejo največ 80-odstotkov njegovih sredstev.
(9) Omejitev iz tega člena ni dovoljeno
kombinirati, zato naložbe ne-UCITS sklada v vrednostne papirje ali instrumente
denarnega trga, izdane s strani posamezne osebe, v depozite pri njej in
izvedene finančne instrumente, ki jih je kreirala, ne smejo skupaj preseči 35
odstotkov njegovih sredstev.
369. člen
(dopustna izpostavljenost do oseb,
vključenih v skupino in do posebnih kategorij oseb)
(1) Pri izračunu izpostavljenosti ne-UCITS
sklada se za eno posamezno osebo štejejo tudi dve ali več oseb, ki so med seboj
povezane, tako da za ne-UCITS sklad predstavljajo eno samo tveganje. To zlasti
velja za osebe, ki so vključene v skupino oziroma so v razmerju tesne
povezanosti in morajo pripraviti konsolidirane izkaze poslovanja v skladu z
ZGD-1, Slovenskimi računovodskimi standardi oziroma priznanimi mednarodnimi
računovodskimi standardi.
(2) V zvezi z izpostavljenostjo ne-UCITS
sklada do posebnih kategorij oseb se smiselno uporabljajo določbe tega zakona
in na njegovi podlagi izdani predpisi, ki veljajo za vzajemni sklad.
370. člen
(izpostavljenosti v zvezi z izvedenimi
finančnimi instrumenti)
V zvezi z izpostavljenostjo ne-UCITS sklada
do izvedenih finančnih instrumentov se smiselno uporabljajo določbe tega zakona
in na njegovi podlagi izdani predpisi, ki veljajo za vzajemni sklad.
371. člen
(izpostavljenosti v zvezi z enotami
ciljnih skladov in enotami drugih kolektivnih naložbenih podjemov)
(1) Ne-UCITS sklad ima lahko največ 20
odstotkov sredstev naloženih v enote posameznega ciljnega sklada iz 5. točke
prvega odstavka 244. člena tega zakona.
(2) Naložbe ne-UCITS sklada v enote ciljnih
skladov, katerih poslovanje ni usklajeno s tem zakonom v delu, ki prenaša
Direktivo 2009/65/ES oziroma predpisi držav članic, sprejetimi zaradi prenosa
Direktive 2009/65/ES, ne smejo skupaj preseči 35 odstotkov njegovih sredstev.
(3) Naložbe ne-UCITS sklada v enote drugih
kolektivnih naložbenih podjemov iz drugega odstavka 367. člena tega zakona ne
smejo skupaj preseči 20 odstotkov njegovih sredstev.
(4) Ne-UCITS sklad ima lahko sredstva
naložena v enote ciljnih skladov, ki jih upravlja ista družba za upravljanje,
neposredno ali na podlagi pooblastila druge osebe, ali v enote ciljnih skladov,
ki jih upravlja druga oseba, s katero je družba za upravljanje v razmerju tesne
povezanosti, če je to izrecno opredeljeno v njegovih pravilih upravljanja,
vendar le pod pogojem, da družba za upravljanje ali oseba, s katero je družba
za upravljanje v razmerju tesne povezanosti, za te naložbe alternativnemu
skladu ne zaračuna vstopnih in izstopnih stroškov.
(5) Prospekt ne-UCITS sklada, ki ima
oziroma bo imel pomemben delež sredstev v enotah ciljnih skladov oziroma bo
imel sredstva naložena v enote drugih kolektivnih naložbenih podjemov iz
drugega odstavka 367. člena tega zakona, mora opredeliti največji obseg
provizij za upravljanje ciljnega sklada in drugega kolektivnega naložbenega
podjema, ki je še sprejemljiv za nalaganje ne-UCITS sklada v enote ciljnega
sklada oziroma kolektivnega naložbenega podjema. V letnem poročilu ne-UCITS sklada
mora biti naveden najvišji skupen odstotek provizije za njegovo upravljanje in
provizije za upravljanje ciljnega sklada oziroma drugega kolektivnega
naložbenega podjema, dosežen v poslovnem letu ne-UCITS sklada.
(6) Sredstev ciljnega sklada in drugega kolektivnega
naložbenega podjema ni treba vključiti v izračun izpostavljenosti ne-UCITS
sklada do posameznih oseb iz 245., 246., 368. in 369. člena tega zakona.
372. člen
(akt o naložbenih in drugih pravilih
poslovanja ne-UCITS sklada)
Agencija v zvezi z naložbami in drugimi
sredstvi ne-UCITS sklada v aktu iz 251. člena tega zakona podrobneje opredeli
merila, ki veljajo izključno za ne-UCITS sklad.
10.1.3. Provizije in stroški
373. člen
(provizija za upravljanje)
(1) Družba za upravljanje je za opravljanje
storitev upravljanja ne-UCITS sklada upravičena do provizije za upravljanje v
višini, določeni v pravilih upravljanja oziroma statutu ne-UCITS sklada.
(2) Provizija za upravljanje je lahko
izražena v odstotku od povprečne letne čiste vrednosti sredstev ne-UCITS sklada
ali na kakšen drug jasen, pregleden in nedvoumen način, obrazložen v pravilih
upravljanja oziroma statutu ne-UCITS sklada.
(3) Provizija za upravljanje se družbi za
upravljanje izplačuje iz sredstev ne-UCITS sklada za obdobja in v rokih,
določenih v pravilih upravljanja oziroma statutu ne-UCITS sklada.
374. člen
(stroški poslovanja ne-UCITS sklada)
(1) Poleg provizije za upravljanje je
družba za upravljanje iz sredstev ne-UCITS sklada upravičena izvršiti plačila
samo za tiste vrste stroškov v zvezi z upravljanjem ne-UCITS sklada, ki so
določeni v pravilih upravljanja oziroma statutu ne-UCITS sklada.
(2) Pravila upravljanja oziroma statut
ne-UCITS sklada lahko določijo, da je družba za upravljanje iz sredstev
ne-UCITS sklada poleg plačila provizije za upravljanje upravičena izvršiti tudi
plačila provizije in plačila za vse oziroma posamezne od naslednjih vrst
stroškov, ki nastanejo pri poslovanju ne-UCITS sklada:
1.    
stroškov, povezanih s pridobitvijo in odsvojitvijo premoženja ne-UCITS
sklada, kot so provizije in stroški borznih posrednikov, upravljavcev
organiziranih trgov in večstranskih sistemov trgovanja, upravljavcev
poravnalnih sistemov oziroma klirinškodepotnih družb, stroškov vstopanja na
organizirane trge ter proporcionalnega dela stroškov provizij in drugih
stroškov svetovalnih družb, povezanih s skupnim nastopom družbe za upravljanje
z drugimi prodajalci pri prodaji sredstev ne-UCITS sklada z namenom doseči
izvedbo posla za račun ne-UCITS sklada ugodneje, kot bi jo bilo mogoče doseči
brez skupnega nastopa;
2.    
stroškov plačilnega prometa, razen če je do njihove povrnitve upravičen
skrbnik;
3.    
stroškov revidiranja letnega poročila ne-UCITS sklada in stroškov
zunanjih strokovnjakov, povezanih s pripravo in revidiranjem letnega poročila;
4.    
stroškov obveščanja imetnikov enot ne-UCITS sklada po tem zakonu in
drugih predpisih, ki zahtevajo obveščanje imetnikov enot ne-UCITS sklada;
5.    
stroškov uveljavljanja pravic iz finančnih instrumentov, ki so v lasti
ne-UCITS sklada, za račun ne-UCITS sklada;
6.    
stroškov v zvezi s postopki iz tretjega odstavka 178. člena in drugega
odstavka 179. člena tega zakona;
7.    
davkov in drugih obveznih dajatev v zvezi s premoženjem ne-UCITS sklada
oziroma s prometom s tem premoženjem;
8.    
stroškov skrbniških storitev skrbnika;
9.    
stroškov obresti in drugih stroškov zadolževanja za posojila, ki jih v
skladu s tem zakonom družba za upravljanje najema za račun ne-UCITS sklada;
10.  stroškov
v zvezi z razdelitvijo čistega dobička oziroma prihodkov ne-UCITS sklada.
(3) Družba za upravljanje posreduje za
plačilo stroškov iz prejšnjega odstavka nalog za izplačilo iz sredstev ne-UCITS
sklada skrbniku, ki izvrši nalog.
375. člen
(drugi stroški, do povrnitve katerih je v
breme posameznega imetnika enote ne-UCITS sklada upravičena družba za
upravljanje)
Pravila upravljanja oziroma statut ne-UCITS
sklada lahko določa, da je družba za upravljanje v breme posameznega imetnika
enote ne-UCITS sklada upravičena do povračila administrativnih stroškov, ki
družbi za upravljanje nastanejo v zvezi:
1.    
s prenosom enot ne-UCITS sklada na podlagi pravnomočnega sklepa o
dedovanju;
2.    
z vpisom oziroma izbrisom pravic tretjih oseb na enotah ne-UCITS sklada
oziroma terjatvah iz enot ne-UCITS sklada, ali
3.    
s posredovanjem izpisa stanja enot ne-UCITS sklada na zahtevo
vlagatelja.
376. člen
(celotni stroški poslovanja ne-UCITS
sklada)
Družba za upravljanje mora v zvezi s
poslovanjem ne-UCITS sklada izračunavati in objavljati celotne stroške
poslovanja ne-UCITS sklada, ki se izračunajo v skladu z aktom iz tretjega
odstavka 256. člena tega zakona.
10.2. Alternativni sklad
10.2.1. Opredelitev alternativnega sklada
377. člen
(smiselna uporaba)
Glede alternativnega sklada se smiselno
uporabljajo določbe 7.2. oddelka tega zakona, razen če je v tem pododdelku
določeno drugače.
378. člen
(alternativni sklad kot ločeno premoženje)
(1) Alternativni sklad je premoženje, ki je
ločeno od premoženja družbe za upravljanje, ki upravlja ta sklad, in od drugega
premoženja v upravljanju družbe za upravljanje.
(2) Vlagatelj postane z vplačilom v
alternativni sklad imetnik investicijskega kupona alternativnega sklada. Glede
pravic, ki jih daje imetniku investicijski kupon alternativnega sklada, se
smiselno uporablja prvi odstavek 234. člena tega zakona.
(3) Alternativni sklad ni pravna oseba.
379. člen
(ime alternativnega sklada)
(1) Ime alternativnega sklada mora
vsebovati označbo, da gre za alternativni sklad.
(2) Razen v dokumentih alternativnega
sklada, obveznih poročilih in obveznih objavah po tem zakonu ter v primerih, ko
to določa drug zakon, lahko alternativni sklad uporablja skrajšano ime, brez
označbe, da gre za alternativni sklad.
(3) Kadar se ime alternativnega sklada
uporablja v prevodu v tuji jezik, so lahko tudi sestavine imena iz tega člena
prevedene v ta jezik.
380. člen
(obračunsko obdobje za izračun čiste
vrednosti sredstev)
Obračunsko obdobje za izračun čiste
vrednosti sredstev alternativnega sklada ne sme biti krajše kot sedem dni in ne
daljše od 12 mesecev.
10.2.2. Investicijski kuponi alternativnega sklada
381. člen
(smiselna uporaba)
Glede investicijskega kupona alternativnega
sklada se smiselno uporablja 7.3. oddelek tega zakona, razen če je v tem
pododdelku določeno drugače.
382. člen
(vplačilo investicijskega kupona)
(1) Investicijski kupon alternativnega
sklada se lahko vplača samo v denarju.
(2) Če pravila upravljanja alternativnega
sklada tako določajo, se ne glede na prejšnji odstavek investicijski kupon
alternativnega sklada lahko vplača tudi s prenosljivimi vrednostnimi papirji iz
1. do 3. točke prvega odstavka 244. člena tega zakona, ki so dovoljena naložba
alternativnega sklada.
(3) Agencija podrobneje predpiše pogoje in
omejitve vplačil s prenosljivimi vrednostnimi papirji iz prejšnjega odstavka.
(4) Znesek prvega vplačila v alternativni
sklad ne sme biti nižji od 100.000 eurov.
(5) Vlagatelj vplača nakupno vrednost
investicijskega kupona z nakazilom na posebni denarni račun alternativnega
sklada oziroma izvede vplačilo prenosljivega vrednostnega papirja iz 1. do 3.
točke prvega odstavka 244. člena tega zakona, kot je določeno s pravili upravljanja
alternativnega sklada.
383. člen
(izplačilo odkupne vrednosti
investicijskega kupona)
(1) Alternativni sklad mora odkupiti
investicijske kupone na zahtevo katerega koli imetnika investicijskih kuponov.
(2) Družba za upravljanje imetniku izplača
odkupno vrednost investicijskega kupona alternativnega sklada najkasneje do
zadnjega delovnega dne prvega naslednjega obračunskega obdobja za izračun
vrednosti enote premoženja.
(3) Pravila upravljanja alternativnega
sklada lahko določijo tudi krajše obdobje izplačila odkupne vrednosti
investicijskega kupona alternativnega sklada.
(4) Pravila upravljanja alternativnega
sklada lahko določijo tudi obvezo imetnikom investicijskih kuponov po predhodni
najavi vložitve zahteve za izplačilo investicijskih kuponov alternativnega
sklada.
(5) Ob predhodnem soglasju imetnika
investicijskega kupona alternativnega sklada, se odkupna vrednost
investicijskega kupona lahko izplača tudi s prenosljivimi vrednostnimi papirji
iz sredstev alternativnega sklada v deležih, ki odražajo sestavo naložb
alternativnega sklada.
(6) Agencija podrobneje predpiše pogoje in
omejitve izplačil s prenosljivimi vrednostnimi papirji iz prejšnjega odstavka.
10.2.3. Vstopni in izstopni stroški, delitev dobička in pravila upravljanja
384. člen
(smiselna uporaba)
(1) Za vstopne in izstopne stroške
alternativnega sklada se smiselno uporabljajo prvi, peti in šesti odstavek 252.
člena tega zakona.
(2) Pravila upravljanja alternativnega
sklada morajo na jasen, pregleden in nedvoumen način določati, kako in v kakšni
višini se obračunavajo vstopni in izstopni stroški pri vplačilih v alternativni
sklad oziroma izplačilih iz njega.
385. člen
(smiselna uporaba)
Za razdelitev dobička oziroma prihodkov
alternativnega sklada se smiselno uporablja 7.6. oddelek tega zakona.
386. člen
(smiselna uporaba)
Glede pravil upravljanja alternativnega
sklada se smiselno uporablja 7.7. oddelek tega zakona, razen če je v tem
pododdelku določeno drugače.
387. člen
(vsebina pravil upravljanja alternativnega
sklada)
Poleg vsebin iz drugega odstavka 258. člena
tega zakona morajo pravila upravljanja alternativnega sklada vsebovati tudi
dodatne vsebine, ki jih predpiše Agencija.
388. člen
(spremembe pravil upravljanja)
(1) Družba za upravljanje mora za spremembo
pravil upravljanja alternativnega sklada pridobiti soglasje Agencije.
(2) Zahtevi za izdajo soglasja k spremembi
pravil upravljanja alternativnega sklada se priloži:
1.    
besedilo pravil upravljanja alternativnega sklada, iz katerega so
razvidne spremembe oziroma dopolnitve besedila, in
2.    
prečiščeno besedilo spremenjenih pravil upravljanja alternativnega
sklada.
(3) Hkrati z zahtevo za soglasje k
spremembi pravil upravljanja alternativnega sklada družba za upravljanje vloži
zahtevo za objavo spremembe prospekta, ki se nanaša na spremembo podatkov v
prospektu zaradi spremembe pravil upravljanja alternativnega sklada.
(4) O zahtevi iz prejšnjega odstavka odloči
Agencija hkrati z odločitvijo o soglasju k spremembi pravil upravljanja
alternativnega sklada.
(5) Za odločanje o zahtevi iz tretjega odstavka
tega člena se ne uporablja peti odstavek 204. člena tega zakona.
(6) Agencija izda soglasje k spremembi
pravil upravljanja alternativnega sklada, če je vsebina spremembe teh pravil v
skladu z določbami tega zakona in predpisi, izdanimi na njegovi podlagi.
(7) Pravila upravljanja alternativnega
sklada morajo določati tudi rok za uveljavitev sprememb.
(8) Družba za upravljanje po prejemu
soglasja Agencije k spremembi pravil upravljanja alternativnega sklada v osmih
dneh objavi informacijo o spremembi pravil upravljanja in v 15 dneh
imetnikom investicijskih kuponov posreduje obvestilo o teh spremembah.
(9) Agencija predpiše podrobnejšo vsebino
objave in obvestila in način objave informacije ter način posredovanja
obvestila imetnikom investicijskih kuponov iz prejšnjega odstavka.
10.2.4. Oblikovanje alternativnega sklada
389. člen
(oblikovanje alternativnega sklada)
(1) V Republiki Sloveniji lahko
alternativni sklad oblikuje samo družba za upravljanje.
(2) Družba za upravljanje oblikuje
alternativni sklad, tako da:
1.    
sprejme pravila upravljanja alternativnega sklada,
2.    
s skrbnikom sklene pogodbo o opravljanju skrbniških storitev, in
3.    
pridobi dovoljenje za upravljanje alternativnega sklada.
(3) Alternativni sklad je oblikovan, ko
družba za upravljanje pridobi dovoljenje Agencije za upravljanje alternativnega
sklada.
390. člen
(prepoved sprejemanja vplačil)
Družba za upravljanje ne sme sprejemati
vplačil investicijskih kuponov alternativnega sklada, dokler alternativni sklad
ni oblikovan.
391. člen
(zahteva za izdajo dovoljenja za
upravljanje alternativnega sklada)
(1) Zahtevi za izdajo dovoljenja za
upravljanje alternativnega sklada družba za upravljanje priloži načrt
upravljanja tveganj alternativnega sklada.
(2) Agencija lahko od družbe za upravljanje
zahteva tudi dodatne podatke, ki jih potrebuje za oceno ali družba za
upravljanje izpolnjuje pogoje, ki jih določa ta zakon oziroma predpisi, izdani
na njegovi podlagi.
392. člen
(odločanje o dovoljenju za upravljanje
alternativnega sklada)
(1) Agencija izda dovoljenje za upravljanje
alternativnega sklada, če ugotovi, da družba za upravljanje izpolnjuje pogoje
za upravljanje alternativnega sklada, na katerega se nanaša zahteva za izdajo
dovoljenja.
(2) Agencija zavrne zahtevo za izdajo
dovoljenja za upravljanje alternativnega sklada, če:
1.    
družba za upravljanje ni pridobila dovoljenja Agencije za sklenitev
pogodbe o opravljanju skrbniških storitev iz 183. člena tega zakona,
2.    
Agencija družbi za upravljanje ni dala soglasja k pravilom upravljanja
alternativnega sklada v skladu s 259. členom tega zakona,
3.    
družba za upravljanje ni pridobila dovoljenja Agencije za objavo
prospekta iz 204. člena tega zakona,
4.    
dovoljenje za opravljanje storitev upravljanja investicijskega sklada
družbi za upravljanje ne dovoljuje upravljanje takšnega tipa investicijskega
sklada, in
5.    
družba za upravljanje ne izpolnjuje drugih pogojev za upravljanje
alternativnega sklada, ki jih določa ta zakon oziroma predpisi, izdani na
njegovi podlagi.
(3) Agencija lahko zavrne zahtevo za izdajo
dovoljenja za upravljanje alternativnega sklada družbi za upravljanje tudi, če
le ta že opravlja storitve upravljanja investicijskih skladov v Republiki
Sloveniji in mu je bila zaradi kršitev določb tega zakona že izdana dokončna
odločba.
10.2.5. Prenos upravljanja in združitve alternativnih skladov
393. člen
(smiselna uporaba)
(1) Glede prenosa upravljanja
alternativnega sklada se smiselno uporablja 7.9. oddelek tega zakona.
(2) Glede združitev alternativnih skladov
se smiselno uporabljajo določbe 7.10.1. in 7.10.2. pododdelkov tega zakona.
10.2.6. Likvidacija alternativnega sklada 
394. člen
(razlog za likvidacijo alternativnega
sklada)
Likvidacija alternativnega sklada se opravi
v primerih, če:
1.    
čista vrednost sredstev alternativnega sklada v štirih mesecih od dneva,
ko je družba za upravljanje prejela odločbo Agencije o dovoljenju za
upravljanje alternativnega sklada, ne doseže 300.000 eurov;
2.    
se čista vrednost sredstev alternativnega sklada zniža pod 300.000 eurov
in v nadaljnjih 30 dneh ne doseže ponovno 300.000 eurov;
3.    
v drugih primerih, določenih v pravilih upravljanja, na podlagi sklepa
družbe za upravljanje o začetku likvidacije alternativnega sklada (likvidacija
po sklepu upravljavca).
395. člen
(likvidacija po sklepu upravljavca)
(1) Če nastopi razlog, ki je v pravilih upravljanja
določen kot razlog za začetek postopka likvidacije alternativnega sklada, lahko
družba za upravljanje sprejme sklep, da se likvidacija alternativnega sklada
opravi.
(2) V primeru iz prejšnjega odstavka družba
za upravljanje ni upravičena do povrnitve stroškov, povezanih z likvidacijo
alternativnega sklada. Prav tako od sprejetja sklepa o začetku likvidacije ni
upravičena do provizije za upravljanje.
(3) Ne glede na prejšnji odstavek je družba
za upravljanje upravičena do povrnitve stroškov, povezanih z likvidacijo
alternativnega sklada, pri likvidaciji po sklepu upravljavca zaradi poteka
časa, če je alternativni sklad oblikovan za določen čas.
396. člen
(obvestilo o nastopu razloga za začetek
likvidacije alternativnega sklada)
(1) Družba za upravljanje Agenciji
naslednji delovni dan po nastopu razloga za začetek likvidacije alternativnega
sklada poroča, da je nastopil razlog za začetek likvidacije.
(2) Družba za upravljanje v treh delovnih
dneh po nastopu razloga za začetek likvidacije alternativnega sklada objavi
informacijo o začetku likvidacije alternativnega sklada in v istem roku vsakemu
imetniku investicijskih kuponov posreduje obvestilo o začetku likvidacije
alternativnega sklada.
(3) Če družba za upravljanje ne izpolni
obveznosti iz prvega in drugega odstavka tega člena, jih mora izpolniti skrbnik
v rokih, določenih v prvem in drugem odstavku tega člena, ki tečejo od dneva,
ko je skrbnik izvedel oziroma bi moral izvedeti za opustitev družbe za
upravljanje.
(4) Skrbnik ima pravico od družbe za
upravljanje zahtevati povračilo stroškov, ki mu nastanejo zaradi izpolnitve obveznosti
iz prejšnjega odstavka.
(5) Agencija predpiše podrobnejšo vsebino
objave in obvestila iz drugega odstavka tega člena, način objave informacije
ter način posredovanja obvestila imetniku investicijskega kupona.
397. člen
(pravne posledice likvidacije
alternativnega sklada)
(1) Od nastopa razloga za začetek
likvidacije alternativnega sklada imetnik investicijskega kupona alternativnega
sklada ne more več zahtevati izplačila odkupne vrednosti investicijskega
kupona. Zahteve za izplačilo, ki jih družba za upravljanje prejme po nastopu
razloga za začetek likvidacije alternativnega sklada, nimajo pravnega učinka.
(2) Od nastopa razloga za začetek
likvidacije alternativnega sklada vlagatelji ne morejo več pristopiti k
pravilom upravljanja alternativnega sklada. Pristopne izjave, ki jih družba za
upravljanje prejme po nastopu razloga za začetek likvidacije alternativnega
sklada, nimajo pravnega učinka.
(3) Od nastopa razloga za začetek
likvidacije alternativnega sklada se lahko družbi za upravljanje izplača
dospela provizija za upravljanje alternativnega sklada samo hkrati z izplačilom
imetnikom investicijskih kuponov.
(4) Z nastopom razloga za začetek
likvidacije alternativnega sklada pridobi imetnik investicijskih kuponov
alternativnega sklada pravico do izplačila denarne likvidacijske mase v
sorazmernem deležu, ki je enak deležu števila enot premoženja alternativnega
sklada, na katere se glasijo investicijski kuponi, katerih imetnik je, in
številu vseh enot premoženja alternativnega sklada v obtoku.
398. člen
(unovčenje premoženja alternativnega
sklada in poplačilo imetnikov investicijskih kuponov)
(1) Družba za upravljanje unovči premoženje
alternativnega sklada s prodajo tega premoženja oziroma na drug primeren način.
(2) Po začetku likvidacije lahko družba za
upravljanje za račun alternativnega sklada sklepa samo posle, potrebne, da se
unovči premoženje alternativnega sklada.
(3) Družbi za upravljanje pri prodaji
premoženja alternativnega sklada ni treba upoštevati pravil o najvišjih oziroma
najnižjih dovoljenih deležih posameznih vrst naložb.
(4) Ko je unovčen tolikšen del premoženja
alternativnega sklada, da je razdelitev denarne likvidacijske mase imetnikom
investicijskih kuponov smotrna, družba za upravljanje pripravi predlog
izplačila imetnikom investicijskih kuponov.
(5) Predlog izplačila iz prejšnjega
odstavka mora pregledati in k njemu dati soglasje skrbnik.
(6) Družba za upravljanje opravi izplačilo
imetnikom investicijskih kuponov alternativnega sklada na podlagi predloga
izplačil imetnikom v treh delovnih dneh po prejemu soglasja skrbnika.
(7) Določbe četrtega do šestega odstavka
tega člena se smiselno uporabljajo tudi za kasnejša izplačila imetnikom
investicijskih kuponov.
10.3. Investicijska družba
10.3.1. Statusne določbe
10.3.1.1. Splošne določbe
399. člen
(uporaba določb drugih zakonov)
(1) Za investicijsko družbo se uporabljajo
določbe ZGD-1 o delniški družbi, če ni v tem zakonu drugače določeno.
(2) Za investicijsko družbo se uporabljajo
določbe ZTFI, ki veljajo za javno delniško družbo, če ni v tem zakonu drugače
določeno.
(3) Za investicijsko družbo se v zvezi z
izračunom čiste vrednosti sredstev smiselno uporablja tretji odstavek 231.
člena tega zakona.
400. člen
(dejavnost investicijske družbe)
Investicijska družba ne sme opravljati
nobene druge dejavnosti, razen dejavnosti nalaganja premoženja v vrednostne
papirje in druge likvidne finančne naložbe po načelih razpršitve tveganj.
401. člen
(ustanovitev investicijske družbe)
(1) Investicijska družba se lahko ustanovi
samo po postopku postopne ustanovitve delniške družbe.
(2) Investicijsko družbo kot edini
ustanovitelj ustanovi družba za upravljanje s tem, da sprejme statut in objavi
poziv javnosti za vpis in vplačilo delnic investicijske družbe.
10.3.1.2. Osnovni kapital investicijske družbe
402. člen
(osnovni kapital investicijske družbe)
Najnižji znesek osnovnega kapitala investicijske
družbe je 800.000 eurov.
403. člen
(povečanje osnovnega kapitala
investicijske družbe)
(1) Investicijska družba lahko poveča
osnovni kapital z vložki, če so izpolnjeni naslednji pogoji:
1.    
prva prodaja delnic, ki se izdajo zaradi povečanja osnovnega kapitala,
se opravi po postopku javne ponudbe, in
2.    
emisijska cena delnic je najmanj enaka knjigovodski vrednosti delnic na
dan objave poziva za vpis in vplačilo delnic, povečani za morebitne stroške v
zvezi s povečanjem osnovnega kapitala investicijske družbe, do povrnitve
katerih je upravičena družba za upravljanje.
(2) Prednostne pravice delničarjev
investicijske družbe do vpisa in vplačila novih delnic ni dovoljeno izključiti.
(3) Investicijska družba ne sme povečati
osnovnega kapitala iz sredstev družbe, če bi zaradi takega povečanja nastale
delne pravice.
(4) Investicijska družba ne sme povečati
osnovnega kapitala na podlagi določb ZGD-1 o odobrenem kapitalu oziroma o
pogojnem povečanju osnovnega kapitala.
404. člen
(dovoljenje za povečanje osnovnega
kapitala z vložki)
(1) Investicijska družba mora pred začetkom
postopka za vpis in vplačilo novih delnic na podlagi povečanja osnovnega
kapitala z vložki pridobiti dovoljenje Agencije za povečanje osnovnega kapitala
z vložki.
(2) Zahtevi za izdajo dovoljenja za
povečanje osnovnega kapitala z vložki se priloži:
1.    
zapisnik skupščine, ki je odločala o povečanju osnovnega kapitala,
2.    
besedilo poziva za vpis in vplačilo delnic.
(3) Hkrati z zahtevo za izdajo dovoljenja
za povečanje osnovnega kapitala z vložki družba za upravljanje vloži zahtevo za
objavo spremembe prospekta, ki se nanaša na povečanje osnovnega kapitala z
vložki. O zahtevi iz prejšnjega stavka odloči Agencija hkrati z odločitvijo o
dovoljenju za povečanje osnovnega kapitala z vložki.
(4) Agencija izda dovoljenje za povečanje
osnovnega kapitala z vložki, če je:
1.    
vsebina sklepa o povečanju osnovnega kapitala v skladu s prvim in drugim
odstavkom 403. člena tega zakona,
2.    
vsebina poziva za vpis in vplačilo delnic v skladu s tem zakonom in
predpisi, izdanimi na njegovi podlagi, in
3.    
izdala dovoljenje iz tretjega odstavka tega člena.
405. člen
(zmanjšanje osnovnega kapitala
investicijske družbe)
Investicijska družba lahko zmanjša osnovni
kapital na podlagi določb ZGD-1 o rednem zmanjšanju osnovnega kapitala.
10.3.1.3. Delnice investicijske družbe
406. člen
(delnice investicijske družbe)
(1) Investicijska družba lahko izda samo
imenske delnice istega razreda.
(2) Delnice investicijske družbe morajo
biti izdane v nematerializirani obliki.
(3) Delnice investicijske družbe morajo
biti prosto prenosljive.
407. člen
(postopek javne ponudbe delnic
investicijske družbe)
Za postopek javne ponudbe delnic
investicijske družbe se uporabljajo določbe 2. poglavja ZTFI o ponudbi
vrednostnih papirjev javnosti, če ni s tem zakonom drugače določeno.
408. člen
(poziv za vpis in vplačilo delnic
investicijske družbe)
(1) Družba za upravljanje mora pred
začetkom postopka za vpis in vplačilo delnic investicijske družbe objaviti
poziv javnosti za vpis in vplačilo delnic.
(2) Poziv za vpis in vplačilo delnic
investicijske družbe vsebuje pomembnejše podatke o investicijski družbi in
družbi za upravljanje ter o investicijski politiki investicijske družbe.
(3) Agencija predpiše podrobnejšo vsebino
poziva za vpis in vplačilo delnic investicijske družbe.
409. člen
(vplačilo delnic investicijske družbe)
Delnice investicijske družbe morajo biti v
celoti vplačane pred vpisom ustanovitve investicijske družbe v sodni register
oziroma pred vpisom povečanja osnovnega kapitala investicijske družbe v sodni
register.
410. člen
(izpolnitev pogojev za začetek
organiziranega trgovanja z delnicami investicijske družbe)
(1) Investicijska družba klirinškodepotni
družbi izda nalog za izdajo delnic investicijske družbe v nematerializirani
obliki v 15 dneh od dneva, ko so izpolnjeni pogoji za njihovo izdajo.
(2) Družba za upravljanje v treh delovnih
dneh po izdaji delnic investicijske družbe zagotovi izpolnitev pogojev za
začetek organiziranega trgovanja s temi delnicami.
(3) Kadar se delnice investicijske družbe
izdajo ob ustanovitvi investicijske družbe, družba za upravljanje v roku iz
prvega odstavka tega člena vloži zahtevo za uvrstitev delnic investicijske
družbe v borzno kotacijo.
411. člen
(lastne delnice investicijske družbe)
(1) Investicijska družba lahko pridobi
lastne delnice:
1.    
neodplačno, ali
2.    
odplačno, če je tržna cena delnic investicijske družbe nižja od 90
odstotkov njihove knjigovodske vrednosti, pod naslednjimi pogoji:
- 
pridobi jih na podlagi posla, sklenjenega na organiziranem trgu, na
katerem se trguje s temi delnicami, ki ni posel, izvršen na podlagi namerne
aplikacije,
- 
nakupna cena ni višja od knjigovodske vrednosti delnic, zmanjšane za vse
stroške, povezane z nakupom in pridobitvijo teh delnic,
- 
vsem delničarjem omogoči prodajo delnic pod enakimi pogoji, in
- 
so izpolnjeni pogoji, določeni v prvem in drugem stavku drugega odstavka
247. člena ZGD-1.
(2) Investicijska družba lastnih delnic ne
sme odsvojiti, temveč jih mora umakniti.
412. člen
(objava vrednosti delnice investicijske
družbe)
Družba za upravljanje hkrati z objavo tržne
cene delnice investicijske družbe objavlja tudi podatek o knjigovodski vrednosti
delnice investicijske družbe.
10.3.1.4. Statut investicijske družbe
413. člen
(vsebina statuta investicijske družbe)
(1) Statut investicijske družbe poleg
sestavin, ki jih mora vsebovati statut vsake delniške družbe, vsebuje tudi:
1.    
investicijsko politiko investicijske družbe;
2.    
višino ustanovitvenih stroškov, do povrnitve katerih je upravičena
družba za upravljanje, in način njihovega izračuna ter plačila;
3.    
višino provizije za upravljanje investicijske družbe, do katere je
upravičena družba za upravljanje, ter način izračuna, obdobja obračuna in roke
za plačilo te provizije;
4.    
vrste drugih stroškov, ki jih je družba za upravljanje upravičena
plačati iz premoženja investicijske družbe;
5.    
navedbo, ali bo družba za upravljanje za opravljanje posamezne storitve
ali posla upravljanja investicijskih skladov pooblastila osebo iz prvega
odstavka 128. člena tega zakona ter vrste in višino stroškov, do povrnitve
katerih so v razmerju do investicijske družbe upravičene te osebe;
6.    
način obveščanja delničarjev o finančnem in pravnem položaju
investicijske družbe, njenem poslovanju, zamenjavi skrbnika;
7.    
druge določbe, ki urejajo vsebino pravnega razmerja med investicijsko
družbo in družbo za upravljanje;
8.    
pogoje in način prenosa opravljanja skrbniških storitev na drugega
skrbnika in zagotavljanje zaščite delničarjev investicijske družbe v takem
primeru;
9.    
pogoje in način prenosa upravljanja investicijske družbe na drugo družbo
za upravljanje in zagotavljanje zaščite delničarjev investicijske družbe v
takem primeru.
(2) Statut za njegovo spremembo ne sme
določati strožjih pogojev, kot so za spremembo statuta delniške družbe določeni
v ZGD-1.
(3) Agencija predpiše podrobnejšo vsebino
sestavin iz prvega odstavka tega člena.
414. člen
(soglasje k statutu)
(1) Investicijska družba mora pred vpisom
ustanovitve v sodni register pridobiti soglasje Agencije k statutu.
(2) Zahtevi za izdajo soglasja k statutu se
priloži besedilo statuta.
(3) Agencija izda soglasje k statutu, če je
njegova vsebina v skladu s tem zakonom in predpisi, izdanimi na njegovi
podlagi.
415. člen
(sprememba statuta)
(1) Investicijska družba mora za spremembo
statuta pred vpisom te spremembe v sodni register pridobiti soglasje Agencije.
(2) Zahtevi za izdajo soglasja k spremembi
statuta se priloži:
1.    
zapisnik skupščine, ki je odločala o spremembah;
2.    
besedilo sprememb statuta;
3.    
notarsko overjeno prečiščeno besedilo statuta.
(3) Hkrati z zahtevo za soglasje k
spremembi statuta mora družba za upravljanje vložiti zahtevo za objavo
spremembe prospekta, ki se nanaša na spremembo podatkov v prospektu zaradi
spremembe statuta.
(4) O zahtevi iz prejšnjega odstavka odloči
Agencija hkrati z odločitvijo o soglasju k spremembi statuta.
(5) Agencija izda soglasje k spremembi
statuta, če:
1.    
je vsebina sprememb statuta v skladu s tem zakonom in predpisi, izdanimi
na njegovi podlagi, in
2.    
izda dovoljenje iz tretjega odstavka tega člena.
(6) Agencija o izdaji soglasja k spremembam
statuta odloči v 60 dneh.
10.3.1.5. Organi investicijske družbe
416. člen
(uprava investicijske družbe)
(1) Investicijska družba nima uprave.
(2) Obveznosti in pooblastila, ki jih ima
po ZGD-1 uprava delniške družbe, ima družba za upravljanje, ki upravlja
investicijsko družbo.
(3) Družba za upravljanje vodi posle
investicijske družbe in jo zastopa v vseh zadevah, razen tistih, v katerih je
za zastopanje investicijske družbe pooblaščen nadzorni svet investicijske
družbe.
417. člen
(nadzorni svet investicijske družbe)
(1) Investicijska družba mora imeti
nadzorni svet.
(2) Člani nadzornega sveta morajo imeti
ustrezno strokovno znanje in izkušnje s področja upravljanja s finančnim
premoženjem.
(3) Za člana nadzornega sveta investicijske
družbe ne more biti imenovana oseba, ki:
1.    
je imetnik kvalificiranega deleža v družbi za upravljanje ali njegov
ožji družinski član;
2.    
v naslednjih osebah opravlja funkcijo člana uprave ali člana nadzornega
sveta na podlagi pogodbe o zaposlitvi za polni delovni čas:
a)   družbi za upravljanje,
b)   pravni osebi, ki je
neposredno imetnik kvalificiranega deleža družbe za upravljanje ali obvladuje
imetnika kvalificiranega deleža družbe za upravljanje,
c)   skrbniku,
č)  pravni
osebi, ki je neposredno imetnik kvalificiranega deleža skrbnika ali obvladuje
imetnika kvalificiranega deleža skrbnika,
d)   pravni osebi, v kateri
je udeležena družba za upravljanje.
(4) Poleg pristojnosti, ki jih ima nadzorni
svet vsake delniške družbe, nadzorni svet investicijske družbe tudi zastopa
investicijsko družbo v razmerjih do družbe za upravljanje.
418. člen
(sklic skupščine investicijske družbe)
(1) Poleg uprave družbe za upravljanje lahko
skupščino investicijske družbe skliče nadzorni svet investicijske družbe in ob
pogojih, določenih z ZGD-1, tudi delničarji investicijske družbe.
(2) Delničarja pri izvrševanju glasovalnih
pravic na skupščini investicijske družbe ne more zastopati:
1.    
družba za upravljanje;
2.    
neposredni imetnik kvalificiranega deleža družbe za upravljanje oziroma
oseba, ki obvladuje imetnika kvalificiranega deleža družbe za upravljanje;
3.    
oseba, ki v pravnih osebah iz 1. oziroma 2. točke tega odstavka opravlja
funkcijo člana uprave ali člana nadzornega sveta na podlagi pogodbe o zaposlitvi
za polni delovni čas.
10.3.2. Dovoljenje za upravljanje investicijske družbe
419. člen
(dovoljenje za upravljanje investicijske
družbe)
Družba za upravljanje mora pred začetkom
postopka za vpis in vplačilo delnic investicijske družbe ob njeni ustanovitvi
pridobiti dovoljenje Agencije za upravljanje investicijske družbe.
420. člen
(zahteva za izdajo dovoljenja za
upravljanje investicijske družbe)
(1) Zahtevi za izdajo dovoljenja za
upravljanje investicijske družbe se priloži načrt upravljanja tveganj
investicijske družbe.
(2) Agencija lahko od družbe za upravljanje
zahteva tudi dodatne podatke, ki jih potrebuje za oceno ali družba za
upravljanje izpolnjuje pogoje, ki jih določa ta zakon oziroma predpisi, izdani
na njegovi podlagi.
421. člen
(odločanje o dovoljenju za upravljanje
investicijske družbe)
(1) Agencija izda dovoljenje za upravljanje
investicijske družbe, če ugotovi, da družba za upravljanje izpolnjuje pogoje za
upravljanje investicijske družbe, na katero se nanaša zahteva za izdajo
dovoljenja.
(2) Agencija zavrne zahtevo za izdajo
dovoljenja za upravljanje investicijske družbe, če:
1.    
družba za upravljanje ni pridobila dovoljenja Agencije za sklenitev
pogodbe o opravljanju skrbniških storitev iz 183. člena tega zakona za
investicijsko družbo,
2.    
družba za upravljanje ni pridobila dovoljenja Agencije za objavo
prospekta investicijske družbe,
3.    
je Agencija zavrnila zahtevo za soglasje k statutu investicijske družbe,
4.    
dovoljenje za opravljanje storitev upravljanja investicijskega sklada
družbi za upravljanje ne dovoljuje upravljanja takšnega tipa investicijskega
sklada, in
5.    
družba za upravljanje ne izpolnjuje drugih pogojev za upravljanje
investicijske družbe, določenih s tem zakonom oziroma s predpisi, izdanimi na
njegovi podlagi.
(3) Agencija lahko zavrne zahtevo za izdajo
dovoljenja za upravljanje investicijske družbe družbi za upravljanje tudi, če
le-ta že opravlja storitve upravljanja investicijskih skladov v Republiki
Sloveniji in ji je bila zaradi kršitev določb tega zakona oziroma ZISDU-1 že
izdana dokončna odločba.
10.3.3. Pravna razmerja med investicijsko družbo in družbo za upravljanje
10.3.3.1. Splošna določba
422. člen
(pogodba o upravljanju investicijske
družbe)
(1) S pogodbo o upravljanju investicijske
družbe se družba za upravljanje zaveže upravljati investicijsko družbo v skladu
s tem zakonom, s predpisi, izdanimi na njegovi podlagi, in s statutom
investicijske družbe, investicijska družba pa se zaveže družbi za upravljanje
plačevati provizijo za upravljanje v višini in rokih, določenih s statutom
investicijske družbe, in ji povrniti druge stroške v zvezi z upravljanjem
investicijske družbe, določene v statutu investicijske družbe.
(2) Pogodba o upravljanju mora biti
sklenjena v pisni obliki.
(3) Določbe pogodbe o upravljanju, ki so v
nasprotju s tem zakonom, predpisi, izdanimi na njegovi podlagi, oziroma s
statutom investicijske družbe, nimajo pravnega učinka.
(4) Pogodba o upravljanju mora biti
sklenjena za nedoločen čas.
423. člen
(odpoved pogodbe o upravljanju)
(1) Družba za upravljanje ne more
odpovedati pogodbe o upravljanju.
(2) Investicijska družba lahko odpove
pogodbo o upravljanju s trimesečnim odpovednim rokom, če statut investicijske
družbe ne določa daljšega odpovednega roka.
(3) O odpovedi pogodbe o upravljanju odloča
skupščina investicijske družbe. Sklep o odpovedi pogodbe o upravljanju je
veljavno sprejet, če zanj glasuje večina, potrebna za veljavno spremembo
statuta investicijske družbe.
(4) K predlogu sklepa iz prejšnjega
odstavka mora dati mnenje tudi skrbnik. V mnenju skrbnik delničarje opozori na
pravne posledice odpovedi pogodbe o upravljanju.
10.3.3.2. Povrnitev stroškov družbi za upravljanje
424. člen
(ustanovitveni stroški)
(1) Družba za upravljanje ima pravico do povrnitve
stroškov oglaševanja in drugih stroškov, ki so ji nastali v zvezi z
ustanovitvijo investicijske družbe oziroma v zvezi z izdajo delnic
investicijske družbe (v nadaljnjem besedilu: ustanovitveni stroški), če statut
investicijske družbe tako določa.
(2) Kadar statut investicijske družbe
določa, da ima družba za upravljanje pravico do povrnitve ustanovitvenih
stroškov, mora statut določiti tudi višino teh stroškov, ki mora biti izražena
v odstotku od skupnega zneska denarnih vplačil za delnice, izdane ob
ustanovitvi investicijske družbe.
(3) Ustanovitveni stroški iz prejšnjega
odstavka ne smejo presegati 3 odstotkov skupnega zneska denarnih vplačil za
delnice, izdane ob ustanovitvi investicijske družbe.
(4) Določbe tega člena se smiselno
uporabljajo tudi za stroške v zvezi s povečanjem osnovnega kapitala
investicijske družbe z vložki.
10.3.4. Prenos upravljanja investicijske družbe
10.3.4.1. Prenos upravljanja investicijske družbe na podlagi
pogodbe o prenosu upravljanja
425. člen
(uporaba določb tega zakona o prenosu
upravljanja investicijske družbe)
(1) Za prenos upravljanja investicijske
družbe na podlagi pogodbe o prenosu upravljanja se smiselno uporabljajo 265. do
271. člen tega zakona, če v tem členu ni določeno drugače.
(2) Pri smiselni uporabi določb iz
prejšnjega odstavka se namesto besedila 2. točke prvega odstavka 267. člena
»listine iz prvega odstavka 263. člena tega zakona« uporablja besedilo »listine
iz 420. člena tega zakona«.
(3) Zahtevi za izdajo dovoljenja za prevzem
upravljanja investicijske družbe se priloži tudi sklep nadzornega sveta
investicijske družbe, iz katerega je razvidno, da je nadzorni svet
investicijske družbe dal soglasje k pogodbi o prenosu upravljanja investicijske
družbe na prevzemno družbo za upravljanje. Agencija zavrne zahtevo za izdajo
dovoljenja za prevzem upravljanja tudi, če iz dokumentacije priložene zahtevi
za izdajo tega dovoljenja, ne izhaja, da je nadzorni svet investicijske družbe
sprejel sklep o soglasju k pogodbi o prenosu upravljanja investicijske družbe na
prevzemno družbo za upravljanje.
10.3.4.2. Prisilni prenos upravljanja investicijske družbe
426. člen
(razlogi za prisilni prenos upravljanja
investicijske družbe)
Prisilni prenos upravljanja investicijske
družbe se opravi, če:
1.    
je Agencija družbi za upravljanje s pravnomočno odločbo odvzela
dovoljenje za opravljanje storitev upravljanja investicijskih skladov;
2.    
je nad družbo za upravljanje začet stečajni postopek ali postopek
prisilne likvidacije;
3.    
skupščina investicijske družbe odloči, da se družbi za upravljanje
odpove pogodba o upravljanju investicijske družbe v skladu s tretjim odstavkom
423. člena tega zakona.
427. člen
(uporaba določb tega zakona o prisilnem
prenosu upravljanja investicijske družbe)
(1) Za prisilni prenos upravljanja
investicijske družbe se smiselno uporabljajo 272. do 274. člen tega zakona.
(2) Za likvidacijo investicijske družbe,
kadar prisilni prenos upravljanja ni mogoč, se smiselno uporabljata prvi
odstavek 275. člena in oddelek 7.11. tega zakona.
10.3.5. Preoblikovanje investicijskih družb
10.3.5.1. Splošna določba 
428. člen
(vrste preoblikovanja investicijskih
družb)
Investicijske družbe se lahko
preoblikujejo:
1.    
z združitvijo,
2.    
z delitvijo, ali
3.    
s preoblikovanjem v alternativni sklad ali vzajemni sklad.
10.3.5.2. Združitev in delitev investicijskih družb
429. člen
(uporaba določb ZGD-1)
(1) Za preoblikovanje investicijskih družb
z združitvijo oziroma delitvijo se smiselno uporablja ZGD-1 o statusnem
preoblikovanju delniških družb, če v tem zakonu ni določeno drugače.
(2) Obveznosti in pooblastila, ki jih imajo
v združitvenem oziroma delitvenem postopku po ZGD-1 uprave delniških družb
oziroma upravni odbori, imajo v postopku združitve oziroma delitve
investicijskih družb družbe za upravljanje, ki upravljajo investicijske družbe,
udeležene pri združitvi oziroma delitvi.
(3) Ne glede na prvi odstavek tega člena se
v postopku spojitve investicijskih družb ne uporablja drugi odstavek
616. člena ZGD-1.
430. člen
(družbe, udeležene pri združitvi ali
delitvi)
Pri združitvi oziroma delitvi so lahko kot
prenosne družbe, prevzete družbe, prevzemne družbe ali nove družbe,
ustanovljene zaradi združitve ali delitve, udeležene le investicijske družbe.
431. člen
(odškodninska odgovornost družbe za
upravljanje in njenega poslovodstva)
(1) Družba za upravljanje, ki upravlja
prevzeto investicijsko družbo v združitvenem postopku, in člani njene uprave
oziroma upravnega odbora so solidarno odgovorni za škodo, ki jo združitev
povzroči prevzeti investicijski družbi, njenim delničarjem in upnikom.
(2) Družba za upravljanje, ki upravlja
prenosno investicijsko družbo v delitvenem postopku, in člani njene uprave
oziroma upravnega odbora so solidarno odgovorni za škodo, ki jo delitev
povzroči investicijskim družbam, udeleženim pri delitvi, in njihovim
delničarjem.
(3) Za odgovornost družbe za upravljanje in
članov njene uprave iz prvega in drugega odstavka tega člena se smiselno
uporabljajo določbe ZGD-1 o odgovornosti članov organov vodenja prevzete družbe
v združitvenem postopku in članov poslovodstva prenosne družbe v delitvenem
postopku.
432. člen
(dovoljenje za združitev oziroma delitev)
(1) Pri združitvi oziroma delitvi
investicijske družbe morajo investicijske družbe, udeležene pri združitvi
oziroma delitvi, pred vpisom združitve oziroma delitve v sodni register
pridobiti dovoljenje Agencije.
(2) Zahtevo za izdajo dovoljenja za
združitev oziroma delitev vložijo vse družbe za upravljanje, ki upravljajo
oziroma bodo upravljale investicijske družbe, udeležene pri združitvi oziroma
delitvi.
(3) Za odločanje o zahtevi za izdajo
dovoljenja za združitev oziroma delitev se smiselno uporabljajo določbe tega
zakona o dovoljenju za upravljanje investicijske družbe, o dovoljenju za
sklenitev oziroma dovoljenju za spremembo pogodbe o opravljanju skrbniških
storitev, o dovoljenju za objavo prospekta oziroma dovoljenju za objavo
njegovih sprememb, o dovoljenju za povečanje osnovnega kapitala in o soglasju k
statutu oziroma njegovi spremembi.
(4) Agencija predpiše dokumentacijo, ki jo
je treba priložiti zahtevi za izdajo dovoljenja za združitev oziroma delitev,
na podlagi katere je mogoče ugotoviti izpolnjevanje pogojev za izdajo tega
dovoljenja.
(5) Agencija zavrne zahtevo za izdajo
dovoljenja za združitev oziroma delitev, če ob smiselni uporabi določb iz
tretjega odstavka tega člena za vse novonastale investicijske družbe, udeležene
pri združitvi oziroma delitvi, ni mogoče izdati dovoljenja za upravljanje
investicijske družbe in če za vse druge investicijske družbe, udeležene pri
združitvi oziroma delitvi, ni mogoče izdati vseh potrebnih dovoljenj oziroma
soglasij v zvezi s spremembami.
(6) V izreku odločbe o izdaji dovoljenja za
združitev oziroma delitev Agencija izrecno navede tudi vsa posamezna dovoljenja
oziroma soglasja v smislu tretjega in petega odstavka tega člena ter investicijske
družbe oziroma družbe za upravljanje, na katere se dovoljenje oziroma soglasje
nanaša.
433. člen
(predlog za vpis združitve oziroma delitve
v sodni register)
Predlogu za vpis združitve oziroma delitve
investicijske družbe v sodni register se priloži dovoljenje Agencije za
združitev oziroma delitev.
10.3.5.3. Preoblikovanje v vzajemni sklad ali alternativni sklad
434. člen
(preoblikovanje investicijske družbe v
vzajemni ali alternativni sklad)
(1) Investicijska družba se lahko
preoblikuje v vzajemni ali alternativni sklad na podlagi sklepa skupščine
investicijske družbe, če:
1.    
posamezen delničar investicijske družbe pridobi delež vseh
investicijskih kuponov vzajemnega ali alternativnega sklada, ki je enak
njegovemu deležu v osnovnem kapitalu investicijske družbe;
2.    
je izstopna provizija, določena s pravili upravljanja vzajemnega ali
alternativnega sklada, skladna s šestim odstavkom tega člena.
(2) V primeru preoblikovanja investicijske
družbe v vzajemni ali alternativni sklad mora družba za upravljanje, ki je
upravljala investicijsko družbo, prenesti celotno premoženje investicijske
družbe, skupaj z vsemi obveznostmi, na vzajemni ali alternativni sklad, ki ga
upravlja ista družba za upravljanje, investicijska družba pa preneha brez
posebnega postopka likvidacije, in sicer z dnem vpisa izbrisa v sodni register.
(3) V primeru oddelitve investicijske
družbe v vzajemni ali alternativni sklad se sorazmerni del premoženja
investicijske družbe prenese na vzajemni ali alternativni sklad, ki ga upravlja
ista družba za upravljanje, investicijska družba pa za znesek prenesenega
premoženja zmanjša svoj osnovni kapital, in sicer z dnem vpisa zmanjšanja
osnovnega kapitala v sodni register.
(4) V primeru preoblikovanja po tem členu
mora družba za upravljanje imetnikom izdati investicijske kupone vzajemnega ali
alternativnega sklada v osmih dneh po vpisu zmanjšanja osnovnega kapitala
oziroma prenehanju investicijske družbe v sodni register.
(5) Za preoblikovanje ali oddelitev dela
investicijske družbe v vzajemni ali alternativni sklad po tem členu se smiselno
uporablja ta zakona o oblikovanju vzajemnega ali alternativnega sklada.
(6) V primeru preoblikovanja investicijske
družbe v vzajemni ali alternativni sklad po tem členu, lahko družba za
upravljanje, ki upravlja vzajemni ali alternativni sklad, vsem imetnikom
investicijskih kuponov, ki želijo biti izplačani v prvem letu po izvedbi
preoblikovanja, obračuna izstopno provizijo v višini največ 20 odstotkov od
vrednosti posameznega izplačila ter v drugem letu po izvedbi preoblikovanja
izstopno provizijo v višini največ 10 odstotkov vrednosti posameznega
izplačila. Tako izračunana izstopna provizija povečuje sredstva vzajemnega ali
alternativnega sklada.
10.3.6. Redna likvidacija investicijske družbe
435. člen
(sklep skupščine o prenehanju
investicijske družbe in začetku likvidacije)
(1) Skupščina investicijske družbe lahko
sprejme sklep o prenehanju investicijske družbe in začetku likvidacije.
(2) K predlogu sklepa iz prejšnjega
odstavka mora dati mnenje tudi skrbnik.
436. člen
(uporaba določb ZGD-1 o postopku
likvidacije investicijske družbe)
Če ni v tem pododdelku določeno drugače, se
za postopek likvidacije investicijske družbe smiselno uporabljajo 405., 407.,
411., 412., 415. člen, prvi odstavek 416. člena, 417. do 421. člen in 424. člen
ZGD-1.
437. člen
(družba za upravljanje kot likvidacijski
upravitelj)
V postopku likvidacije investicijske družbe
ima družba za upravljanje pooblastila in naloge likvidacijskega upravitelja.
438. člen
(obveščanje delničarjev ter poročanje Agenciji)
(1) Družba za upravljanje naslednji delovni
dan po zasedanju skupščine investicijske družbe, ki je sprejela sklep o začetku
likvidacije, poroča Agenciji o začetku likvidacije investicijske družbe.
(2) Družba za upravljanje v treh delovnih
dneh po zasedanju skupščine iz prejšnjega odstavka objavi informacijo o začetku
likvidacije investicijske družbe in v istem roku vsakemu delničarju posredovati
obvestilo o začetku likvidacije investicijske družbe.
(3) Če družba za upravljanje ne izpolni
obveznosti iz tega člena, jih izpolni skrbnik v rokih, določenih v prvem in
drugem odstavku tega člena, ki tečejo od dneva, ko je skrbnik zvedel oziroma bi
moral zvedeti za opustitev družbe za upravljanje.
(4) Skrbnik ima pravico od družbe za
upravljanje zahtevati povračilo stroškov, ki mu nastanejo zaradi izpolnitve
obveznosti iz prejšnjega odstavka.
(5) Agencija predpiše podrobnejšo vsebino
objave in obvestila delničarjem, način objave ter način posredovanja obvestila
delničarjem investicijske družbe iz drugega odstavka tega člena.
439. člen
(pravne posledice uvedbe likvidacije)
(1) Po uvedbi likvidacije se lahko družbi
za upravljanje izplača dospela provizija za upravljanje investicijske družbe
samo hkrati z izplačilom sorazmernega dela likvidacijske mase delničarjem investicijske
družbe.
(2) Po uvedbi likvidacije lahko družba za
upravljanje za račun investicijske družbe sklepa samo tiste posle, ki so
potrebni, da se unovči premoženje investicijske družbe.
(3) Družba za upravljanje pri prodaji
premoženja investicijske družbe ni dolžna upoštevati pravil o najvišjih oziroma
najnižjih dovoljenih deležih posameznih vrst naložb, iz statuta investicijske
družbe.
10.3.7. Prisilna poravnava in stečaj investicijske družbe
440. člen
(prepoved prisilne poravnave in stečaja)
Nad investicijsko družbo ni mogoče začeti
postopka prisilne poravnave oziroma stečajnega postopka.
11. NADZOR NAD DRUŽBAMI ZA UPRAVLJANJE
11.1 Splošne določbe
441. člen
(pristojnost Agencije za nadzor nad družbo
za upravljanje)
(1) Agencija je pristojna in odgovorna za
nadzor nad družbo za upravljanje glede vseh storitev in poslov, ki jih opravlja
družba za upravljanje v Republiki Sloveniji, drugi državi članici ali tretji
državi, razen če ta zakon določa drugače.
(2) Če je to potrebno za dosego namena
nadzora nad družbo za upravljanje, lahko Agencija zahteva ustrezna poročila in
informacije in opravi pregled njihovega poslovanja:
1.    
od oseb, ki so z družbo za upravljanje v razmerju tesne povezanosti,
2.    
od oseb, na katere je družba za upravljanje prenesla pomemben del svojih
poslovnih procesov,
3.    
od imetnikov kvalificiranih deležev v družbi za upravljanje, in
4.    
od drugih oseb, povezanih z družbo za upravljanje.
(3) Če je za nadzor nad posamezno osebo iz
prejšnjega odstavka pristojen drug nadzorni organ, Agencija v sodelovanju z
njim opravi pregled poslovanja v skladu s 14. poglavjem tega zakona.
(4) Za namen nadzora nad družbo za
upravljanje je Agencija pristojna in odgovorna tudi za nadzor nad:
1.    
člani uprave družbe za upravljanje v obsegu, določenem v 60. do 62.
členu tega zakona,
2.    
imetniki kvalificiranih deležev v obsegu, določenem v 2.1.4. pododdelku
tega zakona, in
3.    
osebami, ki imajo dovoljenje za trženje enot investicijskih skladov,
določenem v 137. členu tega zakona.
442. člen
(pristojnost Agencije za nadzor nad družbo
za upravljanje, ki opravlja storitve upravljanja UCITS skladov v drugi državi
članici)
(1) Ne glede na prvi odstavek prejšnjega
člena Agencija ni pristojna in odgovorna za nadzor nad podružnico družbe za
upravljanje v državi članici gostiteljici v zvezi s spoštovanjem pravil
ravnanja pri opravljanju storitev družbe za upravljanje iz 2.2.2. pododdelka
tega zakona.
(2) Ne glede na prvi odstavek prejšnjega
člena Agencija ne nadzoruje, ali družba za upravljanje pri opravljanju storitve
upravljanja UCITS sklada, ki je bil oblikovan v drugi državi članici, spoštuje
določbe tega zakona, ki urejajo vsebine iz drugega odstavka 124. člena tega
zakona.
(3) V primeru iz prejšnjega odstavka je
Agencija dolžna nadzorovati, ali je družba za upravljanje vzpostavila ustrezen
organizacijski ustroj in postopke ter sprejela vse potrebne ukrepe, ki
zagotavljajo, da družba za upravljanje lahko spoštuje zakone in predpise, ki se
nanašajo na oblikovanje in poslovanje vseh UCITS skladov, ki jih upravlja.
443. člen
(pristojnost Agencije za nadzor nad družbo
za upravljanje države članice in njeno podružnico)
(1) Agencija je pristojna in odgovorna za
nadzor nad podružnico družbe za upravljanje države članice, ustanovljeno v
Republiki Sloveniji, glede spoštovanja pravil ravnanja pri opravljanju storitev
družbe za upravljanje iz 2.2.2. pododdelka tega zakona.
(2) Agencija je pristojna in odgovorna za
nadzor nad družbo za upravljanje države članice, ki je v Republiki Sloveniji
oblikovala in upravlja vzajemni sklad, glede spoštovanja določb drugega in
tretjega odstavka 124. člena tega zakona.
(3) Agencija je pristojna in odgovorna za
nadzor nad družbo za upravljanje države članice, ki v Republiki Sloveniji trži
enote UCITS skladov, glede spoštovanja zakonov in predpisov iz prvega odstavka
135. člena tega zakona.
444. člen
(pristojnost Agencije za nadzor nad
podružnico družbe za upravljanje tretje države)
Agencija je pristojna in odgovorna za
nadzor nad podružnico družbe za upravljanje tretje države, ustanovljeno v
Republiki Sloveniji.
445. člen
(uporaba določb o nadzoru)
(1) Za nadzor iz 443. in 444. člena tega
zakona se smiselno uporabljajo določbe tega poglavja o nadzoru nad družbo za
upravljanje, razen če zakon za posamezen primer določa drugače.
(2) Za nadzor iz drugega do četrtega
odstavka 441. člena tega zakona se smiselno uporabljajo 455. člen in 459. do
470. člen tega zakona, razen če zakon za posamezen primer določa drugače.
11.2. Namen in način nadzora
446. člen
(namen nadzora nad družbami za
upravljanje)
Agencija opravlja nadzor nad družbami za
upravljanje z namenom preverjanja, ali družbe za upravljanje spoštujejo pravila
o upravljanju investicijskih skladov in druga pravila, določena s tem zakonom,
z ZTFI oziroma drugim zakonom, ki ureja storitve upravljanja investicijskih
skladov oziroma drugega finančnega premoženja, ter s predpisi, izdanimi na
podlagi teh zakonov.
447. člen
(način opravljanja nadzora)
(1) Agencija opravlja nadzor nad družbami
za upravljanje:
1.    
s spremljanjem, zbiranjem in preverjanjem poročil in obvestil družb za
upravljanje in drugih oseb, ki so po tem oziroma drugem zakonu dolžne poročati
Agenciji oziroma jo obveščati o posameznih dejstvih in okoliščinah,
2.    
z opravljanjem pregledov poslovanja družbe za upravljanje, in
3.    
z izrekanjem ukrepov nadzora po tem zakonu.
(2) Če je za nadzor po tem zakonu potrebno,
lahko Agencija od katere koli osebe zahteva, da ji:
1.    
omogoči dostop do katerega koli dokumenta v kakršni koli obliki ali da
ji izroči kopijo tega dokumenta;
2.    
omogoči, da opravi pregled njenega poslovanja;
3.    
izroči zapise telefonskih pogovorov ali drugih podatkov, ki jih hrani.
(3) Agencija lahko od katere koli osebe,
vključno z osebo, ki sodeluje pri posredovanju naročil ali opravlja druge posle
pri sklepanju poslov, ki so predmet preiskave Agencije, in od osebe, ki je
nadrejena ali podrejena tej osebi, zahteva, da ji predloži vse informacije,
potrebne za nadzor. Če je za nadzor po tem zakonu potrebno, lahko Agencija
osebo iz prejšnjega stavka povabi na zaslišanje.
448. člen
(ukrepi nadzora)
(1) Agencija lahko družbi za upravljanje
pod pogoji, določenimi v tem zakonu, izreče naslednje ukrepe nadzora:
1.    
priporočila in opozorila;
2.    
odreditev odprave kršitve;
3.    
odreditev dodatnega ukrepa;
4.    
začasna prepoved opravljanja storitev;
5.    
odvzem dovoljenja.
(2) Agencija lahko družbi za upravljanje države
članice, ki v Republiki Sloveniji neposredno ali prek podružnice opravlja
storitve upravljanja investicijskih skladov, pod pogoji, določenimi v tem
zakonu, izreče tudi prepoved opravljanja storitev upravljanja investicijskih
skladov v Republiki Sloveniji.
(3) Pri opravljanju svojih nalog in
pristojnosti na področju nadzora poslovanja družb za upravljanje Agencija poleg
navodil in priporočil, ki so jih sprejeli ESMA, EIOPA in EBA, upošteva tudi
morebiten vpliv na finančno stabilnost držav članic.
11.3. Letno nadomestilo in stroški nadzora
449. člen
(letno nadomestilo za opravljanje nadzora)
(1) Za opravljanje nadzora iz 1. in 2.
točke prvega odstavka 447. člena tega zakona plačuje družba za upravljanje
oziroma družba za upravljanje države članice Agenciji nadomestilo za nadzor, ki
ga glede na čisto vrednost sredstev investicijskega sklada in drugega
premoženja, ki ga po tem zakonu lahko oblikuje in upravlja družba za
upravljanje oziroma družba za upravljanje države članice, določa tarifa
Agencije.
(2) Za opravljanje nadzora iz 1. in 2.
točke prvega odstavka 447. člena tega zakona plačuje družba za upravljanje
Agenciji nadomestilo za nadzor tudi za opravljanje storitev iz 5. poglavja tega
zakona.
(3) Agencija lahko določi nadomestilo iz
prvega in drugega odstavka tega člena največ v višini, da vsota nadomestil, ki
so jih dolžne plačevati vse družbe za upravljanje za posamezno leto, ne preseže
stroškov nadzora iz 1. in 2. točke prvega odstavka 447. člena tega zakona.
450. člen
(plačilo letnega nadomestila za nadzor)
(1) Če družba za upravljanje oziroma družba
za upravljanje države članice ne plača nadomestila v rokih, ki jih določa
tarifa Agencije, Agencija družbi za upravljanje z odločbo naloži plačilo.
(2) Pravnomočna odločba iz prejšnjega
odstavka je izvršilni naslov.
451. člen
(nadomestilo za notifikacijski postopek
ter letno nadomestilo za nadzor nad trženjem enot investicijskih skladov iz
drugih držav članic)
(1) Za izvedbo postopka iz 144. člena tega
zakona družba za upravljanje države članice Agenciji plača nadomestilo, ki ga
glede na število in vrsto investicijskih skladov določa tarifa Agencije.
(2) Družba za upravljanje države članice
oziroma investicijski sklad države članice, ki se upravlja sam, ki trži enote
investicijskih skladov v Republiki Sloveniji, plačuje letno nadomestilo za
nadzor, ki ga glede na število in vrsto investicijskih skladov določa tarifa
Agencije.
452. člen
(nadomestilo za nadzor nad trženjem enot
investicijskih skladov iz tretjih držav)
Družba za upravljanje tretje države, ki trži
enote investicijskih skladov iz tretjih držav v Republiki Sloveniji, plačuje
letno nadomestilo za nadzor, ki ga glede na število in vrsto investicijskih
skladov iz tretjih držav določa tarifa Agencije.
453. člen
(stroški nadzora)
(1) Kadar je subjektu nadzora izrečen ukrep
nadzora po tem zakonu, mora subjekt nadzora Agenciji plačati pavšalno
nadomestilo stroškov postopka, ki ga glede na vrsto in obseg kršitev določa
tarifa Agencije.
(2) O povrnitvi stroškov iz prejšnjega
odstavka odloči Agencija z odredbo oziroma odločbo o izreku ukrepa nadzora.
(3) Proti odločbi o povrnitvi stroškov iz
prejšnjega odstavka je dovoljeno začeti postopek sodnega varstva, tudi če proti
odredbi oziroma odločbi o izreku ukrepa nadzora ni posebnega postopka sodnega
varstva.
(4) Pravnomočna odločba iz drugega odstavka
tega člena je izvršilni naslov.
11.4. Poročanje
454. člen
(redno poročanje družbe za upravljanje)
(1) Družba za upravljanje mora redno
poročati Agenciji o naslednjih dejstvih in okoliščinah:
1.    
spremembah podatkov o družbi za upravljanje, ki se vpisujejo v sodni
register;
2.    
seji nadzornega sveta družbe za upravljanje;
3.    
sklicu skupščine in vseh sklepih, sprejetih na seji skupščine;
4.    
razrešitvi in imenovanju članov uprave oziroma upravnega odbora;
5.    
nameravanem odprtju, preselitvi, zaprtju ali začasnem prenehanju
podružnice ali predstavništva oziroma spremembah vrste poslov, ki jih opravlja
podružnica;
6.    
o poslovanju podružnice v državi članici ali tretji državi;
7.    
pridobitvi oziroma odtujitvi delnic, poslovnih deležev oziroma članskih
pravic v pravnih osebah oziroma o drugih spremembah glede teh naložb;
8.    
prenosu opravljanja posameznih storitev oziroma poslov upravljanja
investicijskih skladov;
9.    
drugih dejstvih in okoliščinah, ki se nanašajo na investicijski sklad in
družbo za upravljanje.
(2) Uprava družbe za upravljanje Agencijo
nemudoma obvesti o naslednjih dogodkih:
1.    
če je ogrožena likvidnost ali kapitalska ustreznost družbe za
upravljanje;
2.    
če nastopijo razlogi za prenehanje ali odvzem dovoljenja za opravljanje
storitev upravljanja investicijskih skladov oziroma prepoved opravljanja
posameznih storitev iz 5. poglavja tega zakona;
3.    
če je družba za upravljanje začela z obširnejšo prenovo informacijskih
sistemov ali če je družba za upravljanje začela razvijati nove ponudbe
storitev, ki so pretežno podprte z informacijsko tehnologijo;
4.    
drugih dogodkih, ki lahko pomembno vplivajo na poslovanje družbe za
upravljanje v skladu s pravili varnega in skrbnega poslovanja.
(3) Družba za upravljanje Agenciji v zvezi
z vsakim investicijskim skladom, ki ga upravlja, poroča o vrsti in sestavi
naložb investicijskega sklada, poslovnem izidu investicijskega sklada in drugih
podatkih o poslovanju investicijskega sklada.
(4) Družba za upravljanje Agenciji v zvezi
z vsakim vzajemnim skladom in alternativnim skladom, ki ga upravlja, poroča
tudi o:
1.    
vrednosti enote premoženja, in
2.    
številu enot premoženja v obtoku.
(5) Družba za upravljanje Agenciji v zvezi
z vsako investicijsko družbo, ki jo upravlja, poroča tudi o:
1.    
spremembah podatkov, ki se vpisujejo v sodni register,
2.    
sklicu skupščine in vseh sklepih, sprejetih na skupščini,
3.    
knjigovodski vrednosti delnice investicijske družbe, in
4.    
odkupih lastnih delnic investicijske družbe oziroma o vplačilu novih
delnic investicijske družbe ter o drugih gibanjih kapitala investicijske
družbe.
(6) Za poročanje družb za upravljanje v
zvezi s storitvami iz 5. poglavja tega zakona, se smiselno uporabljajo določbe
ZTFI, ki urejajo poročanje borznoposredniških družb, ki imajo dovoljenje za
opravljanje storitev gospodarjenja s finančnimi instrumenti oziroma pomožne
storitve.
455. člen
(poročanje na zahtevo Agencije)
(1) Družba za upravljanje mora na zahtevo
Agencije posredovati poročila in informacije o vseh zadevah, pomembnih za
opravljanje nadzora oziroma izvrševanje drugih pristojnosti in nalog Agencije.
(2) Poročila in informacije iz prejšnjega
odstavka lahko Agencija zahteva tudi od članov uprave oziroma upravnega odbora
družbe za upravljanje in oseb, zaposlenih pri družbi za upravljanje.
(3) Agencija lahko osebe iz prejšnjega
odstavka pozove, da o zadevah iz prvega odstavka tega člena v roku, ki ne sme
biti krajši od treh dni od dneva prejema poziva, izdelajo pisno poročilo, ali
jih povabi, da o teh zadevah podajo ustno izjavo.
456. člen
(poročanje družbe za upravljanje države
članice)
(1) Družba za upravljanje države članice,
ki v Republiki Sloveniji opravlja storitev trženja enot UCITS skladov v skladu
s 4.1.2. pododdelkom tega zakona, mora Agenciji poročati o izpolnjevanju
pogojev za trženje iz 143. člena tega zakona oziroma o vsaki njihovi spremembi.
(2) Družba za upravljanje države članice,
ki ima v Republiki Sloveniji podružnico, mora o svojem poslovanju preko te
podružnice Agenciji poročati:
1.    
podatke o poslovanju podružnice, ki jih Agencija potrebuje za
statistične namene, in
2.    
o predpisih, internih pravilnikih in drugih pravilih, ki se nanašajo na
pravila ravnanja pri opravljanju storitev družbe za upravljanje iz 2.2.2.
pododdelka tega zakona.
457. člen
(poročanje podružnice družbe za
upravljanje tretje države)
Za poročanje podružnice družbe za
upravljanje tretje države se smiselno uporabljata 454. in 455. člen tega
zakona.
458. člen
(akt o poročanju družbe za upravljanje)
Agencija predpiše podrobnejšo vsebino,
način in roke poročanja iz tega oddelka.
11.5. Pregled poslovanja
459. člen
(pooblaščene osebe Agencije)
(1) Pregled poslovanja družbe za
upravljanje opravi strokovni delavec Agencije, ki ga za opravljanje pregleda
pooblasti predsednik senata Agencije (v nadaljnjem besedilu: pooblaščena oseba
Agencije).
(2) Za izvajanje posameznih nalog v zvezi s
pregledi poslovanja lahko predsednik senata Agencije pooblasti revizijsko
družbo ali drugo strokovno usposobljeno osebo.
(3) Osebe iz prejšnjega odstavka imajo pri
opravljanju nalog pregleda poslovanja, za katere jih je pooblastil predsednik
senata Agencije, enake pristojnosti in obveznosti kot pooblaščena oseba
Agencije.
460. člen
(pregled poslovanja)
(1) Družba za upravljanje pooblaščeni osebi
Agencije na njeno zahtevo omogoči, da opravi pregled poslovanja na sedežu
družbe za upravljanje in v drugih prostorih, v katerih družba za upravljanje
oziroma druga oseba po njenem pooblastilu opravlja dejavnosti in posle, v zvezi
s katerimi Agencija opravlja nadzor.
(2) Družba za upravljanje pooblaščeni osebi
Agencije na njeno zahtevo omogoči pregled poslovnih knjig, poslovne
dokumentacije ter administrativnih oziroma poslovnih evidenc v obsegu,
potrebnem za izvajanje posameznega nadzora.
(3) Družba za upravljanje pooblaščeni osebi
Agencije na njeno zahtevo izroči računalniške izpiske oziroma kopije poslovnih
knjig, poslovne dokumentacije ter administrativnih oziroma poslovnih evidenc.
(4) Člani uprave oziroma upravnega odbora
in zaposleni pri družbi za upravljanje pooblaščeni osebi Agencije na njeno
zahtevo posredujejo poročila in informacije o vseh zadevah, pomembnih za
opravljanje nadzora.
(5) Pooblaščena oseba Agencije lahko opravi
tudi pregled poslovanja oseb iz drugega odstavka 441. člena tega zakona, če je
to potrebno zaradi popolnega pregleda poslovanja družbe za upravljanje.
(6) Pregled poslovanja iz prvega in drugega
odstavka tega člena opravlja Agencija ob delavnikih med 8. in 18. uro. Kadar je
zaradi obsega oziroma narave pregleda to potrebno, lahko Agencija opravi
pregled poslovanja tudi po 18. uri oziroma med dnevi, ki niso delavniki.
(7) Agencija pregled poslovanja opravi
tako, da s tem ovira normalno poslovanje družbe za upravljanje samo v taki
meri, kot je nujno za dosego namena nadzora.
461. člen
(zahteva za pregled poslovanja)
(1) Zahteva za pregled poslovanja mora biti
družbi za upravljanje vročena najmanj osem dni pred začetkom pregleda
poslovanja.
(2) Ne glede na prvi odstavek tega člena
lahko pooblaščena oseba Agencije zahtevo za pregled poslovanja vroči šele ob
začetku opravljanja pregleda poslovanja, če drugače ne bi bilo mogoče doseči
namena posameznega nadzora.
(3) Zahteva za pregled poslovanja mora
obsegati določno navedbo poslovnih knjig, poslovne dokumentacije ter
administrativnih oziroma poslovnih evidenc, ki so predmet pregleda.
(4) V primeru iz tretjega odstavka
prejšnjega člena zahteva za pregled poslovanja obsega določno navedbo poslovnih
knjig, poslovne dokumentacije ter administrativnih oziroma poslovnih evidenc,
ki jih je v obliki računalniških izpiskov oziroma kopij treba izročiti, in rok
za predložitev.
(5) Zahteva za pregled poslovanja obsega
tudi pravni pouk o pravnih posledicah, ki lahko nastopijo, če družba za
upravljanje ne bo ravnala v skladu z zahtevo za pregled poslovanja oziroma
Agenciji ne bo omogočila opravljanja pregleda poslovanja tako, kot je določeno v
prejšnjem členu.
(6) Agencija lahko med opravljanjem
pregleda poslovanja dopolni zahtevo za pregled poslovanja. Za dopolnitev
zahteve se smiselno uporabljata tretji in četrti odstavek tega člena.
462. člen
(pogoji za opravljanje pregleda
poslovanja)
(1) Družba za upravljanje pooblaščenim
osebam Agencije zagotovi ustrezne prostore, v katerih lahko nemoteno in brez
prisotnosti drugih oseb opravijo pregled poslovanja.
(2) Družba za upravljanje zagotovi, da so
takrat, ko pooblaščene osebe Agencije opravljajo pregled poslovanja v prostorih
iz prvega odstavka 460. člena tega zakona, v teh prostorih prisotne pooblaščene
osebe družbe za upravljanje, ki lahko na zahtevo pooblaščenih oseb Agencije
dajo ustrezna pojasnila v zvezi s poslovnimi knjigami, poslovno dokumentacijo,
poslovnimi dogodki ter administrativnimi oziroma poslovnimi evidencami, ki so
predmet pregleda.
463. člen
(pogoji za pregled računalniško vodenih
poslovnih knjig in evidenc)
(1) Družba za upravljanje, ki računalniško
obdeluje podatke oziroma računalniško vodi poslovne knjige in druge evidence,
na zahtevo pooblaščene osebe Agencije zagotovi ustrezne pripomočke za pregled
poslovnih knjig in evidenc ter preizkušanje ustreznosti računalniško
obravnavanih podatkov.
(2) Družba za upravljanje mora pooblaščeni
osebi Agencije izročiti dokumentacijo, iz katere je razviden popoln opis dela
računalniškega sistema. Iz dokumentacije morajo biti razvidni podsistemi in
datoteke računalniškega sistema. Dokumentacija mora zagotavljati vpogled v:
1.    
računalniško rešitev;
2.    
postopke v okviru računalniške rešitve;
3.    
kontrole, ki zagotavljajo pravilno in zanesljivo obdelavo podatkov;
4.    
kontrole, ki preprečujejo nepooblaščeno dostopanje, dodajanje,
spreminjanje ali brisanje hranjenih računalniških zapisov.
(3) Vsaka sprememba računalniške rešitve
(računalniških programov) iz prvega odstavka tega člena mora biti dokumentirana
v časovnem zaporedju nastanka spremembe, skupaj z datumom spremembe. Iz
dokumentacije mora biti razvidna tudi vsaka sprememba oblike datotek.
464. člen
(ustavitev pregleda poslovanja)
Če pooblaščena oseba Agencije pri pregledu
poslovanja ne ugotovi kršitve predpisov iz 446. člena tega zakona, Agencija s
sklepom ustavi postopek pregleda poslovanja.
11.6. Ukrepi nadzora
11.6.1. Priporočilo in opozorilo
465. člen
(priporočilo in opozorilo)
(1) Če Agencija pri izvajanju svojih
pristojnosti ugotovi nesmotrnost ali nedoslednost pri poslovanju družbe za
upravljanje, ki nima značilnosti kršitve predpisov iz 446. člena tega zakona,
lahko izda priporočilo upravi družbe za upravljanje za izboljšanje poslovanja
družbe za upravljanje.
(2) Če Agencija pri izvajanju svojih
pristojnosti ugotovi kršitve predpisov iz 446. člena tega zakona, vendar te
kršitve po svojih značilnostih in obsegu nimajo pomembnih učinkov, lahko družbi
za upravljanje namesto odredbe o odpravi kršitev izda opozorilo, v katerem jo
opozori na te kršitve.
(3) Z opozorilom lahko Agencija družbi za
upravljanje tudi naloži odpravo ugotovljenih kršitev in določi rok za njihovo
odpravo.
(4) Če družba za upravljanje ne ravna v
skladu z opozorilom, ji Agencija izda odredbo o odpravi kršitev.
11.6.2. Odprava kršitev
466. člen
(odredba o odpravi kršitev)
(1) Če Agencija pri opravljanju nadzora
ugotovi kršitve predpisov iz 446. člena tega zakona, družbi za upravljanje z odredbo
naloži, da odpravi kršitve oziroma nepravilnosti oziroma da opravi ali opusti
določena dejanja.
(2) V odredbi o odpravi kršitev Agencija
določi rok za odpravo kršitev.
467. člen
(predložitev poročila revizijske družbe o
odpravi kršitev)
Če Agencija ugotovi kršitve pri vodenju
poslovnih knjig oziroma administrativnih in drugih evidenc, ki jih mora voditi
družba za upravljanje, oziroma druge pomembnejše kršitve pri poslovanju družbe
za upravljanje, lahko družbi za upravljanje z odredbo o odpravi kršitev naloži
tudi, da o odpravi kršitev predloži poročilo revizijske družbe, da so
ugotovljene kršitve odpravljene.
468. člen
(poročilo o odpravi kršitev)
(1) Družba za upravljanje mora v roku,
določenem z odredbo o odpravi kršitev, odpraviti ugotovljene kršitve in
Agenciji dostaviti poročilo, v katerem opiše ukrepe za odpravo kršitev.
(2) Poročilu o odpravi kršitev je treba
priložiti listine in druge dokaze, iz katerih izhaja, da so bile ugotovljene
kršitve odpravljene, v primeru iz prejšnjega člena pa tudi poročilo revizijske
družbe o odpravi kršitev.
(3) Če je poročilo o odpravi kršitev
nepopolno oziroma iz poročila in priloženih dokazov ne izhaja, da so
ugotovljene kršitve odpravljene, Agencija družbi za upravljanje z odredbo
naloži dopolnitev poročila in ji določi rok za dopolnitev. Zoper odredbo o
dopolnitvi poročila o odpravi kršitev je dopustno vložiti ugovor. Za vložitev
ugovora in odločanje o ugovoru se uporabljajo določbe 528. do 532. člena ZTFI.
469. člen
(ugotovitvena odločba o odpravi kršitev)
(1) Če iz poročila o odpravi kršitev in
priloženih dokazov izhaja, da so bile kršitve odpravljene, izda Agencija
odločbo, s katero ugotovi, da so bile kršitve odpravljene.
(2) Agencija lahko pred izdajo odločbe o
odpravi kršitev opravi ponoven pregled poslovanja v obsegu, potrebnem za
ugotovitev, ali so kršitve odpravljene.
(3) Če družba za upravljanje pred koncem
pregleda poslovanja odpravi kršitve, ki so bile ugotovljene med pregledom,
Agencija izda odločbo o odpravi kršitev, ne da bi prej izdala odredbo o odpravi
kršitev.
470. člen
(rok za odločitev o odpravi kršitev)
Agencija mora odredbo o dopolnitvi poročila
o odpravi kršitev oziroma odločbo o odpravi kršitev izdati v dveh mesecih po
prejemu poročila o odpravi kršitev, sicer se šteje, da so bile kršitve odpravljene.
11.6.3. Odreditev dodatnega ukrepa
471. člen
(odreditev dodatnega ukrepa)
(1) Agencija lahko odredi dodatni ukrep, s
katerim naloži pristojnemu organu družbe za upravljanje, da razreši člana
uprave oziroma izvršnega direktorja družbe za upravljanje, če družba za
upravljanje:
1.    
ni ravnala v skladu z odredbo o odpravi kršitev, oziroma
2.    
ponavljajoče krši dolžnost pravočasnega in pravilnega poročanja oziroma
obveščanja Agencije oziroma kako drugače ovira opravljanje nadzora.
(2) Za odredbo o dodatnem ukrepu iz
prejšnjega odstavka se smiselno uporablja ta zakon in določbe ZTFI o odredbi o
odpravi kršitev.
472. člen
(razlogi za dodatne ukrepe za
uresničevanje pravil varnega in skrbnega poslovanja)
Agencija odredi družbi za upravljanje
dodatne ukrepe za uresničevanje pravil varnega in skrbnega poslovanja, če
družba za upravljanje:
1.    
ni vzpostavila ali ne uresničuje trdnega in zanesljivega sistema
upravljanja v skladu s 69. členom tega zakona in s predpisi, izdanimi na
njegovi podlagi;
2.    
ne dosega minimalnega kapitala iz 84. člena tega zakona;
3.    
pri svojem poslovanju presega omejitve glede izpostavljenosti ali druge
omejitve, določene s tem zakonom in predpisi, izdanimi na njegovi podlagi;
4.    
ne ravna v skladu z odredbo o odpravi kršitev.
473. člen
(vrste dodatnih ukrepov za uresničevanje
pravil varnega in skrbnega poslovanja)
Agencija lahko za uresničevanje pravil o
varnega in skrbnega poslovanja odredi naslednje dodatne ukrepe:
1.    
naloži upravi družbe za upravljanje, da sprejme načrt ukrepov za
zagotovitev minimalnega kapitala družbe za upravljanje iz 84. člena tega
zakona;
2.    
naloži upravi družbe za upravljanje in nadzornemu svetu, da skličeta
skupščino delničarjev družbe za upravljanje ter predlagata sprejem ustreznih
sklepov, kot na primer: 
- 
sklep o povečanju osnovnega kapitala družbe za upravljanje z novimi
vložki,
- 
sklep o povečanju osnovnega kapitala družbe za upravljanje iz sredstev
družbe,
- 
sklep o pokrivanju izgube s finančnimi instrumenti, ki so za ta namen
razpoložljivi v času rednega poslovanja;
3.    
naloži nadzornemu svetu družbe za upravljanje, da razreši člana oziroma
člane uprave in imenuje novega člana oziroma člane uprave;
4.    
prepove družbi za upravljanje:
- 
opravljanje posameznih aktivnosti in poslov v zvezi s storitvami
upravljanja investicijskih skladov ali storitev iz prvega odstavka 159. člena
tega zakona,
- 
sklepanje poslov s posameznimi delničarji, člani uprave, nadzornega
sveta, družbami, ki so z družbo za upravljanje v razmerju tesne povezanosti;
5.    
naloži upravi družbe za upravljanje, da sprejme in opravi ukrepe za izboljšanje
sistema upravljanja v skladu s 69. členom tega zakona;
6.    
naloži družbi za upravljanje, da pri nadaljnjem poslovanju zmanjša
tveganja, značilna za njeno poslovanje, produkte ali sisteme;
7.    
naloži nadzornemu svetu družbe za upravljanje, da imenuje ustrezne
komisije za posamezne sklope strokovnih nalog iz pristojnosti nadzornega sveta;
8.    
naloži družbi za upravljanje druge ukrepe, potrebne za uresničitev
pravil varnega in skrbnega poslovanja.
474. člen
(uporaba določb o odpravi kršitev)
Za dodatne ukrepe za uresničevanje pravil o
upravljanju tveganj se smiselno uporabljajo določbe 11.6.2. pododdelka tega
zakona. Pri smiselni uporabi se namesto besed »odprava kršitev« uporablja
besedilo »izvršitev dodatnih ukrepov za uresničevanje pravil o upravljanju
tveganj«.
11.6.4. Začasna prepoved opravljanja storitev
475. člen
(začasna prepoved opravljanja storitev
upravljanja investicijskih skladov)
(1) Agencija lahko družbi za upravljanje
začasno prepove opravljanje storitev upravljanja investicijskih skladov, če
družba za upravljanje:
1.    
ni organizirala poslovanja oziroma ne vodi tekoče svojih poslovnih knjig
oziroma poslovnih knjig investicijskih skladov, ki jih upravlja, ter drugih
administrativnih in poslovnih evidenc, tako da je mogoče kadarkoli preveriti,
ali družba za upravljanje posluje v skladu s pravili o upravljanju tveganj
oziroma ali družba za upravljanje upravlja investicijske sklade v skladu s tem
zakonom, z ZTFI oziroma z drugim zakonom, ki ureja storitve upravljanja
investicijskih skladov oziroma drugega finančnega premoženja, ter s predpisi,
izdanimi na podlagi teh zakonov;
2.    
ni ravnala v skladu z odredbo o odpravi kršitev;
3.    
ovira opravljanje nadzora nad njenim poslovanjem;
4.    
krši pravila o naložbah investicijskega sklada, ki ga upravlja, oziroma
pravila o upravljanju premoženja investicijskega sklada, in je zaradi tega
investicijskemu skladu nastala oziroma bi mu lahko nastala večja škoda;
5.    
krši določbe o obveščanju javnosti in vlagateljev ter je zaradi tega
imetnikom enot investicijskega sklada nastala oziroma bi lahko nastala večja
škoda;
6.    
prenese na drugo osebo opravljanje posameznih storitev oziroma poslov
upravljanja investicijskega sklada, v nasprotju s 3.5. oddelkom tega zakona.
(2) Agencija lahko v primerih iz 2. do 6.
točke prejšnjega odstavka začasno prepove opravljanje storitev upravljanja samo
določenih tipov investicijskih skladov, če kršitve izvirajo iz upravljanja tega
tipa investicijskih skladov.
(3) Prepoved iz prvega oziroma drugega
odstavka tega člena velja do izdaje odločbe, s katero Agencija ugotovi, da so
bile kršitve odpravljene, oziroma do pravnomočnosti odločbe o odvzemu
dovoljenja.
(4) Odločba iz prvega odstavka tega člena
se vroči tudi skrbniku.
(5) Od prejema odločbe o začasni prepovedi
opravljanja storitev upravljanja investicijskih skladov do prenehanja prepovedi
iz prvega odstavka tega člena, mora skrbnik opravljati tiste posle upravljanja
investicijskega sklada, s katerimi ni mogoče odlašati.
(6) Za posle upravljanja investicijskega
sklada, s katerimi ni mogoče odlašati po petem odstavku tega člena, se štejejo:
1.    
posli, zaradi katerih bi, če jih skrbnik ne bi opravil, za premoženje
vzajemnega sklada nastala škoda;
2.    
administrativne storitve, povezane s poslovanjem vzajemnega sklada iz 2.
točke 102. člena tega zakona.
(7) Od prejema odločbe o začasni prepovedi
opravljanja storitev upravljanja investicijskih skladov mora skrbnik v imenu in
za račun vzajemnega sklada oziroma alternativnega sklada zaustaviti vplačila in
odkup investicijskih kuponov vzajemnega sklada oziroma alternativnega sklada, pri
čemer mora v zvezi z obveščanjem vlagateljev in poročanjem Agenciji smiselno
upoštevati akt Agencije iz 240. člena tega zakona.
(8) Od prejema odločbe o začasni prepovedi
opravljanja storitev upravljanja investicijskih skladov do prenehanja prepovedi
iz prvega oziroma drugega odstavka tega člena, je skrbnik upravičen do
provizije in ostalih nadomestil, ki skladno s pravili upravljanja oziroma
statutom investicijskega sklada, pripadajo družbi za upravljanje.
(9) Od izreka dokončne odločbe o začasni
prepovedi opravljanja storitev upravljanja investicijskih skladov do prenehanja
prepovedi opravljanja storitev upravljanja investicijskih skladov, objavi
Agencija na svoji spletni strani izrek o začasni prepovedi opravljanja storitev
upravljanja investicijskih skladov.
476. člen
(začasna prepoved opravljanja storitev
gospodarjenja s finančnimi instrumenti in pomožnih storitev)
Kadar družba za upravljanje opravlja tudi
storitve gospodarjenja s finančnimi instrumenti in pomožne storitve, se za
začasno prepoved opravljanja teh storitev smiselno uporabljajo prvi in tretji
odstavek 475. člena tega zakona ter tretji, četrti in peti odstavek 302. člena
ZTFI.
11.6.5. Odvzem dovoljenja
477. člen
(razlogi za odvzem dovoljenja)
(1) Agencija lahko odvzame družbi za
upravljanje dovoljenje za opravljanje storitev upravljanja investicijskih
skladov, če:
1.    
družba za upravljanje ponavljajoče krši dolžnost varovanja zaupnih
podatkov ali prepoved uporabe notranjih informacij iz 77. člena tega zakona;
2.    
družba za upravljanje krši prepoved trgovanja na podlagi notranjih
informacij ali prepoved tržne manipulacije po določbah ZTFI;
3.    
družba za upravljanje ne izpolnjuje pogojev glede kapitalske ustreznosti
oziroma drugih pogojev za poslovanje v skladu s pravili o upravljanju tveganj;
4.    
je Agencija odredila dodatni ukrep iz prvega odstavka 471. člena tega
zakona in pristojni organ družbe za upravljanje v roku, določenem za izvršitev
dodatnega ukrepa, ni razrešil člana uprave oziroma izvršnega direktorja in
imenoval novih, oziroma če tudi novo imenovani člani uprave v dveh mesecih od
imenovanja niso zagotovili odprave kršitev, ki so bile razlog za dodatni ukrep
iz prvega odstavka 471. člena tega zakona;
5.    
družba za upravljanje krši odločbo o začasni prepovedi opravljanja
storitev iz 475. oziroma 476. člena tega zakona;
6.    
so podani razlogi za odvzem dovoljenja za pridobitev kvalificiranega
deleža osebi, ki je neposredno oziroma posredno nadrejena oseba družbe za
upravljanje;
7.    
družba za upravljanje krši pravila o naložbah oziroma o upravljanju
premoženja investicijskega sklada in je zaradi tega investicijskemu skladu
nastala oziroma bi mu lahko nastala večja škoda;
8.    
družba za upravljanje ponavljajoče krši pravila o naložbah oziroma o
upravljanju premoženja investicijskega sklada;
9.    
je družba za upravljanje za pridobitev dovoljenja navajala neresnične
podatke;
10.  družba
za upravljanje ne izpolnjuje tehničnih, organizacijskih, kadrovskih oziroma
drugih pogojev za opravljanje storitev upravljanja investicijskih skladov;
11.  družba
za upravljanje ovira opravljanje nadzora nad njenim poslovanjem.
(2) Agencija lahko v primerih iz 7. do 11.
točke prejšnjega odstavka odvzame družbi za upravljanje dovoljenje za
opravljanje storitev upravljanja samo določenih tipov investicijskih skladov,
če kršitve izvirajo iz upravljanja tega tipa investicijskih skladov.
(3) Kadar Agencija ugotovi, da obstoji
razlog za odvzem dovoljenja, lahko namesto odvzema dovoljenja izreče družbi za
upravljanje opomin.
(4) Izrek dokončne odločbe o odvzemu
dovoljenja za opravljanje storitev upravljanja investicijskih skladov objavi
Agencije na svoji spletni strani.
478. člen
(pogojni odvzem dovoljenja)
(1) Z odločbo o odvzemu dovoljenja lahko
Agencija izreče tudi, da se odvzem dovoljenja ne bo izvršil, če družba za
upravljanje v obdobju, ki ga določi Agencija, ki pa ne sme biti krajši od enega
in ne daljši od petih let (preizkusna doba), ne bo storila nove kršitve, zaradi
katere je mogoče odvzeti dovoljenje.
(2) Kadar Agencija izreče pogojni odvzem
dovoljenja, lahko določi, da bo odvzem dovoljenja izvršen tudi, če družba za
upravljanje v določenem roku ne odpravi kršitev, zaradi katerih ji je bil
izrečen pogojni odvzem dovoljenja, oziroma če družba za upravljanje
investicijskemu skladu ne povrne škode iz 7. točke prvega odstavka
prejšnjega člena. Rok za izpolnitev teh obveznosti določi Agencija v mejah
preizkusne dobe.
479. člen
(preklic pogojnega odvzema dovoljenja)
Agencija prekliče pogojni odvzem dovoljenja
in dovoljenje odvzame, če družba za upravljanje v preizkusni dobi stori novo
kršitev, zaradi katere je mogoče odvzeti dovoljenje, oziroma če ne izpolni
dodatnih pogojev iz drugega odstavka prejšnjega člena.
11.7. Posebne določbe za posamezne vrste nadzorov
11.7.1. Nadzor nad poslovanjem družbe za upravljanje v državi članici
480. člen
(sodelovanje z nadzornim organom države
članice,v kateri družba za upravljanje opravlja storitve)
Agencija sodeluje z nadzornim organom
države članice, v kateri družba za upravljanje neposredno ali prek podružnice
opravlja storitve upravljanja investicijskih skladov, in mu zagotovi vse
informacije, s katerimi razpolaga in so potrebne za spremljanje poslovanja te
družbe za upravljanje.
481. člen
(pregled poslovanja podružnice družbe za
upravljanje v državi članici)
Agencija lahko zaprosi nadzorni organ
države članice, v kateri družba za upravljanje opravlja storitve upravljanja
investicijskih skladov, da opravi pregled poslovanja podružnice družbe za
upravljanje v tej državi članici, če se s tem postopek nadzora pospeši oziroma
poenostavi oziroma če je to v skladu z interesi učinkovitosti, enostavnosti,
hitrosti oziroma manjših stroškov postopka. Pod enakimi pogoji se lahko
pooblaščene osebe Agencije udeležijo nadzora, ki ga izvaja pristojni nadzorni
organ države članice.
482. člen
(ukrepi nadzora nad družbo za upravljanje,
ki opravlja storitve v državi članici)
(1) Če družba za upravljanje, ki opravlja
storitve upravljanja investicijskih skladov v državi članici, kljub opozorilu
nadzornega organa države članice krši predpise te države članice, sprejme
Agencija ukrepe nadzora po tem zakonu.
(2) Agencija nemudoma obvesti nadzorni
organ države članice o ukrepih, ki jih je sprejela.
483. člen
(obvestilo nadzornemu organu države
članice o odvzemu dovoljenja družbi za upravljanje)
Če Agencija družbi za upravljanje odvzame
dovoljenje za opravljanje storitev upravljanja investicijskih skladov o tem
nemudoma pisno obvesti nadzorne organe držav članic, v katerih družba za
upravljanje opravlja storitve upravljanja investicijskih skladov.
484. člen
(posvetovanje o odvzemu dovoljenja za
opravljanje storitev upravljanja investicijskih skladov)
Agencija se pred izdajo ukrepa po 482.
členu tega zakona posvetuje s pristojnimi nadzornimi organi posameznih držav
članic, v katerih družba za upravljanje opravlja storitve upravljanja
investicijskih skladov.
11.7.2. Nadzor nad poslovanjem družbe za upravljanje države članice v
Republiki Sloveniji
485. člen
(sodelovanje z nadzornim organom države
članice sedeža družbe za upravljanje)
Agencija sodeluje z nadzornim organom
države članice sedeža družbe za upravljanje, ki na območju Republike Slovenije
neposredno ali prek podružnice opravlja storitve upravljanja investicijskih
skladov, in mu zagotoviti vse informacije, s katerimi razpolaga in so potrebne
za opravljanje nadzora oziroma spremljanje poslovanja take družbe za
upravljanje.
486. člen
(pregled poslovanja podružnice družbe za
upravljanje države članice)
(1) Nadzorni organi države članice oziroma
osebe, ki jih pooblasti, lahko na območju Republike Slovenije opravijo pregled
poslovanja podružnice družbe za upravljanje te države članice. O nameravanem
pregledu poslovanja iz prejšnjega stavka mora nadzorni organ države članice
predhodno obvestiti Agencijo.
(2) V primeru iz prejšnjega odstavka ima
nadzorni organ države članice oziroma osebe, ki jih pooblasti, enake
pristojnosti kot Agencija na podlagi 460. do 463. člena tega zakona.
(3) Na zaprosilo nadzornega organa države
članice Agencija opravi pregled poslovanja podružnice družbe za upravljanje te
države članice na območju Republike Slovenije. Nadzorni organ države članice se
lahko, če tako zahteva, udeleži tega pregleda.
(4) Ne glede na prvi do tretji odstavek
tega člena je Agencija pristojna opraviti pregled poslovanja podružnice družbe
za upravljanje te države članice na območju Republike Slovenije zaradi preverjanja,
ali podružnica ravna v skladu s predpisi iz prvega odstavka 443. člena tega
zakona.
487. člen
(ukrepi nadzora nad družbo za upravljanje
in podružnico družbe za upravljanje države članice)
(1) Če družba za upravljanje države
članice, ki na območju Republike Slovenije neposredno ali prek podružnice
opravlja storitve upravljanja investicijskih skladov, krši predpise iz prvega
ali drugega odstavka 443. člena tega zakona ali Agenciji ne posreduje
informacij, ki jih je skladno s tem zakonom dolžna posredovati, ji Agencija z
odredbo naloži odpravo kršitev.
(2) Agencija nemudoma obvesti nadzorni
organ države članice o ukrepih, ki jih je sprejela.
(3) Če družba za upravljanje države članice
v roku, določenem z odredbo, ne ravna v skladu z odredbo iz prvega odstavka
tega člena, obvesti Agencija o tem nadzorni organ države članice sedeža družbe
za upravljanje.
(4) Če družba za upravljanje države članice
kljub ukrepom nadzornega organa države članice sedeža družbe za upravljanje,
sprejetih po obvestilu iz prejšnjega odstavka, ali zato ker ti ukrepi niso
učinkoviti oziroma jih v državi članici sedeža družbe za upravljanje ni mogoče
izreči, nadaljuje s kršitvami iz prvega odstavka tega člena, lahko Agencija:
1.    
tej družbi za upravljanje države članice izreče prepoved opravljanja
storitev upravljanja investicijskih skladov na območju Republike Slovenije, ali
2.    
o zadevi obvesti ESMA, če meni, da ukrepi nadzornega organa države
članice sedeža družbe za upravljanje niso bili ustrezni.
(5) Pred izrekom ukrepa iz prejšnjega odstavka
Agencija obvesti nadzorni organ države članice sedeža družbe za upravljanje.
(6) Ne glede na prejšnji odstavek lahko
Agencija družbi za upravljanje države članice izreče prepoved opravljanja
storitev upravljanja investicijskih skladov na območju Republike Slovenije, ne
da bi predhodno obvestila nadzorni organ države članice sedeža te družbe za
upravljanje, če zaradi varovanja interesov vlagateljev in drugih strank družbe
za upravljanje ali zaradi varovanja drugih javnih koristi ni mogoče odlašati.
(7) V primeru iz prejšnjega odstavka
Agencija o prepovedi opravljanja storitev upravljanja investicijskih skladov
obvesti nadzorni organ države članice sedeža družbe za upravljanje, Evropsko
komisijo in ESMA takoj, ko je to mogoče.
(8) Kadar je Agencija družbi za upravljanje
države članice s pravnomočno odločbo prepovedala opravljati storitve
upravljanja investicijskih skladov na območju Republike Slovenije, se smiselno
uporabljajo določbe 7.9.2. pododdelka tega zakona.
488. člen
(ukrepi nadzora nad družbo za upravljanje,
ki v Republiki Sloveniji trži enote UCITS sklada iz države članice)
(1) Če družba za upravljanje, ki na območju
Republike Slovenije trži enote UCITS sklada iz države članice, krši določbe
predpisov iz tretjega odstavka 443. člena tega zakona ali Agenciji ne posreduje
informacij, ki jih je skladno s tem zakonom dolžna posredovati, ji Agencija z
odredbo naloži odpravo kršitev.
(2) Če Agencija utemeljeno sumi, da družba
za upravljanje krši obveznosti v zvezi z upravljanjem UCITS sklada, katerega
enote trži na območju Republike Slovenije, pa Agencija po tem zakonu ni
pristojna za nadzor teh kršitev, o teh sumih obvesti pristojni organ nadzora
države članice UCITS sklada.
(3) Če družba za upravljanje države članice
kljub ukrepom nadzornega organa države članice sedeža družbe za upravljanje,
sprejetih po obvestilu iz prejšnjega odstavka, ali zato, ker ti ukrepi niso
učinkoviti oziroma jih v državi članici sedeža družbe za upravljanje ni mogoče
izreči, nadaljuje s kršitvami iz prvega odstavka tega člena, lahko Agencija:
1.    
sprejme ukrepe po tem zakonu, da se tej družbi za upravljanje prepreči
nadaljnje opravljanje teh storitev in, da se zavarujejo interesi vlagateljev te
družbe za upravljanje, in 
2.    
po potrebi o zadevi obvesti ESMA.
(4) Agencija o ukrepu iz 1. točke
prejšnjega odstavka nemudoma obvesti Evropsko komisijo in ESMA.
489. člen
(ukrepi nadzora nad družbo za upravljanje,
ki trži enote vzajemnih skladov v državi članici)
Agencija o vsakem izrečenem ukrepu nadzora,
ki se nanaša na posamezen vzajemni sklad, ali o začasni zaustavitvi izdaje
investicijskih kuponov, vplačil oziroma izplačil v vzajemni sklad, obvesti
nadzorne organe držav članic, v katerih se tržijo enote tega vzajemnega sklada,
in v kolikor je relevantno, nadzorni organ države članice sedeža družbe za
upravljanje.
490. člen
(ukrepi zaradi odvzema dovoljenja družbi
za upravljanje države članice)
Če nadzorni organ države članice sedeža
družbe za upravljanje, ki na območju Republike Slovenije neposredno ali prek
podružnice opravlja storitve upravljanja investicijskih skladov, obvesti
Agencijo, da je bilo tej družbi za upravljanje odvzeto dovoljenje za
opravljanje teh storitev, Agencija opravi ustrezne ukrepe po tem zakonu, da se
tej družbi za upravljanje prepreči nadaljnje opravljanje teh storitev in da se
zavarujejo interesi strank te družbe za upravljanje.
11.7.3. Nadzor nad poslovanjem podružnice družbe za upravljanje tretje
države v Republiki Sloveniji
491. člen
(odvzem dovoljenja podružnice družbi za
upravljanje tretje države)
Agencija odvzame dovoljenje za ustanovitev
podružnice družbe za upravljanje tretje države, tudi če je pristojni nadzorni
organ družbe za upravljanje tretje države tej družbi odvzel dovoljenje za
opravljanje storitev upravljanja investicijskih skladov.
12. NADZOR NAD SKRBNIKOM, IZVAJALCI TRŽENJA IN DRUGIMI
OSEBAMI
492. člen
(nadzor nad skrbnikom)
(1) Agencija opravlja nadzor nad skrbnikom
iz 6.3.1. pododdelka tega zakona z namenom preverjanja, ali spoštuje
določbe tega zakona ter določbe drugih zakonov in predpisov, ki urejajo
opravljanje skrbniških storitev za investicijske sklade.
(2) Za nadzor iz prejšnjega odstavka se
poleg določb tega zakona smiselno uporabljajo določbe ZTFI o nadzoru nad banko,
ki opravlja investicijske storitve in posle.
(3) Agencija pri opravljanju nadzora iz
prvega odstavka tega člena na podlagi 230. člena ZBan-1 sodeluje z Banko
Slovenije, ki opravlja nadzor nad poslovanjem skrbnika na podlagi določb ZBan-1
o nadzoru nad opravljanjem skrbniških storitev.
493. člen
(nadzor nad izvajalci trženja enot
investicijskih skladov)
Agencija izvaja nadzor nad fizičnimi
osebami iz prvega odstavka 137. člena tega zakona, ki opravljajo trženje enot
investicijskih skladov, z:
1.    
vpogledom v poslovno dokumentacijo v zvezi z opravljanjem storitev trženja
enot investicijskih skladov,
2.    
zbiranjem izjav in dokazov, povezanih s poslovanjem oseb iz prvega odstavka
137. člena tega zakona, in
3.    
odvzemom dovoljenja ali izdajo odredbe o odpravi kršitev.
494. člen
(odvzem dovoljenja za trženje enot
investicijskih skladov)
(1) Agencija odvzame dovoljenje za trženje
enot investicijskih skladov iz 137. člena tega zakona, če je:
1.    
bilo dovoljenje pridobljeno z navajanjem neresničnih podatkov;
2.    
bila oseba pravnomočno nepogojno obsojena za kaznivo dejanje zoper
premoženje oziroma gospodarstvo na kazen zapora več kakor tri mesece, ki še ni
izbrisana;
3.    
oseba pri trženju enot investicijskih skladov kršila predpise iz prvega
odstavka 135. člena tega zakona.
(2) Za odločanje Agencije o odvzemu
dovoljenja iz prejšnjega odstavka se smiselno uporabljajo določbe zakona, ki
ureja upravni postopek.
(3) Zoper odločbo Agencije o odvzemu
dovoljenja za trženje enot investicijskih skladov je dovoljeno začeti upravni
spor v 30 dneh od prejema odločbe.
495. člen
(nadzor nad drugimi osebami)
(1) Agencija opravlja nadzor na osebami,
ki:
1.    
opravljajo storitve upravljanja investicijskih skladov in niso osebe iz
103. člena tega zakona,
2.    
tržijo enote vzajemnih skladov in niso osebe iz 140. člena tega zakona,
3.    
tržijo enote ne-UCITS skladov, oblikovanih na podlagi tega zakona, in
niso osebe iz 141. člena tega zakona,
4.    
izvajajo trženje enot UCITS sklada oblikovanega v drugi državi članici
in niso osebe iz prvega odstavka 142. člena tega zakona,
5.    
tržijo enote investicijskega sklada tretje države in niso osebe iz
prvega odstavka 147. člena tega zakona,
6.    
oblikujejo vzajemni sklad in niso osebe iz prvega odstavka 261. člena
tega zakona,
7.    
oblikujejo krovni sklad in niso osebe iz prvega odstavka 320. člena tega
zakona,
8.    
oblikujejo ne-UCITS sklad in niso osebe iz tretjega odstavka 366. člena
tega zakona,
9.    
opravljajo dejavnost trženja enot investicijskih skladov na območju
Republike Slovenije v nasprotju s prvim in drugim odstavkom 135. člena tega
zakona in v nasprotju z določbami iz njega izvedenih predpisov.
(2) Nadzor lahko Agencija opravlja tudi
tako, da za opravljanje nadzora pooblasti drug pristojni državni organ ali
javno agencijo, ki je sicer pristojna za nadzor nad trženjem in oglaševanjem
ali prometom finančnih storitev in instrumentov v Republiki Sloveniji.
496. člen
(odredba o odpravi kršitev)
(1) Če iz podatkov, s katerimi Agencija
razpolaga, izhaja, da oseba krši prepoved iz prvega odstavka prejšnjega člena,
izda tej osebi odredbo, skladno s 527. členom ZTFI. Zoper odredbo je dopustno
vložiti ugovor. Za vložitev ugovora in odločanje o ugovoru se uporabljajo 528.
do 532. člen ZTFI.
(2) V primeru iz prejšnjega odstavka lahko
Agencija še pred izdajo odredbe pregleda poslovne knjige in drugo dokumentacijo
osebe in zbere druge dokaze, potrebne za ugotovitev, ali je oseba storila
kršitev iz prejšnjega odstavka.
(3) V odredbi iz prvega odstavka tega člena
Agencija osebi naloži, da v roku, ki ne sme biti krajši od osmih dni in ne
daljši od 15 dni, predloži poročilo, v katerem opiše ukrepe, ki jih je opravila
v zvezi s prenehanjem kršitve, ter v katerem se oseba lahko izjavi o utemeljenosti
razlogov za izdajo odredbe.
(4) Če je poročilo o odpravi kršitev
nepopolno oziroma iz poročila in priloženih dokazov ne izhaja, da so
ugotovljene kršitve odpravljene, Agencija osebi z odredbo naloži dopolnitev
poročila in ji določi rok za dopolnitev. Zoper to odredbo je dopustno vložiti
ugovor. Za vložitev ugovora in odločanje o ugovoru se uporablja 528. do 532.
člen ZTFI.
497. člen
(likvidacijski razlog)
(1) Če pravna oseba, pri kateri se opravlja
nadzor, ne ravna po odredbi iz prvega odstavka prejšnjega člena, izda Agencija
odločbo, s katero ugotovi, da obstoji razlog za likvidacijo te osebe.
(2) Na podlagi pravnomočne odločbe iz
prejšnjega odstavka začne pristojno sodišče, na predlog Agencije, postopek likvidacije.
(3) Če samostojni podjetnik posameznik (v
nadaljnjem besedilu: podjetnik) ali zasebnik, pri katerem se opravlja nadzor,
ne ravna po odredbi iz prejšnjega člena, izda Agencija odločbo, s katero
ugotovi, da podjetnik ne izpolnjuje pogojev za opravljanje dejavnosti, in po
pravnomočnosti odločbe iz prvega odstavka tega člena o tem obvesti Agencijo
Republike Slovenije za javnopravne evidence in storitve.
(4) Za zasebnika iz prejšnjega odstavka se
šteje fizična oseba, ki ni podjetnik in ki samostojno opravlja določeno
registrirano ali s predpisom določeno dejavnost.
(5) Za predlog iz drugega odstavka tega
člena ter odločbe sodišča v zvezi s tem predlogom je Agencija oproščena plačila
sodnih taks.
12.a NADZOR NAD VZAJEMNIMI POKOJNINSKIMI SKLADI IN NJIHOVIMI
UPRAVLJAVCI
(prenehalo
veljati)
497.a člen
(prenehal
veljati)
497.b člen
(prenehal
veljati)
497.c člen
(prenehal
veljati)
497.č člen
(prenehal
veljati)
497.d člen
(prenehal
veljati)
497.e člen
(prenehal
veljati)
13. POSTOPEK ODLOČANJA AGENCIJE V POSAMIČNIH ZADEVAH
498. člen
(uporaba določb o postopku)
(1) Agencija odloča o posamičnih zadevah,
za katere je pristojna po tem zakonu, po postopku, določenem v
14. poglavju ZTFI, razen če ta zakon za posamezno vrsto postopka določa
drugače.
(2) V postopku predhodnega preizkusa
zahteve za izdajo dovoljenja za pripojitev oziroma dovoljenja za spojitev v
skladu s 7.10.2. pododdelkom tega zakona mora Agencija izdati sklep o odpravi
pomanjkljivosti v desetih delovnih dneh.
(3) Agencija mora glede zahteve za izdajo
dovoljenja za pripojitev oziroma dovoljenja za spojitev v skladu s
7.10.2. pododdelkom tega zakona izdati odločbo v 20 delovnih dneh po
prejemu popolne zahteve za izdajo dovoljenja za pripojitev oziroma dovoljenja
za spojitev.
(4) Agencija mora odločbo iz prejšnjega
odstavka nemudoma posredovati:
1.    
družbi za upravljanje, ki upravlja prenosni sklad, in
2.    
pristojnemu nadzornemu organu države članice prevzemnega sklada, če gre
za združitev v skladu s 7.10.3. pododdelkom tega zakona.
(5) Agencija glede zahteve za izdajo
dovoljenja za vložitev premoženja v centralni sklad v skladu z 9. poglavjem
tega zakona izda odločbo v 15 delovnih dneh po prejemu popolne zahteve za
izdajo dovoljenja za vložitev premoženja v centralni sklad.
(6) Agencija mora odločbo iz prejšnjega
odstavka nemudoma posredovati:
1.    
družbi za upravljanje, ki upravlja napajalni sklad, in
2.    
pristojnemu nadzornemu organu države članice centralnega sklada, če gre
za postopek v skladu z 9.9. oddelkom tega zakona.
(7) Agencija družbo za upravljanje, ki
upravlja napajalni sklad, v 15 delovnih dneh po prejemu popolne vloge za izdajo
soglasja iz drugega odstavka 356. člena oziroma iz drugega odstavka 357. člena
tega zakona obvesti, ali je soglasje izdala ali ne.
14. SODELOVANJE Z NADZORNIMI ORGANI IN ORGANI EVROPSKE UNIJE
499. člen
(sodelovanje med nadzornimi organi
Republike Slovenije)
(1) Agencija in nadzorni organi Republike
Slovenije, ki so pristojni za nadzor drugih nadzorovanih finančnih družb,
morajo na zahtevo posameznega nadzornega organa posredovati temu organu vse
podatke o družbi za upravljanje oziroma drugih nadzorovanih finančnih družbah,
ki jih potrebuje v postopku opravljanja nalog nadzora nad to družbo, v postopku
v zvezi z izdajo dovoljenj oziroma pri odločanju o drugih posamičnih zadevah.
(2) Nadzorni organi se morajo obveščati o
nepravilnostih ali drugih okoliščinah, ki jih pri opravljanju nadzora
ugotovijo, če so te ugotovitve pomembne tudi za delo drugih nadzornih organov.
500. člen
(sodelovanje z nadzornimi organi držav
članic in ESMA)
(1) Agencija sodeluje z nadzornimi organi
drugih držav članic in ESMA. Posreduje jim informacije, ki so ključne ali
pomembne za izvajanje njihovih nalog nadzora glede nadzora nad spoštovanjem
predpisov, sprejetih zaradi prenosa Direktive 2009/65/ES. Za uresničitev tega
namena mora drugemu nadzornemu organu:
1.    
na njegovo zahtevo posredovati vse informacije, ki so ključne ali
pomembne za izvajanje nalog nadzora tega nadzornega organa;
2.    
na lastno pobudo posredovati vse informacije, ki so ključne za izvajanje
nalog nadzora tega nadzornega organa.
(2) Informacija se šteje za ključno, če bi
lahko bistveno vplivala na oceno finančne trdnosti nadzorovane finančne družbe
druge države članice.
(3) Agencija sodeluje z nadzornimi organi
drugih držav članic tudi tako, da z njimi sodeluje pri preiskovalnih dejanjih.
(4) Prvi in drugi odstavek tega člena se
smiselno uporabljata tudi za sodelovanje Agencije in drugih nadzornih organov Republike
Slovenije s pristojnim nadzornim organom države članice, če ta zahteva
posvetovanje ali informacije pri odločanju o zahtevi za pridobitev
kvalificiranega deleža v nadzorovani finančni družbi te države članice, ki jo
je vložila:
1.    
kreditna institucija s sedežem v Republiki Sloveniji,
2.    
zavarovalnica, pozavarovalnica, borznoposredniška družba ali družba za
upravljanje s sedežem v Republiki Sloveniji, ali
3.    
oseba, ki je nadrejena osebam iz 1. ali 2. točke tega odstavka.
(5) Agencija lahko v zvezi s sodelovanjem
po prvem in tretjem odstavku tega člena ravna v skladu s svojimi pristojnostmi,
tudi če dejanje, ki je predmet tega sodelovanja, ni bilo storjeno v Republiki
Sloveniji.
(6) Agencija s svojim delovanjem na
področju nadzora poslovanja družb za upravljanje spodbuja sodelovanje med
nadzornimi organi držav članic, zlasti izmenjavo vseh pomembnih informacij med
nadzornimi organi države sedeža in države gostiteljice.
501. člen
(zbiranje in obdelava informacij)
(1) Agencija je pristojna zbirati in
obdelovati informacije o dejstvih in okoliščinah, ki so pomembne za izvrševanje
njenih nalog in pristojnosti, določenih s tem zakonom.
(2) Za informacije iz prejšnjega odstavka
se štejejo zlasti informacije o:
1.    
dovoljenjih za opravljanje storitev upravljanja investicijskih skladov
in drugih dovoljenjih, ki jih je izdala Agencija na podlagi tega zakona;
2.    
članih uprave in nadzornih svetov družb za upravljanje, njihovi
organizaciji in delovanju njihovih služb notranje revizije;
3.    
podružnicah oziroma neposrednem opravljanju storitev upravljanja
investicijskih skladov družb za upravljanje v državah članicah in podružnicah
oziroma neposrednem opravljanju dejavnosti družb za upravljanje držav članic v
Republiki Sloveniji;
4.    
podružnicah družb za upravljanje v tretjih državah in podružnicah družb
za upravljanje tretjih držav v Republiki Sloveniji;
5.    
finančnem položaju in poslovanju družb za upravljanje in drugih oseb,
nad katerimi je pristojna opravljati nadzor;
6.    
imetnikih kvalificiranih deležev;
7.    
ukrepih nadzora, ki jih je izrekla Agencija na podlagi tega zakona;
8.    
informacijah, ki jih je pridobila v okviru izmenjave informacij od
drugih nadzornih organov Republike Slovenije, držav članic oziroma tretjih
držav.
(3) Za pridobivanje informacij iz registrov
in evidenc, ki jih vodijo sodišča ali drugi državni organi, je Agencija
oproščena plačila sodnih in upravnih taks.
502. člen
(obveznost varovanja zaupnih informacij)
Za obveznost varovanja zaupnih informacij
se smiselno uporabljata 488. in 488.a člen ZTFI.
503. člen
(uporaba zaupnih informacij)
Agencija lahko zaupne informacije uporabi
samo:
1.    
da preveri pogoje za izdajo dovoljenj in soglasij, o katerih odloča na
podlagi tega zakona, in da zagotovi nadzor na posamični in konsolidirani
podlagi poslovanja družb za upravljanje, zlasti glede likvidnosti, kapitalske
ustreznosti, velikih izpostavljenosti ter njihovih upravljavskih in
računovodskih postopkov ter notranjih kontrolnih mehanizmov;
2.    
da izreka ukrepe nadzora in sankcij za prekrške;
3.    
v postopku sodnega varstva proti odločbam, ki jih je izdala, in v drugih
sodnih postopkih v zvezi s tem.
504. člen
(obvestilo nadzornega organa o sumu
kršitve)
(1) Če Agencija utemeljeno sumi, da je
oseba, nad katero ni pristojna opravljati nadzora, v drugi državi članici
storila dejanje, ki pomeni kršitev predpisov, sprejetih zaradi prenosa
Direktive 2009/65/ES, o tem obvesti pristojni nadzorni organ te države članice
in v tem obvestilu navesti vse podrobnosti, ki so ji poznane.
(2) Če Agencija prejme obvestilo nadzornega
organa druge države članice z vsebino iz prejšnjega odstavka, opravi ustrezne
ukrepe in nadzorni organ države članice obvestiti o izidu teh ukrepov in, če je
to mogoče, tudi o pomembnejših vmesnih korakih.
(3) Prvi in drugi odstavek tega člena ne
izključujeta ali omejujeta pristojnosti in odgovornosti Agencije za nadzor po
drugih določbah tega zakona.
505. člen
(sodelovanje pri opravljanju pregledov
poslovanja)
(1) Če je za namen nadzora nad spoštovanjem
predpisov, sprejetih zaradi prenosa Direktive 2009/65/ES, treba opraviti
pregled poslovanja posamezne osebe ali opraviti druga preiskovalna dejanja v
drugi državi članici, Agencija zahteva, da ta dejanja opravi nadzorni organ te
države članice.
(2) Agencija lahko tudi zahteva, da ji
nadzorni organ druge države članice omogoči, da osebje Agencije spremlja osebje
tega nadzornega organa pri opravljanju dejanj iz prejšnjega odstavka.
(3) Agencija mora na zahtevo nadzornega
organa druge države članice opraviti pregled poslovanja posamezne osebe ali
druga preiskovalna dejanja, če jih je treba opraviti v Republiki Sloveniji.
(4) Agencija lahko na zahtevo nadzornega
organa druge države članice omogoči, da njegovo osebje spremlja osebje Agencije
pri opravljanju dejanj iz prejšnjega odstavka.
506. člen
(zavrnitev zahteve za sodelovanje)
(1) Agencija lahko zavrne zahtevo
nadzornega organa države članice za predložitev informacij oziroma za
opravljanje preiskovalnih dejanj, če:
1.    
bi preiskovalna dejanja, ki so predmet zahteve, lahko negativno vplivala
na suverenost, varnost ali javni red Republike Slovenije;
2.    
je bil v Republiki Sloveniji že začet sodni postopek proti istim osebam
za ista dejanja, na katera se nanaša zahteva za preiskovalna dejanja;
3.    
je bila v Republiki Sloveniji proti istim osebam za ista dejanja, na
katera se nanaša zahteva za preiskovalna dejanja, že izdana pravnomočna sodna
odločba.
(2) Agencija obvesti nadzorni organ države
članice o zavrnitvi zahteve za predložitev informacij oziroma za opravljanje
preiskovalnih dejanj po prvem odstavku tega člena in mu sporočiti razloge za
tako zavrnitev.
507. člen
(obveščanje Evropske komisije in ESMA)
(1) Agencija obvešča Evropsko komisijo in
ESMA o:
1.    
zavrnitvah zahtev za pošiljanje obvestila iz prvega odstavka 114. člena
tega zakona,
2.    
zavrnitvah zahtev za izdajo dovoljenja za prevzem upravljanja iz 268.
člena tega zakona, in
3.    
ukrepih iz četrtega odstavka 487. člena tega zakona.
(2) Agencija obvešča ESMA tudi o vseh
dovoljenjih, ki jih Agencija izda družbam za upravljanje za opravljanje
storitev upravljanja investicijskih skladov na podlagi prvega odstavka 104.
člena tega zakona.
508. člen
(razmerja z organi Evropske unije)
(1) Agencija obvesti Evropsko komisijo o
izdaji vsakega dovoljenja družbi za upravljanje:
1.    
katere posredno ali neposredno nadrejena družba je pravna oseba s
sedežem v tretji državi;
2.    
na podlagi katerega oseba tretje države postane nadrejena družba družbe
za upravljanje.
(2) Agencija obvešča Evropsko komisijo in
ESMA o vseh bistvenih ovirah, na katere so naletele družbe za upravljanje pri
opravljanju storitev upravljanja investicijskih skladov v tretjih državah.
(3) Če Evropska komisija odloči, da morajo
nadzorni organi držav članic zadržati oziroma prekiniti odločanje o zahtevah
oseb posamezne tretje države, Agencija s sklepom prekine postopek za največ tri
mesece v zadevah odločanja o zahtevah za izdajo dovoljenja:
1.    
družbi za upravljanje, katere posredno ali neposredno nadrejena družba
je pravna oseba tretje države, na katero se nanaša odločitev Evropske komisije;
2.    
za pridobitev kvalificiranega deleža, na podlagi katerega oseba tretje
države, na katero se nanaša odločitev Evropske komisije, postane nadrejena
družba družbe za upravljanje.
(4) V obdobju, ko traja prekinitev
postopka, rok za odločitev iz 547. člena ZTFI ne teče.
(5) Če Evropski svet odloči, da se
zadržanje oziroma prekinitev postopkov podaljša, mora Agencija s sklepom
podaljšati prekinitev postopka za obdobje, določeno z odločitvijo Evropskega
sveta.
(6) Ukrepi iz tretjega in petega odstavka tega
člena se ne uporabljajo za:
1.    
ustanovitev družbe za upravljanje, ki bo imela položaj:
- 
podrejene družbe družbe za upravljanje, ki je v trenutku sprejetja
odločitve iz tretjega oziroma petega odstavka tega člena upravičena opravljati
storitve upravljanja investicijskih skladov v državi članici, ali
- 
družbe, podrejene drugi podrejeni družbi družbe za upravljanje iz
prejšnje alineje;
2.    
izdajo dovoljenja za pridobitev kvalificiranega deleža:
- 
družbi za upravljanje, ki je v trenutku sprejetja odločitve iz tretjega
oziroma petega odstavka tega člena upravičena opravljati storitve upravljanja
investicijskih skladov v državi članici, ali
- 
podrejeni družbi družbe za upravljanje iz prejšnje alineje.
(7) Agencija mora Evropsko komisijo na
njeno zahtevo obvestiti o vsaki zahtevi za izdajo dovoljenja iz prvega odstavka
tega člena, če Evropska komisija te podatke potrebuje za ugotovitev dejstev,
pomembnih za sprejetje odločitve iz tretjega oziroma petega odstavka tega
člena.
15. ZDRUŽENJE DRUŽB ZA UPRAVLJANJE
509. člen
(združenje družb za upravljanje)
(1) Družbe za upravljanje, ki zagotavljajo
svoje storitve v Republiki Sloveniji ali pa v Republiki Sloveniji samo tržijo
enote UCITS skladov, s katerimi upravljajo, se lahko povežejo v združenje družb
za upravljanje.
(2) Za združenje družb za upravljanje se
uporabljajo določbe ZGD-1 o gospodarskem interesnem združenju, če v tem členu
ni določeno drugače.
(3) Združenje družb za upravljanje opravlja
naloge skupnega pomena za družbe za upravljanje, določene v pogodbi o
ustanovitvi, oziroma za katere ga pooblastijo članice.
(4) Združenje družb za upravljanje na
podlagi pooblastila Agencije izvaja preizkuse strokovnega znanja o
investicijskih skladih iz 1. točke tretjega odstavka 137. člena tega zakona v
imenu in za račun Agencije.
(5) Nadzor nad opravljanjem preizkusov
strokovnega znanja iz prejšnjega odstavka opravlja Agencija.
16. KAZENSKE DOLOČBE
510. člen
(hujše kršitve družbe za upravljanje)
(1) Z globo od 25.000 do 125.000 eurov se
za prekršek kaznuje družba za upravljanje, če:
1.    
opravlja druge dejavnosti, razen dejavnosti iz prvega in tretjega
odstavka 33. člena tega zakona (četrti odstavek 33. člena),
2.    
kreditira oziroma daje jamstva za nakup delnic v nasprotju s petim
odstavkom 35. člena tega zakona,
3.    
za člana uprave oziroma izvršnega direktorja imenuje osebo, ki ni
pridobila dovoljenja Agencije za opravljanje funkcije člana uprave družbe za
upravljanje v skladu s prvim odstavkom 57. člena tega zakona,
4.    
sporoči zaupne podatke o posamezni stranki tretjim osebam oziroma jih
uporabi sama ali omogoči, da bi jih uporabile tretje osebe (79. člen),
5.    
ne razpolaga z ustreznim kapitalom glede na storitve, ki jih opravlja,
in premoženje v upravljanju ter tveganja, ki jim je izpostavljena pri
opravljanju teh storitev (82. člen),
6.    
izplača dobiček v nasprotju s prepovedjo iz prvega odstavka 85. člena
tega zakona,
7.    
ne vodi poslovnih knjig, sestavlja knjigovodskih listin, vrednoti
knjigovodskih postavk in sestavlja letnega poročila v skladu s prvim in drugim
odstavkom 89. člena tega zakona,
8.    
v likvidaciji ne opravlja poslov, ki so določeni z odločbo Agencije in
drugih poslov, ki so potrebni za izvedbo likvidacije (tretji odstavek 94.
člena),
9.    
na ozemlju Republike Slovenije opravlja storitve upravljanja
investicijskih skladov, ne da bi za opravljanje teh storitev pridobila
dovoljenje Agencije (prvi odstavek 104. člena),
10.  po
prenehanju dovoljenja za opravljanje storitev upravljanja investicijskih
skladov sklepa nove posle v nasprotju s četrtim odstavkom 110. člena tega
zakona,
11.  začne
opravljati posle prek podružnice v državi članici gostiteljici v nasprotju s
115. členom tega zakona,
12.  ustanovi
podružnico v tretji državi, ne da bi za ustanovitev podružnice pridobila
dovoljenje Agencije (tretji odstavek 120. člena),
13.  trži
enote vzajemnega sklada v državi članici gostiteljici ne da bi predhodno
obvestila Agencijo skladno s 153. členom tega zakona,
14.  trži
enote investicijskih skladov v tretji državi ne da bi predhodno obvestila
Agencijo skladno s 158. členom tega zakona,
15.  ne
ravna skrbno s finančnimi instrumenti strank in ne zagotovi ustreznih ukrepov v
skladu z 203. členom ZTFI v zvezi s prvim odstavkom 160. člena tega zakona,
16.  ne
ravna skrbno z denarnim dobroimetjem strank in ne zagotovi ustreznih ukrepov v
skladu z 204. členom ZTFI v zvezi s prvim odstavkom 160. člena tega zakona,
17.  za
račun investicijskega sklada sklepa posle v nasprotju s prvim odstavkom 170.
člena tega zakona,
18.  skrbniku
iz sredstev investicijskega sklada poleg provizije iz prvega odstavka 177.
člena tega zakona in stroškov, določenih v četrtem odstavku 177. člena tega
zakona, povrne še kakšne druge stroške (tretji odstavek 177. člena),
19.  za
račun investicijskega sklada, ki ga upravlja, s skrbnikom ne sklene pogodbe o
opravljanju skrbniških storitev (182. člen),
20.  pred
sklenitvijo oziroma spremembo pogodbe o opravljanju skrbniških storitev ne
pridobi dovoljenja Agencije (prvi in peti odstavek 183. člena),
21.  ne
loči premoženja investicijskega sklada od premoženja drugih investicijskih
skladov, svojega premoženja in premoženja, prejetega v upravljanje (prvi
odstavek 186. člena),
22.  ne
izdela načrta upravljanja tveganj investicijskega sklada iz 194. člena tega
zakona (drugi odstavek 194. člena),
23.  za
račun investicijskega sklada izda poroštvo oziroma kakšno drugo obliko jamstva
(prvi odstavek 196. člena),
24.  zastavi
ali kako drugače obremeni premoženje investicijskega sklada (prvi odstavek 198.
člena),
25.  ne
sestavi dokumenta s ključnimi podatki za vlagatelje v skladu z 208. členom tega
zakona,
26.  ne
pripravi letnega oziroma polletnega poročila investicijskega sklada za
predpisana obdobja in na način ter z vsebino določeno v 212 in 213. členu tega
zakona,
27.  za
vsak vzajemni sklad, ki ga upravlja, ne vodi evidenc imetnikov investicijskih
kuponov v skladu z določbami tega zakona in določbami aktov, izdanih na njegovi
podlagi (233. člen),
28.  nalaga
sredstva vzajemnega sklada, ki ga upravlja, v izvedene finančne instrumente in
pri tem niso izpolnjeni pogoji iz 248. člena tega zakona,
29.  si
poleg provizije za upravljanje in stroškov, ki so skladno z določbami drugega
odstavka 254. člena tega zakona določeni s pravili upravljanja vzajemnega
sklada, iz sredstev vzajemnega sklada opravi še druga izplačila,
30.  začne
sprejemati vplačila investicijskih kuponov vzajemnega sklada, preden je ta
vzajemni sklad oblikovan (262. člen),
31.  prenese
upravljanje investicijskega sklada na drugo družbo za upravljanje brez
dovoljenja Agencije (266., 393. in 425. člen),
32.  si
po nastopu razloga za začetek likvidacije vzajemnega sklada izplača provizijo
za upravljanje v nasprotju z drugim odstavkom 304. člena tega zakona,
33.  ne
pridobi dovoljenja Agencije za vključitev podskladov krovnega sklada v drugi
krovni sklad kot to določa prvi odstavek 327. člena tega zakona,
34.  oblikuje
napajalni sklad brez soglasja Agencije iz 331. člena tega zakona,
35.  napajalni
sklad nalaga sredstva v izvedene finančne instrumente iz 7. točke prvega
odstavka 244. člena tega zakona in te naložbe niso namenjene izključno
varovanju pred tveganji ali pa je izpostavljenost napajalnega sklada v zvezi z
izvedenimi finančnimi instrumenti v nasprotju z 244. in 248. členom tega zakona
(drugi odstavek 343. člena),
36.  ni
pridobila dovoljenja Agencije za opravljanje storitev upravljanja
investicijskih skladov skladno s katerim lahko upravlja ne-UCITS sklade (tretji
odstavek 366. člena),
37.  ne
obvesti imetnikov investicijskih kuponov alternativnega sklada in poroča
Agenciji o nastopu razloga za začetek likvidacije alternativnega sklada v
skladu s prvim in drugim odstavkom 396. člena tega zakona,
38.  ne
unovči premoženja alternativnega sklada in poplača imetnikov investicijskih
kuponov alternativnega sklada v skladu s 398. členom tega zakona,
39.  investicijska
družba, ki jo upravlja, opravlja ali spremeni dejavnosti v nasprotju z
določbami 400. člena tega zakona,
40.  začne
postopek za vpis in vplačilo novih delnic na podlagi povečanja osnovnega
kapitala investicijske družbe z vložki, ne da bi za to pridobila dovoljenje
Agencije (prvi odstavek 404. člena),
41.  ne
zagotovi vpisa delnic ob njihovi prvi prodaji v skladu s prvim odstavkom 79.
člena ZTFI v zvezi s 407. členom tega zakona,
42.  v
15 dneh od dneva, ko so izpolnjeni pogoji za izdajo delnic investicijske
družbe, klirinško depotni družbi ne izda naloga za izdajo teh delnic v
nematerializirani obliki (prvi odstavek 410. člena),
43.  zastopa
delničarje investicijske družbe pri izvrševanju glasovalnih pravic na skupščini
investicijske družbe (1. točka drugega odstavka 418. člena),
44.  ob
ustanovitvi investicijske družbe začne s postopkom za vpis in vplačilo delnic
preden pridobi dovoljenje Agencije za upravljanje investicijske družbe (419.
člen),
45.  na
zahtevo Agencije ne poroča v rokih in na način iz 455. člena tega zakona in
akta, ki ga izda Agencija na podlagi 458. člena tega zakona,
46.  pooblaščeni
osebi Agencije ne omogoči pregleda na način, določen v 460. do 463. členih tega
zakona,
47.  krši
začasno prepoved opravljanja storitev upravljanja investicijskih skladov iz
prvega odstavka 475. člena tega zakona oziroma začasno prepoved opravljanja
storitev gospodarjenja s finančnimi instrumenti in pomožnih storitev iz 476.
člena tega zakona.
(2) Z globo od 800 do 4.100 eurov se za
prekršek kaznuje odgovorna oseba družbe za upravljanje, ki stori prekršek iz
prejšnjega odstavka.
(3) Če je narava storjenega prekrška iz
prejšnjih dveh odstavkov posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se družba za upravljanje
kaznuje z globo od 41.000 do 370.000 eurov, odgovorna oseba družbe za
upravljanje pa z globo od 2.500 do 12.000 eurov.
511. člen
(lažje kršitve družbe za upravljanje)
(1) Z globo od 400 do 125.000 eurov se za
prekršek kaznuje družba za upravljanje, če:
1.    
njena uprava oziroma izvršni direktorji ne izpolnjuje pogojev iz 54.
člena tega zakona,
2.    
ne vodi evidence in dokumentacije v skladu s 70. členom tega zakona,
3.    
najmanj enkrat v petih letih ne zamenja revizijske družbe (šesti
odstavek 89. člena),
4.    
s pooblaščencem sklene pogodbo o prenosu v nasprotju z drugim odstavkom
131. člena tega zakona,
5.    
s stranko ne sklene pogodbe o gospodarjenju v pisni obliki (drugi
odstavek 240. člena ZTFI v povezavi s prvim odstavkom 163. člena),
6.    
v primeru odstopanj sredstev investicijskega sklada od pravil o deležih
sredstev investicijskega sklada in izpostavljenosti ne sprejme in začne
izvajati ukrepov za čimprejšnjo odpravo odstopanj in o tem ne obvesti Agencije
(drugi odstavek 192. člena),
7.    
ne odpravi odstopanj izpostavljenosti in deležev sredstev
investicijskega sklada v rokih iz tretjega odstavka 192. člena tega zakona,
8.    
za račun investicijskega sklada sklene pogodbo o prodaji oziroma proda
finančne instrumente iz sredstev investicijskega sklada v nasprotju s prvim
odstavkom 197. člena tega zakona,
9.    
letnega poročila investicijskega sklada ne pregleda revizor skladno z
214. členom tega zakona,
10.  ne
izračunava čiste vrednosti sredstev vzajemnega sklada na način in v rokih,
določenih v 232. členu tega zakona in aktu, ki ga izda Agencija na podlagi 213.
člena tega zakona, 
11.   imetniku
investicijskega kupona ne izplača odkupne vrednosti na način in v roku iz 242.
člena tega zakona,
12.  po
prejemu soglasja Agencije k spremembi pravil upravljanja vzajemnega sklada o
tem ne obvesti imetnikov investicijskih kuponov in javnosti na način, določen v
devetem odstavku 260. člena tega zakona in aktom, ki ga izda Agencija na
podlagi desetega odstavka 260. člena tega zakona,
13.  po
prejemu dovoljenja Agencije za prevzem upravljanja o prenosu upravljanja
investicijskega sklada ne obvesti javnosti in imetnikov enot investicijskega
sklada na način in v rokih, določenih s prvim odstavkom 270. člena tega zakona
ter aktu, ki ga izda Agencija na podlagi drugega odstavka 270. člena tega
zakona (270. člen, peti odstavek 274., 393., 425. in prvi odstavek 427. člena),
14.  imetnikom
investicijskega kupona prevzemnega ali prenosnega sklada zaračuna izstopne
stroške (1. točka prvega odstavka in 1. točka drugega odstavka 289. člena),
15.  po
nastopu razloga za začetek likvidacije vzajemnega sklada o tem ne obvesti
Agencije, imetnikov investicijskih kuponov oziroma javnosti na način, določen v
drugem odstavku 305. člena tega zakona oziroma aktu, ki ga izda Agencija na
podlagi petega odstavka 305. člena tega zakona,
16.  po
nastopu razloga za začetek likvidacije vzajemnega sklada opravi izplačilo
odkupne vrednosti investicijskega kupona oziroma sprejme pristopno izjavo o
pristopu k pravilom vzajemnega sklada (306. člena),
17.  denarna
sredstva vlagateljev prispela na posebni denarni račun krovnega sklada po
lastni krivdi vsakodnevno ne razporedi na račune posameznih podskladov kot to
določa tretji odstavek 312. člena tega zakona,
18.  v
treh delovnih dneh po zasedanju skupščine investicijske družbe, ki je sprejela
sklep o začetku likvidacije, o tem ne obvesti delničarjev investicijske družbe
na način, določen z aktom, ki ga izda Agencija na podlagi petega odstavka 438.
člena tega zakona (drugi odstavek 438. člena),
19.  na
zahtevo Agencije ne poroča v rokih in na način iz 455. člena tega zakona in
akta, ki ga izda Agencija na podlagi 458. člena tega zakona.
(2) Z globo od 400 do 4.100 eurov se za
prekršek kaznuje odgovorna oseba družbe za upravljanje, ki stori prekršek iz
prejšnjega odstavka.
512. člen
(hujše kršitve skrbnika)
(1) Z globo od 25.000 do 125.000 eurov se
za prekršek kaznuje skrbnik, če:
1.    
ne zagotavlja učinkovitega varovanja zaupnih podatkov v skladu s tretjim
odstavkom 80. člena tega zakona,
2.    
za račun investicijskega sklada opravlja skrbniške storitve v nasprotju
s prvim odstavkom 174. člena tega zakona,
3.    
za opravljanje skrbniških storitev nima dovoljenja Banke Slovenije
(tretji odstavek 175. člena),
4.    
z družbo za upravljanje sklene posel nakupa in prodaje oziroma drug
posel v nasprotju s prvim odstavkom 180. člena tega zakona,
5.    
brez pisnega pogodbenega pooblastila prenese opravljanje posameznih
skrbniških storitev na banko oziroma drugo pravno osebo oziroma prenese
opravljanje skrbniških storitev na banko oziroma drugo pravno osebo, ki nima
dovoljenja pristojnega organa za opravljanje teh storitev (prvi odstavek 181.
člena),
6.    
ne loči premoženja investicijskega sklada od premoženja drugih
investicijskih skladov, svojega premoženja in premoženja, prejetega v
upravljanje (prvi odstavek 186. člena),
7.    
za vsak investicijski sklad, za katerega opravlja skrbniške storitve, ne
odpre posebnega skrbniškega (pod)računa (drugi odstavek 187. člena),
8.    
vrednostnih papirjev, ki so bili izdani kot pisne listine, ne hrani
ločeno od vrednostnih papirjev drugega investicijskega sklada in drugih
vrednostnih papirjev, ki jih hrani (šesti odstavek 187. člena),
9.    
izvrši nalog družbe za upravljanje za izplačilo v breme posebnega
denarnega računa v nasprotju s četrtim odstavkom 189. člena tega zakona,
10.  ne
pregleda nameravane pripojitve oziroma spojitve vzajemnega sklada za katerega
opravlja skrbniške storitve in ne izdela mnenja o pripojitvi oziroma spojitvi
kot to določa 284. člen tega zakona,
11.  imata
centralni in napajalni sklad različna skrbnika in skrbnika ne skleneta dogovora
o izmenjavi informacij (prvi odstavek 340. člena),
12.  pri
izvajanju skrbniških storitev za centralni sklad ugotovi kršitev, ki bi lahko
negativno vplivala na položaj napajalnega sklada in o tem ne obvesti Agencije
ter družbe za upravljanje in skrbnika napajalnega sklada (drugi odstavek 341.
člena),
13.  v
primeru nastopa razlogov za likvidacijo alternativnega sklada ne postopa v
skladu s tretjim odstavkom 396. člena tega zakona,
14.  ne
pregleda predloga izplačila v skladu s petim odstavkom 398. člena tega zakona.
(2) Z globo od 800 do 4.100 eurov se za
prekršek kaznuje odgovorna oseba skrbnika, ki stori prekršek iz prejšnjega
odstavka.
(3) Če je narava storjenega prekrška iz
prejšnjih dveh odstavkov posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se skrbnik kaznuje z globo
od 41.000 do 370.000 eurov, odgovorna oseba skrbnika pa z globo od 2.500 do
12.000 eurov.
513. člen
(lažje kršitve skrbnika)
(1) Z globo od 12.000 do 125.000 eurov se
za prekršek kaznuje skrbnik, če:
1.    
ne posreduje Agenciji poročil in informacij iz prvega odstavka 176.
člena tega zakona oziroma o ugotovljenih nepravilnostih iz drugega odstavka
176. člena tega zakona ne obvesti družbe za upravljanje in Agencije,
2.    
da pisno pooblastilo iz prvega odstavka 181. člena tega zakona v
nasprotju s pogoji iz drugega odstavka 181. člena tega zakona,
3.    
v roku dveh mesecev od nastopa razloga za prisilni prenos upravljanja
vzajemnega sklada iz 272. člena tega zakona ne opravi postopka zbiranja ponudb
družb za upravljanje, ki izpolnjujejo pogoje za prevzem upravljanja vzajemnega
sklada in so pripravljene prevzeti upravljanje vzajemnega sklada (prvi odstavek
274. člena),
4.    
v primerih iz 275. člena tega zakona ne začne likvidacije
investicijskega sklada (prvi odstavek 275. člena in drugi odstavek 427. člena),
5.    
ne poda mnenja k predlogu sklepa o odpovedi pogodbe o upravljanju
investicijske družbe v skladu s četrtim odstavkom 423. člena tega zakona,
6.    
v roku dveh mesecev od nastopa razloga za prisilni prenos upravljanja investicijske
družbe iz 426. člena tega zakona ne opravi postopka zbiranja ponudb družb za
upravljanje, ki izpolnjujejo pogoje za prevzem upravljanja investicijske družbe
in so pripravljene prevzeti upravljanje investicijske družbe (prvi odstavek
427. člena v zvezi s prvim odstavkom 274. člena),
7.    
ne poda mnenja k predlogu sklepa o prenehanju investicijske družbe in
začetku likvidacije v skladu z drugim odstavkom 435. člena tega zakona,
8.    
ne izpolni obveznosti iz petega odstavka 305. člena tega zakona oziroma
petega odstavka 438. člena tega zakona.
(2) Z globo od 400 do 4.100 eurov se za
prekršek kaznuje odgovorna oseba skrbnika, ki stori prekršek iz prejšnjega
odstavka.
514. člen
(kršitve člana uprave oziroma nadzornega
sveta)
(1) Z globo od 400 do 3.600 eurov se za
prekršek kaznuje član uprave družbe za upravljanje, ki:
1.    
pridobi dovoljenje za opravljanje funkcije člana uprave družbe za
upravljanje z navajanjem neresničnih podatkov (57. člen v povezavi s 55.
členom),
2.    
ne obvesti nemudoma nadzornega sveta družbe za upravljanje o okoliščinah
iz drugega odstavka 59. člena tega zakona,
3.    
z družbo za upravljanje sklene posel iz prvega odstavka 67. člena tega
zakona,
4.    
Agencije nemudoma ne obvesti o dogodkih iz drugega odstavka 454. člena
tega zakona.
(2) Z globo od 400 do 3.600 eurov se za
prekršek kaznuje član nadzornega sveta družbe za upravljanje, ki:
1.    
ne izpolnjuje svojih dolžnosti iz prvega odstavka 66. člena tega zakona,
2.    
ne obvesti nemudoma Agencijo o dogodkih iz tretjega odstavka 66. člena
tega zakona,
3.    
z družbo za upravljanje sklene posel iz prvega odstavka 67. člena tega
zakona.
515. člen
(kršitve drugih oseb)
(1) Z globo od 25.000 do 125.000 eurov se
za prekršek kaznuje pravna oseba, ki:
1.    
pridobi delnice družbe za upravljanje v nasprotju s prvim, tretjim
oziroma četrtim odstavkom 36. člena tega zakona,
2.    
sklene delničarski sporazum iz drugega odstavka 50. člena tega zakona,
ne da bi pred sklenitvijo pridobila dovoljenje Agencije,
3.    
sklene podjetniško pogodbo korporacijskega prava ali drug pravni posel,
na podlagi katerega pridobi položaj nadrejene osebe družbe za upravljanje, ne
da bi pred sklenitvijo pridobila dovoljenje Agencije iz prvega odstavka 51.
člena tega zakona,
4.    
v nasprotju s prepovedjo iz 103. člena tega zakona opravlja storitve
upravljanja investicijskih skladov,
5.    
prenese pooblastilo za opravljanje storitev oziroma poslov v nasprotju s
prvim odstavkom 129. člena tega zakona,
6.    
v nasprotju s prepovedjo iz 140. člena tega zakona trži enote vzajemnih
skladov,
7.    
v nasprotju s prepovedjo iz 141. člena tega zakona trži enote ne-UCITS
skladov,
8.    
v nasprotju s prepovedjo iz prvega odstavka 142. člena tega zakona trži
enote UCITS skladov države članice,
9.    
v nasprotju s prepovedjo iz 147. člena tega zakona trži enote
investicijskih skladov tretje države,
10.  opravlja
skrbniške storitve v nasprotju z drugim odstavkom 175. člena tega zakona,
11.  je
v razmerju iz 21. člena zakona s skrbnikom oziroma družbo za upravljanje in
sklene posel nakupa in prodaje oziroma drugih poslov v nasprotju s prvim
odstavkom 180. člena tega zakona (drugi odstavek 180. člena).
(2) Z globo od 800 do 4.100 eurov se za
prekršek kaznuje odgovorna oseba pravne osebe, ki stori prekršek iz prejšnjega
odstavka.
515.a člen
(kršitve upravljavca vzajemnega
pokojninskega sklada)
(1) Z globo od 25.000 do 125.000 eurov se
za prekršek kaznuje upravljavec vzajemnega pokojninskega sklada, če:
1.    
ne sklene pogodbe o opravljanju skrbniških storitev (prvi odstavek 497.a
člena);
2.    
letnega poslovnega poročila vzajemnega pokojninskega sklada ne pregleda
revizor skladno z 214. členom tega zakona (drugi odstavek 497.a člena).
(2) Z globo od 800 do 4.100 eurov se za
prekršek kaznuje odgovorna oseba upravljavca vzajemnega pokojninskega sklada,
ki stori prekršek iz prejšnjega odstavka.
(3) Če je narava storjenega prekrška iz
prejšnjih dveh odstavkov posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se upravljavec vzajemnega
pokojninskega sklada kaznuje z globo od 41.000 do 370.000 eurov, odgovorna
oseba upravljavca vzajemnega pokojninskega sklada pa z globo od 2.500 do 12.000
eurov.
516. člen
(prekrškovni organ)
Prekrškovni organ, ki odloča o prekrških in
izreka globe po tem zakonu, je Agencija.
517. člen
(zastaranje)
(1) Postopek o prekršku za prekrške iz
tretjega odstavka 510. člena in tretjega odstavka 512. člena tega zakona ni
dopusten, če pretečejo tri leta od dneva, ko je bil prekršek storjen.
(2) Zastaranje postopka o prekrških pretrga
vsako dejanje organa, pristojnega za postopek, ki meri na pregon storilca
prekrška.
(3) Po vsakem pretrganju začne teči
zastaranje znova, vendar postopek o prekrških iz prvega odstavka tega člena v
nobenem primeru ni več mogoč, ko preteče šest let od dneva, ko je bil prekršek
storjen.
518. člen
(postopek Agencije o prekršku)
(1) Postopek o prekršku vodi in v njem
odloča pooblaščena uradna oseba Agencije, ki izpolnjuje pogoje po zakonu, ki
ureja prekrške, in na njegovi podlagi sprejetih predpisih.
(2) Agencija z notranjim aktom, ki ureja
organizacijo in sistemizacijo delovnih mest, podrobneje določi pogoje in način
za podelitev in prenehanje pooblastila osebi, ki se šteje za pooblaščeno uradno
osebo Agencije iz prejšnjega odstavka.
(3) Ne glede na prvi odstavek 498. člena
tega zakona se postopek o prekršku vodi po določbah zakona, ki ureja prekrške.
519. člen
(višina glob)
Globe, predpisane s tem zakonom, se lahko v
hitrem postopku izrečejo v katerikoli višini znotraj razpona, predpisanega s
tem zakonom.

Zakon o investicijskih skladih in družbah za
upravljanje – ZISDU-2 (Uradni list RS, št. 77/11)
vsebuje naslednje prehodne in končne določbe:
»17. PREHODNE IN KONČNE DOLOČBE
520. člen
(uskladitev
družb za upravljanje)
(1) Družbe za upravljanje, ki so pridobile
dovoljenje Agencije za opravljanje storitev upravljanja investicijskih skladov
na podlagi ZISDU-1, nadaljujejo s poslovanjem kot družbe za upravljanje po tem
zakonu.
(2) Šteje se, da imajo družbe za
upravljanje iz prejšnjega odstavka dovoljenje za opravljanje storitev
upravljanja tistih tipov investicijskih skladov, ki so jih te družbe za
upravljanje upravljale pred uveljavitvijo tega zakona.
(3) Družbe za upravljanje, ki so pripravile
prospekt in pravila upravljanja vzajemnih skladov na podlagi ZISDU-1, uskladijo
prospekt in pravila upravljanja s 6.7.2. pododdelkom in 7.7. oddelkom tega
zakona ter izdelajo in objavijo dokument s ključnimi podatki za vlagatelje v
skladu s 6.7.3. pododdelkom tega zakona do 1. julija 2012.
(4) Družbe za upravljanje se uskladijo s
tretjim odstavkom 31. člena in z 2.2.1. in 2.2.2. pododdelkoma tega zakona v 18
mesecih po uveljavitvi tega zakona.
(5) Družbe za upravljanje vzpostavijo
sistem sprejemanja vplačil v skladu s četrtim odstavkom 236. člena tega zakona,
v 18 mesecih po uveljavitvi tega zakona.
(6) Družbe za upravljanje uskladijo naložbe
vzajemnih skladov z določbami drugega odstavka 244. člena tega zakona v 30
mesecih po uveljavitvi tega zakona.
521. člen
(člani uprav
družbe za upravljanje)
Za osebo, ki je pridobila dovoljenje za
opravljanje funkcije člana uprave družbe za upravljanje na podlagi ZISDU-1, se
šteje, da ima dovoljenje za opravljanje funkcije člana uprave družbe za
upravljanje, izdano v skladu s 57. členom tega zakona.
522. člen
(kvalificirani
deleži v družbi za upravljanje)
Dovoljenje za pridobitev kvalificiranega
deleža, ki v skladu z ZISDU-1 velja ob uveljavitvi tega zakona, se z dnem
uveljavitve tega zakona, v razponu, ki je navedeno v dovoljenju, šteje za
dovoljenje, izdano v skladu s 36. členom tega zakona.
523. člen
(uskladitev
družb za upravljanje glede storitev gospodarjenja s finančnimi instrumenti in
pomožnih storitev)
(1) Družbe za upravljanje, ki na dan
uveljavitve tega zakona upravljajo premoženje dobro poučenih vlagateljev na
podlagi dovoljenja, izdanega v skladu z 8. členom ZISDU-1, morajo v 18 mesecih
po uveljavitvi tega zakona zaprositi za dovoljenje za opravljanje storitev
gospodarjenja s finančnimi instrumenti iz 162. člena tega zakona oziroma za
dovoljenje za opravljanje pomožnih storitev iz 164. člena tega zakona.
(2) Dovoljenje za upravljanje premoženja
dobro poučenih vlagateljev, ki je bilo izdano na podlagi 8. člena ZISDU-1,
preneha veljati v 18 mesecih po uveljavitvi tega zakona.
524. člen
(uskladitev oseb,
ki izvajajo trženje enot investicijskih skladov)
Za osebe, ki so pridobile dovoljenje
Agencije za trženje enot investicijskih skladov na podlagi ZISDU-1, se šteje,
da so pridobile dovoljenje iz 137. člena tega zakona.
525. člen
(odlog
ugotavljanja davčne obveznosti in oprostitev plačila dohodnine)
(1) Za odsvojitev kapitala, za katero se v
skladu z zakonom, ki ureja dohodnino, lahko uveljavlja odlog ugotavljanja
davčne obveznosti, se šteje tudi:
a) 
 zamenjava
investicijskih kuponov prenosnega sklada z investicijskimi kuponi prevzemnega
sklada, ki se opravi v okviru združitve vzajemnih skladov iz 276. člena tega
zakona;
b) 
 zamenjava
investicijskih kuponov obstoječih vzajemnih skladov z investicijskimi kuponi
podskladov krovnega sklada, ki se opravi v okviru oblikovanja krovnega sklada
iz obstoječih vzajemnih skladov iz 323. člena tega zakona;
c) 
 zamenjava
investicijskih kuponov podsklada krovnega sklada z investicijskimi kuponi
podsklada drugega krovnega sklada, ki se opravi v okviru vključitve podskladov
krovnega sklada v drugi krovni sklad iste družbe za upravljanje iz 326. člena
tega zakona;
pod pogojem, da družba za upravljanje, ki
upravlja prevzemni sklad, krovni sklad oziroma krovna sklada, razpolaga s
podatki o času pridobitve in nabavni vrednosti vseh investicijskih kuponov
prevzemnega sklada oziroma podsklada krovnega sklada, ki sta določena v skladu
z drugim, tretjim in četrtim odstavkom tega člena. Družba za upravljanje mora s
podatki o nabavni vrednosti in času pridobitve razpolagati najkasneje na dan
izvedbe združitve vzajemnega sklada oziroma na dan oblikovanja krovnega sklada
oziroma na dan vključitve podskladov krovnega sklada v drugi krovni sklad iste
družbe za upravljanje.
(2) Kadar se ugotavljanje davčne obveznosti
odloži, se za čas pridobitve investicijskega kupona prevzemnega sklada oziroma
podsklada krovnega sklada šteje datum, ko so bili zamenjani investicijski
kuponi pridobljeni, v skladu s pravili določanja časa pridobitve investicijskih
kuponov po zakonu, ki ureja dohodnino.
(3) Kadar se ugotavljanje davčne obveznosti
odloži, se za nabavno vrednost investicijskega kupona prevzemnega sklada
oziroma podsklada krovnega sklada šteje nabavna vrednost zamenjanih
investicijskih kuponov v času njihove pridobitve, v skladu s pravili določanja
nabavne vrednosti investicijskih kuponov po zakonu, ki ureja dohodnino.
(4) Dohodnina se ne plača od dobička iz
kapitala, doseženega z:
a) 
 unovčitvijo
investicijskih kuponov prevzemnega sklada oziroma z izplačilom sorazmernega
dela likvidacijske mase v primeru likvidacije prevzemnega sklada, če je imetnik
investicijske kupone prevzemnega sklada pridobil z zamenjavo investicijskih
kuponov prenosnega sklada za investicijske kupone prevzemnega sklada v postopku
združitve vzajemnih skladov;
b) 
 unovčitvijo
investicijskih kuponov podsklada pri krovnem skladu oziroma z izplačilom
sorazmernega dela likvidacijske mase v primeru likvidacije podsklada krovnega
sklada, če je imetnik investicijske kupone podsklada pridobil z zamenjavo
investicijskih kuponov obstoječega vzajemnega sklada za investicijske kupone
podsklada v postopku oblikovanja krovnega sklada iz obstoječih vzajemnih
skladov;
c) 
 unovčitvijo
investicijskih kuponov podsklada pri krovnem skladu oziroma z izplačilom
sorazmernega dela likvidacijske mase v primeru likvidacije podsklada krovnega
sklada, če je imetnik investicijske kupone podsklada pridobil z zamenjavo
investicijskih kuponov obstoječega podsklada krovnega sklada za investicijske
kupone podsklada drugega krovnega sklada v postopku vključitve podskladov
krovnega sklada v drugi krovni sklad iste družbe za upravljanje;
če so bili zamenjani investicijski kuponi
prenosnega sklada, obstoječega vzajemnega sklada oziroma podsklada pridobljeni
na način iz 3. točke drugega odstavka 96. člena Zakona o dohodnino (Uradni list
RS, št. 13/11 – uradno prečiščeno besedilo; v nadaljnjem besedilu: ZDoh-2).
(5) Oprostitev iz prejšnjega odstavka velja
pod pogojem, da družba za upravljanje, ki upravlja prevzemni sklad, krovni
sklad oziroma krovna sklada, že na dan izvedbe združitve vzajemnih skladov, na
dan oblikovanja krovnega sklada oziroma na dan vključitve podskladov krovnega
sklada v drugi krovni sklad iste družbe za upravljanje ter tudi ob vsakokratnem
prehajanju imetnika investicijskih kuponov med podskladi krovnega sklada, razpolaga
s podatki o tem, da je imetnik investicijske kupone pridobil na način iz
prejšnjega odstavka.
(6) Če družba za upravljanje razpolaga s
podatki o tem, da so bili investicijski kuponi pridobljeni na način iz četrtega
odstavka tega člena, ne glede na določbo prvega odstavka tega člena ni zavezana
razpolagati tudi s podatki o času pridobitve in nabavni vrednosti takih
investicijskih kuponov.
(7) Zamenjavo investicijskih kuponov v
okviru transakcij iz prvega odstavka tega člena, za katere davčni zavezanci uveljavljajo
odlog ugotavljanja davčne obveznosti, mora družba za upravljanje, ki upravlja
prevzemni sklad, krovni sklad oziroma krovna sklada, priglasiti pri pristojnem
davčnem organu. Priglasitev opravi za vse zavezance hkrati v 15 dneh od
dneva izvedbe združitve vzajemnih skladov, od dneva oblikovanja krovnega sklada
oziroma od dneva vključitve podskladov krovnega sklada v drugi krovni sklad
iste družbe za upravljanje. Družba za upravljanje mora ob priglasitvi
transakcije iz prvega odstavka tega člena pristojnemu davčnemu organu
predložiti podatke o času pridobitve in nabavni vrednosti vseh enot prevzemnega
sklada oziroma podsklada krovnega sklada, ki sta določena v skladu z drugim in
tretjim odstavkom tega člena oziroma podatke iz četrtega, petega in šestega
odstavka tega člena. Družba za upravljanje mora ob priglasitvi transakcije iz
prvega odstavka tega člena pristojnemu davčnemu organu predložiti tudi izjavo o
tem, da bo na zahtevo davčnega organa, najpozneje v 30 dneh od prejema
zahteve davčnemu organu dostavila podatke o transakcijah z enotami davčnih
rezidentov Republike Slovenije. Obveznost iz prejšnjega stavka ne velja v
primeru, če mora družba za upravljanje davčnemu organu avtomatično dajati
podatke o vseh pridobitvah, odsvojitvah in unovčitvah investicijskih kuponov po
zakonu, ki ureja davčni postopek. Če družba za upravljanje navedenih podatkov
in izjave ne posreduje, pristojni davčni organ izda odločbo o zavrnitvi odloga
davčne obveznosti.
(8) Družba, ki upravlja prevzemni sklad,
krovni sklad oziroma krovna sklada, mora zavezance najpozneje v roku
15 dni po zamenjavi pisno obvestiti o odložitvi ugotavljanja davčne
obveznosti oziroma o oprostitvi iz četrtega odstavka tega člena.
(9) Pri transakcijah iz prvega odstavka
tega člena mora družba za upravljanje, ki upravlja prevzemni sklad, krovni
sklad oziroma krovna sklada, zavezancem poslati vse podatke, ki so potrebni za
ugotavljanje njihovih morebitnih davčnih obveznosti iz združitve vzajemnih
skladov, oblikovanja krovnih skladov iz obstoječih vzajemnih skladov ali
vključitve podskladov krovnega sklada v drugi krovni sklad iste družbe za
upravljanje.
(10) Če v postopku združitve vzajemnih
skladov iz a točke prvega odstavka tega člena kot prevzemni sklad nastopa UCITS
sklad države članice, ki se upravlja sam, se določbe tega člena, ki urejajo
obveznosti družbe za upravljanje, smiselno uporabljajo za UCITS sklad.
(11) Za odsvojitev kapitala, za katero se
lahko uveljavlja odlog ugotavljanja davčne obveznosti iz 3. točke drugega
odstavka 100. člena ZDoh-2, se šteje tudi zamenjava investicijskega kupona
enega razreda za investicijski kupon drugega razreda istega podsklada krovnega
sklada iz navedene določbe zakona, ki ureja dohodnino.
(12) Za odsvojitev kapitala, za katero se v
skladu z zakonom, ki ureja dohodnino, lahko uveljavlja odlog ugotavljanja
davčne obveznosti, se šteje tudi zamenjava enot UCITS skladov za enote drugih
UCITS skladov v okviru združitev UCITS skladov, ki ni zajeto v prvem odstavku
tega člena, če davčni zavezanec v 30 dneh od dneva izvedbe združitve zamenjavo
enot priglasi pri pristojnemu davčnemu organu. Kadar se ugotavljanje davčne
obveznosti odloži, se za čas pridobitve z zamenjavo pridobljene enote UCITS
sklada šteje datum, ko so bile zamenjane enote pridobljene, v skladu s pravili
določanja časa pridobitve kapitala po zakonu, ki ureja dohodnino. Kadar se
ugotavljanje davčne obveznosti odloži, se za nabavno vrednost z zamenjavo
pridobljene enote UCITS sklada šteje nabavna vrednost zamenjanih enot v času
njihove pridobitve, v skladu s pravili določanja nabavne vrednosti kapitala po
zakonu, ki ureja dohodnino. Ob priglasitvi transakcije mora davčni zavezanec
pristojnemu davčnemu organu predložiti podatke o času pridobitve in nabavni
vrednosti vseh zamenjanih in na novo pridobljenih enot. Ne glede na prvi stavek
tega odstavka lahko priglasitev zamenjave enot pri pristojnem davčnem organu za
vse zavezance, ki so zamenjane enote sklada pridobili prek osebe, ki kot edini
pooblaščenec družbe za upravljanje države članice iz 128. člena tega zakona v
Republiki Sloveniji opravlja posamezne storitve oziroma posle upravljanja
investicijskih skladov, opravi hkrati ta oseba, in sicer v 15 dneh od dneva
izvedbe združitve, če se tako odloči in o svoji odločitvi obvesti zavezance in
pristojni davčni organ najpozneje do dne izvedbe združitve. Ta oseba mora
zavezance najpozneje v roku 15 dni po zamenjavi pisno obvestiti o odložitvi
ugotavljanja davčne obveznosti. Minister, pristojen za finance, predpiše
podrobnejše določbe glede vrste, oblike in načina dajanja podatkov v okviru
priglasitve.
(13) Za združitev UCITS skladov iz
prejšnjega odstavka se štejejo tudi združitve, ki so bile izvedene na dan 1.
januarja 2011 ali po njem do dneva uveljavitve tega zakona. V primeru takih
združitev morajo davčni zavezanci priglasitev zamenjave enot pri pristojnem
davčnem organu opraviti v 30 dneh od dneva uveljavitve zakona. Kadar se oseba
iz petega stavka dvanajstega odstavka tega člena odloči, da bo opravila
priglasitev zamenjave enot pri pristojnem davčnem organu za vse zavezance
hkrati, mora svojo odločitev sporočiti, priglasitev opraviti in zavezance pisno
obvestiti o odložitvi ugotavljanja davčne obveznosti v 15 dneh od dneva
uveljavitve zakona.
526. člen
(izdaja
splošnih aktov)
(1) Agencija v šestih mesecih od uveljavitve
tega zakona izda splošne akte, potrebne za izvajanje tega zakona.
(2) Do uveljavitve splošnih aktov iz
prejšnjega odstavka se smiselno uporabljajo splošni akti, izdani na podlagi
ZISDU-1, v kolikor niso v nasprotju s tem zakonom.
(3) Do uveljavitve splošnih aktov iz
drugega odstavka 159. člena tega zakona, se za družbe za upravljanje, ki
opravljajo storitve iz prvega odstavka 159. člena tega zakona, smiselno
uporabljajo splošni akti, izdani na podlagi 220. člena ZTFI.
527. člen
(razveljavitev
predpisov in splošnih aktov)
(1) Z dnem uveljavitve tega zakona
prenehajo veljati:
1.    
Zakon o investicijskih skladih in družbah za upravljanje (Uradni list
RS, št. 110/02, 73/03 – sklep US, 32/04, 42/04, 26/05 – uradno prečiščeno
besedilo, 68/05 – odločba US, 92/07, 109/07 – popr. in 65/08);
2.    
Sklep o kadrovskih, tehničnih in organizacijskih pogojih ter
dokumentaciji (Uradni list RS, št. 80/03, 133/03, 106/04 in 107/07);
3.    
Sklep o obveščanju Agencije za trg vrednostnih papirjev o prenosu
posamezne storitve upravljanja investicijskih skladov (Uradni list RS, št.
42/08);
4.    
Sklep o podrobnejših pravilih za izračun kapitalske ustreznosti družbe
za upravljanje, rokih, načinu in podrobnejši vsebini poročanja družbe za
upravljanje Agenciji za trg vrednostnih papirjev o kapitalski ustreznosti ter
podrobnejših pravilih o obvladovanju tveganj družbe za upravljanje (Uradni list
RS, št. 126/04 in 67/10);
5.    
Sklep o podrobnejši vsebini in načinu izdelave seznama povezanih oseb
(Uradni list RS, št. 80/03 in 101/08);
6.    
Sklep o določitvi postavk stalnih splošnih stroškov družbe za upravljanje
(Uradni list RS, št. 137/04);
7.    
Sklep o imetnikih kvalificiranih deležev družbe za upravljanje (Uradni
list RS, št. 76/08 in 74/09);
8.    
Sklep o dokumentaciji za dokazovanje izpolnjevanja pogojev za
opravljanje funkcije člana organa vodenja družbe za upravljanje (Uradni list
RS, št. 76/08 in 21/10);
9.    
Sklep o skrbnosti članov uprave in članov nadzornega sveta družbe za
upravljanje (Uradni list RS, št. 101/08);
10.  Sklep
o vrstah in obliki računovodskih izkazov, vsebini prilog in analitičnem kontnem
načrtu družbe za upravljanje (Uradni list RS, št. 12/08);
11.  Sklep
o revizijskem pregledu letnega poročila družbe za upravljanje (Uradni list RS,
št. 42/08);
12.  Sklep
o podrobnejši vsebini pravil o omejitvi nastanka konflikta interesov pri
upravljanju premoženja dobro poučenih vlagateljev in premoženja investicijskih
skladov s strani družbe za upravljanje (Uradni list RS, št. 80/03);
13.  Sklep
o podrobnejši vsebini in načinu vodenja evidence imetnikov investicijskih
kuponov (Uradni list RS, št. 42/08);
14.  Sklep
o naložbah investicijskega sklada (Uradni list RS, št. 80/03, 87/05, 31/08 in
108/09);
15.  Sklep
o vrsti in obsegu dodatnih likvidnih sredstev investicijskega sklada (Uradni
list RS, št. 126/04);
16.  Sklep
o podrobnejših pogojih za priznanje indeksa in za izključitev naložb na
indeksni osnovi iz izračunavanja deležev naložb investicijskih skladov (Uradni
list RS, št. 31/08);
17.  Sklep
o podrobnejših kriterijih in pogojih za ugotavljanje pomembnega vpliva na
upravljanje izdajatelja (Uradni list RS, št. 80/03);
18.  Sklep
o pogojih in kriterijih, pod katerimi lahko družba za upravljanje za račun
posameznih investicijskih skladov, ki jih upravlja, posoja vrednostne papirje
iz premoženja investicijskega sklada nasprotni pogodbeni stranki (Uradni list
RS, št. 134/06);
19.  Sklep
o podrobnejši vsebini obvestila imetnikom investicijskih kuponov vzajemnega
sklada o spremembi pravil upravljanja in o podrobnejši vsebini javne objave
obvestila o spremembi pravil upravljanja (Uradni list RS, št. 137/04);
20.  Sklep
o podrobnejši vsebini obvestila imetnikom investicijskih kuponov oziroma delnic
investicijskega sklada o prenosu upravljanja investicijskega sklada in o
podrobnejši vsebini javne objave obvestila o prenosu upravljanja (Uradni list
RS, št. 80/03);
21.  Sklep
o podrobnejši vsebini obvestila imetnikom investicijskih kuponov vzajemnega
sklada o začetku likvidacije vzajemnega sklada in podrobnejši vsebini javne
objave obvestila o začetku likvidacije vzajemnega sklada (Uradni list RS, št.
80/03 in 101/08);
22.  Sklep
o podrobnejši vsebini obvestila delničarjem investicijske družbe o začetku
likvidacije investicijske družbe in o podrobnejši vsebini javne objave
obvestila o začetku likvidacije investicijske družbe (Uradni list RS, št. 80/03);
23.  Sklep
o obveščanju vlagateljev in dostopnosti dokumentacije o preoblikovanju
vzajemnih skladov (Uradni list RS, št. 42/08);
24.  Sklep
o poročanju Agenciji za trg vrednostnih papirjev o poslovanju investicijskih
skladov in upravljanju finančnega premoženja dobro poučenih vlagateljev ter
javni objavi podatkov in informacij o investicijskem skladu (Uradni list RS,
št. 101/08 in 108/09);
25.  Sklep
o podrobnejši vsebini, načinu in rokih poročanja družbe za upravljanje oziroma
podružnice tuje družbe za upravljanje o dejstvih in okoliščinah, povezanih s
poslovanjem družbe za upravljanje oziroma podružnice tuje družbe za upravljanje
in investicijskimi skladi (Uradni list RS, št. 126/04);
26.  Sklep
o podrobnejši vsebini in rokih objav pravnih in poslovnih dogodkov, povezanih s
poslovanjem družbe za upravljanje in investicijskih skladov, ki jih upravlja
(Uradni list RS, št. 80/03 in 126/04);
27.  Sklep
o poročanju o obvladovanju tveganj v zvezi z naložbami investicijskega sklada
(Uradni list RS, št. 133/03);
28.  Sklep
o podrobnejši vsebini prospekta in izvlečka prospekta vzajemnega sklada,
prospekta krovnega sklada in izvlečka prospekta podsklada krovnega sklada
(Uradni list RS, št. 42/08);
29.  Sklep
o podrobnejši vsebini pravil upravljanja vzajemnega sklada (Uradni list RS, št.
42/08);
30.  Sklep
o podrobnejši vsebini prospekta in izvlečka prospekta investicijske družbe
(Uradni list RS, št. 126/04 in 28/09);
31.  Sklep
o podrobnejši vsebini statuta investicijske družbe (Uradni list RS, št. 137/04
in 70/06);
32.  Sklep
o vsebini podatkov iz prospekta oziroma izvlečka prospekta vzajemnega sklada,
za spremembo katerih ni potrebno dovoljenje Agencije za trg vrednostnih papirjev
(Uradni list RS, št. 42/08);
33.  Sklep
o letnem in polletnem poročilu investicijskega sklada (Uradni list RS, št.
119/08);
34.  Sklep
o revizijskem pregledu letnega poročila investicijskega sklada (Uradni list RS,
št. 55/09);
35.  Sklep
o podrobnejši vsebini povzetka revidiranega letnega oziroma polletnega poročila
investicijskega sklada (Uradni list RS, št. 55/09);
36.  Sklep
o podrobnejši vsebini pravil za razdelitev ali zadržanje čistega dobička oziroma
prihodkov vzajemnega sklada (Uradni list RS, št. 12/08);
37.  Sklep
o pogojih za uvedbo, trgovanje in poravnavo transakcij z investicijskimi kuponi
vzajemnega sklada na organiziranem trgu (Uradni list RS, št. 87/05 in 28/09);
38.  Sklep
o načinu zamenjave investicijskih kuponov prenosnega vzajemnega sklada za
investicijske kupone prevzemnega vzajemnega sklada (Uradni list RS, št. 42/08);
39.  Sklep
o dodatni dokumentaciji, na podlagi katere lahko Agencija za trg vrednostnih
papirjev oceni vpliv spremenjene naložbene politike na obstoječe vlagatelje
vzajemnega sklada (Uradni list RS, št. 80/03);
40.  Sklep
o dokumentaciji za pridobitev dovoljenja za oblikovanje krovnega sklada iz
obstoječih vzajemnih skladov in vsebini javne objave o pridobitvi dovoljenja za
oblikovanje krovnega sklada iz obstoječih vzajemnih skladov (Uradni list RS,
št. 42/08);
41.  Sklep
o metodologiji za izračun celotnih stroškov poslovanja vzajemnega sklada in
celotnih stroškov poslovanja investicijske družbe, načinu in rokih objave
podatka o celotnih stroških poslovanja ter metodologiji za izračun stopnje
obrata naložb vzajemnega sklada (Uradni list RS, št. 126/04 in 28/09);
42.  Sklep
o podrobnejši opredelitvi primerov oziroma okoliščin, postopkov in drugih
pogojev, ki morajo biti izpolnjeni oziroma jih mora izpolnjevati vzajemni
sklad, ki želi začasno ustaviti odkup enot premoženja (Uradni list RS, št.
80/03 in 108/09);
43.  Sklep
o podrobnejši vsebini poziva za vpis in vplačilo delnic investicijske družbe
(Uradni list RS, št. 80/03);
44.  Sklep
o dokumentaciji, ki jo je treba priložiti k zahtevi za izdajo dovoljenja za
združitev oziroma delitev investicijskih družb (Uradni list RS, št. 42/08);
45.  Sklep
o načinu in pogojih za trženje in oglaševanje investicijskih skladov (Uradni
list RS, št. 52/07 in 107/07);
46.  Sklep
o programu in načinu opravljanja preizkusa znanj s področja trženja
investicijskih skladov in prodaje investicijskih kuponov oziroma delnic
investicijskih skladov (Uradni list RS, št. 31/08);
47.  Sklep
o podrobnejši vsebini, načinu in rokih poročanja družbe za upravljanje države
članice, ki v Republiki Sloveniji posluje preko podružnice in družbe za
upravljanje države članice, ki v Republiki Sloveniji posluje neposredno (Uradni
list RS, št. 89/04);
48.  Sklep
o določitvi dokumentacije, ki jo je treba priložiti zahtevi za izdajo dovoljenja
za ustanovitev podružnice tuje družbe za upravljanje, na podlagi katere je
mogoče ugotoviti, ali je podružnica kadrovsko, tehnično in organizacijsko
sposobna opravljati storitve upravljanja investicijskih skladov (Uradni list
RS, št. 80/03);
49.  Sklep
o dokumentaciji, na podlagi katere je mogoče ugotoviti, ali bodo imetniki
investicijskih kuponov oziroma delnic tujih investicijskih skladov deležni
ustrezne ravni zaščite (Uradni list RS, št. 42/08);
50.  Sklep
o podrobnejših kriterijih za oceno ustreznosti finančnega položaja,
organizacijske strukture oziroma strukture vodenja in poslovanja družbe za
upravljanje, ki želi v državi članici ustanoviti podružnico (Uradni list RS,
št. 126/04);
51.  Sklep
o poročanju podružnice družbe za upravljanje s sedežem v Republiki Sloveniji,
ki posluje v državi članici ali tuji državi, in podružnice investicijskega
sklada s sedežem v Republiki Sloveniji, ki posluje v državi članici ali tuji
državi (Uradni list RS, št. 80/03);
52.  Sklep
o vsebini, načinu in rokih poročanja skrbnika Agenciji za trg vrednostnih
papirjev o poslih investicijskega sklada, ki jih ta sklepa s skrbnikom
premoženja investicijskega sklada oziroma osebami, ki so povezane s skrbnikom
(Uradni list RS, št. 17/06);
53.  Sklep
o podrobnejši vsebini, načinu in rokih poročanja skrbnika Agenciji za trg
vrednostnih papirjev o kršitvah oziroma nepravilnostih pri poslovanju družbe za
upravljanje oziroma investicijskega sklada (Uradni list RS, št. 126/04);
54.  Sklep
o okoliščinah in kriterijih, kdaj se šteje poslovanje investicijskega sklada za
ogroženo (Uradni list RS, št. 80/03);
55.  Sklep
o obveščanju Agencije za trg vrednostnih papirjev o prenosu opravljanja
posameznih skrbniških storitev na drugo osebo (Uradni list RS, št. 126/04).
(2) Ne glede na 1. točko prejšnjega
odstavka se:
1.    
do preoblikovanja investicijskih družb, ki se morajo preoblikovati na
podlagi 236. člena ZISDU-1, za te družbe uporablja ZISDU-1,
2.    
še eno leto po uveljavitvi tega zakona, za Združenje družb za
upravljanje, uporablja četrti odstavek 225.a člena ZISDU-1,
3.    
do poteka roka iz tretjega odstavka 520. člena tega zakona, uporabljata
podpoglavij 4.6.2. in 7.7. ZISDU-1,
4.    
do poteka roka iz četrtega odstavka 520. člena, uporabljata podpoglavij
2.1.3 in 2.1.4 ZISDU-1,
5.    
do poteka roka iz šestega odstavka 520. člena ZISDU-1, uporablja tretji
odstavek 64. člena ZISDU-1,
6.    
do poteka roka iz prvega odstavka 523. člena ZISDU-1, za družbe za
upravljanje, ki imajo dovoljenje za upravljanje premoženja dobro poučenih
vlagateljev iz 8. člena ZISDU-1, uporablja 8. člen ZISDU-1.
528. člen
(začetek
uporabe določb zakona)
Drugi odstavek 236. člena, tretji odstavek
242. člena in 10.2. oddelek tega zakona se začnejo uporabljati 1. januarja
2013.
529. člen
(postopki
Agencije)
Vsi postopki Agencije, ki so bili začeti
pred uveljavitvijo tega zakona, se dokončajo po aktih, ki so veljali do
uveljavitve tega zakona.
530. člen
(uveljavitev zakona)
Ta zakon začne veljati trideseti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
prevzemih – ZPre-1C (Uradni list RS, št. 10/12)
vsebuje naslednjo končno določbo:
»16. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
investicijskih skladih in družbah za upravljanje – ZISDU-2A (Uradni list RS,
št. 55/12)
spreminja 528. člen zakona tako, da se glasi:
»528. člen
(začetek
uporabe določb zakona)
Drugi odstavek 236. člena, tretji odstavek
242. člena in 10.2. oddelek tega zakona se začnejo uporabljati 1. avgusta 2012.«;
ter vsebuje naslednjo končno določbo:
»KONČNA DOLOČBA
10. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o pokojninskem in invalidskem
zavarovanju – ZPIZ-2 (Uradni list RS, št. 96/12)
vsebuje naslednjo končno določbo:
»431. člen
(začetek
veljavnosti)
Ta zakon začne veljati prvi dan naslednjega
meseca po objavi v Uradnem listu Republike Slovenije.«.