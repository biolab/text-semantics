I. SPLOŠNE DOLOČBE
1. člen
(predmet zakona)
(1) Ta zakon ureja znanstvenoraziskovalni in inovacijski
sistem, ki se delno ali v celoti financira iz državnega proračuna in drugih
virov (iz evropskih programov in skladov, lokalnih skupnosti in gospodarstva).
Ta zakon določa organiziranost znanstvenoraziskovalnega in inovacijskega
sistema, znanstvenoraziskovalno dejavnost ter financiranje, organiziranost,
izvajanje in nadzor znanstvenoraziskovalne dejavnosti.
(2) S tem zakonom se v pravni red Republike Slovenije prenese
Direktiva (EU) 2016/801 Evropskega parlamenta in Sveta z dne 11. maja 2016
o pogojih za vstop in prebivanje državljanov tretjih držav za namene
raziskovanja, študija, opravljanja pripravništva, prostovoljskega dela,
programov izmenjave učencev ali izobraževalnih projektov in dela varušk au pair
(UL L 132 z dne 21. 5. 2016, str. 21).
2. člen
(načela)
(1) Osebam in organizacijam, ki opravljajo
znanstvenoraziskovalno dejavnost, je zagotovljena avtonomija znanstvenega
raziskovanja.
(2) Znanstvenoraziskovalna in inovacijska dejavnost temeljita
na načelih kakovosti, učinkovitosti, preglednosti, enakih možnosti, odprtosti,
konkurenčnosti, etičnosti in odgovornosti za uresničevanje ciljev, na
spoštovanju varovanja osebnih podatkov ter na medsebojnem interesnem
sodelovanju in povezovanju v državnem in mednarodnem okolju.
(3) Znanstvenoraziskovalna in inovacijska dejavnost sta
usmerjeni k doseganju ciljev družbenega, gospodarskega in tehnološkega razvoja
Republike Slovenije, zapisanih v strategijah, ki usmerjajo področje znanstvenih
raziskav, razvoja in inovacij ter trajnostnega razvoja v Republiki Sloveniji,
in v proračunskih memorandumih, ob spoštovanju socialnega, okoljevarstvenega in
trajnostnega vidika družbenega razvoja.
(4) Znanstvenoraziskovalni in inovacijski sistem temeljita na
sodelovanju in medinstitucionalnem usklajevanju, ob hkratnem spoštovanju
delitve pristojnosti, ter se dopolnjujoče povezujeta v proces izgradnje
evropskega raziskovalnega prostora.
(5) Financiranje znanstvenoraziskovalne in inovacijske
dejavnosti se izvaja na način, ki zagotavlja učinkovitost in gospodarnost,
uspešnost ter preglednost porabe sredstev.
(6) Znanstvenoraziskovalna dejavnost temelji na načelih
odprte znanosti, kar vključuje zlasti odprt dostop (po načelu odprt, kolikor je
mogoče, zaprt, kolikor je nujno) do vseh raziskovalnih rezultatov, ki morajo
biti najdljivi, dostopni, interoperabilni in vnovič uporabni, pa tudi uporabo
odgovornih metrik za ocenjevanje znanstvenoraziskovalne dejavnosti ter
vključevanje skupnosti in občanske znanosti.
3. člen
(namen)
Namen zakona je ustvariti pogoje za delovanje sodobnega
znanstvenoraziskovalnega in inovacijskega sistema ter za njegovo financiranje
iz javnih virov, kar zagotavlja:
1.     
ustvarjanje družbenega in gospodarskega napredka ter družbe znanja;
2.     
izboljševanje individualne in družbene kakovosti življenja ter
utrjevanje narodnostne identitete;
3.     
pridobivanje novih znanj in spoznanj ter prenos skupaj z dosegljivim
mednarodnim znanjem v splošno javno korist, študijski proces in gospodarstvo z
namenom povečanja družbene blaginje;
4.     
krepitev sposobnosti za obvladovanje tehnološkega in splošnega
družbenega napredka kot glavnega vira trajnostnega razvoja, povečevanja dodane
vrednosti dela in državne konkurenčnosti v svetovnem prostoru;
5.     
krepitev internacionalizacije ter povezovanja z raziskovalci slovenskega
rodu, živečimi v tujini, spodbujanje mobilnosti ter vključevanje v evropske in
svetovne integracijske procese ter mednarodne mreže vrednosti;
6.     
usposabljanje znanstvenih kadrov in spodbujanje razvoja znanstvenih
karier ob zagotavljanju enakih možnosti;
7.     
omogočanje dostopnosti ustrezne raziskovalne infrastrukture;
8.     
krepitev dinamičnega sodelovanja in povezovanja med deležniki v
znanstvenoraziskovalnem in inovacijskem sistemu s ciljem razvoja ter optimalne
uporabe znanstvenoraziskovalnih in inovacijskih potencialov;
9.     
spodbujanje povezovanja gospodarstva z visokošolskimi zavodi,
raziskovalnimi in izobraževalnimi organizacijami, državo in drugimi deležniki
neposredno in preko učinkovitega inovacijskega podpornega okolja;
10.  
spodbujanje popularizacije znanosti ter ustvarjalnosti in inovativnosti
v družbi.
4. člen
(cilji)
(1) Splošni cilj zakona je zagotoviti sodoben
znanstvenoraziskovalni in inovacijski sistem, ki bo omogočil višjo kakovost
življenja za vse, s kritičnim premislekom družbenih vprašanj, učinkovitim
reševanjem družbenih izzivov in dvigom konkurenčnosti slovenskega gospodarstva.
(2) Posebni cilji zakona so:
1.     
krepitev splošnega razvoja znanstvenoraziskovalne in inovacijske
dejavnosti;
2.     
pospeševanje in spodbujanje znanstvenega raziskovanja, namenjenega
pridobivanju splošno pomembnega znanja, ter širjenju in poglabljanju
znanstvenih spoznanj;
3.     
ustvarjanje pogojev za kakovostno in neodvisno usmerjanje, vrednotenje
ter spremljanje znanstvenoraziskovalne dejavnosti;
4.     
izboljševanje odličnosti ter krepitev družbene vloge in učinkovitosti
znanstvenoraziskovalne in inovacijske dejavnosti na vseh področjih kot temelja
za doseganje konkurenčnosti in na znanju temelječe družbe z ustvarjanjem
spodbudnega družbenega, gospodarskega ter institucionalnega okolja za razvoj
znanja in inovativnosti;
5.     
zagotavljanje temeljev za udejanjanje državnih strateških razvojnih
prioritet;
6.     
spodbujanje internacionalizacije znanstvenoraziskovalnega in
inovacijskega sistema, ter s tem soustvarjanje in krepitev evropskega
raziskovalnega prostora ter položaja Slovenije v mednarodnih mrežah vrednosti;
7.     
krepitev povezovanja in sodelovanja s slovenskimi raziskovalnimi
organizacijami s sedežem v slovenskem zamejstvu ter slovenskimi raziskovalci,
živečimi v tujini;
8.     
ustvarjanje spodbudnih pogojev za celovit razvoj kariernih poti in
mobilnosti na področju znanstvenoraziskovalne in inovacijske dejavnosti ob
zagotavljanju enakih možnosti;
9.     
zagotavljanje ustrezne raziskovalne infrastrukture;
10.  
krepitev prenosa znanja in znanstvenoraziskovalnih rezultatov ter
tehnologij na vsa področja družbenega in gospodarskega razvoja ter spodbujanje
na znanosti temelječega inoviranja;
11.  
spodbujanje tehnoloških, netehnoloških in družbenih inovacij ter prek
tega večanje produktivnosti in dodane vrednosti v gospodarstvu;
12.  
spodbujanje delovanja razvojnih jeder v znanosti, gospodarstvu in družbi
na področjih, ki so temelj dolgoročnega družbenega in gospodarskega razvoja;
13.  
zagotavljanje ustrezne finančne podpore aktivnostim znotraj znanstvenoraziskovalnega
in inovacijskega sistema skladno s strateškimi dokumenti države in Evropske
unije (v nadaljnjem besedilu: EU) in cilji zastavljenimi v dokumentih EU;
14.  
spodbujanje aktivnega interdisciplinarnega, medinstitucionalnega,
medsektorskega ter mednarodnega sodelovanja in povezovanja.
5. člen
(pomeni izrazov)
Izrazi, uporabljeni v tem zakonu, pomenijo:
1.     
center znanosti je javni zavod, ki ga z namenom popularizacije znanosti,
ustvarjalnosti in inovativnosti ustanovi Republika Slovenija;
2.     
državne strateške razvojne prioritete opredeljujejo prednostna področja
znanstvenoraziskovalne in inovacijske dejavnosti, kjer je to primerno pa tudi
prioritete drugih politik glede določil in postopkov za pripravo in izvedbo
pametne specializacije, kakor jih opredeljuje evropska kohezijska politika;
3.     
državno financiranje znanstvenoraziskovalne dejavnosti obsega integralna
sredstva državnega proračuna, ki so znotraj finančnega načrta ministrstva,
pristojnega za znanost, namenjena za izvajanje znanstvenoraziskovalne
dejavnosti;
4.     
ekvivalent polne zaposlitve (v nadaljnjem besedilu: FTE) pomeni
izvajanje raziskovalne dejavnosti ene osebe za polni delovni čas za eno leto,
kar pomeni 1700 efektivnih ur raziskovalnega dela;
5.     
inovacija je uvedba novega ali bistveno izboljšanega proizvoda (izdelka
ali storitve), procesa, nove tržne metode, nove organizacijske metode znotraj
ali izven organizacije;
6.     
inovacijska dejavnost je dejavnost, ki vključuje znanstvena, tehnološka,
organizacijska, finančna in poslovna dejanja, ki vodijo k inovacijam;
7.     
javna raziskovalna organizacija je organizacija, ki jo je z namenom
izvajanja znanstvenoraziskovalne dejavnosti ustanovila Republika Slovenija ali
druga z zakonom pooblaščena pravna oseba javnega prava in je glede na pravno
subjektiviteto javni raziskovalni zavod, javna univerza ali javni samostojni
visokošolski zavod;
8.     
neodvisne raziskave so raziskave, katerih glavni cilj je neodvisna
izvedba temeljnih raziskav, industrijskih raziskav ali eksperimentalnega
razvoja oziroma obsežnejše deljenje rezultatov teh dejavnosti prek
izobraževanja, objav ali prenosa znanja;
9.     
prenos znanja pomeni vsak postopek, katerega cilj je pridobivanje,
zbiranje in razširjanje znanja, kot so sodelovanje pri raziskavah, svetovanje,
licenciranje, objave ter mobilnost raziskovalcev in drugih zaposlenih, ki
sodelujejo pri teh dejavnostih;
10.  
program nacionalnih raziskav je poseben raziskovalni program za potrebe
raziskovanja tematik, značilnih za Republiko Slovenijo;
11.  
raziskovalec oziroma raziskovalka (v nadaljnjem besedilu: raziskovalec)
je fizična oseba, ki izvaja znanstvenoraziskovalno dejavnost in izpolnjuje
pogoje, določene s tem zakonom in podzakonskimi predpisi, izdanimi na podlagi
tega zakona, oziroma s splošnimi akti Javne agencije za raziskovalno dejavnost
Republike Slovenije;
12.  
raziskovalec oziroma raziskovalka iz tretje države (v nadaljnjem
besedilu: raziskovalec iz tretje države) je državljan oziroma državljanka
tretje države z doktoratom ali ustrezno visokošolsko kvalifikacijo, ki mu
omogoča vpis v programe doktorskih študijev, in ki ga izbere raziskovalna
organizacija za izvajanje znanstvenoraziskovalne dejavnosti v skladu s tem
zakonom;
13.  
raziskovalna infrastruktura so zmogljivosti, sredstva ali storitve, ki
pomenijo raziskovalno opremo ali nabor instrumentov ter so vir oziroma dopolnjujejo
vire znanja, kot so zbirke, arhivi in podatkovne baze. Raziskovalne
infrastrukture so lahko zgoščene na enem mestu, distribuirane ali virtualne
(storitve so omogočene elektronsko). Pogosto potrebujejo strukturiran
informacijski sistem za upravljanje s podatki ter omogočanje informacij in
komunikacije oziroma povezljivosti. K raziskovalni infrastrukturi se šteje tudi
osebje, ki skrbi za njeno delovanje in dostopnost;
14.  
raziskovalna oprema je strojna oziroma programska oprema, ki je nujna za
izvajanje raziskovalne dejavnosti po standardih stroke;
15.  
raziskovalna organizacija je pravna oseba javnega ali zasebnega prava
ter samostojni podjetnik posameznik, ki izpolnjuje pogoje, določene s tem
zakonom in podzakonskimi predpisi, izdanimi na podlagi tega zakona, oziroma
splošnimi akti Javne agencije za raziskovalno dejavnost Republike Slovenije, za
izvajanje znanstvenoraziskovalne dejavnosti in je vpisana v evidenco izvajalcev
znanstvenoraziskovalne dejavnosti po tem zakonu;
16.  
raziskovalna skupina je skupina raziskovalcev, tehničnih in strokovnih
sodelavcev, ki izvaja znanstvenoraziskovalno dejavnost v raziskovalnih
organizacijah;
17.  
raziskovalni projekti so časovno zamejene raziskave, ki se lahko
izvajajo kot:
- 
temeljni projekt, ki je eksperimentalno ali teoretično delo, katerega
osnovni cilj je pridobivanje novega znanja na podlagi temeljnih pojavov in
opazovanih dejstev, usmerjeno pa je to delo k iskanju novih občih spoznanj in
zakonitosti;
- 
aplikativni projekt, ki je izvirno raziskovanje, usmerjeno k pridobitvi
novega znanja. Usmerjeno je k določenim praktičnim ciljem ali namenom in v
pridobivanje znanja ali razumevanja, s katerim lahko zadovoljimo spoznane ali
opredeljene potrebe;
- 
industrijska raziskava je načrtovana raziskava ali kritična preiskava,
usmerjena v pridobivanje novega znanja in spretnosti za razvoj novih
proizvodov, procesov ali storitev ali za znatno izboljšanje obstoječih
proizvodov, procesov ali storitev. Vključuje oblikovanje komponent kompleksnih
sistemov, potrebnih za industrijske raziskave, zlasti za vrednotenje generične
tehnologije, pri čemer so izključeni prototipi, kakor jih zajema
eksperimentalni razvoj;
- 
eksperimentalni razvoj vključuje pridobivanje, združevanje, oblikovanje
in uporabo obstoječega znanstvenega, tehnološkega, poslovnega ali drugega
ustreznega znanja ter spretnosti za namene izdelovanja načrtov in ureditev
oziroma oblikovanja za nove, spremenjene ali izboljšane proizvode, procese ali
storitve. Zajema lahko tudi druge dejavnosti, usmerjene v konceptualne
opredelitve, načrtovanje in dokumentacijo novih proizvodov, procesov in
storitev, dejavnosti pa lahko vključujejo proizvodne osnutke, risbe, načrte ali
drugo dokumentacijo, če ta gradiva niso namenjena tržni uporabi;
18.  
splošni akt Javne agencije za znanstvenoraziskovalno in inovacijsko
dejavnost Republike Slovenije (v nadaljnjem besedilu: splošni akt ARIS) je
splošni akt za izvrševanje javnih pooblastil, izdan po predhodnem soglasju
ministra, pristojnega za znanost, ki ga Javna agencija za
znanstvenoraziskovalno in inovacijsko dejavnost Republike Slovenije (v
nadaljnjem besedilu: ARIS) posreduje za objavo v Uradnem listu Republike
Slovenije;
19.  
strateški dokumenti države in EU so dokumenti dolgoročnega načrtovanja
razvoja posameznih dejavnosti, ki jih je sprejela država oziroma so jih
sprejeli različni organi na ravni EU;
20.  
strokovni sodelavec oziroma strokovna sodelavka (v nadaljnjem besedilu:
strokovni sodelavec) in tehnični sodelavec oziroma tehnična sodelavka (v
nadaljnjem besedilu: tehnični sodelavec) je fizična oseba, ki izvaja strokovne
in podporne dejavnosti za izvajanje znanstvenoraziskovalne dejavnosti;
21.  
tehnološka stopnja pripravljenosti je raven tehnološke razvitosti, ki je
opredeljena v devetih stopnjah glede na končni cilj uporabe:
- 
TRL 1 – Osnovni principi – opaženi in zabeleženi,
- 
TRL 2 – Oblikovan (ne)tehnološki koncept,
- 
TRL 3 – Eksperimentalna ali analitična potrditev koncepta,
- 
TRL 4 – Potrditev tehnologije v laboratorijskem okolju,
- 
TRL 5 – Potrditev tehnologije v primerljivem (ustrezno oblikovanem)
okolju,
- 
TRL 6 – Demonstracija tehnologije v primerljivem (ustrezno oblikovanem)
okolju,
- 
TRL 7 – Demonstracija prototipa tehnološkega sistema v operativnem
okolju,
- 
TRL 8 – Tehnološki sistem dokončan in kvalificiran,
- 
TRL 9 – Tehnološki sistem preizkušen v operativnem okolju;
22.  
temeljne raziskave pomenijo eksperimentalno ali teoretično delo, ki se
izvaja predvsem zaradi pridobivanja novega znanja o temeljnih zakonitostih
pojavov in opazovanih dejstev, ne da bi bilo usmerjeno v tržno ali družbeno
uporabo. Med temeljne raziskave sodijo tudi aplikativne raziskave, če so
usmerjene k določenim posebnim namenom ali ciljem, njihovi rezultati pa so
javno dostopni;
23.  
tretja država je država, ki ni država članica EU;
24.  
zasebni raziskovalec oziroma zasebna raziskovalka (v nadaljnjem
besedilu: zasebni raziskovalec) je fizična oseba, ki kot zasebnik neodvisno
izvaja znanstvenoraziskovalno dejavnost kot edini ali glavni poklic in je
vpisan v register zasebnih raziskovalcev pri ARIS.
II. ORGANIZIRANOST ZNANSTVENORAZISKOVALNEGA IN INOVACIJSKEGA
SISTEMA
1. Upravljanje znanstvenoraziskovalnega in
inovacijskega sistema
6. člen
(znanstvenoraziskovalni in inovacijski sistem)
(1) Znanstvenoraziskovalni in inovacijski sistem sestavljajo
nosilci in izvajalci znanstvenoraziskovalne in inovacijske dejavnosti, ki
medsebojno sodelujejo in se povezujejo, ter obsega več ravni razvoja:
1.     
temeljna znanstvenoraziskovalna raven, ki se nanaša na temeljne in
aplikativne raziskave, to je praviloma do vključno potrditve koncepta;
2.     
raziskovalno razvojna raven, ki se nanaša na industrijske raziskave in
eksperimentalni razvoj, to je praviloma do vključno demonstracije v
primerljivem okolju;
3.     
razvojno inovacijska raven, ki se nanaša na eksperimentalni razvoj, to
je do vključno komercializacije rešitev na trgu ali njihovo uporabo pri končnih
uporabnikih.
(2) V okviru znanstvenoraziskovalne dejavnosti se izvajata
ravni iz 1. in 2. točke prejšnjega odstavka, v okviru inovacijske dejavnosti pa
se izvajata ravni iz 2. in 3. točke prejšnjega odstavka.
(3) Sestavni del znanstvenoraziskovalne in inovacijske
dejavnosti je podporno okolje, ki spodbuja (mednarodno) projektno delo,
mreženje, partnersko sodelovanje, prenos znanja in tehnologij ter ustvarjalnost
in podjetnost izvajalcev znanstvenoraziskovalne in inovacijske dejavnosti.
(4) Nosilci in financerji znanstvenoraziskovalnega in
inovacijskega sistema so, v skladu s svojimi pristojnostmi, ministrstvo,
pristojno za znanost, ministrstvo, pristojno za gospodarstvo, ministrstvo,
pristojno za kohezijo, ARIS in javna agencija, pristojna za podjetništvo.
(5) Financiranje znanstvenoraziskovalne in inovacijske
dejavnosti izvajajo tudi druga ministrstva in druge pravne osebe javnega prava,
skladno s svojimi pristojnostmi, ter institucije podpornega okolja v skladu z
zakonom, ki ureja podporno okolje za podjetništvo.
(6) Izvajalci znanstvenoraziskovalne dejavnosti po tem zakonu
so raziskovalne organizacije in zasebni raziskovalci.
(7) Izvajalci inovacijske dejavnosti po tem zakonu so
raziskovalne organizacije in zasebni raziskovalci ter pravne in fizične osebe,
ki opravljajo gospodarsko dejavnost.
(8) V okviru znanstvenoraziskovalnega in inovacijskega
sistema se spodbujata sodelovanje in povezovanje deležnikov iz četrtega,
petega, šestega in prejšnjega odstavka.
(9) Za strokovno podporo pri oblikovanju in sprejemanju
odločitev glede delovanja znanstvenoraziskovalnega in inovacijskega sistema
oziroma za izvedbo posameznih nalog ministri, pristojni za znanost, kohezijo
ter za gospodarstvo lahko imenujejo strokovne skupine in posamezne strokovnjake
kot neodvisna strokovna telesa.
7. člen
(usmerjanje znanstvenoraziskovalne in inovacijske
dejavnosti)
Vlada Republike Slovenije (v nadaljnjem besedilu: vlada),
preko ministrstev in vladnih služb uresničuje namen in cilje tega zakona.
Ključne naloge vlade, izhajajoče iz tega zakona, v skladu s pristojnostmi
ministrstev in vladnih služb, so:
1.     
priprava usklajenih predlogov znanstvenoraziskovalne in inovacijske strategije
ter s tem povezanih politik;
2.     
izvajanje in usklajevanje državne znanstvenoraziskovalne in inovacijske
politike ter organiziranje znanstvenoraziskovalne in inovacijske dejavnosti;
3.     
usklajevanje procesa opredelitve državnih strateških razvojnih prioritet
ter vzpostavitev in usklajevanje mehanizmov za njihovo izvedbo, vključno s
sistemom upravljanja glede določil in postopkov za pripravo in izvedbo pametne
specializacije;
4.     
financiranje znanstvenoraziskovalne dejavnosti in z njo povezanih
infrastrukturnih ter drugih podpornih dejavnosti;
5.     
usklajevanje in organiziranje sodelovanja na področju
znanstvenoraziskovalne in inovacijske dejavnosti s slovenskimi raziskovalnimi
organizacijami s sedežem v slovenskem zamejstvu in raziskovalci slovenskega
rodu, živečimi v tujini;
6.     
financiranje inovacijske dejavnosti in z njo povezanih podpornih
dejavnosti;
7.     
usklajevanje in organiziranje sodelovanja deležnikov na področju
znanstvenoraziskovalne in inovacijske dejavnosti v evropskem raziskovalnem
prostoru, vključno s potrebnim (so)financiranjem;
8.     
usklajevanje in organiziranje mednarodnega sodelovanja na področju
znanstvenoraziskovalne in inovacijske dejavnosti, vključno s potrebnim
(so)financiranjem;
9.     
načrtovanje, usmerjanje in financiranje promocije in pospeševanja
znanstvenoraziskovalne ter inovacijske dejavnosti in prenosa znanja;
10.  
izvajanje programov in ukrepov za sofinanciranje znanstvenoraziskovalne
in inovacijske dejavnosti v gospodarstvu;
11.  
sodelovanje z organizacijami, ki izvajajo in povezujejo deležnike na
področju znanstvenoraziskovalne in inovacijske dejavnosti (partnerstva in druge
podporne organizacije);
12.  
druge s predpisi določene naloge.
8. člen
(Razvojni svet Republike Slovenije)
(1) Razvojni svet Republike Slovenije (v nadaljnjem besedilu:
svet) je strokovno posvetovalno telo vlade za področje znanstvenoraziskovalne
in inovacijske dejavnosti.
(2) Svet se sestaja najmanj dvakrat letno.
(3) Svet opravlja naslednje naloge:
1.     
sodeluje pri oblikovanju znanstvenoraziskovalne in inovacijske politike;
2.     
predlaga vladi ukrepe s področja znanstvenoraziskovalne in inovacijske
dejavnosti;
3.     
sprejme izhodišča in usmeritve za pripravo znanstvenoraziskovalne in
inovacijske strategije;
4.     
spremlja rezultate in učinke ter razvoj na področju
znanstvenoraziskovalne in inovacijske dejavnosti, vključno z izvajanjem
znanstvenoraziskovalne in inovacijske strategije;
5.     
predlaga vladi v imenovanje člane znanstvenega sveta ARIS;
6.     
spremlja izvajanje programskih dokumentov za področje
znanstvenoraziskovalne in inovacijske dejavnosti ter izvajanje ukrepov in vrednotenje
njihovih učinkov;
7.     
obravnava učinkovitost in uspešnost izvajanja nalog inovacijske
dejavnosti ter izvajanja strokovne in podporne dejavnosti za podporo
inovacijski dejavnosti;
8.     
spremlja dosežke javnih raziskovalnih organizacij v luči doseganja strateških
ciljev države;
9.     
poroča vladi o svojem delu enkrat letno;
10.  
na zahtevo vlade oziroma pristojnega ministrstva pripravlja mnenja s
področij dela sveta.
(4) Svet lahko v skladu s svojim poslovnikom imenuje delovne
skupine, v katere lahko vključi domače oziroma tuje strokovnjake. Pri
vprašanjih, povezanih z znanstvenoraziskovalno dejavnostjo univerz in
samostojnih visokošolskih zavodov, sodeluje s Svetom Republike Slovenije za
visoko šolstvo. Pri vprašanjih, povezanih z znanstvenoraziskovalno in inovacijsko
dejavnostjo podjetij, sodeluje z gospodarskimi združenji in drugimi deležniki.
(5) Delo sveta je javno.
9. člen
(sestava sveta)
(1) Mandat sveta traja štiri leta.
(2) Člani sveta so:
1.     
po položaju:
- 
predsednik Slovenske akademije znanosti in umetnosti,
- 
predsednik Inženirske akademije Slovenije,
- 
predsednik Rektorske konference Republike Slovenije,
- 
predsednik Koordinacije samostojnih raziskovalnih inštitutov Slovenije,
- 
predsednik Gospodarske zbornice Slovenije,
- 
direktor ARIS,
- 
direktor agencije, pristojne za podjetništvo,
- 
direktor Slovenskega podjetniškega sklada,
- 
predsednik uprave SID banke,
- 
ministri, pristojni za znanost, visoko šolstvo, inovacije, gospodarstvo,
finance, informacijsko družbo, energijo, okolje, prostor, kmetijstvo, in
kohezijo.
2.     
imenovani:
- 
predstavnik reprezentativnih sindikatov, ki ga predlagajo
reprezentativni sindikati s področja znanosti oziroma visokega šolstva,
- 
predstavnik razvojno inovacijskih partnerstev, ki ga predlaga
ministrstvo, pristojno za tehnologijo,
- 
predstavnik podpornega okolja za inovacije, ki ga predlaga ministrstvo,
pristojno za znanost,
- 
predstavnik doktorskih študentov in mladih doktorjev znanosti, pri
katerem od pridobitve prvega doktorata znanosti v času kandidature ni minilo
več kot sedem let in ga predlaga ministrstvo, pristojno za znanost,
- 
dva predstavnika raziskovalcev, ki ju predlaga ministrstvo, pristojno za
znanost;
- 
predstavnik raziskovalcev slovenskega rodu, ki živi in dela v tujini in
ga predlaga urad vlade, pristojen za Slovence v zamejstvu in po svetu.
(3) Na poziv ministrstva, pristojnega za znanost,
predlagatelji iz prve, druge in šeste alineje 2. točke prejšnjega odstavka
predlagajo v imenovanje vladi eno kandidatko ženskega spola in enega kandidata
moškega spola. Predlagatelji iz druge, tretje, četrte in pete alineje 2. točke
prejšnjega odstavka izberejo kandidate na podlagi javnega poziva. Ministrstvo,
pristojno za znanost, kot predlagatelj iz tretje, četrte in pete alineje 2.
točke prejšnjega odstavka predlaga v imenovanje vladi najmanj eno kandidatko
ženskega spola in najmanj enega kandidata moškega spola. Člane sveta iz 2.
točke prejšnjega odstavka imenuje vlada, ki pri imenovanih upošteva
uravnoteženo zastopanost spolov imenovanih članov sveta.
(4) Svet med svojimi člani izbere predsednika sveta za
mandatno dobo dveh let. Minister ne more biti predsednik sveta.
(5) Svet uredi svoje delo s poslovnikom, ki ga sprejme z
večino glasov vseh članov.
(6) Strokovna in administrativna dela za svet opravljajo
periodično, z menjavanjem na štiri leta, ministrstvo, pristojno za znanost,
ministrstvo, pristojno za gospodarstvo in ministrstvo, pristojno za kohezijo,
po tem vrstnem redu.
(7) Sredstva za delovanje sveta, njegovih delovnih skupin in
strokovnjakov zagotavlja ministrstvo, ki v tistem času opravlja strokovna in
administrativna dela za svet.
2. Znanstvenoraziskovalna in inovacijska strategija
Slovenije
10. člen
(Znanstvenoraziskovalna in inovacijska strategija Slovenije)
(1) Znanstvenoraziskovalna in inovacijska strategija
Slovenije je strateški dokument države, ki določa vizijo, dolgoročne cilje in
ukrepe ter načrtovano strukturo javnih finančnih vlaganj, potrebnih za
izvajanje in spodbujanje razvoja znanstvenoraziskovalne in inovacijske
dejavnosti.
(2) Znanstvenoraziskovalna in inovacijska strategija
Slovenije je izhodišče za usmerjanje in načrtovanje obsega sredstev državnega
proračuna za izvajanje znanstvenoraziskovalne in inovacijske dejavnosti.
11. člen
(priprava in sprejemanje Znanstvenoraziskovalne in
inovacijske strategije Slovenije)
(1) Znanstvenoraziskovalno in inovacijsko strategijo
Slovenije sprejme Državni zbor Republike Slovenije (v nadaljnjem besedilu:
državni zbor) na predlog vlade.
(2) Predlog Znanstvenoraziskovalne in inovacijske strategije
Slovenije pripravi vlada na podlagi izhodišč in usmeritev za pripravo
znanstvenoraziskovalne in inovacijske strategije, ki jih sprejme svet.
(3) V času izvajanja strategije vlada v okvirih, kot jih
določa sistem upravljanja znanstvenoraziskovalnega in inovacijskega sistema,
sprejme ustrezne ukrepe za njeno izvajanje.
(4) Za uresničevanje Znanstvenoraziskovalne in inovacijske
strategije Slovenije so odgovorni ministri, pristojni za znanost, razvoj in
tehnologijo. O njenem uresničevanju poročajo vladi, ki s poročilom seznanja
državni zbor.
(5) Sredstva, potrebna za uresničevanje
Znanstvenoraziskovalne in inovacijske strategije Slovenije, se zagotavljajo v
državnem proračunu.
(6) Znanstvenoraziskovalna in inovacijska strategija
Slovenije je na področju znanstvenoraziskovalne dejavnosti podlaga za pripravo
področnih strateških dokumentov države.
3. Financiranje
12. člen
(sredstva za financiranje znanstvenoraziskovalne in
inovacijske dejavnosti)
(1) Sredstva za financiranje znanstvenoraziskovalne in
inovacijske dejavnosti se zagotavljajo v državnem proračunu in iz drugih virov
v skladu s cilji in prioritetami, določenimi v strateških dokumentih države in
EU, predvsem v Znanstvenoraziskovalni in inovacijski strategiji Slovenije in
strategiji pametne specializacije.
(2) Sredstva za znanstvenoraziskovalno dejavnost se namenijo za:
1.     
stabilno financiranje znanstvenoraziskovalne dejavnosti, ki vključuje
sredstva za institucionalni steber financiranja, programski steber
financiranja, razvojni steber financiranja in programe nacionalnih raziskav;
2.     
financiranje znanstvenoraziskovalne dejavnosti na podlagi javnih
razpisov, javnih pozivov ali sklenitve neposredne pogodbe v skladu z
javnofinančnimi predpisi, za raziskovalne projekte, raziskovalno infrastrukturo
in raziskovalno opremo, razvoj znanstvenih kadrov, mednarodno sodelovanje, znanstvene
publikacije in znanstvene monografije, programe zgodnjega uvajanja šolske
mladine v področje raziskovanja ter odprtost in popularizacijo znanosti v
skladu z načini, opredeljenimi za posamezno aktivnost znanstvenoraziskovalne
dejavnosti v tem zakonu;
3.     
financiranje javnih infrastrukturnih zavodov na podlagi programa dela in
finančnega načrta;
4.     
investicije in investicijsko vzdrževanje v javnih raziskovalnih in
javnih infrastrukturnih zavodih;
5.     
sofinanciranje večstranskih transnacionalnih raziskovalnih projektov, ki
se sofinancirajo prek mednarodnih organizacij ali konzorcijev v okviru
programov EU, pri katerih je postopek razpisa za dodelitev sredstev izveden na
evropski oziroma transnacionalni ravni, skladno s postopki, predvidenimi za
izvajanje programov EU ali z avtonomno določenim pravom, in ki so bili izbrani
v sofinanciranje na podlagi mednarodnih evalvacij in finančnih uskladitev v
okviru programov in sodelovanj, h katerim je pristopila bodisi Republika
Slovenija, bodisi ministrstvo, pristojno za znanost, druga ministrstva, ARIS
ali druga pravna oseba javnega prava;
6.     
sofinanciranje raziskovalnih projektov, ki so bili na razpisih v okviru
centralnih programov EU odlično ocenjeni, vendar tam niso bili sprejeti v
sofinanciranje;
7.     
sofinanciranje raziskovalnih projektov, ki so bili izbrani v
sofinanciranje v okviru centralnih programov EU in omogočajo dopolnjevanje z
drugimi evropskimi ali državnimi sredstvi;
8.     
sofinanciranje na podlagi javnega povabila zainteresiranim izvajalcem,
ki ga izvede ARIS v skladu s tretjim odstavkom 23. člena in tretjim
odstavkom 35. člena tega zakona;
9.     
sofinanciranje izvajanja ukrepov odprte znanosti;
10.  
financiranje ARIS na podlagi programa dela in finančnega načrta;
11.  
sofinanciranje delovanja centra znanosti na podlagi programa dela in finančnega
načrta;
12.  
druge naloge oziroma namene, določene z zakonom.
(3) Sredstva za inovacijsko dejavnost se namenijo predvsem
za:
1.     
mreženje, krepitev sinergij in spodbujanje partnerstev v
znanstvenoraziskovalnem in inovacijskem sistemu;
2.     
spodbujanje inovacijskih procesov in z njimi povezanih naložb podjetij v
raziskave in inovacije;
3.     
spodbujanje raziskovalno inovacijskih projektov za razvoj novih
proizvodov, storitev in procesov;
4.     
podporo pilotnim in demonstracijskim projektom za predstavitev,
testiranje in demonstracijo novih rešitev;
5.     
spodbujanje krepitve kompetenc in inovacijskih potencialov;
6.     
mednarodno sodelovanje na področju inovacijske dejavnosti;
7.     
razvoj raziskovalno-razvojnih kadrov.
(4) Financiranje znanstvenoraziskovalne in inovacijske
dejavnosti se lahko izvaja tudi za naloge oziroma namene, določene v drugih
zakonih, ki jih izvajajo in financirajo pristojna ministrstva.
13. člen
(državno financiranje znanstvenoraziskovalne dejavnosti)
(1) Državno financiranje znanstvenoraziskovalne dejavnosti se
zagotavlja v višini najmanj 1 % BDP.
(2) Ne glede na prvi odstavek tega člena se, če je v
posameznem letu rast BDP negativna ali rasti ni, za državno financiranje
znanstvenoraziskovalne dejavnosti v državnem proračunu zagotavljajo sredstva
najmanj v nominalni višini sredstev za ta namen preteklega leta.
14. člen
(financiranje inovacijske dejavnosti)
Financiranje inovacijske dejavnosti določa zakon, ki ureja
podporno okolje za podjetništvo, in ga izvaja ARIS ter se zagotavlja s
kontinuiranim izvajanjem instrumentov dodeljevanja sredstev za spodbujanje
industrijskih raziskav in eksperimentalnega razvoja z namenom aktivacije vseh
nacionalnih razvojnih zmožnosti.
4. (črtan)
15. člen
(črtan)
III. FINANCIRANJE ZNANSTVENORAZISKOVALNE DEJAVNOSTI
16. člen
(znanstvenoraziskovalna dejavnost)
Znanstvenoraziskovalna dejavnost je ustvarjanje novega znanja
in njegov prenos ter obsega različne aktivnosti, in sicer temeljne in
aplikativne raziskave, industrijske raziskave, eksperimentalni razvoj, razvoj
znanstvenih kadrov, internacionalizacijo, znanstveno komuniciranje (na primer
znanstvene publikacije, monografije, konference, popularizacija znanosti),
ukrepe odprte znanosti, raziskovalno infrastrukturo, raziskovalno opremo,
investicije in investicijsko vzdrževanje.
1. Stabilno financiranje
17. člen
(stabilno financiranje znanstvenoraziskovalne dejavnosti)
(1) Sredstva za stabilno financiranje znanstvenoraziskovalne
dejavnosti (v nadaljnjem besedilu: S-ZRD) sestavljajo sredstva za
institucionalni steber financiranja (v nadaljnjem besedilu: ISF), sredstva za
programski steber financiranja (v nadaljnjem besedilu: PSF), sredstva za
razvojni steber financiranja (v nadaljnjem besedilu: RSF) in sredstva za
programe nacionalnih raziskav (v nadaljnjem besedilu: PNR), ki so kot skupna
sredstva za javne raziskovalne organizacije, druge javne zavode iz 81. člena
tega zakona in koncesionarje na podlagi podeljenih koncesij za izvajanje javne
službe na področju znanstvenoraziskovalne dejavnosti (v nadaljnjem besedilu:
prejemniki stabilnega financiranja) zagotovljena v državnem proračunu.
(2) Če je rast BDP negativna ali rasti ni, se sredstva za
S-ZRD zagotavljajo najmanj v nominalni višini sredstev za S-ZRD preteklega
leta.
(3) Podrobnejša ureditev stabilnega financiranja
znanstvenoraziskovalne dejavnosti, vključno z določitvijo enotnega prvega roka
za objavo razpisa za mlade raziskovalce, se določi v splošnem aktu ARIS.
18. člen
(ISF)
(1) ISF je namenjen financiranju infrastrukturne,
upravljavske in podporne dejavnosti ter drugi institucionalni infrastrukturi
prejemnikov stabilnega financiranja.
(2) Infrastrukturna dejavnost je zaokrožena celota
raziskovalne infrastrukture kot podpore znanstvenoraziskovalni dejavnosti
prejemnikov stabilnega financiranja, ki se lahko izvaja v različnih oblikah.
Infrastrukturna dejavnost se evalvira v okviru evalvacij iz 30. člena tega
zakona.
(3) Upravljavska in podporna dejavnost so vse spremljajoče
dejavnosti, ki zagotavljajo nemoteno izvedbo znanstvenoraziskovalne dejavnosti.
(4) Prejemniki stabilnega financiranja določijo vsebino,
obseg in način izvajanja infrastrukturne dejavnosti ob upoštevanju normativov
in standardov, ki jih sprejme vlada, splošnega akta ARIS ter akta prejemnika
stabilnega financiranja iz 29. člena tega zakona.
19. člen
(PSF)
(1) PSF je namenjen financiranju raziskovalnih programov in
mladih raziskovalcev.
(2) Raziskovalni program predstavlja zaokroženo področje
znanstvenoraziskovalnega dela, za katero je pričakovati, da bo aktualno in
uporabno v daljšem časovnem obdobju. Raziskovalni programi se evalvirajo v
skladu s 30. členom tega zakona.
(3) Prejemniki stabilnega financiranja določijo vsebino,
obseg, način izvajanja raziskovalnega programa in vodjo raziskovalnega
programa, ob izpolnjevanju pogojev iz 63. člena tega zakona, in ob
upoštevanju normativov in standardov, ki jih sprejme vlada, splošnega akta ARIS
ter akta prejemnika stabilnega financiranja iz 29. člena tega zakona.
(4) Mladi raziskovalci so doktorski študenti, ki jih
prejemnik stabilnega financiranja zaposli za pridobitev doktorske izobrazbe.
Izvajanje usposabljanja mladih raziskovalcev se evalvira v okviru evalvacij iz
30. in 31. člena tega zakona.
(5) Število mest za doktorske študente, mentorje, programe
usposabljanja, kriterije, način ocenjevanja in izbor kandidatov za mlade
raziskovalce določijo prejemniki stabilnega financiranja v skladu z aktom
prejemnika stabilnega financiranja iz 29. člena tega zakona in se
opredelijo v okviru pogajanj za sklenitev pogodbe o stabilnem financiranju
znanstvenoraziskovalne dejavnosti iz 28. člena tega zakona.
20. člen
(RSF)
RSF je namenjen spodbujanju razvoja znanstvenoraziskovalne in
infrastrukturne dejavnosti, in sicer z vidikov kakovosti, ustvarjalnosti in
inovativnosti, internacionalizacije, odprtosti ter prenosa znanja in
sodelovanja z okoljem, ki pripomorejo k doseganju ciljev in rezultatov ter
izvajanju ukrepov ali nalog s področja znanstvenoraziskovalne dejavnosti,
opredeljenih v strateških dokumentih države in EU, ob upoštevanju poslanstva in
strategije posameznega prejemnika stabilnega financiranja.
21. člen
(določanje sredstev za ISF in PSF)
(1) Vsota sredstev za ISF in PSF
je vsota sredstev za institucionalni in programski steber financiranja vseh
prejemnikov stabilnega financiranja, kar se izračuna na naslednji način:
pri čemer je ISF-O
institucionalni steber financiranja posameznega prejemnika stabilnega
financiranja, PSF-O programski steber financiranja posameznega prejemnika
stabilnega financiranja, i je posamezni prejemnik stabilnega financiranja in n
število prejemnikov stabilnega financiranja.
(2) Vsota ISF in PSF se letno poveča za najmanj 30 % in
največ 50 % letne rasti državnih proračunskih sredstev za
znanstvenoraziskovalno dejavnost ministrstva, pristojnega za znanost, upoštevaje
razpoložljiva proračunska sredstva. Letno povečanje določi s sklepom minister,
pristojen za znanost.
(3) Vsota ISF in PSF se dodatno poveča v primeru novega
prejemnika stabilnega financiranja ali če se v skladu s šestim odstavkom
25. člena tega zakona poveča raziskovalna infrastruktura prejemnika
stabilnega financiranja.
22. člen
(določanje sredstev za RSF)
(1) Sredstva za RSF so vsota letnih sredstev razvojnih
stebrov posameznih prejemnikov stabilnega financiranja (v nadaljnjem besedilu:
RSF-O) in se določijo v skladu z državnimi strateškimi razvojnimi prioritetami
in so največ 10 % vsote sredstev ISF in PSF. Delež sredstev za RSF za prvo leto
pogodbenega obdobja iz 28. člena tega zakona s sklepom določi minister,
pristojen za znanost, upoštevaje razpoložljiva proračunska sredstva.
(2) Sredstva za RSF so na letni ravni za celotno pogodbeno
obdobje enaka sredstvom RSF prvega leta pogodbenega obdobja, razen če se v
prvem letu pogodbenega obdobja v primerjavi s preteklim letom zmanjšajo
sredstva za državno financiranje znanstvenoraziskovalne dejavnosti. V tem
primeru se sredstva za RSF lahko povečajo v prvem letu, ko se sredstva za
državno financiranje znanstvenoraziskovalne dejavnosti povečajo, in ostanejo
enaka za celotno preostalo pogodbeno obdobje.
23. člen
(PNR in določanje sredstev za PNR)
(1) Sredstva za PNR so vsota letnih sredstev za programe
nacionalnih raziskav prejemnikov stabilnega financiranja (v nadaljnjem
besedilu: PNR-O) in ne smejo presegati 1 % vsote sredstev ISF in PSF.
(2) Za potrebe raziskovanja tematik, značilnih za Republiko
Slovenijo, vlada na predlog ministrstva, pristojnega za znanost, določi
tematike za programe nacionalnih raziskav in obseg sredstev za ta namen. Nabor
tematik mora biti skladen s prioritetnimi področji, opredeljenimi v strateških
dokumentih države. Raziskave, ki so predmet financiranja v okviru PNR, se ne
financirajo na podlagi 2. točke drugega odstavka 12. člena tega zakona.
(3) Izbor PNR se izvede v okviru javnega poziva oziroma
javnega povabila ARIS prejemnikom stabilnega financiranja za tematike iz
drugega odstavka tega člena za šestletno pogodbeno obdobje.
(4) Ne glede na določbe prejšnjega odstavka, prvega odstavka
17. člena in 80. člena tega zakona, lahko za sredstva PNR kandidirajo
tudi slovenske raziskovalne organizacije s sedežem v slovenskem zamejstvu. Ne
glede na določbe 28. člena tega zakona se z izbranimi raziskovalnimi
organizacijami Slovencev v zamejstvu sklene pogodba o financiranju raziskave,
ki je predmet PNR.
(5) Izbor PNR se zaključi v zadnjem letu šestletnega obdobja
in se ocenjuje po kriterijih za izbor PNR, določenih v splošnem aktu ARIS.
24. člen
(določanje sredstev za stabilno financiranje
znanstvenoraziskovalne dejavnosti prejemnika stabilnega financiranja)
Sredstva za stabilno financiranje znanstvenoraziskovalne
dejavnosti prejemnika stabilnega financiranja znanstvenoraziskovalne dejavnosti
(v nadaljnjem besedilu: S-ZRD-O) so vsota sredstev ISF-O, PSF-O, RSF-O in
PNR-O, kar se izračuna na naslednji način:
S-ZRD-O = ISF-O + PSF-O + RSF-O + PNR-O.
25. člen
(določanje sredstev za ISF-O in PSF-O)
(1) Vsota ISF-O in PSF-O se za vsako leto šestletnega
pogodbenega obdobja v skladu z razpoložljivimi proračunskimi sredstvi določi
tako, da se vsota ISF-O in PSF-O preteklega leta poveča sorazmerno, upoštevaje
rast vsote ISF in PSF glede na preteklo leto, kar se izračuna na naslednji
način:
(ISF-O + PSF-O)t = (ISF-O + PSF-O)t-1
* (ISF + PSF)t/(ISF + PSF)t-1,
pri čemer je:
t – tekoče leto
t-1 – preteklo leto.
(2) Vsaj polovico letne rasti vsote ISF-O in PSF-O mora
prejemnik stabilnega financiranja nameniti za PSF-O.
(3) V prvem in četrtem letu pogodbenega obdobja se največ 10
% vsote sredstev PSF in ISF prejemnikom stabilnega financiranja razdeli ob
upoštevanju kazalnikov znanstvene odličnosti, družbenega in gospodarskega
vpliva ter mednarodne vpetosti.
(4) Delež sredstev iz prejšnjega odstavka določi minister,
pristojen za znanost, na predlog ARIS tako, da zmanjšanje na ravni posameznega
prejemnika stabilnega financiranja ne presega 3 %.
(5) Način izračuna dodelitve deleža sredstev in merila za
opredelitev kazalnikov iz tretjega odstavka tega člena se določi v splošnem
aktu ARIS.
(6) Sredstva za ISF-O se lahko ne glede na prvi odstavek tega
člena dodatno povečajo, če se poveča raziskovalna infrastruktura prejemnika
stabilnega financiranja znanstvenoraziskovalne dejavnosti, v skladu s
strateškimi dokumenti države ob predhodnem soglasju vlade.
(7) S splošnim aktom ARIS se določi tudi podrobnejši način
izračuna dodelitve sredstev ISF-O in PSF-O za novega prejemnika stabilnega
financiranja.
26. člen
(določanje sredstev RSF-O)
(1) Sredstva za RSF-O so na letni ravni celotno pogodbeno
obdobje enaka sredstvom RSF-O prvega leta pogodbenega obdobja, razen če se v
prvem letu pogodbenega obdobja zmanjšajo sredstva za državno financiranje
znanstvenoraziskovalne dejavnosti. V tem primeru se sredstva za RSF-O lahko
povečajo v prvem letu, ko se sredstva za državno financiranje
znanstvenoraziskovalne dejavnosti povečajo, in ostanejo enaka za celotno
preostalo pogodbeno obdobje.
(2) Sredstva za RSF-O so največ 10 % vsote sredstev ISF-O in
PSF-O in se za vse prejemnike stabilnega financiranja določijo v enakem deležu.
(3) Namen porabe sredstev RSF-O se za prejemnika stabilnega
financiranja določi za šestletno pogodbeno obdobje v pogajanjih v okviru
pogodbe o financiranju stabilnega izvajanja znanstvenoraziskovalne dejavnosti.
27. člen
(določanje sredstev PNR-O)
Prejemnik stabilnega financiranja oziroma raziskovalna
organizacija Slovencev v zamejstvu lahko pridobi sredstva PNR-O z uspešno
prijavo na javni poziv oziroma javno povabilo ARIS iz tretjega odstavka
23. člena tega zakona.
28. člen
(pogodba o stabilnem financiranju znanstvenoraziskovalne
dejavnosti)
(1) Sredstva za stabilno financiranje znanstvenoraziskovalne
dejavnosti prejemnika stabilnega financiranja (S-ZRD-O) se prejemniku
stabilnega financiranja nakazujejo na podlagi šestletne pogodbe o stabilnem
financiranju znanstvenoraziskovalne dejavnosti, sklenjene z ARIS.
(2) V pogodbi o stabilnem financiranju znanstvenoraziskovalne
dejavnosti iz prejšnjega odstavka se opredelijo tudi:
1.     
strateški in dolgoročni cilji prejemnika stabilnega financiranja, ukrepi
za njihovo dosego, ciljne in izhodiščne vrednosti ter kazalniki, s katerimi se
spremlja doseganje ciljnih vrednosti;
2.     
načrt izvajanja znanstvenoraziskovalne dejavnosti, ki vključuje predvsem
razvoj dejavnosti v okviru ISF in PSF;
3.     
razvojni cilji prejemnika stabilnega financiranja, ukrepi za njihovo
doseganje, ciljne in izhodiščne vrednosti ter kazalniki, s katerimi se spremlja
doseganje ciljnih vrednosti;
4.     
način in dinamika poročanja o doseganju ciljev;
5.     
ukrepi v primeru neizpolnjevanja določil pogodbe.
(3) Sestavine pogodbe iz 1., 2. in 3. točke prejšnjega
odstavka so predmet pogajanj. Na podlagi usmeritev ministrstva, pristojnega za
znanost, rezultatov zadnje institucionalne samoevalvacije iz 31. člena
tega zakona in evalvacije raziskovalnih programov iz 30. člena tega zakona
prejemniki predlagajo sestavine pogodbe iz 1., 2. in 3. točke prejšnjega
odstavka najpozneje do konca februarja zadnjega leta pogodbenega obdobja za
naslednje pogodbeno obdobje. Prejemniki stabilnega financiranja in ministrstvo,
pristojno za znanost, oziroma ARIS, pri pripravi in usklajevanju ciljev in
ciljnih vrednosti upoštevajo državne strateške razvojne prioritete.
(4) Postopek pogajanj za sklenitev pogodbe o stabilnem
financiranju znanstvenoraziskovalne dejavnosti s prejemnikom stabilnega
financiranja vodi minister, pristojen za znanost, ali oseba, ki jo on
pooblašča, ob sodelovanju ARIS in se mora zaključiti s sklenitvijo nove pogodbe
o stabilnem financiranju znanstvenoraziskovalne dejavnosti do konca
koledarskega leta zadnjega leta pogodbenega obdobja za naslednje pogodbeno
obdobje.
(5) Če se postopek sklenitve pogodbe o stabilnem financiranju
znanstvenoraziskovalne dejavnosti ne zaključi v roku iz prejšnjega odstavka, se
do sklenitve nove pogodbe o stabilnem financiranju znanstvenoraziskovalne
dejavnosti izvaja začasno financiranje v obsegu, kot je bilo določeno v
predhodni pogodbi, vendar največ za čas prvega leta pogodbenega obdobja.
(6) Sklenjene pogodbe o stabilnem financiranju
znanstvenoraziskovalne dejavnosti in poročila o doseganju ciljev objavi ARIS na
svoji spletni strani.
(7) Poročilo o izvajanju pogodbe o stabilnem financiranju
znanstvenoraziskovalne dejavnosti za celotno pogodbeno obdobje prejemniki stabilnega
financiranja pošljejo ARIS do 31. maja v letu po izteku pogodbe o
stabilnem financiranju znanstvenoraziskovalne dejavnosti.
29. člen
(akt prejemnika stabilnega financiranja)
(1) Prejemnik stabilnega financiranja upravlja sredstva za
stabilno financiranje znanstvenoraziskovalne dejavnosti v skladu z aktom, ki ga
sprejme pristojni organ prejemnika stabilnega financiranja, ob upoštevanju tega
zakona, normativov in standardov, ki jih sprejme vlada, in splošnega akta ARIS,
in ga v osmih dneh po sprejetju objavi na svoji spletni strani.
(2) Obvezne sestavine akta prejemnika stabilnega financiranja
iz prejšnjega odstavka so določila o postopkih vrednotenja obstoječih
raziskovalnih programov ter kreiranja, ukinjanja in preoblikovanja
raziskovalnih programov, določila o načinu spreminjanja sestave raziskovalnih
programov in določitve vodje raziskovalnega programa, določila o zagotovitvi
financiranja neprekinjenosti dela med posameznimi projekti ter izvajanju drugih
strateških nalog raziskovalne organizacije in finančnih elementih delovanja
raziskovalnega programa ter izvedbi institucionalne samoevalvacije.
(3) Obvezne sestavine akta iz prvega odstavka tega člena so
tudi postopek določitve mentorjev mladih raziskovalcev, program usposabljanja,
kriteriji, ocenjevanje in izbor kandidatov za mlade raziskovalce ter določila
za spodbujanje starostne in spolne uravnoteženosti vodij raziskovalnih
programov in nosilcev ključnih vodstvenih funkcij.
30. člen
(evalvacija raziskovalnih programov v okviru stabilnega
financiranja znanstvenoraziskovalne dejavnosti)
(1) Evalvacije raziskovalnih programov v okviru stabilnega
financiranja znanstvenoraziskovalne dejavnosti izvaja ARIS periodično na
obdobje šestih let po področjih panelov, kot so opredeljeni v Delovnem programu
Evropskega raziskovalnega sveta, ki ga sprejme Znanstveni svet Evropskega
raziskovalnega sveta in potrdi Evropska komisija. Evalvacije lahko potekajo
vseh šest let obdobja financiranja. Temeljna kvalitativna kriterija evalvacije
sta znanstvena odličnost in družbeni vpliv. Predmet evalvacije so doseženi
raziskovalni rezultati obdobja od zadnje evalvacije in vsebina raziskovalnega
programa v povezavi s 1., 2. in 3. točko drugega odstavka 28. člena tega
zakona in strateškim razvojnim programom prejemnika stabilnega financiranja, ki
veljajo v tekočem pogodbenem obdobju. Vsebinsko evalvacijo znanstvenoraziskovalnega
dela raziskovalnih programov izvajajo neodvisni strokovnjaki (v nadaljnjem
besedilu: recenzenti).
(2) ARIS v splošnem aktu določi postopek, način in
metodologijo izvajanja evalvacij ter obvezne sestavine raziskovalnega programa
in njegov minimalni obseg, izražen v FTE, in minimalno število raziskovalcev z
doktoratom znanosti.
(3) Rezultate evalvacije sestavljajo ocene raziskovalnih
programov in priporočila za izboljšanje delovanja oziroma ukinitev
raziskovalnega programa. Rezultati evalvacije se objavijo na spletnih straneh
ARIS v jeziku izvajanja evalvacije in v slovenskem jeziku.
(4) Ob vsakokratni evalvaciji se na področjih, kjer poteka
evalvacija, izvede tudi evalvacija predlogov novih raziskovalnih programov
novih raziskovalnih organizacij, ki vstopajo v stabilno financiranje na
področjih, kjer poteka evalvacija.
31. člen
(institucionalna samoevalvacija)
(1) Institucionalna samoevalvacija je celovita evalvacija
znanstvenoraziskovalne dejavnosti prejemnika stabilnega financiranja, razen za
dejavnosti, ki se izvajajo kot javna služba v skladu z drugimi predpisi, in je
namenjena izboljšanju njegove znanstvenoraziskovalne dejavnosti. Poleg
rezultatov evalvacije raziskovalnih programov iz 30. člena tega zakona se
v institucionalni samoevalvaciji znanstvenoraziskovalne dejavnosti obravnavajo
tudi širši strokovni, družbeni in gospodarski vpliv, stopnja
internacionalizacije, uporaba in odprtost raziskovalne ter institucionalne
infrastrukture, ukrepi za razvoj kadrov z upoštevanjem načela enakih možnosti,
prenos znanja in odprto znanost ter druge aktivnosti znanstvenoraziskovalne
dejavnosti prejemnika stabilnega financiranja.
(2) Institucionalna samoevalvacija prejemnika stabilnega
financiranja se izvede v petem letu pogodbenega obdobja iz prvega odstavka
28. člena tega zakona. Povzetek poročila o institucionalni samoevalvaciji
se objavi na spletni strani prejemnika stabilnega financiranja in ARIS v roku
enega meseca po njegovem sprejetju. Celotno poročilo se predloži ministrstvu,
pristojnemu za znanost, ter ARIS najkasneje v roku enega meseca po njegovem
sprejetju.
(3) Opravljena institucionalna samoevalvacija v skladu s tem
členom je pogoj za pristop k pogajanjem iz 28. člena tega zakona za novo
pogodbeno obdobje.
2. Financiranje na podlagi javnih razpisov, javnih
pozivov in sklenitve neposredne pogodbe
32. člen
(raziskovalni projekti)
(1) Raziskovalne projekte izvajajo raziskovalne organizacije
oziroma zasebni raziskovalci.
(2) Izvajanje raziskovalnih projektov, namenjenih pripravi
strokovnih podlag za odločanje in oblikovanju razvojnih in drugih politik, ter
spremljanje njihovega izvajanja lahko država financira prek več ministrstev in
drugih proračunskih uporabnikov. Sodelovanje ministrstev in drugih proračunskih
uporabnikov usklajuje ministrstvo, pristojno za znanost, v sodelovanju z ARIS.
(3) Sredstva za izvajanje raziskovalnih projektov se
dodeljujejo prek javnih razpisov oziroma javnih pozivov, ki jih izvaja ARIS
oziroma pristojno ministrstvo ob upoštevanju proračunskih možnosti.
(4) Letni javni razpisi iz tretjega odstavka tega člena, ki
jih izvaja ARIS, se izvedejo v treh ločenih kategorijah glede na karierno
stopnjo raziskovalcev, ki so določene s splošnim aktom ARIS. Nobena od
kategorij ne sme obsegati manj kot 20 % sredstev, namenjenih za raziskovalne
projekte. Delitev sredstev med kategorijami, ob upoštevanju usmeritev
ministrstva, pristojnega za znanost, opredeli ARIS v programu dela.
(5) V sklop javnih razpisov iz četrtega odstavka tega člena
spadajo tudi javni razpisi za podoktorske projekte, katerih obseg ne sme biti
manjši od 10 % sredstev, namenjenih za raziskovalne projekte.
33. člen
(raziskovalna infrastruktura in raziskovalna oprema)
(1) Način in področja razvoja raziskovalne infrastrukture
določa strateški dokument države Načrt razvoja raziskovalne infrastrukture, ki
ga sprejme vlada na predlog ministrstva, pristojnega za znanost.
(2) Načrt razvoja raziskovalne infrastrukture pripravi
ministrstvo, pristojno za znanost, na podlagi Znanstvenoraziskovalne in
inovacijske strategije Slovenije in strateških dokumentov EU.
(3) Sredstva za vzpostavitev raziskovalne infrastrukture se
dodeljujejo prek javnih razpisov, javnih pozivov ali sklenitve neposredne
pogodbe v skladu z javnofinančnimi predpisi, ki jih izvaja ARIS ali
ministrstvo, pristojno za znanost.
(4) Sredstva za projekte iz Načrta razvoja raziskovalne
infrastrukture iz drugega odstavka tega člena se nakazujejo prejemnikom
stabilnega financiranja ali konzorcijem, ki izvajajo projekte iz Načrta razvoja
raziskovalne infrastrukture, katerih koordinator je prejemnik stabilnega
financiranja, ki sredstva, ne glede na določbe prvega odstavka 17. člena
in 80. člena tega zakona, skladno s konzorcijsko pogodbo, lahko nakazuje
preostalim izvajalcem infrastrukturne dejavnosti v okviru konzorcija.
(5) Sredstva za nakup raziskovalne opreme se dodeljujejo prek
javnih razpisov, javnih pozivov ali sklenitve neposredne pogodbe v skladu z
javnofinančnimi predpisi, ki jih izvaja ARIS ali ministrstvo, pristojno za
znanost.
34. člen
(mednarodno sodelovanje)
(1) Ministrstvi, pristojni za znanost in gospodarstvo,
medsebojno usklajujeta mednarodne aktivnosti znanstvenoraziskovalne dejavnosti,
tehnološkega razvoja in inovacij ter evropskih politik s poudarkom na evropskem
raziskovalnem prostoru, programih EU in drugih mednarodnih programih.
(2) V skladu z veljavnimi strateškimi dokumenti države za
področje raziskav, tehnološkega razvoja in inovacij ARIS ali druga pravna oseba
javnega prava na podlagi javnih razpisov sofinancira mednarodne dejavnosti na
področju raziskav, tehnološkega razvoja in inovacij iz sredstev državnega
proračuna.
(3) Za sofinanciranje večstranskih transnacionalnih
raziskovalnih projektov, ki se sofinancirajo prek mednarodnih organizacij ali
konzorcijev v okviru programov EU, pri katerih je postopek razpisa za dodelitev
sredstev izveden na evropski oziroma transnacionalni ravni, skladno s postopki,
predvidenimi za izvajanje programov EU ali z avtonomno določenim pravom, in ki
so bili izbrani v sofinanciranje na podlagi mednarodnih evalvacij in finančnih
uskladitev v okviru programov in sodelovanj, h katerim je pristopila Republika
Slovenija, ministrstvo, pristojno za znanost, druga ministrstva, ARIS ali druga
pravna oseba javnega prava, se lahko sklepa neposredne pogodbe o sofinanciranju
z izbranimi prijavitelji v skladu s splošnim aktom ARIS ali podzakonskim aktom
pristojnega ministrstva.
(4) Projekte, ki so bili na razpisih v okviru programov EU
odlično ocenjeni, vendar niso bili sprejeti v sofinanciranje, ali projekte, ki
so bili izbrani na razpisih v okviru programov EU in omogočajo dopolnjevanje z
drugimi evropskimi ali državnimi sredstvi, lahko ministrstvo, pristojno za
znanost, tehnologijo, druga ministrstva, ARIS ali druga pravna oseba javnega
prava sofinancira v okviru svojih pristojnosti in finančnega načrta prek
neposredne pogodbe o sofinanciranju v skladu s splošnim aktom ARIS ali
podzakonskim aktom pristojnega ministrstva.
35. člen
(razvoj znanstvenih kadrov in popularizacija znanosti)
(1) Razvoj znanstvenih kadrov vključuje zagotavljanje
sredstev za kadrovsko pomlajevanje raziskovalnih skupin, doktorska in
podoktorska usposabljanja, razvoj nadaljnje raziskovalne kariere raziskovalcev
ter za reintegracijo slovenskih raziskovalcev, ki delujejo v tujini, v skladu s
splošnim aktom ARIS oziroma agencije, pristojne za tehnološki razvoj, ali
podzakonskim aktom pristojnega ministrstva.
(2) Raziskovalci iz prejšnjega odstavka morajo imeti z
raziskovalno organizacijo sklenjeno delovno razmerje. V primeru pogodbe o
zaposlitvi za določen čas se ta sklene za celotno obdobje trajanja aktivnosti
iz prejšnjega odstavka. Pogodba o zaposlitvi za določen čas se podaljša za čas
odsotnosti zaradi razlogov iz petega odstavka 61. člena tega zakona.
(3) Dejavnosti popularizacije znanosti se financirajo prek
javnega povabila, ki ga objavi ARIS ali javnih razpisov oziroma pozivov, ki jih
objavi ARIS ali javni zavod center znanosti na podlagi programa dela in
finančnega načrta, ki ga potrdi ministrstvo, pristojno za znanost.
3. Financiranje javnih infrastrukturnih zavodov
36. člen
(financiranje javnih infrastrukturnih zavodov)
Sredstva za plače in druge izdatke za zaposlene, prispevke
delodajalca za socialno varnost, izdatke za blago in storitve, nakup opreme ter
raziskovalno infrastrukturo se javnim infrastrukturnim zavodom določijo s
pogodbo med javnim infrastrukturnim zavodom in ministrstvom, pristojnim za znanost,
ob upoštevanju letnega programa dela javnega infrastrukturnega zavoda in
finančnega načrta ministrstva, pristojnega za znanost.
4. Investicije in investicijsko vzdrževanje
37. člen
(investicije in investicijsko vzdrževanje)
(1) Sredstva za investicije in investicijsko vzdrževanje
javnih raziskovalnih in infrastrukturnih zavodov se določijo v skladu z letnim
načrtom investicij in investicijskega vzdrževanja javnega raziskovalnega
oziroma infrastrukturnega zavoda, ki je sestavni del letnega programa dela
javnega raziskovalnega oziroma infrastrukturnega zavoda, in finančnim načrtom
ministrstva, pristojnega za znanost.
(2) Sredstva za investicije so namenjena zagotavljanju
pogojev za izvajanje dejavnosti javnih raziskovalnih oziroma infrastrukturnih
zavodov.
(3) Sredstva za investicije se namenijo za gradnjo,
rekonstrukcijo, obnovo, pridobivanje oziroma najemanje stvarnega premoženja.
(4) Sredstva za investicije in investicijsko vzdrževanje se
dodelijo na podlagi razpoložljivih sredstev v okviru Načrta razvojnih
programov.
(5) Javnemu raziskovalnemu zavodu se sredstva za
investicijsko vzdrževanje določijo na podlagi meril, opredeljenih v sklepu
ministrstva, pristojnega za znanost. Javnemu raziskovalnemu zavodu se sredstva
za investicijsko vzdrževanje nakažejo na podlagi pogodbe o sofinanciranju,
sklenjene med ministrstvom, pristojnim za znanost, in javnim raziskovalnim
zavodom.
(6) Javnemu infrastrukturnemu zavodu se sredstva za
investicijsko vzdrževanje ob upoštevanju letnega programa dela javnega infrastrukturnega
zavoda in finančnega načrta ministrstva, pristojnega za znanost, določijo s
pogodbo iz 36. člena tega zakona.
(7) Sredstva za investicijsko vzdrževanje se lahko namenijo
tudi drugim raziskovalnim organizacijam, ki imajo raziskovalno infrastrukturo,
sofinancirano iz sredstev državnega proračuna in ki je javno dostopna pod
enakimi pogoji, kot to velja za javne raziskovalne zavode. Sredstva za
investicijsko vzdrževanje se določijo na podlagi meril, opredeljenih v sklepu
ministra.
IV. NORMATIVI IN STANDARDI ZA FINANCIRANJE
ZNANSTVENORAZISKOVALNE DEJAVNOSTI
38. člen
(normativi in standardi za določitev obsega sredstev za
izvajanje znanstvenoraziskovalne dejavnosti)
Normative in standarde za stabilno financiranje in za
financiranje znanstvenoraziskovalne dejavnosti iz državnega proračuna na
podlagi cene ekvivalenta polne zaposlitve ter za spremljanje in porabo sredstev
državnega proračuna sprejme vlada.
V. ORGANIZIRANOST IN IZVAJANJE ZNANSTVENORAZISKOVALNE
DEJAVNOSTI
1. Etika v znanosti
39. člen
(Nacionalni svet za etiko in integriteto v znanosti)
(1) Nosilci in izvajalci znanstvenoraziskovalne dejavnosti
skrbijo za uveljavljanje načel znanstvene integritete in dobre znanstvene
prakse ter na ravni raziskovalnih organizacij sprejemajo ustrezne ukrepe zoper njihove
kršitve.
(2) Za obravnavanje etičnih vprašanj in ravnanj v
znanstvenoraziskovalni dejavnosti Rektorska konferenca Republike Slovenije in
Koordinacija samostojnih raziskovalnih inštitutov Slovenije vzpostavita
Nacionalni svet za etiko in integriteto v znanosti.
(3) Nacionalni svet za etiko in integriteto v znanosti je
neodvisno telo, ki ima enajst članov. Njegov mandat traja štiri leta. Člani
Nacionalnega sveta za etiko in integriteto v znanosti so lahko zaporedoma
imenovani največ dvakrat.
(4) Nacionalni svet za etiko in integriteto v znanosti so:
-       
dva člana, ki ju imenuje Slovenska akademija znanosti in umetnosti;
-       
en član, ki ga imenuje Inženirska akademija Slovenije;
-       
trije člani, ki jih imenuje Rektorske konference Republike Slovenije;
-       
trije člani, ki jih imenuje Koordinacija samostojnih raziskovalnih
inštitutov Slovenije;
-       
en član, ki ga imenuje Skupnost samostojnih visokošolskih zavodov in
-       
en član, ki ga imenuje ARIS.
(5) Institucije iz prejšnjega odstavka, ki imenujejo več kot
enega člana, pri imenovanju upoštevajo uravnoteženo zastopanost spolov članov
in raznolikost znanstvenih ved.
(6) Predsednika in podpredsednika Nacionalnega sveta za etiko
in integriteto v znanosti izvolijo člani med seboj na način, da sta na
položajih zastopana različna spola in tudi različni znanstveni vedi.
(7) Nacionalni svet za etiko in integriteto v znanosti se
konstituira, ko je imenovanih vsaj sedem članov.
(8) Konstitutivno sejo Nacionalnega sveta za etiko in
integriteto v znanosti skličeta predsednik Rektorske konference Republike
Slovenije in predsednik Koordinacije samostojnih raziskovalnih inštitutov
Slovenije.
(9) Nacionalni svet za etiko in integriteto v znanosti na
konstitutivni seji izvoli predsednika in podpredsednika. Do izvolitve
predsednika sejo vodi najstarejši član sveta.
(10) Člani Nacionalnega sveta za etiko in integriteto v
znanosti delujejo strokovno, samostojno in neodvisno ter pri svojem delovanju
niso vezani na sklepe, stališča in navodila institucij, ki so jih imenovale,
ali drugih institucij. Člani ne morejo biti funkcionarji v izvršilni veji
oblasti, direktorji agencij in raziskovalnih organizacij, njihovi pomočniki ter
namestniki, rektorji, prorektorji, dekani, prodekani oziroma člani upravnih
odborov raziskovalnih organizacij. Člani Nacionalnega sveta za etiko in
integriteto v znanosti pri izvajanju nalog upoštevajo načela preprečevanja
konflikta interesov in nepristranskosti.
(11) Nacionalni svet za etiko in integriteto v znanosti
sprejme poslovnik za svoje delovanje z dvotretjinsko večino vseh članov. Kot
pomoč pri svojem delu lahko imenuje strokovne komisije. Strokovna in
administrativna dela za Nacionalni svet za etiko in integriteto v znanosti
opravlja ministrstvo, pristojno za znanost.
(12) Naloge Nacionalnega sveta za etiko in integriteto v znanosti
so:
1.     
preventivno delovanje in izobraževanje na področju etike in integritete
v znanosti z namenom spodbujanja dobrih praks in preprečevanja nepoštenosti;
2.     
sprejemanje mnenj o skladnosti ravnanja z etičnimi pravili na lastno
pobudo oziroma pobudo organizacij ali posameznikov, kadar to oceni za primerno;
3.     
sodelovanje z etičnimi komisijami v raziskovalnih in visokošolskih
organizacijah ter oblikovanje svetovalnih mnenj oziroma priporočil k njihovim
internim etičnim kodeksom na lastno pobudo oziroma pobudo organizacij, kadar to
oceni za primerno;
4.     
sodelovanje v mednarodnih omrežjih in združenjih;
5.     
spodbujanje raziskovanja in seznanjanja javnosti z vprašanji etike in
integritete v znanstvenoraziskovalni dejavnosti;
6.     
priprava, sprejem in objava letnega poročila, ki ga v seznanitev
predloži ministrstvu, pristojnemu za znanost.
(13) Sredstva za delovanje Nacionalnega sveta za etiko in
integriteto v znanosti zagotavlja Republika Slovenija v okviru proračunskih
sredstev ministrstva, pristojnega za znanost. Delo članov Nacionalnega sveta za
etiko in integriteto v znanosti ter članov komisij iz devetega odstavka tega
člena je častno in brezplačno, pripada pa jim povračilo potnih stroškov v
skladu z veljavnimi predpisi, ki veljajo za povračila stroškov članom vladnih svetov.
2. Odprta znanost ter odprti dostop do znanstvenih
objav in raziskovalnih podatkov
40. člen
(odprta znanost)
(1) Odprta znanost obsega predvsem odprt dostop do
raziskovalnih rezultatov, vrednotenje kakovosti in vpliva
znanstvenoraziskovalnega dela z uporabo odgovornih metrik ter povezovanje in
vključevanje zainteresirane javnosti v raziskovalni proces. Podrobnejše zahteve
za izvajanje znanstvenoraziskovalnega dela po načelih odprte znanosti določi
vlada ob upoštevanju Znanstvenoraziskovalne in inovacijske strategije Slovenije
ter priporočil evropskih raziskovalnih politik. Ukrepi odprte znanosti se
opredelijo v akcijskem načrtu, ki ga sprejme vlada.
(2) Vrednotenje in ocenjevanje raziskovalcev, raziskovalnih
organizacij, raziskovanih programov in projektov mora spodbujati odprto
znanost.
(3) Za sofinanciranje izvajanja ukrepov odprte znanosti lahko
ministrstvo, pristojno za znanost, ali ARIS sklepa z izvajalci
znanstvenoraziskovalne dejavnosti neposredne pogodbe o sofinanciranju.
41. člen
(odprti dostop do znanstvenih objav in raziskovalnih
podatkov)
(1) V okviru raziskav, sofinanciranih z javnimi viri najmanj
v višini 50 %, mora financer zahtevati, izvajalec znanstvenoraziskovalne
dejavnosti pa zagotoviti odprt dostop do vseh recenziranih znanstvenih objav in
raziskovalnih podatkov ter drugih rezultatov raziskav. Izvajalec
znanstvenoraziskovalne dejavnosti oziroma raziskovalci morajo to obveznost
upoštevati tudi pri individualnem upravljanju s pravicami intelektualne
lastnine, tako, da si pridržijo ustrezen obseg pravic, potreben za
izpolnjevanje obveznosti iz tega odstavka.
(2) Rezultati raziskav, sofinancirani iz javnih virov, morajo
biti odprti in dostopni ob upoštevanju omejitev, ki jih nalagajo varstvo
intelektualne lastnine, varstvo osebnih podatkov, varnost oseb ali države.
Odprti raziskovalni podatki morajo biti objavljeni ali drugače dostopni na
način, ki omogoča njihovo najdljivost, dostopnost, interoperabilnost ter
vnovično uporabo.
(3) Osebni podatki iz vsebine raziskav, sofinanciranih z
javnimi viri, se lahko naknadno obdelujejo za raziskovalne namene, primerljive
začetnim raziskovalnim namenom, ali druge raziskovalne namene v skladu z
veljavnimi predpisi, ki urejajo varstvo osebnih podatkov. Če so bili osebni
podatki v raziskavi obdelani na podlagi privolitve posameznika, na katerega se
nanašajo, se lahko nadalje obdelujejo le, če privolitev vsebuje tudi naknadno
obdelavo ali pa to dovoljuje nova privolitev. Pridobljene privolitve mora
izvajalec znanstvenoraziskovalne dejavnosti hraniti deset let in so zaradi
preverjanja zakonitosti obdelave osebnih podatkov na voljo posamezniku, na
katerega se nanašajo osebni podatki, in izvajalcu znanstvenoraziskovalne
dejavnosti. Privolitev ni potrebna, kadar gre za obdelavo osebnih podatkov na
podlagi zakona, ki ureja varstvo dokumentarnega in arhivskega gradiva ter
arhive.
(4) Javna raziskovalna organizacija ali drug pristojen javni
zavod lahko kot upravljavec teh podatkov za izvajanje določb prvega, drugega
oziroma tretjega odstavka tega člena vzpostavi področna podatkovna središča za
raziskovalne podatke v skladu z veljavnimi predpisi, ki urejajo varstvo osebnih
podatkov. Upravljavec podatkov mora zagotoviti, da do vsebine podatkov iz
podatkovnega področnega središča dostopajo le osebe, ki so upravičene izvajati
raziskovanje v skladu s prejšnjim odstavkom.
(5) Podrobnejše zahteve glede priprave znanstvenih objav in
raziskovalnih podatkov iz prvega in drugega odstavka tega člena ter roke za
zagotovitev odprtega dostopa določi vlada, ob upoštevanju določil iz tretjega
odstavka tega člena.
42. člen
(znanstvene revije in monografije slovenskih založnikov)
(1) Znanstvene revije izdajateljev s sedežem v Republiki
Sloveniji in zamejstvu, ki vsebujejo recenzirane članke in je njihovo izdajanje
v celoti financirano z državnimi viri, morajo zagotoviti odprt dostop do svojih
vsebin.
(2) Financiranje znanstvenih monografij z državnimi viri se
izvaja pod pogoji, ki omogočajo odprti dostop do celotnih vsebin digitalnih
izdaj znanstvenih monografij ob objavi, ob upoštevanju pravic intelektualne
lastnine in upravljanju avtorskih pravic s prostimi licencami.
3. Javna agencija za znanstvenoraziskovalno in
inovacijsko dejavnost Republike Slovenije – ARIS
43. člen
(način in namen ustanovitve ARIS)
(1) ARIS je pravna oseba javnega prava, katere
ustanoviteljica je Republika Slovenija, in je posredni proračunski uporabnik.
(2) Vloga ARIS je opravljanje strokovnih, razvojnih in
izvršilnih nalog v zvezi z izvajanjem sprejete Znanstvenoraziskovalne in
inovacijske strategije Slovenije oziroma njenih posameznih delov, drugih
strateških dokumentov države in EU ter izvajanje drugih nalog spodbujanja
znanstvenoraziskovalne in inovacijske dejavnosti v skladu z namenom, določenim
v aktu o ustanovitvi, in morebitnimi usmeritvami ministrstva, pristojnega za
znanost, ki morajo biti pri posameznih ukrepih usklajena z ministrstvi, ki
zanje zagotavljajo sredstva.
(3) ARIS opravlja s tem zakonom določene naloge v javnem
interesu za zagotovitev trajnega, strokovnega in neodvisnega odločanja o izbiri
aktivnosti znanstvenoraziskovalne in inovacijske dejavnosti, ki se financirajo
iz državnega proračuna.
(4) Glede vprašanj, ki s tem zakonom niso urejena, se
uporablja zakon, ki ureja javne agencije.
44. člen
(naloge ARIS)
(1) ARIS na področju znanstvenoraziskovalne dejavnosti
opravlja zlasti naslednje naloge:
1.     
izvaja stabilno financiranje znanstvenoraziskovalne dejavnosti iz 1.
točke drugega odstavka 12. člena tega zakona in z njim povezane evalvacije
ter sodeluje v postopku priprave in izvedbe pogajanj za sklenitev pogodbe o
stabilnem financiranju znanstvenoraziskovalne dejavnosti iz 28. člena tega
zakona;
2.     
na podlagi neodvisne ter po metodologiji, merilih in postopkih
mednarodno primerljive evalvacije, razen če zakon ne določa drugače, odloča o
izbiri aktivnosti znanstvenoraziskovalne dejavnosti, ki so opredeljene v 2.
točki drugega odstavka 12. člena tega zakona, ter izvaja njihovo
financiranje;
3.     
spremlja izvedbo aktivnosti znanstvenoraziskovalne dejavnosti, ki jih
financira, in v tem okviru spremlja predvsem znanstveno odličnost ter širši
družbeni in gospodarski vpliv;
4.     
nadzira zakonitost glede namenske porabe dodeljenih finančnih sredstev
za izvajanje aktivnosti znanstvenoraziskovalne dejavnosti, ki jih financira;
5.     
spodbuja in financira mednarodno sodelovanje, še posebej v okviru
evropskega raziskovalnega prostora;
6.     
sofinancira projekte, opredeljene v 5. točki drugega odstavka
12. člena tega zakona, pri katerih je postopek razpisa za dodelitev
sredstev izveden na evropski oziroma transnacionalni ravni in ki so bili
izbrani v sofinanciranje na podlagi mednarodnih evalvacij in finančnih
uskladitev v okviru programov in sodelovanj, h katerim je pristopila Republika
Slovenija oziroma ARIS v skladu z razpoložljivimi proračunskimi sredstvi;
7.     
pripravi in izvaja instrumente iz 6. točke drugega odstavka
12. člena tega zakona za neposredno financiranje aktivnosti
znanstvenoraziskovalne dejavnosti, ki so bile na mednarodnih razpisih odlično
ocenjene in ne financirane;
8.     
pripravi in izvaja instrumente iz 7. točke drugega odstavka
12. člena tega zakona za neposredno financiranje aktivnosti znanstvenoraziskovalne
dejavnosti, ki so bile izbrane v sofinanciranje v okviru centralnih programov
EU, in ki omogočajo dopolnjevanje z drugimi evropskimi ali državnimi sredstvi;
9.     
pripravi in izvaja instrumente iz 8. in 9. točke drugega odstavka
12. člena tega zakona;
10.  
vodi zbirke podatkov, določene s tem zakonom;
11.  
vodi register zasebnih raziskovalcev;
12.  
sodeluje pri načrtovanju državne raziskovalne politike;
13.  
skladno s predpisi ministrstvu, pristojnemu za znanost, pošilja letne
programe dela in finančne načrte, kadrovske načrte, letna poročila in
periodične samoevalvacije svojega delovanja;
14.  
spodbuja sodelovanje raziskovalnih organizacij z družbo in
gospodarstvom;
15.  
razvija in vzdržuje sistem kakovosti in učinkovitosti delovanja ARIS;
16.  
izvaja druge naloge v skladu s tem zakonom, ustanovnim aktom ARIS,
morebitnimi usmeritvami ministrstva, pristojnega za znanost, ter sprejetim
letnim programom dela in finančnim načrtom.
(2) ARIS na področju inovacijske dejavnosti opravlja zlasti
naslednje naloge:
1.     
izvaja programe in ukrepe za spodbujanje tehnološkega razvoja in
inovacijske dejavnosti;
2.     
izvaja promocijo tehnološkega razvoja in inovacijske dejavnosti ter
prenosa znanja med gospodarstvom, visokošolskimi zavodi, raziskovalnimi in
izobraževalnimi organizacijami, državo in drugimi deležniki;
3.     
zagotavlja svetovanje in strokovno podporo nosilcem projektov za razvoj
izdelkov, razvoj sistemskih rešitev, proizvodnih procesov in storitev pri
pridobivanju informacij in finančnih virov;
4.     
spodbuja mednarodno sodelovanje, prenos in uporabo mednarodnega
tehnološkega znanja in inovacijske dejavnosti;
5.     
spodbuja povezovanje in prenos znanja gospodarstva z visokošolskimi
zavodi, raziskovalnimi in izobraževalnimi organizacijami, državo in drugimi
deležniki;
6.     
spremlja izvajanje programov in ukrepov, vrednoti učinke inovacijske in
tehnološko razvojne politike in vlaganj v znanstvenoraziskovalno ter
inovacijsko dejavnost za povečanje konkurenčnosti gospodarstva;
7.     
zagotavlja podatke za usmerjanje in izvajanje inovacijske politike ter v
okviru svoje dejavnosti in pristojnosti sodeluje z drugimi organizacijami na
področju znanstvenoraziskovalne in inovacijske dejavnosti;
8.     
skrbi za pridobivanje dodatnih sredstev za izvajanje
Znanstvenoraziskovalne in inovacijske strategije Slovenije;
9.     
sodeluje pri načrtovanju nacionalne tehnološko razvojne in inovacijske
politike;
10.  
skladno s predpisi skrbi za redno poročanje o izvajanju letnih
programov, uresničevanju finančnih načrtov in učinkih ministrstvu, pristojnemu
za gospodarstvo in ministrstvu, pristojnemu za inovacije;
11.  
zagotavlja javnost dela in skrbi za informiranje javnosti o usmeritvah in
učinkih inovacijske politike;
12.  
opravlja druge strokovne naloge skladno z namenom, za katerega je bila
ustanovljena.
45. člen
(izbor in izvajanje aktivnosti znanstvenoraziskovalne
dejavnosti, ki jih financira ARIS)
(1) V postopkih izbora, izvajanja in financiranja aktivnosti
znanstvenoraziskovalne dejavnosti, ki jih financira ARIS, se zakon, ki ureja
javne agencije, ne uporablja.
(2) Kriteriji za izbor predlogov aktivnosti
znanstvenoraziskovalne dejavnosti so znanstvena odličnost, družbeni in
gospodarski vpliv ter kakovost in učinkovitost izvedbe. V splošnih aktih ARIS
se opredeli, kateri od naštetih kriterijev se pri izboru predlogov posamezne
aktivnosti znanstvenoraziskovalne dejavnosti uporabijo, podrobnejše pogoje in
kazalnike, postopek izbora, financiranja, spremljanja in nadziranja izvajanja
aktivnosti.
(3) Merila, načini izračuna, metode ocenjevanja ter po
potrebi podrobnejši postopek ocenjevanja aktivnosti znanstvenoraziskovalne
dejavnosti določi znanstveni svet ARIS v metodologiji kot izvedbenem aktu.
(4) Evalvacijo predlogov aktivnosti znanstvenoraziskovalne
dejavnosti izvajajo strokovna telesa iz šestega odstavka 52. člena tega
zakona ali recenzenti. Recenzenti so izbrani na podlagi svojih znanj in
izkušenj ter kompetenc, primernih za izvedbo določene naloge.
(5) Neodvisni strokovni nadzor nad konsistentnostjo
ocenjevanja raziskovalnih projektov, ki jih ocenjujejo tuji recenzenti,
opravljajo znanstveni uredniki, ki v postopku evalvacije ne sodelujejo kot
recenzenti iz prejšnjega odstavka. Znanstveni uredniki skrbijo za berljivost in
razumljivost ter odpravo očitnih pomot oziroma neustreznih komentarjev
pripravljenih recenzij tako, da na svoje ugotovitve opozorijo tuje recenzente,
ne smejo pa znanstveni uredniki posegati v ocene.
(6) Predlogi prijav za financiranje aktivnosti
znanstvenoraziskovalne dejavnosti se uvrstijo na prednostni seznam glede na
evalvacijski rezultat. Pri izboru se upošteva prednostni seznam, pripravljen na
podlagi evalvacij iz četrtega odstavka tega člena.
(7) Obrazložitev posamične odločitve o izboru aktivnosti
znanstvenoraziskovalne dejavnosti vsebuje obrazložitev postopka izbora s
sklicevanjem na predpise, na podlagi katerih je bilo v postopku odločeno, o
načinu določitve minimalnega praga števila točk za odločitev, število točk po
posameznih elementih ocenjevanja in skupno število točk ter komentar
recenzentov. Ocena recenzentov je priloga k odločitvi in je v primeru iz prvega
stavka osmega odstavka tega člena lahko v tujem jeziku. Na zahtevo prijavitelja
ARIS zagotovi prevod komentarja recenzentov v slovenski jezik.
(8) Ne glede na zakon, ki ureja javno rabo slovenščine, se
lahko deli postopkov za izbor aktivnosti znanstvenoraziskovalne dejavnosti, pri
katerih sodelujejo tuji recenzenti, izvajajo v tujem jeziku. Na zahtevo
prijavitelja ARIS zagotovi prevod recenzije v slovenski jezik.
(9) Seznam recenzentov, ki so sodelovali v postopkih
ocenjevanja aktivnosti znanstvenoraziskovalne dejavnosti, se skupno, ne glede
na razpise, pri katerih so sodelovali, praviloma objavi najmanj enkrat letno na
spletni strani ARIS. Ne glede na določbe drugih predpisov, podatki o
recenzentih po posameznih prijavah niso predmet razkritja.
(10) Vsi razpisni postopki in postopki, povezani s
spremljanjem izvajanja aktivnosti znanstvenoraziskovalne dejavnosti, lahko
potekajo tudi samo v elektronski obliki.
(11) Zoper odločitev ARIS o izbiri aktivnosti
znanstvenoraziskovalne dejavnosti, ki se financirajo iz državnega proračuna, ki
jo na prvi stopnji sprejme direktor ARIS, in zoper odločitve direktorja ARIS
oziroma od direktorja pooblaščene osebe, na podlagi katerih se v postopku
izvajanja aktivnosti znanstvenoraziskovalne dejavnosti urejajo pravice in
obveznosti posameznikov oziroma pravnih oseb, lahko stranka v 15 dneh po
vročitvi vloži ugovor. Stranka mora v ugovoru natančno opredeliti razloge,
zaradi katerih vlaga ugovor. Ugovor se lahko vloži zaradi kršitve postopka ali
očitne pomote. Ocena in pripadajoče pojasnilo recenzenta ne moreta biti predmet
ugovora. Vloženi ugovor ne zadrži podpisa pogodb z izbranimi prijavitelji
oziroma izvršitve odločitve. O ugovoru zoper odločitev o izboru aktivnosti
znanstvenoraziskovalnih dejavnosti odloči upravni odbor ARIS, o ugovoru zoper
druge odločitve v postopku izvajanja aktivnosti znanstvenoraziskovalnih
dejavnosti pa najmanj tričlanska komisija za ugovore, ki jo imenuje upravni
odbor ARIS, v 60 dneh po njegovem prejemu. Zoper odločitev upravnega odbora ARIS
in komisije za ugovore ni pritožbe, dopusten pa je upravni spor v skladu z
zakonom, ki ureja upravni spor.
(12) Način vzpostavitve in dela komisije za ugovore ter
postopek iz prejšnjega odstavka določi ARIS v splošnem aktu.
46. člen
(organi ARIS)
Organi ARIS so direktor, upravni odbor ARIS (v nadaljnjem
besedilu: upravni odbor), znanstveni svet ARIS (v nadaljnjem besedilu:
znanstveni svet) in inovacijski svet ARIS (v nadaljnjem besedilu: inovacijski
svet).
47. člen
(upravni odbor ARIS)
(1) Upravni odbor ima devet članov ter se imenuje za mandatno
obdobje dveh let.
(2) Člane upravnega odbora imenuje in razrešuje ustanovitelj.
Predsednika upravnega odbora izvoli upravni odbor med svojimi člani. Člani
upravnega odbora so lahko imenovani za največ dva zaporedna mandata.
(3) Vlada imenuje v upravni odbor štiri člane predstavnike
ustanovitelja, dva člana na predlog Gospodarske zbornice Slovenije ter po enega
člana na predlog Rektorske konference Republike Slovenije, Koordinacije
samostojnih raziskovalnih inštitutov Slovenije in reprezentativnih sindikatov
za področje znanstvenoraziskovalne dejavnosti. Člani upravnega odbora ne smejo
biti člani poslovodstev gospodarskih družb, direktorji raziskovalnih
organizacij in njihovi pomočniki, rektorji, prorektorji, dekani, prodekani
oziroma člani upravnih odborov raziskovalnih organizacij.
(4) Predlagatelji iz prejšnjega odstavka predlagajo v
imenovanje eno kandidatko ženskega spola in enega kandidata moškega spola,
izmed katerih minister, pristojen za znanost, izbere člana na način, da je v
celotni sestavi upravnega odbora upoštevana uravnotežena zastopanost spolov
skladno z zakonom, ki ureja enake možnosti spolov.
(5) Člani upravnega odbora v času opravljanja funkcije ne
smejo kandidirati za sredstva ARIS za financiranje znanstvenoraziskovalne
dejavnosti iz 2. točke drugega odstavka 12. člena tega zakona oziroma za
sredstva ARIS za izvajanje programov in ukrepov za spodbujanje tehnološkega
razvoja in inovacijske dejavnosti iz 1. točke drugega odstavka 44. člena
tega zakona.
(6) Člani upravnega odbora morajo svoje naloge opravljati s
skrbnostjo dobrega gospodarstvenika. Za kršitev dolžne skrbnosti ali zaradi
kršitve varovanja poslovne skrivnosti so odškodninsko odgovorni po splošnih
načelih obligacijskega prava.
48. člen
(pristojnosti upravnega odbora ARIS)
(1) Upravni odbor je organ upravljanja in ima naslednje
pristojnosti:
1.     
nadzira vodenje poslov ter finančno in premoženjsko stanje ARIS;
2.     
sprejema večletne strategije razvoja ARIS;
3.     
sprejema periodična poročila o doseženih ciljih in rezultatih ter v
zvezi s tem oblikuje svoja poročila, pri katerih navede ugotovitve, stališča in
priporočila;
4.     
sprejema splošne akte ARIS za izvrševanje javnih pooblastil;
5.     
sprejema statut;
6.     
na predlog znanstvenega sveta sprejme kriterije za izkazovanje
mednarodne primerljivosti raziskovalnih rezultatov vodje raziskovalnega
programa in projekta;
7.     
imenuje zunanjega revizorja za pregled finančnega poslovanja ARIS;
8.     
lahko zahteva informacije glede katerega koli poročila ali zadeve, ki se
nanaša na poslovanje ARIS;
9.     
izvede javni natečaj za imenovanje direktorja;
10.  
vladi predlaga imenovanje oziroma razrešitev direktorja;
11.  
skladno s predpisi sprejema programe dela ter finančne in kadrovske
načrte;
12.  
skladno s predpisi sprejema letna poročila o delu ARIS;
13.  
imenuje strokovne komisije in druga delovna telesa za izvajanje nalog iz
svoje pristojnosti;
14.  
opravlja druge naloge, določene z zakonom in aktom o ustanovitvi.
(2) Naloge upravnega odbora se podrobneje določijo v aktu o
ustanovitvi ARIS.
49. člen
(direktor ARIS)
(1) Za direktorja ARIS je lahko imenovana oseba z izobrazbo,
pridobljeno po študijskem programu druge stopnje, oziroma izobrazbo, ki ustreza
ravni izobrazbe pridobljene po študijskih programih druge stopnje, in je v
skladu z zakonom, ki ureja slovensko ogrodje kvalifikacij, uvrščena na 8. raven
ter izpolnjuje pogoje, ki jih določa zakon, ki ureja javne agencije, in druge
pogoje, vključno z vodstvenimi izkušnjami na področju znanstvenoraziskovalne
ali inovacijske dejavnosti, določene z aktom o ustanovitvi.
(2) Direktorja imenuje in razrešuje vlada na predlog
upravnega odbora. Za imenovanje se predhodno izvede javni natečaj. Direktor je
imenovan za pet let in je lahko vnovič imenovan.
50. člen
(pristojnosti direktorja ARIS)
(1) Direktor, ki kot poslovodni organ vodi, zastopa in
predstavlja ARIS ter je odgovoren za zakonitost dela ARIS, opravlja naslednje
naloge:
1.     
upravnemu odboru predlaga v sprejetje splošne akte za izvrševanje javnih
pooblastil in statut;
2.     
sprejema akte o notranji organizaciji in sistemizaciji delovnih mest;
3.     
sprejema druge splošne akte ARIS, s katerimi se urejajo vprašanja,
pomembna za delo in poslovanje ARIS;
4.     
sprejema akte v posamičnih zadevah iz pristojnosti ARIS, če s predpisi
ni določeno drugače;
5.     
imenuje strokovne komisije in druga delovna telesa za izvajanje nalog iz
svoje pristojnosti;
6.     
opravlja druge naloge, ki so določene v zakonu, aktu o ustanovitvi in
statutu.
(2) Naloge direktorja se podrobneje opredelijo v aktu o
ustanovitvi ARIS in statutu ARIS.
51. člen
(odgovornost direktorja ARIS)
(1) Direktor zagotavlja, da ARIS posluje v skladu s predpisi,
aktom o ustanovitvi ARIS in splošnimi akti ARIS.
(2) Direktor je za svoje delo odgovoren upravnemu odboru ARIS
in vladi.
(3) Direktor mora pri svojem delu ravnati nepristransko in s
skrbnostjo dobrega strokovnjaka ter varovati poslovne skrivnosti ARIS. Direktor
odgovarja za škodo, ki jo je povzročil s svojim nevestnim oziroma protipravnim
ravnanjem po splošnih načelih obligacijskega prava.
52. člen
(znanstveni svet ARIS in druga strokovna telesa)
(1) Znanstveni svet je najvišje strokovno telo ARIS, katerega
naloge so opredeljene v aktu o ustanovitvi in statutu.
(2) Znanstveni svet ima šest članov, tako da so zastopana vsa
področja znanstvenih ved, upošteva pa se tudi uravnotežena zastopanost
raziskovalnih organizacij.
(3) Člani znanstvenega sveta so uveljavljeni raziskovalci.
Direktorji raziskovalnih organizacij in njihovi pomočniki ter namestniki, rektorji,
prorektorji in dekani ne smejo biti člani znanstvenega sveta.
(4) Znanstveni svet ARIS na predlog sveta imenuje vlada za
dve leti, pri čemer je posamezni član znanstvenega sveta ARIS lahko imenovan za
največ en zaporedni mandat. Način oblikovanja in pristojnosti znanstvenega
sveta se določijo v aktu o ustanovitvi in statutu ARIS.
(5) Člani znanstvenega sveta v času opravljanja funkcije ne
smejo kandidirati za sredstva ARIS za financiranje znanstvenoraziskovalne
dejavnosti iz 2. točke drugega odstavka 12. člena tega zakona.
(6) Znanstveni svet ARIS lahko ustanovi stalna strokovna
telesa in zunanje ekspertne panele za izvajanje nalog ter komisije in druga
delovna telesa za izvedbo posameznih strokovnih nalog.
(7) Stalna strokovna telesa znanstvenega sveta so
znanstvenoraziskovalni sveti za posamezne znanstvene vede. Stalna strokovna
telesa spremljajo, analizirajo in nadzorujejo izvajanje aktivnosti
znanstvenoraziskovalnih dejavnosti na svojem področju, ki jih financira ARIS.
(8) Zunanji ekspertni paneli so ustanovljeni za izvedbo
ocenjevanja prijav, prispelih na javne razpise in javne pozive ARIS, ter druge
naloge skladno s tem zakonom in splošnimi akti ARIS.
(9) Način oblikovanja in naloge strokovnih teles se
podrobneje opredelijo v splošnem aktu ARIS.
52.a člen
(inovacijski svet in druga strokovna telesa na področju
inovacijske dejavnosti)
(1) Inovacijski svet je najvišje strokovno telo ARIS na
področju inovacijske dejavnosti, katerega naloge so opredeljene v aktu o
ustanovitvi in statutu.
(2) Inovacijski svet ima sedem članov, in sicer po enega
predstavnika razvojno inovacijskih partnerstev, podpornega okolja za inovacije,
Inženirske akademije Slovenije, SID banke, Slovenskega podjetniškega
sklada in Gospodarske zbornice Slovenije ter enega predstavnika na usklajen
predlog Rektorske konference Slovenije in Koordinacije samostojnih
raziskovalnih inštitutov Slovenije. Član poslovodstva gospodarskih družb ne sme
biti član inovacijskega sveta.
(3) Inovacijski svet ARIS na predlog sveta imenuje vlada za
dve leti, pri čemer je posamezni član inovacijskega sveta ARIS lahko imenovan
za največ en zaporedni mandat. Način oblikovanja in pristojnosti inovacijskega
sveta se določijo v aktu o ustanovitvi in statutu.
(4) Člani inovacijskega sveta v času opravljanja funkcije ne
smejo kandidirati za sredstva ARIS iz 1. točke drugega odstavka 44. člena
tega zakona.
(5) Inovacijski svet ARIS lahko ustanovi stalna strokovna
telesa in zunanje ekspertne panele za izvajanje nalog ter komisije in druga
delovna telesa za izvedbo posameznih strokovnih nalog.
(6) Zunanji ekspertni paneli so ustanovljeni za izvedbo
ocenjevanja prijav, prispelih na javne razpise in javne pozive ARIS, ter druge
naloge skladno s tem zakonom in splošnimi akti ARIS.
(7) Način oblikovanja in naloge strokovnih teles na področju
inovacijske dejavnosti se podrobneje opredelijo v splošnem aktu ARIS.
4. Koordinacija izvajalcev znanstvenoraziskovalne
dejavnosti
53. člen
(Koordinacija izvajalcev znanstvenoraziskovalne dejavnosti)
Raziskovalni zavodi s področja znanstvenoraziskovalne
dejavnosti, z namenom obravnavanja in usklajevanja vprašanj skupnega pomena,
oblikujejo Koordinacijo samostojnih raziskovalnih inštitutov Slovenije.
5. Izvajanje ukrepov ministrstev
54. člen
(izvajanje ukrepov ministrstev)
(1) Ministrstvo, pristojno za znanost, oziroma druga
ministrstva, sofinancirajo aktivnosti znanstvenoraziskovalne dejavnosti za
uresničevanje strateških dokumentov države in EU.
(2) Ministrstvo, pristojno za znanost, oziroma druga
ministrstva sredstva namenijo za aktivnosti znanstvenoraziskovalne dejavnosti,
kot določa drugi odstavek 12. člena tega zakona. Kriteriji za izbor
aktivnosti znanstvenoraziskovalne dejavnosti so znanstvena odličnost, družbeni
in gospodarski vpliv ter kakovost in učinkovitost izvedbe. Podrobnejši način
sofinanciranja aktivnosti znanstvenoraziskovalne dejavnosti iz 2. in 5. do 7.
ter 9. točke drugega odstavka 12. člena tega zakona, pogoje in merila,
postopke izbora, spremljanje in nadziranje izvajanja teh aktivnosti v delu, v
katerem navedeno ni določeno v predpisih, vsak za svoje področje določijo
minister, pristojen za znanost, oziroma drugi ministri.
(3) Kadar so pri izvajanju aktivnosti iz prvega odstavka tega
člena izpolnjena merila za dodelitev državne pomoči, se upoštevajo tudi
predpisi, ki urejajo področje državnih pomoči. Ministrstvo, pristojno za
znanost, oziroma druga ministrstva lahko določijo program aktivnosti
znanstvenoraziskovalne dejavnosti na posameznem področju.
(4) Predlogi prijav za financiranje znanstvenoraziskovalne
dejavnosti iz 2. točke drugega odstavka 12. člena tega zakona se uvrstijo
na prednostni seznam glede na evalvacijski rezultat. Pri izboru se upošteva
prednostni seznam.
(5) Evalvacijo predlogov aktivnosti znanstvenoraziskovalnih
dejavnosti izvajajo recenzenti, izbrani na podlagi svojih znanj in izkušenj ter
kompetenc, primernih za izvedbo določene naloge.
(6) Ne glede na zakon, ki ureja javno rabo slovenščine, se
lahko deli postopkov, pri katerih sodelujejo tuji recenzenti, izvajajo v tujem
jeziku. Na zahtevo prijavitelja financer zagotovi prevod recenzije v slovenski
jezik.
(7) Seznam recenzentov, ki so sodelovali v postopkih
ocenjevanja, se skupno, ne glede na razpise, pri katerih so sodelovali,
praviloma objavi najmanj enkrat letno na spletni strani ministrstva, pristojnega
za znanost, oziroma drugih ministrstev. Ne glede na določbe drugih predpisov
podatki o recenzentih po posameznih prijavah niso predmet razkritja.
(8) Vsi razpisni postopki in postopki, povezani s
spremljanjem izvajanja znanstvenoraziskovalne dejavnosti, lahko potekajo tudi
samo v elektronski obliki.
6. Zbirke podatkov
55. člen
(zbirke podatkov)
(1) Za načrtovanje politike, izvajanje znanstvenoraziskovalne
dejavnosti, izvajanje evalvacij in dodeljevanja sredstev, izplačil in nadzora,
spremljanje stanja na področju znanstvenoraziskovalne dejavnosti, namene
promocije znanstvenoraziskovalnega dela, analize in statistične namene, se pri
ARIS, kot upravljavcu zbirk podatkov vzpostavi, vodi in vzdržuje zbirke
podatkov o:
1.     
prejemnikih sredstev za izvajanje znanstvenoraziskovalne dejavnosti po
tem zakonu in o izvajanju aktivnosti znanstvenoraziskovalne dejavnosti, ki jih
financira ARIS;
2.     
izvajalcih znanstvenoraziskovalne dejavnosti po tem zakonu (v nadaljnjem
besedilu: evidenca raziskovalnih organizacij);
3.     
recenzentih.
(2) Zbirka podatkov iz 1. točke prvega odstavka tega člena
vsebuje podatke o prejemnikih sredstev, obveznostih do prejemnikov sredstev in
podatke o izvedenih plačilih prejemnikom sredstev na podlagi aktivnosti
znanstvenoraziskovalne dejavnosti ter podatke o izvajanju aktivnosti
znanstvenoraziskovalne dejavnosti. V njej so naslednji podatki:
1.     
evidenčna številka vpisa raziskovalne organizacije oziroma zasebnega
raziskovalca v evidenco raziskovalnih organizacij,
2.     
naziv ali osebno ime izvajalca,
3.     
statusna oblika po šifrantu ARIS,
4.     
ali je raziskovalna organizacija nosilka aktivnosti
znanstvenoraziskovalne dejavnosti ali ne,
5.     
oznaka aktivnosti znanstvenoraziskovalne dejavnosti,
6.     
naziv vrste aktivnosti znanstvenoraziskovalne dejavnosti,
7.     
naslov aktivnosti znanstvenoraziskovalne dejavnosti,
8.     
uvrstitev aktivnosti znanstvenoraziskovalne dejavnosti po šifrantu ARIS
in FORD,
9.     
oznaka javnega razpisa ali javnega poziva in številka prijave,
10.  
številka sklepa o izboru in sklepov o spremembah,
11.  
trajanje aktivnosti znanstvenoraziskovalne dejavnosti (datum začetka,
obdobje mirovanja, datum konca),
12.  
o pogodbeni obveznosti za aktivnost v znesku, obsegu, določenem v FTE,
raziskovalnih urah oziroma drugi enoti,
13.  
o cenovni kategoriji, v katero je aktivnost znanstvenoraziskovalne
dejavnosti uvrščena,
14.  
o vodji aktivnosti znanstvenoraziskovalne dejavnosti (evidenčna številka
vpisa raziskovalca v evidenco raziskovalcev in osebno ime) oziroma skrbniku
raziskovalne opreme (osebno ime),
15.  
o članih skupine izvajalca znanstvenoraziskovalne aktivnosti (evidenčna
številka vpisa raziskovalca v evidenco raziskovalnih organizacij, ime in
priimek raziskovalca oziroma člana, vloga v skupini – ali je vodja ali član,
trajanje članstva od – do, obseg izvajanja aktivnosti posameznega člana
skupine),
16.  
napovedan obseg izvajanja izvajalcev aktivnosti znanstvenoraziskovalne
dejavnosti po članih skupine,
17.  
realiziran obseg izvajanja izvajalcev aktivnosti znanstvenoraziskovalne
dejavnosti po članih skupine,
18.  
znesek obveznosti in plačil za posamezno aktivnost
znanstvenoraziskovalne dejavnosti,
19.  
znesek obveznosti in plačil po ekonomskih namenih,
20.  
znesek terjatev in izvedenih vračil po aktivnostih
znanstvenoraziskovalne dejavnosti ter po izvajalcih aktivnosti
znanstvenoraziskovalne dejavnosti,
21.  
o prejemnikih sredstev, ki niso vpisani v evidenco raziskovalnih
organizacij, se vodijo tudi podatki: skrajšani naziv izvajalca, sedež in
naslov, telefonska številka, naslovi elektronske pošte, transakcijski račun,
davčna številka, matična številka, pravnoorganizacijska oblika po šifrantu ARIS;
sektor dejavnosti po šifrantu ARIS; šifra dejavnosti po standardni
klasifikaciji dejavnosti, ustanovitelji po šifrantu ARIS ter ime in priimek
zakonitega zastopnika).
(3) Zbirka podatkov iz 1. točke prvega odstavka tega člena
lahko vsebuje tudi druge podatke, ki niso osebni, če so potrebni za dosego
namena iz prvega odstavka tega člena in so navedeni v splošnih aktih ARIS.
(4) Zbirka podatkov iz 2. točke prvega odstavka tega člena,
to je evidenca raziskovalnih organizacij, vsebuje podatke o:
1.     
izvajalcih znanstvenoraziskovalne dejavnosti kot pravnih in fizičnih
oseb,
2.     
raziskovalnih skupinah,
3.     
raziskovalcih in
4.     
strokovnih ter tehničnih sodelavcih.
(5) O izvajalcih znanstvenoraziskovalne dejavnosti kot
pravnih in fizičnih oseb, to je o raziskovalnih organizacijah in zasebnih
raziskovalcih, se v evidenci raziskovalnih organizacij vodijo naslednji
podatki:
1.     
evidenčna številka vpisa v evidenco raziskovalnih organizacij,
2.     
naziv ali osebno ime izvajalca,
3.     
skrajšani naziv,
4.     
sedež ali naslov izvajalca in država (ulica, hišna številka, poštna
številka, kraj, država),
5.     
podatki o zakonitem zastopniku raziskovalne organizacije:
- 
evidenčna številka vpisa v evidenco raziskovalnih organizacij, če jo
ima,
- 
osebno ime,
- 
EMŠO,
- 
elektronski naslov,
- 
delovno mesto,
- 
okrajšava znanstvenega naslova,
6.     
telefonska številka in naslova elektronske pošte (za sprejem uradne
pošte – splošni naslov elektronske pošte in za izmenjavo podatkov z ARIS –
naslov elektronske pošte ARIS-stik),
7.     
internetni naslov,
8.     
transakcijski račun,
9.     
davčna številka,
10.  
matična številka pravne osebe,
11.  
statusna oblika po šifrantu ARIS,
12.  
pravnoorganizacijska oblika po šifrantu ARIS,
13.  
sektor dejavnosti po šifrantu ARIS,
14.  
šifra dejavnosti po standardni klasifikaciji dejavnosti,
15.  
ustanovitelji po šifrantu ARIS,
16.  
klasifikacija raziskovalne dejavnosti po šifrantu ARIS,
17.  
ime in identifikacijska koda lastne knjižnice ali knjižnice, ki za
pravno osebo opravlja storitve,
18.  
datum izbrisa iz evidence raziskovalnih organizacij ter
19.  
drugi podatki, ki niso osebni, če so potrebni za dosego namena iz prvega
odstavka tega člena in so navedeni v splošnih aktih ARIS.
(6) O zasebnih raziskovalcih se poleg podatkov iz petega
odstavka tega člena vodijo še naslednji podatki:
1.     
evidenčna številka vpisa v register zasebnih raziskovalcev,
2.     
stalni in začasni naslov dejavnosti (ulica, hišna številka, poštna
številka, kraj, država),
3.     
podatki o vpisu v register zasebnih raziskovalcev (datum vpisa, številka
in datum odločbe o vpisu),
4.     
podatki o izbrisu iz registra zasebnih raziskovalcev (datum izbrisa,
številka in datum odločbe o izbrisu, način izbrisa – ali na podlagi vloge ali
po uradni dolžnosti) in
5.     
datumi poročil o delu.
(7) O raziskovalnih skupinah se v evidenci raziskovalnih
organizacij vodijo naslednji podatki:
1.     
evidenčna številka vpisa raziskovalne organizacije v evidenco
raziskovalnih organizacij in naziv raziskovalne organizacije,
2.     
evidenčna številka vpisa raziskovalne skupine v evidenco raziskovalnih
organizacij,
3.     
ime raziskovalne skupine,
4.     
osebno ime vodje raziskovalne skupine,
5.     
evidenčna številka vpisa v evidenco raziskovalnih organizacij vodje
raziskovalne skupine,
6.     
naslov raziskovalne skupine in država (ulica, hišna številka, poštna
številka, kraj, država),
7.     
telefonska številka in naslov elektronske pošte raziskovalne skupine,
8.     
internetni naslov,
9.     
klasifikacija raziskovalne dejavnosti po šifrantu ARIS,
10.  
status (aktivna ali neaktivna) ter datum spremembe statusa in
11.  
datum izbrisa iz evidence raziskovalnih organizacij.
(8) O raziskovalcih se v evidenci raziskovalnih organizacij
vodijo naslednji podatki:
1.     
evidenčna številka vpisa raziskovalca v evidenco raziskovalnih
organizacij,
2.     
evidenčna številka vpisa v COBISS/SICRIS,
3.     
osebno ime,
4.     
državljanstvo,
5.     
spol,
6.     
EMŠO oziroma za tuje državljane datum rojstva,
7.     
naslov in država prebivališča (ulica, hišna številka, poštna številka,
kraj in država),
8.     
naslov elektronske pošte,
9.     
klasifikacija raziskovalne dejavnosti po šifrantu ARIS,
10.  
status aktivnosti po šifrantu ARIS,
11.  
podatki o izobrazbi (univerza, fakulteta; država, v kateri je univerza;
leto diplome, raven izobrazbe, študijski program, pridobljeni strokovni oziroma
znanstveni naslov, priznanje umetniških del),
12.  
izjava o dovoljenju za objavo določeni podatkov na SICRIS,
13.  
podatki o delovnem razmerju oziroma zaposlitvi:
- 
evidenčna številka vpisa v evidenco raziskovalnih organizacij in naziv
raziskovalne organizacije,
- 
evidenčna številka vpisa v evidenco raziskovalnih organizacij in ime
raziskovalne skupine,
- 
odstotni delež zaposlitve glede na polno zaposlitev, kot je opredeljen v
pogodbi o zaposlitvi, z datumom začetka zaposlitve,
- 
odstotni delež zaposlitve za raziskovalno/razvojno dejavnost glede na
polno zaposlitev, kot je opredeljen v pogodbi o zaposlitvi z datumom začetka
zaposlitve,
- 
raziskovalni naziv,
- 
datum izvolitve in naziv organa ali komisije, ki je dodelila
raziskovalni naziv, in
- 
naziv delovnega mesta,
14.  
podatki o prenehanju delovnega razmerja
- 
datum prenehanja delovnega razmerja in
- 
razlog prenehanja delovnega razmerja (prenehanje, upokojitev, smrt).
(9) O strokovnih in tehničnih sodelavcih se v evidenci
raziskovalnih organizacij vodijo naslednji podatki:
1.     
evidenčna številka vpisa strokovnega oziroma tehničnega sodelavca v
evidenco raziskovalnih organizacij,
2.     
evidenčna številka vpisa v COBISS/SICRIS,
3.     
osebno ime,
4.     
državljanstvo,
5.     
spol,
6.     
EMŠO oziroma za tuje državljane datum rojstva,
7.     
naslov elektronske pošte,
8.     
status aktivnosti po šifrantu ARIS,
9.     
podatki o izobrazbi (najvišja pridobljena raven izobrazbe in pridobljeni
strokovni oziroma znanstveni naslov),
10.  
podatki o delovnem razmerju oziroma zaposlitvi:
- 
evidenčna številka vpisa v evidenco raziskovalnih organizacij in naziv
raziskovalne organizacije,
- 
evidenčna številka vpisa v evidenco raziskovalnih organizacij in ime
raziskovalne skupine,
- 
odstotni delež zaposlitve glede na polno zaposlitev, kot je opredeljen v
pogodbi o zaposlitvi, z datumom začetka zaposlitve,
- 
odstotni delež zaposlitve za raziskovalno/razvojno dejavnost glede na
polno zaposlitev, kot je opredeljen v pogodbi o zaposlitvi, z datumom začetka
zaposlitve,
- 
podatek, ali je strokovni ali tehnični sodelavec, in
- 
naziv delovnega mesta.
(10) Zbirka podatkov o recenzentih iz 3. točke prvega
odstavka tega člena vsebuje naslednje podatke:
1.     
zaporedno številko recenzenta,
2.     
osebno ime recenzenta,
3.     
strokovni oziroma znanstveni naslov recenzenta,
4.     
elektronski naslov,
5.     
podatke o zaposlitvi (organizacija),
6.     
podatke o znanstvenem in strokovnem področju recenzenta,
7.     
podatke o znanstveni uspešnosti recenzenta in
8.     
status aktivnosti po šifrantu ARIS.
(11) Zbirka podatkov o recenzentih ni javna.
(12) Zbirke podatkov iz prvega odstavka tega člena se lahko
vodijo elektronsko.
(13) V elektronsko zbirko podatkov o raziskovalni dejavnosti
v Republiki Sloveniji (v nadaljnjem besedilu: SICRIS) se prenašajo:
-       
podatki o prejemnikih sredstev, obveznostih do prejemnikov sredstev in
podatki o izvedenih plačilih prejemnikom sredstev na podlagi aktivnosti
znanstvenoraziskovalne dejavnosti ter podatki o izvajanju aktivnosti
znanstvenoraziskovalne dejavnosti iz 1., 4., 5., 6., 7., 8., 11. (razen
mirovanj), 12. (pri raziskovalnih programih in projektih samo obseg v
FTE), 13., 14. in 15. (razen obsega izvajanja aktivnosti posameznega člana)
točke drugega odstavka tega člena, in sicer za raziskovalne programe,
raziskovalne projekte, raziskovalno infrastrukturo in raziskovalno opremo,
-       
podatki evidence raziskovalnih organizacij iz 1., 2., 3. in 4.
točke, druge in šeste alineje 5. točke, 6. (samo za sprejem uradne pošte), 7.,
9., 10, 11., 16., 17. in 18. točke petega odstavka tega člena, iz 1. do 10.
točke sedmega odstavka tega člena, iz 1., 2., 3., 5., 8., 9., 10., 11. in
12. (samo informacija o izjavi: da ali ne) točke ter iz prve, druge,
tretje, četrte, pete, šeste in sedme alineje 13. točke in prve alineje
14. točke osmega odstavka tega člena, iz 1., 2., 3., 5., 7., 8. in 9.
točke ter prve, druge, tretje, četrte in šeste alineje 10. točke devetega
odstavka tega člena.
(14) V SICRIS se lahko prenašajo tudi drugi podatki iz zbirke
podatkov iz drugega odstavka tega člena, ki niso osebni, če je tako določeno v
splošnih aktih ARIS.
(15) SICRIS vodi javni infrastrukturni zavod Institut
informacijskih znanosti (v nadaljnjem besedilu: IZUM), ki opravlja dejavnost
informacijske in komunikacijske podpore znanstvenoraziskovalni dejavnosti. IZUM
kot upravitelj SICRIS vodi, vzdržuje, nadgrajuje in obdeluje podatke o
raziskovalni dejavnosti v Republiki Sloveniji, kar zajema podatke o raziskovalnih
organizacijah in zasebnih raziskovalcih, raziskovalnih skupinah, raziskovalnih
programih in projektih, raziskovalcih ter raziskovalni infrastrukturi in
raziskovalni opremi. SICRIS se vodi elektronsko. Vodi se za spremljanje in
podporo znanstvenoraziskovalni dejavnosti v Republiki Sloveniji, to je za
potrebe vrednotenja rezultatov znanstvenoraziskovalnega dela, ki se uporablja
pri financiranju, evalviranju in nadzoru izvajanja znanstvenoraziskovalne
dejavnosti, za podporo izvajanju politike znanstvenoraziskovalne dejavnosti, ki
se financira iz državnega proračuna in drugih virov, za zagotavljanje
preglednosti financiranja raziskovalnih projektov in programov in njihovih
rezultatov ter nakupa raziskovalne opreme, za prikaz znanstvenoraziskovalnega in
razvojnega potenciala Republike Slovenije in s tem povezano podporo pri
doseganju ciljev družbenega in gospodarskega razvoja Republike Slovenije, za
znanstvenoraziskovalne, raziskovalno-analitične in statistične namene oziroma
za izvajanje statističnih, socialno-ekonomskih in drugih raziskovanj s področja
znanosti. V SICRIS se vodijo podatki iz trinajstega odstavka tega člena ter
drugi podatki, če so potrebni za dosego namena iz tega odstavka. Osebni
podatki, ki niso navedeni v trinajstem odstavku tega člena, se lahko vodijo le
po predhodni privolitvi raziskovalca.
(16) V SICRIS so javni:
-       
podatki o prejemnikih sredstev, obveznostih do prejemnikov sredstev in
podatki o izvedenih plačilih prejemnikom sredstev na podlagi aktivnostih
znanstvenoraziskovalne dejavnosti ter podatki o izvajanju aktivnostih
znanstvenoraziskovalne dejavnosti iz 1., 4., 5., 6., 7., 8., 11. (razen
mirovanj), 12. (pri raziskovalnih programih in projektih samo obseg v FTE),
13., 14. in 15. (razen obsega izvajanja aktivnosti posameznega člana) točke
drugega odstavka tega člena, in sicer za raziskovalne programe, raziskovalne
projekte, raziskovalno infrastrukturo in raziskovalno opremo,
-       
podatki iz evidence raziskovalnih organizacij iz 1., 2., 3. in 4. točke,
druge in šeste alineje 5. točke, 6., 7., 10., 11., 16. in 17. točke petega
odstavka tega člena. Za aktivne raziskovalne skupine so v SICRIS javni podatki
iz 2., 3., 4., 5., 6., 7., 8., 9. točke sedmega odstavka tega člena, iz 1., 3.
in 9. točke ter iz prve do četrte alineje (razen podatka o datumu začetku
zaposlitve) 13. točke osmega odstavka tega člena, iz 1. in 3. točke ter prve do
četrte alineje (razen podatka o datumu začetka zaposlitve) 10. točke devetega
odstavka tega člena,
-       
drugi podatki iz zbirke podatkov iz drugega odstavka tega člena, ki niso
osebni, če je tako določeno v splošnih aktih ARIS.
(17) Osebni podatki iz 8. in 11. točke ter iz pete in sedme
alineje 13. točke osmega odstavka tega člena in iz 7. in 9. točke in šeste
alineje 10. točke devetega odstavka tega člena lahko v SICRIS postanejo javni
ob izrecnem soglasju raziskovalca oziroma strokovnega in tehničnega sodelavca.
(18) Zbirke podatkov iz 1. in 2. točke prvega odstavka tega
člena ARIS se v delu, ki se vodi elektronsko, trajno hranijo v skladu s
predpisi, ki urejajo varstvo dokumentarnega in arhivskega gradiva. Zbirka
podatkov iz 3. točke prvega odstavka tega člena se hrani do poteka namena iz
prvega odstavka tega člena. Dokumentacija, na podlagi katere so bili zbrani
osebni podatki za evidence iz prvega odstavka tega člena, se na ARIS hrani do
poteka namena iz prvega odstavka tega člena v skladu s predpisi, ki urejajo
varstvo dokumentarnega in arhivskega gradiva. V primeru prenehanja delovanja ARIS
se v skladu s predpisi, ki urejajo varstvo dokumentarnega in arhivskega gradiva,
podatki iz zbirk podatkov iz tega člena tega zakona predajo njegovemu pravnemu
nasledniku, če tega ni, pa Arhivu Republike Slovenije.
(19) Podatki v SICRIS se trajno hranijo skladu s predpisi, ki
urejajo varstvo dokumentarnega in arhivskega gradiva. V primeru prenehanja
delovanja IZUM se v skladu s predpisi, ki urejajo varstvo dokumentarnega in
arhivskega gradiva, podatki iz SICRIS oziroma SICRIS kot celota predajo
njegovemu pravnemu nasledniku, če tega ni, pa Arhivu Republike Slovenije.
(20) Pogoje in postopek za vpis v evidenco raziskovalnih
organizacij iz 2. točke prvega odstavka tega člena ter način vodenja zbirk
podatkov iz prvega odstavka tega člena se določi v splošnem aktu ARIS.
(21) Način vodenja SICRIS v splošnem aktu določi IZUM.
56. člen
(pridobivanje podatkov)
(1) Podatke iz 2. točke prvega odstavka prejšnjega člena ARIS
zbira neposredno na podlagi prijav ali predlogov od izvajalcev
znanstvenoraziskovalne dejavnosti ter iz uradnih zbirk, ki jih v Republiki
Sloveniji vodijo za to pooblaščeni organi in organizacije, lahko tudi z
neposrednim dostopom oziroma povezovanjem osebnih podatkov. ARIS brezplačno
pridobi podatke o mladih raziskovalcih in raziskovalnih programih od
prejemnikov stabilnega financiranja.
(2) ARIS brezplačno pridobiva podatke iz obstoječih zbirk
podatkov naslednjih upravljavcev:
1.     
ministrstva, pristojnega za notranje zadeve, iz centralnega registra
prebivalstva − podatke o raziskovalcu in strokovnem ter tehničnem sodelavcu
(osebno ime, datum rojstva, spol, državljanstvo, podatke o prebivališču;
podatek, če je pokojni) na podlagi podatka o EMŠO;
2.     
Finančne uprave Republike Slovenije − podatke o davčni številki
zasebnega raziskovalca na podlagi podatka o EMŠO;
3.     
raziskovalnih organizacij, ki so delodajalci – EMŠO, podatke o zaposlitvi,
podatke o raziskovalnem nazivu;
4.     
IZUM − podatke, potrebne za preverjanje izpolnjevanja pogojev znanstvene
odličnosti raziskovalcev na javnih razpisih in javnih pozivih;
5.     
Agencije Republike Slovenije za javnopravne evidence in storitve –
podatke o zakonitem zastopniku pravne osebe (osebno ime, spol, EMŠO,
elektronski naslov, delovno mesto, okrajšava znanstvenega naslova) na podlagi
podatka o nazivu raziskovalne organizacije.
(3) Zbirka podatkov iz 2. točke prvega odstavka prejšnjega
člena se lahko z namenom samodejnega usklajevanja sprememb podatkov povezuje s
Centralnim registrom prebivalstva in Poslovnim registrom Slovenije.
(4) Na zahtevo ministrstva, pristojnega za znanost, mu morata
ARIS in IZUM zaradi izvajanja nadzora, priprave finančnega načrta, ter
načrtovanja, spremljanja in izvajanja politike znanstvenoraziskovalne
dejavnosti ter za znanstvenoraziskovalne namene in za izvajanje analiz
brezplačno predložiti podatke oziroma obdelave podatkov iz vseh zbirk podatkov,
ki jih upravljata, razen iz zbirke recenzentov iz desetega odstavka prejšnjega
člena.
(5) IZUM podatke iz trinajstega odstavka prejšnjega člena
brezplačno pridobiva od ARIS na podlagi evidenčnih številk vpisa v evidenco
raziskovalnih organizacij iz zbirke podatkov iz 1. in 2. točke prvega odstavka
prejšnjega člena. Dodatno IZUM od ARIS brezplačno pridobiva še vsebinske
podatke za raziskovalne programe in raziskovalne projekte, in sicer povzetek,
ključne besede, pomen za razvoj znanosti in pomen za razvoj Slovenije,
identifikacije (COBISS-ID) del, nastalih kot rezultati raziskovalnega projekta
oziroma raziskovalnega programa, ki jih ARIS prenese iz prijav oziroma poročil
prijaviteljev, ter podatke o nazivu raziskovalne infrastrukture oziroma
raziskovalne opreme, letu nabave, nabavni vrednosti, klasifikaciji in viru
sofinanciranja. Podatke, ki jih na podlagi izrecnega soglasja raziskovalca
dodatno vodi SICRIS, IZUM pridobiva neposredno od raziskovalcev in iz
nacionalnega knjižničnega sistema, ki ga upravlja IZUM. Podatke za mednarodne
projekte, vezane na slovenske raziskovalne organizacije, IZUM brezplačno
pridobiva od raziskovalnih organizacij ter iz uradnih mednarodnih baz.
Vsebinske podatke za raziskovalne programe in podatke o mladih raziskovalcih
IZUM lahko brezplačno pridobi od raziskovalnih organizacij, če ARIS s temi
podatki ne razpolaga. Podatke o nazivu raziskovalne infrastrukture oziroma
raziskovalne opreme, letu nabave, nabavni vrednosti, klasifikaciji in virih
financiranja ter ime in priimek skrbnika opreme IZUM lahko brezplačno pridobi
od raziskovalne organizacije ali financerjev teh aktivnosti
znanstvenoraziskovalne dejavnosti, če ARIS s temi podatki ne razpolaga. Podatke
IZUM uporablja in jih obdeluje za izvajanje dejavnosti, vodenje zbirk podatkov
po tem zakonu, pripravo obdelav podatkov za spremljanje znanstvene odličnosti
na prošnjo ARIS, raziskovalnih organizacij in ministrstev, pristojnih za
znanost, tehnologijo in razvoj, ter za namene iz trinajstega odstavka
prejšnjega člena.
(6) Raziskovalne organizacije lahko iz SICRIS brezplačno
pridobivajo trenutne podatke, ki se nanašajo nanje, na njihove raziskovalne
skupine in na raziskovalce, strokovne in tehnične sodelavce, zaposlene pri
njih, v eni od standardnih oblik, tako kot so ti zapisani v sistemu. Te podatke
lahko potem raziskovalne organizacije same prek lastnih nadaljnjih obdelav
uporabljajo za izvajanje dejavnosti, samoevalvacij, evalvacij in nadzora ter za
spremljanje stanja, za analize oziroma v statistične namene.
(7) ARIS lahko osebne podatke, o katerih vodi zbirke podatkov,
in podatke, ki jih pridobi od upravljavcev zbirk osebnih podatkov iz drugega in
tretjega odstavka tega člena, obdeluje samo za namen, določen v prvem odstavku
prejšnjega člena.
7. Raziskovalne organizacije
57. člen
(pogoji)
(1) Raziskovalne organizacije morajo biti registrirane za
opravljanje znanstvenoraziskovalne dejavnosti in zagotoviti raziskovalce, vodje
aktivnosti, raziskovalno opremo in prostore ter infrastrukturo za podporo tej
dejavnosti. Raziskovalna organizacija mora biti vpisana v evidenco raziskovalnih
organizacij iz 2. točke prvega odstavka 55. člena tega zakona.
(2) Raziskovalne organizacije razvijajo takšen sistem
notranjega delovanja, ki bo ustvaril pregleden, odprt, vključujoč in
enakopraven ter mednarodno priznan sistem zaposlovanja in kariernega razvoja,
ki omogoča enake možnosti ne glede na narodnost, spol, raso ali starost.
58. člen
(sklepanje sporazumov)
(1) Raziskovalna organizacija, ki izpolnjuje pogoje za
izvajanje znanstvenoraziskovalne dejavnosti, določene s tem zakonom, in je
vpisana v evidenco raziskovalnih organizacij, lahko sklepa sporazume o
gostovanju z raziskovalci iz tretjih držav (v nadaljnjem besedilu: sporazumi).
S sporazumom se raziskovalec iz tretje države zaveže, da si bo prizadeval
dokončati znanstvenoraziskovalno dejavnost, raziskovalna organizacija pa se
zaveže, da bo gostila raziskovalca iz tretje države za namene dokončanja
znanstvenoraziskovalne dejavnosti.
(2) Če raziskovalna organizacija ne izpolnjuje več pogojev za
izvajanje znanstvenoraziskovalne dejavnosti, določenih s tem zakonom, izgubi
pravico do sklepanja sporazumov oziroma mora odstopiti od že sklenjenih
sporazumov z dnem izbrisa iz evidence raziskovalnih organizacij.
(3) Raziskovalne organizacije, ki imajo sklenjene sporazume,
morajo obveščati ARIS o sklenjenih sporazumih in o prenehanju veljavnosti teh
sporazumov.
(4) ARIS objavi seznam raziskovalnih organizacij, ki lahko
sklepajo sporazume, in tudi seznam raziskovalnih organizacij s sklenjenimi
sporazumi.
(5) Nadzor nad izvajanjem sporazumov opravlja ARIS.
(6) Vsebino, obliko in način sklepanja sporazumov iz prvega
odstavka tega člena, način obveščanja iz tretjega odstavka tega člena, vsebino
in način objave seznamov iz četrtega odstavka tega člena ter način nadzora nad
izvajanjem sporazumov iz prejšnjega odstavka določi minister, pristojen za
znanost.
59. člen
(avtonomija javnih raziskovalnih zavodov)
Javni raziskovalni zavodi so pri svojem delu avtonomni, kar
jim zagotavlja predvsem:
1.     
svobodo raziskovanja in posredovanja znanja;
2.     
samostojno upravljanje sredstev stabilnega financiranja v skladu s tem
zakonom;
3.     
samostojno urejanje notranje organiziranosti in delovanja v skladu s
predpisi, aktom o ustanovitvi in statutom;
4.     
sprejemanje pogojev za izvolitev v raziskovalne nazive ob upoštevanju
minimalnih pogojev, določenih v splošnem aktu ARIS;
5.     
izvolitve v raziskovalne nazive;
6.     
izbiro zaposlenih za zasedbo delovnih mest;
7.     
oblikovanje in določitev področij znanstvenoraziskovalnega dela;
8.     
volitve, imenovanja in odpoklic organov v skladu s tem zakonom, statuti
in drugimi akti;
9.     
odločanje o oblikah sodelovanja z drugimi organizacijami.
60. člen
(premoženje)
(1) Javni raziskovalni zavod, ki ga je ustanovila Republika
Slovenija ali je ustanovljen z veljavnim zakonom, ki ureja SAZU, je lastnik
stvarnega premoženja, pridobljenega iz javnih in drugih virov.
(2) Javni raziskovalni zavod ravna s stvarnim premoženjem, ki
ga ima v lasti, v skladu s četrtim odstavkom 2. člena Zakona o stvarnem
premoženju države in samoupravnih lokalnih skupnosti (Uradni list RS,
št. 11/18 in 79/18), tem zakonom, aktom o ustanovitvi in statutom.
(3) Javni raziskovalni zavod je pred sklenitvijo pravnega
posla, s katerim odtuji ali obremeni stvarno premoženje, katerega pogodbena
vrednost presega 50.000 evrov, in pred brezplačno odtujitvijo ali obremenitvijo
stvarnega premoženja, dolžan pridobiti pisno soglasje vlade. Pravni posli,
sklenjeni brez predhodnega pisnega soglasja, so nični.
(4) Sredstva, pridobljena iz ravnanja s stvarnim premoženjem,
se uporabijo za amortizacijo, investicije, investicijsko vzdrževanje in opremo.
8. Raziskovalci
61. člen
(pogoji)
(1) Raziskovalec, zaposlen v raziskovalni organizaciji, mora
imeti najmanj izobrazbo, pridobljeno po študijskem programu druge stopnje,
oziroma izobrazbo, ki ustreza ravni izobrazbe, pridobljene po študijskih
programih druge stopnje, in je v skladu z zakonom, ki ureja slovensko ogrodje
kvalifikacij, uvrščena na 8. raven, ter izpolnjevati druge predpisane pogoje,
določene v tem zakonu in splošnih aktih ARIS.
(2) Raziskovalec, zaposlen v raziskovalni organizaciji, je
razvrščen v raziskovalni naziv ali ustrezen naziv visokošolskega učitelja,
znanstvenega delavca ali visokošolskega sodelavca skladno z zakonom, ki ureja
visoko šolstvo. Med raziskovalne nazive se štejejo naslednje skupine nazivov:
znanstveni nazivi, strokovno-raziskovalni nazivi in razvojni nazivi.
(3) Znanstveni naziv se dodeli raziskovalcem, ki opravljajo
predvsem temeljne raziskave in izpolnjujejo pogoje za znanstveni naziv.
Strokovno-raziskovalni naziv se dodeli raziskovalcem, ki opravljajo temeljne
raziskave in vodijo ali izvajajo aplikativne projekte ter izpolnjujejo pogoje
za strokovno-raziskovalni naziv. Razvojni naziv se dodeli raziskovalcem, ki
vodijo ali izvajajo predvsem razvojne projekte ter izpolnjujejo pogoje za
razvojni naziv.
(4) Raziskovalni nazivi, primerjalnik nazivov in minimalni
pogoji za izvolitev v raziskovalni naziv se določijo v splošnem aktu ARIS in so
primerljivi z nazivi na področju visokega šolstva. Pogoje za izvolitev v naziv
sprejme raziskovalna organizacija, upoštevaje minimalne pogoje za izvolitev v
raziskovalni naziv, določene v splošnem aktu ARIS.
(5) Raziskovalcem, ki so kot izvajalci aktivnosti
znanstvenoraziskovalne dejavnosti zaposleni v okviru aktivnosti
znanstvenoraziskovalnih dejavnosti iz 2., 5., 6. in 7. točke drugega odstavka
12. člena tega zakona za določen čas, se zaradi odsotnosti iz naslova
zavarovanja za starševsko varstvo zaposlitev podaljša za čas upravičene
odsotnosti, zaradi drugih oblik upravičenih odsotnosti, določenih v predpisih o
zdravstvenem zavarovanju, pa samo, če gre za neprekinjeno odsotnost, daljšo od
šestih mesecev, in sicer največ za čas upravičene odsotnosti. Če sredstev za
podaljšanje zaposlitve ni mogoče zagotoviti iz prvotnega vira, se pri
prejemnikih stabilnega financiranja stroški zaposlitve krijejo iz sredstev
stabilnega financiranja znanstvenoraziskovalne dejavnosti.
(6) Raziskovalec iz tretje države, ki želi v Republiki
Sloveniji opravljati znanstvenoraziskovalno dejavnost, mora z raziskovalno
organizacijo skleniti sporazum.
(7) Raziskovalec iz tretje države, s katerim ima raziskovalna
organizacija sklenjen sporazum, mora izpolnjevati pogoj iz drugega odstavka
tega člena, če je zaposlen v raziskovalni organizaciji.
(8) Zasebni raziskovalec se na podlagi vloge vpiše v register
zasebnih raziskovalcev, ki ga vodi ARIS.
(9) S splošnim aktom ARIS se določijo postopek za vpis in
izbris ter za spremembo podatkov v registru zasebnih raziskovalcev, podatki
registra zasebnih raziskovalcev in poročanje o opravljenem delu na področju znanstvenoraziskovalne
dejavnosti ter razlogi za izbris iz registra zasebnih raziskovalcev.
(10) V register zasebnih raziskovalcev se lahko vpišejo:
1.     
raziskovalci z izobrazbo, pridobljeno po študijskem programu tretje
stopnje, oziroma izobrazbo, ki ustreza ravni izobrazbe, pridobljene po
študijskem programu tretje stopnje, in je v skladu z zakonom, ki ureja
slovensko ogrodje kvalifikacij, uvrščena na 10. raven, in ki so usposobljeni
opravljati temeljno in aplikativno znanstvenoraziskovalno dejavnost;
2.     
strokovnjaki z magisterijem znanosti, ki je v skladu z zakonom, ki ureja
slovensko ogrodje kvalifikacij, uvrščen na 9. raven ali z izobrazbo,
pridobljeno po študijskem programu druge stopnje, oziroma izobrazbo, ki ustreza
ravni izobrazbe, pridobljene po študijskih programih druge stopnje, in je v
skladu z zakonom, ki ureja slovensko ogrodje kvalifikacij, uvrščena na 8.
raven, in ki so usposobljeni opravljati aplikativno znanstvenoraziskovalno
dejavnost;
3.     
strokovnjaki, ki so usposobljeni opravljati znanstvenoraziskovalno
dejavnost ali inovacijsko dejavnost, ne glede na doseženo izobrazbo in imajo
opravljena znanstvenoraziskovalna dela, podeljene patente oziroma inovacije.
(11) V register se lahko vpiše zasebni raziskovalec iz
prejšnjega odstavka, če izpolnjuje naslednje pogoje:
1.     
ni v delovnem razmerju več kot polovico od polnega delovnega časa;
2.     
nima statusa študenta;
3.     
ni uživalec pokojnine oziroma ne opravlja neke druge samostojne
dejavnosti ter v zvezi s tem ni vpisan v register samostojnih dejavnosti, če je
tak register predpisan;
4.     
ima naslov opravljanja dejavnosti v Republiki Sloveniji;
5.     
ima stalno ali začasno prebivališče v Republiki Sloveniji;
6.     
je usposobljen opravljati znanstvenoraziskovalno dejavnost v skladu s
prejšnjim odstavkom;
7.     
da, če je lastnik ali solastnik pravnega subjekta, poda utemeljeno
pojasnilo, zakaj znanstvenoraziskovalne dejavnosti ne more opravljati v pravnem
subjektu, katerega lastnik ali solastnik je.
(12) Postopek za vpis v register zasebnih raziskovalcev se
začne z vlogo, ki vsebuje zahtevek za vpis z dokazili o izpolnjevanju pogojev
za vpis. O vlogi odloči direktor ARIS z odločbo na podlagi mnenja strokovne
komisije, ki jo imenuje direktor ARIS.
(13) Ob vpisu v register zasebnih raziskovalcev ARIS
zasebnega raziskovalca po uradni dolžnosti vpiše v evidenco raziskovalnih
organizacij.
62. člen
(opredelitev polne in zmanjšane znanstvenoraziskovalne
obveznosti)
(1) Znanstvenoraziskovalna obveznost se zaposlenemu
raziskovalcu določi kot polna, kar ustreza delovnemu razmerju za polni delovni
čas, ali kot zmanjšana, kar ustreza delovnemu razmerju s krajšim delovnim
časom.
(2) Raziskovalec v raziskovalni organizaciji s polno
znanstvenoraziskovalno obveznostjo lahko, če so za to zagotovljena sredstva,
izjemoma opravlja znanstvenoraziskovalno dejavnost še največ 20 % polnega
delovnega časa na teden tudi pri istem delodajalcu, vendar ne iz državnega
financiranja znanstvenoraziskovalne dejavnosti.
(3) Direktor javnega raziskovalnega zavoda lahko opravlja
znanstvenoraziskovalno obveznost kot dopolnilno zaposlitev pri istem ali drugem
delodajalcu v obsegu, ki ne presega 20 % polnega delovnega časa na teden.
Dopolnilna zaposlitev se lahko financira iz sredstev ARIS ali drugih sredstev.
63. člen
(vodja raziskovalnega projekta ali programa)
(1) Vodja raziskovalnega projekta ali programa je
raziskovalec, ki ima izobrazbo, pridobljeno po študijskem programu tretje
stopnje oziroma izobrazbo, ki ustreza ravni izobrazbe, pridobljene po
študijskih programih tretje stopnje, in je v skladu z zakonom, ki ureja
slovensko ogrodje kvalifikacij, uvrščena na 10. raven, ter izkazuje mednarodno
primerljive raziskovalne rezultate.
(2) Kriterije za ugotavljanje izpolnjevanja izkazovanja
mednarodno primerljivih raziskovalnih rezultatov in obdobje zajema mednarodno
primerljivih raziskovalnih dosežkov na predlog znanstvenega sveta ARIS sprejme
upravni odbor ARIS. Obdobje zajema mednarodno primerljivih raziskovalnih
rezultatov se lahko v primeru odsotnosti iz petega odstavka 61. člena tega
zakona podaljša največ za čas odsotnosti.
64. člen
(določitev plače raziskovalcem za delo na projektih za
določen čas)
(1) Za določitev plač raziskovalcev, zaposlenih v javnih
raziskovalnih organizacijah oziroma pri drugih javnih zavodih iz 81. člena
tega zakona, ki se zaposlijo za določen čas na podlagi posebnih projektov
nacionalnega značaja ali posebne pogodbe med javno raziskovalno organizacijo
oziroma drugim javnim zavodom iz 81. člena tega zakona in Evropsko
komisijo ali drugim organom EU, mednarodno organizacijo ali tujo ustanovo ali
drugim tujim financerjem ali gospodarskim subjektom (v nadaljnjem besedilu:
sopogodbenik), se ne uporabljajo določila zakona, ki določa plače v javnem
sektorju tudi, če v pogodbi niso določeni plača in drugi prejemki, ki jih
raziskovalec prejema v času tovrstne zaposlitve. V tem primeru se višina
osnovne plače raziskovalca določi z internimi akti javne raziskovalne
organizacije oziroma drugega javnega zavoda iz 81. člena tega zakona ob
smiselni uporabi zakona, ki ureja sistem plač javnih uslužbencev. V tem primeru
plača raziskovalca z vsemi dodatki ne sme presegati dvakratnika osnovne plače v
najvišjem plačnem razredu delovnega mesta, na katerega je raziskovalec
razporejen.
(2) Posebne projekte nacionalnega značaja ter sistemski okvir
iz prejšnjega odstavka s pravilnikom določi minister, pristojen za znanost,
natančnejši postopek določitve plač raziskovalcev iz prejšnjega odstavka pa
opredelijo javne raziskovalne organizacije in drugi javni zavodi iz
81. člena tega zakona v internih aktih.
(3) Plače raziskovalcev, napotenih na delo v tujino, se za
čas dela v tujini določijo v skladu z uredbo vlade, ki ureja plače in druge
prejemke javnih uslužbencev za delo v tujini.
65. člen
(mirovanje pravic, obveznosti in odgovornosti raziskovalcev
iz delovnega razmerja)
(1) Raziskovalna organizacija in raziskovalec, ki je v
raziskovalni organizaciji zaposlen za nedoločen čas, se lahko dogovorita o
mirovanju pravic, obveznosti in odgovornosti iz pogodbe o zaposlitvi. V času
mirovanja pravic, obveznosti in odgovornosti iz delovnega razmerja lahko
raziskovalec sklene delovno razmerje za določen čas z drugim delodajalcem za
raziskovalno oziroma pedagoško delo.
(2) V času mirovanja pravic, obveznosti in odgovornosti iz
pogodbe o zaposlitvi za nedoločen čas raziskovalcu miruje tudi raziskovalni naziv.
66. člen
(sobotno leto)
Delavci v javnih raziskovalnih organizacijah, izvoljeni v
raziskovalne nazive oziroma v nazive visokošolskih učiteljev, lahko v šestih
letih za eno leto preidejo v drugo domačo ali tujo raziskovalno organizacijo.
9. Javni raziskovalni zavod in javni infrastrukturni
zavod
67. člen
(javni raziskovalni zavod in javni infrastrukturni zavod)
(1) Javni raziskovalni zavod je zavod, ki ga za namen
neodvisnega izvajanja znanstvenoraziskovalne dejavnosti ustanovi Republika
Slovenija na predlog ministrstva, pristojnega za znanost, ali SAZU na podlagi
veljavnega zakona, ki ureja SAZU. Zavod je ustanovljen za izvajanje javne
službe po tem zakonu in je v aktu o ustanovitvi opredeljen kot javni
raziskovalni zavod.
(2) Javni infrastrukturni zavod je zavod, ki ga ustanovi
Republika Slovenija na predlog ministrstva, pristojnega za znanost za izvajanje
javne službe, in sicer infrastrukturne dejavnosti kot podpore
znanstvenoraziskovalni dejavnosti po tem zakonu, in ki je v aktu o ustanovitvi
opredeljen kot javni infrastrukturni zavod. Javni infrastrukturni zavod lahko
opravlja tudi znanstvenoraziskovalno dejavnost, če ima to opredeljeno v aktu o
ustanovitvi.
68. člen
(organi zavoda)
(1) Organi javnega raziskovalnega zavoda in javnega
infrastrukturnega zavoda so upravni odbor, znanstveni oziroma strokovni svet in
direktor.
(2) Upravni odbor sestavljajo predstavniki ustanovitelja,
predstavniki zaposlenih in predstavniki uporabnikov oziroma zainteresirane
javnosti na način, da je med predstavniki ustanovitelja upoštevana uravnotežena
zastopanost spolov. Upravni odbor ima od pet do devet članov. Število članov
mora biti liho, pri čemer nobena od treh skupin predstavnikov iz prvega stavka
tega odstavka v upravnem odboru ne sme imeti večine. Mandat članov upravnega
odbora je štiri leta. Število članov upravnega odbora in način njihovega
imenovanja oziroma izvolitve se določita z aktom o ustanovitvi, podrobnejši
način imenovanja oziroma izvolitve članov upravnega odbora pa se lahko določi v
statutu javnega raziskovalnega oziroma infrastrukturnega zavoda.
(3) Znanstveni oziroma strokovni svet obravnava vprašanja s
področja znanstvenega in strokovnega dela javnega raziskovalnega oziroma
infrastrukturnega zavoda. Sestava, dolžina mandata, način oblikovanja in podrobnejše
naloge znanstvenega oziroma strokovnega sveta se v skladu z aktom o ustanovitvi
določijo v statutu javnega raziskovalnega oziroma infrastrukturnega zavoda na
način, da bo upoštevana uravnotežena zastopanost spolov članov.
69. člen
(pristojnosti upravnega odbora)
(1) Upravni odbor je organ upravljanja javnega raziskovalnega
oziroma infrastrukturnega zavoda.
(2) Upravni odbor ima naslednje pristojnosti:
1.     
sprejema splošne akte javnega raziskovalnega oziroma infrastrukturnega
zavoda ter akt o notranji organizaciji in sistematizaciji delovnih mest;
2.     
sprejema strategijo razvoja javnega raziskovalnega oziroma
infrastrukturnega zavoda in spremlja njeno uresničevanje;
3.     
sprejema letni program dela in finančni načrt javnega raziskovalnega
oziroma infrastrukturnega zavoda;
4.     
upravni odbor javnega infrastrukturnega zavoda mora k letnemu programu
dela in finančnemu načrtu pridobiti soglasje ustanovitelja;
5.     
sprejema letno poročilo javnega raziskovalnega oziroma infrastrukturnega
zavoda;
6.     
v javnih raziskovalnih zavodih na predlog direktorja in ob predhodnem
mnenju znanstvenega sveta sprejema razporeditev sredstev S-ZRD-O;
7.     
v javnih raziskovalnih zavodih na predlog direktorja in ob predhodnem
mnenju znanstvenega sveta sprejme akt prejemnika stabilnega financiranja iz
29. člena tega zakona;
8.     
v javnih raziskovalnih zavodih sprejme poročilo o evalvaciji iz
31. člena tega zakona;
9.     
odloča o zadevah gospodarske in materialne narave;
10.  
odloča o predlogu direktorja o uporabi presežka prihodkov nad odhodki;
11.  
na predlog direktorja ustanovitelju predlaga način pokrivanja presežka
odhodkov nad prihodki;
12.  
daje ustanovitelju in direktorju predloge in mnenja o posameznih
vprašanjih;
13.  
izvaja nadzor nad vodenjem poslov ter nad finančnim in premoženjskim
stanjem javnega raziskovalnega oziroma infrastrukturnega zavoda;
14.  
sprejema statut, h kateremu, ne glede na določbe zakona, ki ureja
zavode, ni potrebno soglasje ustanovitelja;
15.  
imenuje zunanje revizorje za pregled finančnega poslovanja javnega
raziskovalnega oziroma infrastrukturnega zavoda;
16.  
potrjuje program notranje revizije in program notranjega nadzora;
17.  
daje soglasje za posle, ki se v statutu določijo kot posli, za katere je
potrebno soglasje upravnega odbora;
18.  
od direktorja lahko zahteva informacije glede katerega koli poročila ali
zadeve v zvezi s poslovanjem javnega raziskovalnega oziroma infrastrukturnega
zavoda;
19.  
imenuje in razrešuje direktorja javnega zavoda, h čemur ne glede na
določbe zakona, ki ureja zavode, ni potrebno soglasje ustanovitelja;
20.  
imenuje komisije in druga delovna telesa za izvajanje nalog iz svoje
pristojnosti;
21.  
izvaja druge naloge v skladu z aktom o ustanovitvi oziroma statutom
javnega raziskovalnega oziroma infrastrukturnega zavoda.
(3) Naloge upravnega odbora se podrobneje opredelijo v aktu o
ustanovitvi javnega raziskovalnega oziroma infrastrukturnega zavoda.
70. člen
(skrbnost članov upravnega odbora)
Člani upravnega odbora javnega raziskovalnega oziroma
infrastrukturnega zavoda morajo svoje naloge opravljati s skrbnostjo dobrega
gospodarstvenika. Za kršitev dolžne skrbnosti in zaradi kršitve varovanja
poslovne skrivnosti so odškodninsko odgovorni po splošnih načelih
obligacijskega prava.
71. člen
(imenovanje direktorja zavoda)
(1) Za direktorja javnega raziskovalnega zavoda je lahko
imenovan raziskovalec, ki ima izobrazbo, pridobljeno po študijskem programu
tretje stopnje, oziroma izobrazbo, ki ustreza ravni izobrazbe, pridobljene po
študijskih programih tretje stopnje in je v skladu z zakonom, ki ureja
slovensko ogrodje kvalifikacij, uvrščena na 10. raven, izpolnjuje kriterije za
vodjo temeljnega raziskovalnega projekta ter izpolnjuje tudi druge pogoje,
določene z aktom o ustanovitvi javnega raziskovalnega zavoda.
(2) Za direktorja javnega infrastrukturnega zavoda je lahko
imenovana oseba z najmanj izobrazbo, pridobljeno po študijskem programu druge
stopnje, oziroma izobrazbo, ki ustreza ravni izobrazbe, pridobljene po
študijskih programih druge stopnje, in je v skladu z zakonom, ki ureja
slovensko ogrodje kvalifikacij, uvrščena na 8. raven, izkazuje pa tudi potrebno
strokovno znanje in sposobnost za organiziranje in vodenje ter izpolnjuje druge
pogoje, določene z aktom o ustanovitvi javnega infrastrukturnega zavoda.
(3) Direktor javnega raziskovalnega zavoda in javnega
infrastrukturnega zavoda je imenovan za obdobje petih let.
(4) Direktorja imenuje in razrešuje upravni odbor.
72. člen
(pristojnosti direktorja)
(1) Direktor je poslovodni organ javnega raziskovalnega
oziroma infrastrukturnega zavoda.
(2) Direktor vodi, zastopa in predstavlja javni raziskovalni
oziroma infrastrukturni zavod ter je odgovoren za zakonitost poslovanja javnega
raziskovalnega oziroma infrastrukturnega zavoda. Opravlja naslednje naloge:
1.     
skrbi in odgovarja za zakonitost dela javnega raziskovalnega oziroma
infrastrukturnega zavoda in za izvajanje njegovih obveznosti, določenih z
zakonom, drugimi predpisi, aktom o ustanovitvi ter splošnimi akti javnega
raziskovalnega oziroma infrastrukturnega zavoda;
2.     
upravnemu odboru predlaga v sprejetje splošne akte javnega
raziskovalnega oziroma infrastrukturnega zavoda;
3.     
upravnemu odboru predlaga v sprejetje statut in akte o notranji
organizaciji in sistemizaciji delovnih mest;
4.     
upravnemu odboru predlaga sprejetje letnega programa dela in finančni
načrt javnega raziskovalnega oziroma infrastrukturnega zavoda;
5.     
upravnemu odboru predlaga v sprejetje letno poročilo o delu javnega
raziskovalnega oziroma infrastrukturnega zavoda;
6.     
upravnemu odboru predlaga v sprejetje strategijo razvoja javnega
raziskovalnega oziroma javnega infrastrukturnega zavoda;
7.     
v javnih raziskovalnih zavodih upravnemu odboru predlaga v sprejetje
razporeditev sredstev S-ZRD-O;
8.     
v javnih raziskovalnih zavodih upravnemu odboru predlaga v sprejetje akt
prejemnika stabilnega financiranja iz 29. člena tega zakona;
9.     
sprejema akte v posamičnih zadevah iz pristojnosti javnega raziskovalnega
oziroma infrastrukturnega zavoda, če s predpisi ni določeno drugače;
10.  
pripravi predlog odločitve o uporabi presežka prihodkov nad odhodki in
pokrivanja presežka odhodkov nad prihodki za upravni odbor;
11.  
obravnava mnenja in predloge znanstvenega sveta;
12.  
imenuje strokovne komisije in druga delovna telesa za izvajanje nalog iz
svoje pristojnosti;
13.  
opravlja druge naloge skladno z zakonom, aktom o ustanovitvi oziroma
statutom raziskovalnega oziroma infrastrukturnega javnega zavoda.
(3) Naloge direktorja se podrobneje opredelijo v aktu o
ustanovitvi oziroma v statutu javnega raziskovalnega oziroma infrastrukturnega
zavoda.
73. člen
(odgovornost in skrbnost direktorja)
(1) Direktor je odgovoren, da javni raziskovalni oziroma
infrastrukturni zavod posluje v skladu z zakonom, drugimi predpisi, aktom o
ustanovitvi in splošnimi akti javnega raziskovalnega oziroma infrastrukturnega
zavoda.
(2) Direktor je za svoje delo odgovoren upravnemu odboru in
ustanovitelju.
(3) Direktor mora pri svojem delu ravnati nepristransko in s
skrbnostjo dobrega strokovnjaka ter varovati poslovne skrivnosti javnega
raziskovalnega oziroma infrastrukturnega zavoda. Direktor odgovarja javnemu
raziskovalnemu oziroma infrastrukturnemu zavodu za škodo, ki jo je povzročil s
svojim nevestnim oziroma protipravnim ravnanjem.
74. člen
(znanstveni oziroma strokovni svet)
(1) Znanstveni oziroma strokovni svet je strokovni organ
javnega raziskovalnega oziroma infrastrukturnega zavoda.
(2) Pristojnosti znanstvenega sveta so:
1.     
odloča o strokovnih vprašanjih v okviru pooblastil, določenih v statutu
ali drugih splošnih aktih javnega raziskovalnega zavoda;
2.     
daje mnenje k strategiji razvoja javnega raziskovalnega zavoda;
3.     
obravnava letni program dela in finančni načrt javnega raziskovalnega
zavoda;
4.     
daje mnenje na predlog direktorja o razporeditvi sredstev S-ZRD-O;
5.     
daje mnenje k aktu prejemnika stabilnega financiranja iz 29. člena
tega zakona, ki ga predlaga direktor;
6.     
obravnava poročilo o evalvaciji iz 31. člena tega zakona;
7.     
podaja mnenje v postopku imenovanja oziroma razrešitve direktorja
javnega raziskovalnega zavoda;
8.     
imenuje komisije in druga delovna telesa za izvajanje nalog iz svoje
pristojnosti;
9.     
izvaja druge naloge v skladu z aktom o ustanovitvi oziroma statutom
javnega raziskovalnega zavoda.
(3) Pristojnosti strokovnega sveta so:
1.     
odloča o strokovnih vprašanjih v okviru pooblastil, določenih v statutu
ali drugih splošnih aktih javnega infrastrukturnega zavoda;
2.     
daje mnenje k strategiji razvoja javnega infrastrukturnega zavoda;
3.     
obravnava letni program dela in finančni načrt javnega infrastrukturnega
zavoda;
4.     
sprejema stališča o ravni kakovosti storitev javnega infrastrukturnega
zavoda;
5.     
podaja mnenje v postopku imenovanja oziroma razrešitve direktorja
javnega infrastrukturnega zavoda;
6.     
imenuje komisije in druga delovna telesa za izvajanje nalog iz svoje
pristojnosti;
7.     
izvaja druge naloge v skladu z aktom o ustanovitvi oziroma statutom
javnega infrastrukturnega zavoda.
(4) Sestava in način oblikovanja znanstvenega oziroma
strokovnega sveta se v skladu z aktom o ustanovitvi določijo v statutu javnega
raziskovalnega oziroma infrastrukturnega zavoda.
75. člen
(zagotavljanje enakih možnosti spolov)
Za zagotavljanje enakih možnosti spolov javne raziskovalne
organizacije sprejmejo in izvajajo program ukrepov ter najmanj enkrat letno
obravnavajo njegove učinke in o njih poročajo v okviru rednih letnih poročil.
76. člen
(zagotavljanje neprekinjenega delovanja državno pomembne
informacijske infrastrukture)
(1) Obvladovanje pomembnih tveganj v poslovanju Akademske in
raziskovalne mreže Slovenije (Arnes) in Inštituta informacijskih znanosti
Maribor (IZUM), povezanih z zagotavljanjem neprekinjenega delovanja
informacijskih sistemov državnega in mednarodnega pomena ter obvladovanjem
nevarnosti in škod, se lahko zagotavlja z organiziranjem stalne pripravljenosti
zaposlenih na domu.
(2) Izvajanje stalne pripravljenosti iz prvega odstavka
pomeni dosegljivost javnega uslužbenca izven delovnega časa zaradi potreb
takojšnjega prihoda na delo ali zagotovitve neprekinjenega delovanja informacijskih
sistemov iz tretjega odstavka tega člena na oddaljen način.
(3) Nujni informacijski sistemi, za katere se lahko odredi
stalna pripravljenost, so tisti, ki zagotavljajo neprekinjeno delovanje
informacijskih infrastruktur javnih infrastrukturnih zavodov, delovanje
storitev, od katerih sta odvisna delovanje javnih zavodov s področja
raziskovanja, izobraževanja, kulture, državne uprave in delovanje interneta v
Republiki Sloveniji. Med nujne informacijske storitve se šteje tudi
neprekinjeno zagotavljanje informacijske varnosti.
(4) Podrobnejše določbe o infrastrukturnih dejavnostih,
izpostavljenih pomembnim tveganjem, za katere se lahko odredi stalna
pripravljenost, ter način določitve stalne pripravljenosti se določijo v aktu o
ustanovitvi.
10. Organizacije na področju znanstvenoraziskovalne
dejavnosti
77. člen
(prenos znanja in ustanovitev gospodarske družbe)
(1) Javne raziskovalne organizacije in raziskovalci
spodbujajo uporabo, zaščito in prenos znanja na način, da so raziskovalni
rezultati, financirani iz javnih virov, preneseni v družbo oziroma
gospodarstvo. Prihodki iz dejavnosti prenosa znanja se lahko namenijo le za
financiranje osnovne dejavnosti javne raziskovalne organizacije ali uporabijo
za nagrajevanje izumiteljev skladno z zakonom, ki ureja izume iz delovnega
razmerja.
(2) Ne glede na zakon, ki ureja javne finance, lahko javna
raziskovalna organizacija, zaradi prenosa znanja v družbo oziroma gospodarstvo,
ustanovi gospodarsko družbo.
(3) Gospodarsko družbo javna raziskovalna organizacija ustanovi
skladno z zakonom, ki ureja gospodarske družbe, in vanjo vstopa z intelektualno
lastnino, pridobljeno z izvajanjem znanstvenoraziskovalne dejavnosti.
Intelektualna lastnina mora biti veljavno vrednotena na dan sklenitve družbene
pogodbe skladno s postopki, ki urejajo intelektualno lastnino. Pri tem kot
ustanovitelj odgovarja za obveznosti ustanovljene pravne osebe do višine
svojega kapitalskega vložka.
(4) Način vrednotenja intelektualne lastnine, postopek izbire
zasebnega soustanovitelja, postopek in pogoji ustanavljanja, gospodarske družbe
ter strategija izstopa iz ustanovljene pravne osebe so opredeljeni v posebnem
aktu javne raziskovalne organizacije, ki ga sprejme upravni odbor in h kateremu
poda soglasje vlada. Določila, ki se nanašajo na posamičen primer ustanovitve
gospodarske družbe, so opredeljena v družbeni pogodbi.
(5) Za ustanovitev gospodarske družbe, ki mora temeljiti na
družbeni pogodbi, javna raziskovalna organizacija potrebuje soglasje
ustanovitelja, in sicer na predlog upravnega odbora javne raziskovalne
organizacije. Pripravljena mora biti vsa potrebna dokumentacija, na podlagi
katere lahko ustanovitelj sprejme odločitev.
78. člen
(povezovanje in sodelovanje javnih raziskovalnih zavodov z
univerzami in samostojnimi visokošolskimi zavodi)
(1) Javni raziskovalni zavodi lahko, ob izpolnjevanju pogojev
po predpisih, ki urejajo visokošolsko izobraževanje, v okviru svoje
znanstvenoraziskovalne dejavnosti, sodelujejo z univerzami in samostojnimi
visokošolskimi zavodi pri oblikovanju in izvajanju visokošolskega
izobraževanja.
(2) Podrobnejše določbe o postopku povezovanja in o
sodelovanju javnih raziskovalnih zavodov z univerzami in samostojnimi
visokošolskimi zavodi se opredelijo v aktu o ustanovitvi javnega raziskovalnega
zavoda oziroma v statutu javnega raziskovalnega zavoda.
11. Javna služba na področju znanstvenoraziskovalne
dejavnosti
79. člen
(javna služba)
(1) Javna služba na področju znanstvenoraziskovalne
dejavnosti predstavlja znanstvene in družbeno oziroma gospodarsko pomembne ter
neodvisne znanstvene raziskave in podporne dejavnosti za njihovo izvajanje, ki
se izvajajo neprekinjeno, kakovostno in nepridobitno ter katerih rezultati so
javno dostopni ter pomembni za znanstveni in družbeni oziroma gospodarski
razvoj Slovenije. Javna služba na področju znanstvenoraziskovalne dejavnosti
obsega raziskovalne programe in usposabljanje mladih raziskovalcev ter
infrastrukturno, upravljavsko in podporno dejavnost ter drugo institucionalno
infrastrukturo, programe nacionalnih raziskav in razvoja znanstvenoraziskovalne
dejavnosti, financiranih prek stabilnega financiranja znanstvenoraziskovalne
dejavnosti.
(2) Izvajalci javne službe so subjekti, katerih glavni cilj
na področju znanstvenoraziskovalne dejavnosti je neodvisna izvedba raziskav
oziroma obsežna razširitev rezultatov teh dejavnosti prek izobraževanja, objav
ali prenosa znanja.
(3) Javno službo na področju znanstvenoraziskovalne
dejavnosti izvajajo javne raziskovalne organizacije, s čimer uresničujejo svoje
temeljno poslanstvo. Javne raziskovalne organizacije morajo za izvajanje javne
službe izpolnjevati pogoje iz 80. člena tega zakona.
(4) Javno službo lahko izvajajo tudi raziskovalne
organizacije javnega prava, opredeljene v 81. členu tega zakona, in
raziskovalne organizacije zasebnega prava iz 82. člena tega zakona.
Raziskovalne organizacije iz tega odstavka morajo za izvajanje javne službe
izpolnjevati pogoje iz 80. člena tega zakona.
(5) Raziskovalnim organizacijam zasebnega prava iz
82. člena tega zakona se za izvajanje javne službe podeli koncesija, javni
zavodi iz 81. člena tega zakona pa izvajajo javno službo na način, kot to
velja za javne raziskovalne organizacije.
(6) Javna služba se financira oziroma sofinancira iz javnih
virov.
(7) Javni raziskovalni zavodi lahko poleg dejavnosti javne
službe opravljajo tudi tržno dejavnost, povezano z dejavnostmi iz prvega
odstavka tega člena, pri čemer te ne smejo posegati v obseg in kakovost
zagotavljanja javne službe. Kadar javni raziskovalni zavod opravlja tržno
dejavnost, mora biti cena na trgu oblikovana tako, da upošteva polno lastno
ceno tržne dejavnosti, ki mora vključevati vse neposredne in posredne stroške
zagotavljanja te tržne storitve.
(8) Javni infrastrukturni zavodi lahko poleg dejavnosti javne
službe opravljajo tudi tržno dejavnost, povezano z javno službo, pri čemer ta
ne sme posegati v obseg in kakovost zagotavljanja javne službe. Kadar javni
infrastrukturni zavod opravlja tržno dejavnost, mora biti cena na trgu
oblikovana tako, da zajema polno lastno ceno tržne dejavnosti, ki mora
vključevati vse neposredne in posredne stroške zagotavljanja te tržne storitve.
(9) Javni raziskovalni zavodi in javni infrastrukturni zavodi
prihodke in odhodke javne službe ter tržne dejavnosti vodijo ločeno v skladu z
veljavnimi finančnimi predpisi.
(10) Presežek prihodkov nad odhodki, ustvarjen z dejavnostmi
iz prvega in petnajstega odstavka tega člena, in ob upoštevanju zakona, ki
ureja fiskalno pravilo, sme javni raziskovalni zavod nameniti le za izvajanje
in razvoj dejavnosti. O razporeditvi odloči upravni odbor na predlog
direktorja.
(11) Presežek prihodkov nad odhodki, ustvarjen z dejavnostmi
iz sedmega odstavka tega člena, ob upoštevanju zakona, ki ureja fiskalno
pravilo, javni raziskovalni zavod lahko nameni za izvajanje in razvoj
dejavnosti. O razporeditvi odloči upravni odbor na predlog direktorja.
(12) Presežek prihodkov nad odhodki, ustvarjen na javni
službi, javni infrastrukturni zavod lahko nameni le za izvajanje in razvoj
dejavnosti. O razporeditvi odloči upravni odbor na predlog direktorja.
(13) Javni raziskovalni zavod in javni infrastrukturni zavod
za pokritje presežka odhodkov nad prihodki, ustvarjenega iz javne službe in z
dejavnostmi iz petnajstega odstavka tega člena, nameni tudi presežek prihodkov
nad odhodki, ustvarjen z dejavnostmi iz sedmega oziroma osmega odstavka tega
člena. O načinu poravnave primanjkljaja odloči ustanovitelj na predlog
upravnega odbora javnega raziskovalnega oziroma javnega infrastrukturnega
zavoda.
(14) Presežka odhodkov nad prihodki, ustvarjenega z
dejavnostmi iz sedmega oziroma osmega odstavka tega člena, javni raziskovalni
zavod oziroma javni infrastrukturni zavod ne sme pokriti iz sredstev javne
službe ali dejavnosti iz petnajstega odstavka tega člena. O načinu poravnave
primanjkljaja odloča ustanovitelj na predlog upravnega odbora javnega
raziskovalnega zavoda oziroma javnega infrastrukturnega zavoda.
(15) Prihodki znanstvenoraziskovalne dejavnosti iz 2. ter 5.
do 9. točke drugega odstavka 12. člena tega zakona se pri prejemnikih
stabilnega financiranja znanstvenoraziskovalne dejavnosti obravnavajo enako kot
prihodki javne službe.
(16) V primeru presežka odhodkov nad prihodki po obračunskem
načelu na javni službi, drugi dejavnosti ali na ravni javnega raziskovalnega
zavoda in javnega infrastrukturnega zavoda, mora javni raziskovalni zavod
oziroma javni infrastrukturni zavod naročiti revizijo računovodskih izkazov na
način, kot ga določa zakon, ki ureja zunanjo revizijo.
80. člen
(minimalni pogoji za pridobitev stabilnega financiranja
znanstvenoraziskovalne dejavnosti)
(1) Za pridobitev stabilnega financiranja
znanstvenoraziskovalne dejavnosti mora raziskovalna organizacija dosegati
minimalne vstopne pogoje zmogljivosti in pogoje znanstvene odličnosti.
(2) V okviru doseganja zmogljivosti mora raziskovalna organizacija
imeti skupaj najmanj 30 FTE zaposlitev raziskovalcev za znanstvenoraziskovalno
dejavnost v zadnjih osmih zaključenih koledarskih letih in v tem obdobju imeti
dodeljena sredstva najmanj v vrednosti 500.000 eurov iz sredstev za aktivnosti
znanstvenoraziskovalne dejavnosti. V vsoti sredstev iz prejšnjega stavka se
upoštevajo prejeta sredstva ARIS, sredstva projektov okvirnega programa EU za
raziskave, razvoj in inovacije, pri katerih se upošteva višina podpisanih
pogodb, sredstva projektov, ki so rezultat partnerskih projektov okvirnega
programa, oziroma sredstva projektov iz gospodarstva, pri katerih upoštevana
vrednost ne sme presegati ene tretjine minimalne vrednosti sredstev iz prvega
stavka.
(3) V okviru doseganja pogojev znanstvene odličnosti mora
imeti raziskovalna organizacija v zadnjem osemletnem obdobju podpisani najmanj
dve pogodbi za raziskovalne oziroma inovacijske projekte okvirnega programa EU
za raziskave, razvoj in inovacije ali projektov, ki so rezultat partnerskih
projektov okvirnega programa EU, ali vsaj eno pogodbo za center odličnosti,
financiran na osnovi centralnih programov EU.
(4) Seznam instrumentov okvirnega programa EU za raziskave,
razvoj in inovacije, instrumentov, ki so rezultat ukrepov okvirnega programa
EU, ter instrumente centrov odličnosti enkrat letno pripravi ministrstvo,
pristojno za znanost, in je objavljen na spletni strani ministrstva,
pristojnega za znanost, in ARIS.
(5) Podrobnejša opredelitev načina preverjanja pogojev iz
drugega in tretjega odstavka tega člena je opredeljena v splošnem aktu ARIS.
81. člen
(stabilno financiranje znanstvenoraziskovalne dejavnosti
javnih zavodov, ustanovljenih po drugih zakonih)
(1) Javni zavodi, ki niso javne raziskovalne organizacije, in
so ustanovljeni na podlagi drugih zakonov ter izpolnjujejo pogoje iz
80. člena tega zakona, so lahko financirani v okviru stabilnega
financiranja znanstvenoraziskovalne dejavnosti.
(2) Javni zavodi iz prejšnjega odstavka, ki so bili kot
prejemniki stabilnega financiranja financirani v preteklem pogodbenem obdobju,
se glede stabilnega financiranja znanstvenoraziskovalne dejavnosti obravnavajo
na enak način kot javne raziskovalne organizacije, pri čemer se pred začetkom
novega šestletnega pogodbenega obdobja iz 28. člena tega zakona preveri izpolnjevanje
pogojev iz 80. člena tega zakona.
(3) Javni zavodi iz prvega odstavka tega člena lahko vstopijo
v sistem stabilnega financiranja znanstvenoraziskovalne dejavnosti na podlagi
javnega razpisa, ki se lahko objavi eno leto pred začetkom evalvacije raziskovalnih
programov iz 30. člena tega zakona. V javnem razpisu se določijo tudi
področja novih raziskovalnih programov ter za ISF-O in PSF-O namenjena
proračunska sredstva.
(4) ARIS v postopku javnega razpisa ugotovi izpolnjevanje
pogojev iz 80. člena tega zakona, izvede evalvacijski postopek iz
30. člena tega zakona, na podlagi katerega oblikuje prednostno listo in
upoštevaje razpoložljiva proračunska sredstva izda sklep o izbiri za
opravljanje javne službe na področju znanstvenoraziskovalne dejavnosti izbranim
prijaviteljem ali sklep o zavrnitvi prijave za opravljanje javne službe na
področju znanstvenoraziskovalne dejavnosti neizbranim prijaviteljem.
(5) Zoper odločitev ARIS o izbiri, ki jo na prvi stopnji
sprejme direktor ARIS, lahko stranka v 15 dneh po vročitvi vloži ugovor.
Stranka mora v ugovoru natančno opredeliti razloge, zaradi katerih vlaga
ugovor. Ugovor se lahko vloži zaradi kršitve postopka ali očitne pomote. Ocena
in pripadajoče pojasnilo recenzenta ne more biti predmet ugovora. Vloženi
ugovor ne zadrži podpisa pogodb z izbranimi prijavitelji oziroma izvršitve
odločitve. O ugovoru zoper sklep o izbiri odloči upravni odbor ARIS. Zoper
odločitev upravnega odbora ARIS ni pritožbe, dopusten pa je upravni spor v
skladu z zakonom, ki ureja upravni spor.
(6) Financiranje izbranih javnih zavodov se začne
1. januarja leta po zaključenem javnem razpisu iz tretjega odstavka tega
člena in traja do izteka pogodbenega obdobja iz prvega odstavka 28. člena
tega zakona. V tem obdobju javni zavod ni upravičen do sredstev RSF.
(7) Če se v šestem letu pogodbenega obdobja iz prvega
odstavka 28. člena tega zakona ugotovi, da javni zavod ne izpolnjuje
pogojev iz 80. člena tega zakona, stabilno financiranje s koncem leta
preneha.
(8) Vsebina in postopek javnega razpisa sta določena s
splošnim aktom ARIS.
12. Koncesije v znanstvenoraziskovalni dejavnosti
82. člen
(koncesija za izvajanje javne službe v
znanstvenoraziskovalni dejavnosti)
Koncesija za izvajanje javne službe v znanstvenoraziskovalni
dejavnosti se lahko dodeli pravni osebi zasebnega prava, ki ni ustanovljena po
zakonu, ki ureja gospodarske družbe, ter dopolnjuje znanstvenoraziskovalno
dejavnost javnih raziskovalnih organizacij v Republiki Sloveniji na način, da
izkazuje kapaciteto za znanstvenoraziskovalno delo in izpolnjuje pogoje,
določene v 80. členu tega zakona.
83. člen
(dodelitev in trajanje koncesije)
(1) Koncesionarje, financirane v preteklem pogodbenem
obdobju, se obravnava na enak način kot javne raziskovalne organizacije, pri
čemer se pred začetkom novega šestletnega pogodbenega obdobja preveri
izpolnjevanje pogojev iz 80. člena tega zakona. Če koncesionar ne
izpolnjuje pogojev, določenih v 80. členu tega zakona, se mu ne podeli
koncesije za naslednje pogodbeno obdobje iz 28. člena tega zakona.
(2) Koncesija se lahko raziskovalni organizaciji, ki še nima
podeljene koncesije za opravljanje javne službe na področju
znanstvenoraziskovalne dejavnosti, podeli na podlagi javnega razpisa, ki se
lahko objavi eno leto pred začetkom evalvacije raziskovalnih programov iz
30. člena tega zakona. V javnem razpisu se določijo tudi področja novih
raziskovalnih programov za podelitev koncesije ter proračunska sredstva,
namenjena za ISF-O in PSF-O.
(3) ARIS v postopku javnega razpisa ugotovi izpolnjevanje
pogojev iz 80. člena tega zakona, izvede evalvacijski postopek iz
30. člena tega zakona, na podlagi katerega oblikuje prednostno listo
skladno z razpoložljivimi proračunskimi sredstvi, opredeljenimi v javnem
razpisu.
(4) Vsebina in postopek javnega razpisa sta določena s splošnim
aktom ARIS.
(5) ARIS izda odločbo o podelitvi koncesije za opravljanje
javne službe na področju znanstvenoraziskovalne dejavnosti izbranim
prijaviteljem ali odločbo o zavrnitvi prijave za podelitev koncesije za
opravljanje javne službe na področju znanstvenoraziskovalne dejavnosti
neizbranim prijaviteljem.
(6) Zoper odločitev ARIS o podelitvi koncesije, ki jo na prvi
stopnji sprejme direktor ARIS, lahko stranka v 15 dneh po vročitvi vloži
ugovor. Stranka mora v ugovoru natančno opredeliti razloge, zaradi katerih
vlaga ugovor. Ugovor se lahko vloži zaradi kršitve postopka ali očitne pomote.
Ocena in pripadajoče pojasnilo recenzenta ne moreta biti predmet ugovora.
Vloženi ugovor ne zadrži podpisa pogodb z izbranimi prijavitelji oziroma
izvršitve odločitve. O ugovoru zoper odločitev o podelitvi koncesije odloči
upravni odbor ARIS. Zoper odločitev upravnega odbora ARIS ni pritožbe, dopusten
pa je upravni spor v skladu z zakonom, ki ureja upravni spor.
(7) Koncesija se podeli za določen čas največ šestih let z
možnostjo podelitve za vsakokratna naslednja šestletna obdobja. Financiranje
izbranih koncesionarjev se začne 1. januarja leta po zaključenem javnem
razpisu iz drugega odstavka tega člena in traja do izteka pogodbenega obdobja
iz prvega odstavka 28. člena tega zakona. V pogodbenem obdobju prve
podelitve koncesije koncesionar ni upravičen do sredstev RSF.
(8) Če se v šestem letu pogodbenega obdobja iz prvega
odstavka 28. člena tega zakona ugotovi, da koncesionar ne izpolnjuje
pogojev iz 80. člena tega zakona, se koncesije za naslednje šestletno
obdobje ne podeli.
(9) Ne glede na prvi odstavek tega člena se v primeru, če v
evalvaciji iz 30. člena tega zakona recenzenti podajo priporočilo za
ukinitev raziskovalnega programa in če je to edini raziskovalni program
koncesionarja, koncesija ob izteku pogodbenega obdobja ne podeli za naslednje
pogodbeno obdobje.
84. člen
(pogodba o stabilnem financiranju znanstvenoraziskovalne
dejavnosti koncesionarja)
(1) Razmerja med ARIS kot koncedentom in koncesionarjem se
uredijo s koncesijsko pogodbo, ki se sklene v pisni obliki.
(2) S koncesijsko pogodbo koncedent in koncesionar uredita
medsebojno koncesijsko razmerje in pogoje v zvezi z izvajanjem koncesionirane
dejavnosti, zlasti pa:
1.     
vrsto in obseg izvajanja koncesionirane dejavnosti, ki jo mora
zagotoviti koncesionar,
2.     
lokacijo izvajanja koncesionirane dejavnosti,
3.     
začetek izvajanja koncesionirane dejavnosti,
4.     
čas trajanja koncesijske pogodbe,
5.     
pogoje, ki jih mora izpolnjevati koncesionar v času trajanja
koncesijskega razmerja,
6.     
način financiranja,
7.     
dolžnost poročanja o izvajanju koncesionirane dejavnosti,
8.     
način nadzora koncedenta ali od njega pooblaščenih revizorjev za izvedbo
nadzora v zvezi s predmetom koncesije,
9.     
dolžnosti in pravice koncesionarja v primeru višje sile,
10.  
medsebojna razmerja v zvezi z morebitno škodo, povzročeno z izvajanjem
ali opustitvijo izvajanja koncesionirane dejavnosti,
11.  
prepoved prenosa koncesije na tretje osebe,
12.  
pogodbene sankcije zaradi neizvajanja ali nepravilnega izvajanja
dodeljene koncesije in kršitve, zaradi katerih imata koncedent in koncesionar
pravico odstopiti od pogodbe.
85. člen
(prenehanje koncesijskega razmerja)
Razmerje med ARIS in koncesionarjem preneha:
1.     
s prenehanjem koncesijske pogodbe,
2.     
z odvzemom koncesije.
86. člen
(prenehanje koncesijske pogodbe)
Koncesijska pogodba preneha:
1.     
s pretekom časa, za katerega je bila sklenjena,
2.     
na podlagi pisne odpovedi koncesionarja,
3.     
z razdrtjem,
4.     
ob stečaju koncesionarja, z dnem nastanka pravnih posledic stečajnega
postopka,
5.     
ob likvidaciji koncesionarja, z dnem prenehanja koncesionarja.
87. člen
(odvzem koncesije) 
ARIS z odločbo odvzame koncesijo koncesionarju:
1.     
če ne začne izvajati koncesionirane dejavnosti v za to določenem roku,
2.     
če ne izpolnjuje več pogojev za izvajanje koncesionirane dejavnosti,
3.     
če krši pogoje, določene za izvajanje koncesionirane dejavnosti,
4.     
če se ugotovi nenamenska raba sredstev,
5.     
če ne dopusti nadzora ali ne ravna v skladu z ugotovitvami nadzora,
6.     
če ne izvaja koncesijske pogodbe ali jo krši,
7.     
če koncesionar iz neupravičenih razlogov ne sklene koncesijske pogodbe v
roku, določenem z odločbo o podelitvi koncesije.
88. člen
(postopek odvzema koncesije)
(1) Če ARIS ugotovi obstoj razloga za odvzem koncesije iz
prejšnjega člena, o tem obvesti koncesionarja in mu določi primeren rok za
njegovo odpravo.
(2) ARIS po uradni dolžnosti začne postopek za odvzem
koncesije, če koncesionar v roku iz prejšnjega odstavka kršitve ne odpravi.
(3) Zoper odločitev ARIS o odvzemu koncesije, ki jo na prvi
stopnji sprejme direktor ARIS, lahko stranka v 15 dneh po vročitvi vloži
ugovor. Stranka mora v ugovoru natančno opredeliti razloge, zaradi katerih
vlaga ugovor. O ugovoru zoper odločitev o odvzemu koncesije odloči upravni
odbor ARIS. Zoper odločitev upravnega odbora ARIS ni pritožbe, dopusten pa je
upravni spor v skladu z zakonom, ki ureja upravni spor.
(4) Podrobnejše določbe o odvzemu koncesije so določene v
splošnem aktu ARIS.
89. člen
(pravne posledice odvzema koncesije)
(1) Z dokončnostjo odločbe o odvzemu koncesije prenehata
koncesijsko razmerje in koncesijska pogodba.
(2) Koncesionar in ARIS morata izpolniti obveznosti, ki so
nastale do prenehanja koncesijskega razmerja.
(3) Koncesionar, ki mu je bila odvzeta koncesija, mora ARIS
povrniti vso škodo, ki je posledica kršitve, zaradi katere mu je bila koncesija
odvzeta.
VI. NADZOR
90. člen
(nadzor nad delom in poslovanjem ARIS)
Nadzor nad zakonitostjo, namenskostjo, učinkovitostjo in
gospodarnostjo dela ARIS opravlja ministrstvo, pristojno za znanost.
91. člen
(nadzor ARIS nad porabniki proračunskih sredstev)
Nadzor, ki ga opravlja ARIS, vključuje nadzor nad
zakonitostjo glede namenske porabe sredstev, ki jih dodeljuje po tem zakonu.
Izvedbo nadzora lahko ARIS naroči pooblaščeni revizijski družbi. Prejemniki
sredstev, ki jih na podlagi tega zakona financira ARIS, morajo v skladu s
splošnim aktom ARIS pošiljati podatke o rezultatih znanstvenoraziskovalne
dejavnosti in porabi proračunskih sredstev. ARIS o opravljenih nadzorih sprejme
poročila, ki jih objavi na svojih spletnih straneh.
92. člen
(nadzor ministrstva nad porabniki proračunskih sredstev)
(1) Nadzor, ki ga opravlja ministrstvo, pristojno za znanost,
oziroma drugo pristojno ministrstvo vključuje nadzor nad namensko porabo
sredstev, ki jih dodeljuje ministrstvo, pristojno za znanost, oziroma drugo
pristojno ministrstvo po tem zakonu. Prejemniki sredstev, ki jih na podlagi
tega zakona financira ministrstvo, pristojno za znanost, oziroma drugo
pristojno ministrstvo, morajo v skladu s podzakonskim predpisom iz
54. člena tega zakona ministrstvu pošiljati podatke o rezultatih
znanstvenoraziskovalne dejavnosti in porabi proračunskih sredstev.
(2) Ministrstvo, pristojno za znanost, oziroma drugo
pristojno ministrstvo, lahko naroči revizijo računovodskih izkazov javnega
raziskovalnega zavoda v skladu z zakonom, ki ureja revidiranje.

Zakon o znanstvenoraziskovalni in inovacijski
dejavnosti – ZZrlD (Uradni list RS, št. 186/21) vsebuje naslednje prehodne in
končne določbe:
»VII. PREHODNE IN KONČNE DOLOČBE
93. člen
(financiranje)
(1) Ne glede na 13. člen tega zakona se delež BDP, ki je
namenjen za državno financiranje znanstvenoraziskovalne dejavnosti po tem
zakonu, povečuje za najmanj 0,08 odstotne točke letno, dokler ne doseže 1 %
BDP.
(2) Določbe tretjega in četrtega odstavka 25. člena tega
zakona se začnejo izvajati v četrtem letu prvega pogodbenega obdobja iz prvega
odstavka 28. člena tega zakona. V izračun se vključijo vsi prejemniki
stabilnega financiranja, razen subjektov zasebnega prava, ustanovljenih po
zakonu, ki ureja gospodarske družbe.
(3) Sredstva za RSF se prvič dodelijo v letu 2023 in so do
izteka prvega pogodbenega obdobja nespremenjena.
(4) V prvem in drugem letu prvega pogodbenega obdobja se ne
glede na določbe drugega odstavka 21. člena tega zakona najmanj 50 %
letnega prirasta sredstev državnega proračuna za znanstvenoraziskovalno
dejavnost nameni za stabilno financiranje znanstvenoraziskovalne dejavnosti.
(5) Sredstva, izračunana na podlagi 103. člena tega
zakona, se upoštevajo pri rasti vsote PSF-O in ISF-O od prvega leta prvega
pogodbenega obdobja, medtem ko se dodelitev sredstev za odpravo nesorazmerij na
podlagi 103. člena začne izvajati v drugem letu prvega pogodbenega
obdobja. Ciljno stanje sredstev, izračunanih na podlagi 103. člena tega
zakona, se nato doseže v naslednjih štirih enakih zaporednih letnih povečanjih
sredstev prejemnikov stabilnega financiranja.
(6) Če rasti sredstev za znanstvenoraziskovalno dejavnost ni,
če je ta negativna oziroma nezadostna glede na določbe prvega odstavka, se
obdobje iz prejšnjega odstavka podaljša za vsako leto ničelne, negativne
oziroma nezadostne rasti.
94. člen
(potek mandatov)
Mandat Sveta za znanost in tehnologijo Republike Slovenije
preneha z začetkom delovanja sveta iz 8. člena tega zakona. Svet se
oblikuje najkasneje šest mesecev po začetku uporabe tega zakona.
95. člen
(potek mandatov v ARRS)
Mandat direktorja ARRS in mandati upravnega odbora,
znanstvenega sveta ter drugih strokovnih teles ARRS se nadaljujejo do njihovega
izteka. V tem obdobju za člane upravnega odbora in znanstvenega sveta ne velja
omejitev iz petega odstavka 47. člena tega zakona in petega odstavka
52. člena tega zakona.
96. člen
(potek mandata upravnega
odbora javnih raziskovalnih zavodov, javnega infrastrukturnega zavoda IZUM ter
sveta javnega zavoda Akademska in raziskovalna mreža Slovenije in uskladitev
njihovih aktov o ustanovitvi)
(1) Mandati upravnih odborov javnih raziskovalnih zavodov in
javnega infrastrukturnega zavoda IZUM ter mandat sveta javnega zavoda Akademska
in raziskovalna mreža Slovenije se nadaljujejo do njihovih iztekov.
(2) Akti o ustanovitvi javnih raziskovalnih zavodov, javnega
infrastrukturnega zavoda IZUM ter javnega zavoda Akademska in raziskovalna
mreža Slovenije se uskladijo s tem zakonom najpozneje v štirih mesecih po
začetku uporabe tega zakona.
(3) Javni raziskovalni zavodi, javni infrastrukturni zavod
IZUM ter javni zavod Akademska in raziskovalna mreža Slovenije morajo uskladiti
statute in druge splošne akte s tem zakonom najpozneje v štirih mesecih po
uskladitvi akta o ustanovitvi iz prejšnjega odstavka.
97. člen
(sprejem aktov prejemnikov
stabilnega financiranja)
Prejemniki stabilnega financiranja morajo akt iz
29. člena tega zakona sprejeti najpozneje v dveh mesecih od začetka veljavnosti
splošnega akta ARRS iz tretjega odstavka 17. člena tega zakona.
98. člen
(uskladitev aktov ARRS in
agencije, pristojne za tehnološki razvoj)
(1) Vlada najpozneje do 1. marca 2022 uskladi akt o
ustanovitvi ARRS in akt o ustanovitvi agencije, pristojne za tehnološki razvoj,
s tem zakonom.
(2) ARRS in agencija, pristojna za tehnološki razvoj, morata
uskladiti statut s tem zakonom najpozneje do 1. maja 2022.
(3) ARRS in agencija, pristojna za tehnološki razvoj, splošne
in druge akte iz tega zakona sprejmeta najpozneje do 1. aprila 2022.
99. člen
(rok za podzakonske
predpise)
(1) Podzakonski predpis vlade iz 38. člena tega zakona
se izda najpozneje do 1. februarja 2022.
(2) Preostali podzakonski predpisi iz tega zakona se izdajo
najpozneje do 1. aprila 2022.
100. člen
(prenehanje veljavnosti
dosedanjega zakona, podzakonskih predpisov in splošnih aktov ARRS ter
podaljšanje uporabe podzakonskih predpisov in splošnih aktov ARRS)
(1) Z dnem uveljavitve tega zakona preneha veljati Zakon o
raziskovalni in razvojni dejavnosti (Uradni list RS, št. 22/06 – uradno
prečiščeno besedilo, 61/06 – ZDru-1, 112/07, 9/11, 57/12 – ZPOP-1A, 21/18 –
ZNOrg in 9/19), ki se uporablja do začetka uporabe tega zakona, razen če ta
zakon ne določa drugače.
(2) Z dnem uveljavitve tega zakona prenehajo veljati
naslednji podzakonski predpisi, izdani na podlagi zakona iz prejšnjega
odstavka, ki se uporabljajo do začetka uporabe novih podzakonskih predpisov na
podlagi tega zakona, razen če ta zakon ne določa drugače:
1.     
Uredba o normativih in standardih za določanje sredstev za izvajanje
raziskovalne dejavnosti, financirane iz Proračuna Republike Slovenije (Uradni
list RS, št. 103/11, 56/12, 15/14, 103/15, 27/17, 9/18, 62/19 in 105/20);
2.     
Pravilnik o kriterijih za ugotavljanje izpolnjevanja pogojev za vodjo
raziskovalnega projekta (Uradni list RS, št. 53/16);
3.     
Pravilnik o sklepanju sporazumov o gostovanju med raziskovalnimi
organizacijami in raziskovalci iz tretjih držav (Uradni list RS,
št. 22/19);
4.     
Pravilnik o izvajanju javnih pooblastil na področju raziskovalne
dejavnosti (Uradni list RS, št. 107/05);
5.     
Pravilnik o organizaciji in pristojnosti strokovnih teles za področje
raziskovalne in razvojne dejavnosti (Uradni list RS, št. 35/03).
6.     
Pravilnik o koncesiji za izvajanje javne službe na področju raziskovalne
dejavnosti (Uradni list RS, št. 48/03, 20/14, 56/16 in 69/17).
(3) Z dnem uveljavitve tega zakona prenehajo veljati
naslednji splošni akti ARRS, izdani na podlagi zakona iz prvega odstavka tega
člena, ki se uporabljajo do začetka uporabe splošnih aktov ARRS, izdanih na
podlagi tega zakona, razen če ta zakon ne določa drugače:
1.     
Pravilnik o postopkih (so)financiranja in ocenjevanja ter spremljanju
izvajanja raziskovalne dejavnosti (Uradni list RS, št. 52/16 in 79/17,
65/19, 78/20 in 145/20);
2.     
Pravilnik o vsebini in načinu vodenja evidence o izvajalcih raziskovalne
in razvojne dejavnosti (Uradni list RS, št. 40/13 in 51/14);
3.     
Pravilnik o infrastrukturnih obveznostih zavodom, ki opravljajo
raziskovalno dejavnost (Uradni list RS, št. 4/11, 40/11–popr., 40/13,
20/14, 41/15 in 51/21);
4.     
Pravilnik o Ciljnih raziskovalnih programih (CRP) (Uradni list RS,
št. 43/11 in 6/12);
5.     
Pravilnik o raziskovalnih nazivih (Uradni list RS, št. 126/08,
41/09, 55/11, 80/12, 4/13 – popr., 5/17, 31/17 in 7/19);
6.     
Pravilnik o registru zasebnih raziskovalcev (Uradni list RS,
št. 12/05, 5/07 in 84/08).
101. člen
(dokončanje javnih razpisov
in pozivov ter tekočih aktivnosti znanstvenoraziskovalne dejavnosti)
(1) Vsi postopki javnih razpisov in pozivov, ki so ob začetku
uporabe tega zakona v teku pri ARRS in še niso pravnomočno končani, in vse
aktivnosti znanstvenoraziskovalne dejavnosti, ki jih (so)financira ARRS in so v
teku ob začetku uporabe tega zakona, se dokončajo po določbah Zakona o
raziskovalni in razvojni dejavnosti (Uradni list RS, št. 22/06 – uradno
prečiščeno besedilo, 61/06 – ZDru-1, 112/07, 9/11, 57/12 – ZPOP-1A, 21/18 –
ZNOrg in 9/19) in podzakonskih predpisov ter splošnih aktov ARRS, ki so veljali
do uveljavitve tega zakona, razen če ta zakon ne določa drugače.
(2) Vsi postopki javnih razpisov, ki so ob začetku uporabe
tega zakona v teku pri ministrstvu, pristojnem za znanost, in še niso
pravnomočno končani, ter vse preostale aktivnosti znanstvenoraziskovalne
dejavnosti, ki jih (so)financira ministrstvo, pristojno za znanost, in so v
teku ob začetku uporabe tega zakona, se dokončajo po določbah Zakona o
raziskovalni in razvojni dejavnosti (Uradni list RS, št. 22/06 – uradno
prečiščeno besedilo, 61/06 – ZDru-1, 112/07, 9/11, 57/12 – ZPOP-1A, 21/18 –
ZNOrg in 9/19) in podzakonskih predpisov, ki so veljali do uveljavitve tega
zakona, razen če ta zakon ne določa drugače.
(3) Prejemniki stabilnega financiranja, ki imajo raziskovalne
in infrastrukturne programe ali samo raziskovalne programe, oblikujejo
programski in institucionalni steber financiranja v skladu z 18. in
19. členom tega zakona na dan začetka uporabe tega zakona. Raziskovalnim
organizacijam, ki ne izvajajo raziskovalnih programov, se financiranje
infrastrukturnih programov zaključi na način in pod pogoji, ki so veljali do začetka
uporabe tega zakona, pri čemer višina sofinanciranja ostaja enaka za celotno
preostalo pogodbeno obdobje.
(4) Za mlade raziskovalce, ki so začeli usposabljanje pred
začetkom uporabe tega zakona, se po začetku uporabe tega zakona uporabljajo
določbe tega zakona. Če je mladi raziskovalec zaposlen na raziskovalni
organizaciji, ki ni prejemnica stabilnega financiranja po tem zakonu, se
njegovo usposabljanje zaključi na način in pod pogoji, ki so veljali do začetka
uporabe tega zakona.
(5) Raziskovalne organizacije, razen pravnih oseb iz sedmega
odstavka tega člena, ki imajo ob začetku uporabe tega zakona raziskovalne in
infrastrukturne programe ali samo raziskovalne programe, se za prvo pogodbeno
obdobje iz 28. člena tega zakona uvrstijo v stabilno financiranje
znanstvenoraziskovalne dejavnosti. Izpolnjevanje pogojev iz 80. člena tega
zakona se zanje preveri ob izteku prvega pogodbenega obdobja.
(6) Koncesije, podeljene po določbah Zakona o raziskovalni in
razvojni dejavnosti (Uradni list RS, št. 22/06 – uradno prečiščeno
besedilo, 61/06 – ZDru-1, 112/07, 9/11, 57/12 – ZPOP-1A, 21/18 – ZNOrg in 9/19)
zasebnim zavodom, ki so v veljavi ob začetku uporabe tega zakona, se po izteku
tekočega koncesijskega obdobja podaljšajo do konca prvega pogodbenega obdobja iz
28. člena tega zakona, ko se prvič preverijo pogoji iz 80. člena tega
zakona.
(7) Koncesije, podeljene po določbah Zakona o raziskovalni in
razvojni dejavnosti (Uradni list RS, št. 22/06 – uradno prečiščeno
besedilo, 61/06 – ZDru-1, 112/07, 9/11, 57/12 – ZPOP-1A, 21/18 – ZNOrg in 9/19)
subjektom zasebnega prava, ustanovljenim po zakonu, ki ureja gospodarske
družbe, ki so v veljavi ob začetku uporabe tega zakona, se po izteku tekočega
koncesijskega obdobja podaljšajo do konca prvega pogodbenega obdobja iz 28. člena
tega zakona.
(8) Sredstva prejemnikov stabilnega financiranja, ki v šestem
letu pogodbenega obdobja iz 28. člena tega zakona ne izpolnjujejo pogojev
iz 80. člena tega zakona, se prenesejo med sredstva za namene iz drugega
odstavka 12. člena tega zakona.
(9) V šestem letu prvega pogodbenega obdobja iz
28. člena tega zakona pred začetkom pogajanj ARRS preveri izpolnjevanje
pogojev po 80. členu tega zakona in o rezultatu preverjanja obvesti
raziskovalne organizacije. Raziskovalne organizacije za pogajanja pripravijo
sestavine iz 1., 2. in 3. točke drugega odstavka 28. člena tega
zakona ter seznam načrtovanih programskih skupin, vključno s številom mest za
mlade raziskovalce skupaj z obsegi financiranja.
102. člen
(začetek izvajanja
evalvacij)
V prvem pogodbenem obdobju iz 28. člena tega zakona se
evalvacije v skladu s 30. členom tega zakona izvedejo le na nekaterih
področjih panelov, kot so opredeljena v Delovnem programu Evropskega
raziskovalnega sveta, ki ga sprejme Znanstveni svet Evropskega raziskovalnega
sveta in potrdi Evropska komisija, na drugih področjih pa še naprej poteka
ocenjevanje v skladu s splošnimi akti ARRS, veljavnimi pred dnem uveljavitve
tega zakona. Seznam področij za evalvacije v skladu s 30. členom tega
zakona in leto evalvacije določi s sklepom direktor ARRS na predlog
Znanstvenega sveta ARRS v šestih mesecih od dneva začetka uporabe tega zakona.
103. člen
(prehod na stabilno
financiranje znanstvenoraziskovalne dejavnosti in odprava nesorazmerij)
(1) Izhodiščno stanje vsote ISF in PSF ter ISF-O in PSF-O za
vse raziskovalne organizacije, ki so upravičene do stabilnega financiranja, se
za prvo leto financiranja določi kot vsota sredstev ARRS za ustanoviteljske
obveznosti, opredeljenih v veljavnih predpisih, sredstev za povračilo stroškov
v zvezi z delom in za mlade raziskovalce iz predhodnega leta ter sredstev
infrastrukturnih programov in sredstev za raziskovalne programe na dan
1. januar 2022, vseh javnih raziskovalnih organizacij, drugih javnih
zavodov iz 81. člena tega zakona in koncesionarjev, ki bodo imeli na dan
začetka uporabe tega zakona raziskovalni program kot prijavitelj raziskovalnega
programa v zadnjem ocenjevanju (v nadaljnjem besedilu: matična raziskovalna
organizacija).
(2) Raziskovalnim organizacijam, ki so upravičene do
stabilnega financiranja znanstvenoraziskovalne dejavnosti in niso javni
raziskovalni zavodi, se izračunajo pripadajoča sredstva za stabilno
financiranje znanstvenoraziskovalne dejavnosti.
(3) Odpravljanje nesorazmerij se izvede pri raziskovalnih in
infrastrukturnih programih, mladih raziskovalcih ter ustanoviteljskih
obveznostih vključno s povračili stroškov v zvezi z delom za vse prejemnike
stabilnega financiranja, ki bodo imeli na dan začetka uporabe tega zakona
raziskovalni program kot matična raziskovalna organizacija.
(4) Odpravljanje nesorazmerij pri raziskovalnih programih se
izvede tako, da se dodelijo dodatna sredstva za programski steber financiranja
tistim raziskovalnim organizacijam, ki so upravičene do izravnavanja
nesorazmerij skladno s prejšnjim odstavkom in katerih delež sredstev za
raziskovalne programe v strukturi sredstev za raziskovalne programe in
raziskovalne projekte v letu 2020 je manjši od deleža sredstev za raziskovalne
programe v strukturi sredstev za raziskovalne programe in raziskovalne
projekte, izračunanega za javne raziskovalne organizacije v obdobju od leta
2011 do 2020. Pri seštevku raziskovalnih programov v letu 2020 se ne upoštevajo
sredstva, ki so jih raziskovalni programi pridobili za namene v povezavi s
pandemijo covida-19.
(5) Odpravljanje nesorazmerij pri infrastrukturnih programih
se izvede tako, da se dodelijo dodatna sredstva za institucionalni steber
financiranja tistim raziskovalnim organizacijam, ki so upravičene do
izravnavanja nesorazmerij skladno s tretjim odstavkom tega člena in katerih
delež sredstev za infrastrukturne programe v strukturi vseh sredstev ARRS za
raziskovalno organizacijo brez sredstev za ustanoviteljske obveznosti in
sredstev za povračilo stroškov v zvezi z delom v letu 2020 je manjši od deleža
sredstev za infrastrukturne programe v strukturi vseh sredstev ARRS, brez
sredstev za ustanoviteljske obveznosti in sredstev za povračilo stroškov v
zvezi z delom, izračunani za javne raziskovalne organizacije v obdobju od leta
2011 do 2020. V okviru sredstev za infrastrukturne programe se sredstev za
projekte iz Načrta razvoja raziskovalne infrastrukture ne upošteva.
Raziskovalnim organizacijam, ki na dan začetka uporabe tega zakona nimajo
infrastrukturnega programa, se pri izračunu za odpravo nesorazmerij pri
infrastrukturnih programih uporabi obseg infrastrukturnega programa v vrednosti
0 evrov ne glede na stanje v letu 2020.
(6) Odpravljanje nesorazmerij pri mladih raziskovalcih se
izvede tako, da se pri izračunu upoštevajo izravnane vrednosti za raziskovalne
programe vsem raziskovalnim organizacijam, ki so upravičene do stabilnega
financiranja po tem zakonu. Dodatna sredstva za mlade raziskovalce se dodelijo
tistim raziskovalnim organizacijam, ki so izvajale programe usposabljanja
mladih raziskovalcev v predhodnem letu in katerih delež sredstev za mlade
raziskovalce v strukturi sredstev za raziskovalne programe, brez sredstev, ki
so jih raziskovalni programi pridobili za namene v povezavi s pandemijo
covida-19, in mlade raziskovalce je v obdobju od leta 2011 do 2020 manjši od
povprečja, izračunanega za javne raziskovalne organizacije v letu 2020.
(7) Skupni obseg ustanoviteljskih sredstev, ki se upoštevajo
pri določitvi sredstev iz prvega odstavka tega člena, se določi z deležem
ustanoviteljskih sredstev, vključno s sredstvi za povračilo stroškov v zvezi z
delom javnih raziskovalnih zavodov v seštevku sredstev, ki so jih javni
raziskovalni zavodi pridobili za ustanoviteljske obveznosti, vključno s
sredstvi za povračilo stroškov v zvezi z delom, za raziskovalne programe,
infrastrukturne programe, mlade raziskovalce in raziskovalne projekte ARRS v
letu 2020, ki se povečajo za petdeset odstotkov. Odpravljanje nesorazmerij pri
ustanoviteljskih sredstvih se izvede tako, da se pri izračunu upoštevajo izravnane
vrednosti za raziskovalne programe in infrastrukturne programe ter mlade
raziskovalce vsem raziskovalnim organizacijam, ki so upravičene do stabilnega
financiranja po tem zakonu. Dodatna sredstva za ustanoviteljske obveznosti se
dodelijo tistim raziskovalnim organizacijam, katerih delež sredstev za
ustanoviteljske obveznosti je, po upoštevanih izravnanih vrednostih za
raziskovalne in infrastrukturne programe v strukturi sredstev za raziskovalne
programe, infrastrukturne programe, raziskovalne projekte in mlade raziskovalce
v letu 2020, manjši od povprečja, izračunanega za javne raziskovalne
organizacije v letu 2020. V okviru sredstev za infrastrukturne programe se
sredstev za projekte iz Načrta razvoja raziskovalne infrastrukture ne upošteva.
(8) Pri izračunu iz četrtega, petega in šestega odstavka tega
člena se upošteva povprečni letni obseg sredstev ARRS za obravnavane javne
raziskovalne organizacije v obdobju od leta 2011 do leta 2020.
(9) Do vzpostavitve ciljnega stanja iz tega člena, se največ
ena četrtina letne rasti državnih proračunskih sredstev za
znanstvenoraziskovalno dejavnost ministrstva, pristojnega za znanost,
namenjenih vsoti ISF in PSF, uporabi za namene iz tega člena.
(10) Razpoložljiva sredstva se med PSF in ISF razporedijo
sorazmerno.
(11) Razpoložljiva sredstva za programsko oziroma
institucionalno financiranje se upravičenim raziskovalnim organizacijam
dodelijo sorazmerno glede na izračunana sredstva.
(12) Prva pogodba o stabilnem financiranju
znanstvenoraziskovalne dejavnosti iz 28. člena tega zakona mora biti
sklenjena najkasneje v šestih mesecih po začetku uporabe tega zakona, pri čemer
se pogajanj ne izvede. Do sklenitve pogodbe iz prejšnjega stavka se stabilno
financiranje znanstvenoraziskovalne dejavnosti izvaja po dvanajstinah. Dvanajstine
se za prejemnike stabilnega financiranja določijo na podlagi sredstev ARRS za
leto 2021, pri čemer se upoštevajo sredstva ustanoviteljskih obveznosti javnih
raziskovalnih zavodov, sredstva za povračilo stroškov v zvezi z delom, sredstva
za mlade raziskovalce, sredstva za infrastrukturne programe in za raziskovalne
programe, ki so jih prejeli prejemniki stabilnega financiranja. Če raziskovalna
organizacija v letu 2021 ni izvajala aktivnosti iz prejšnjega stavka, ob
začetku uporabe tega zakona pa jih izvaja, se financira po dvanajstinah, na
podlagi stanja na dan 1. januar 2022. Sredstva stabilnega financiranja
znanstvenoraziskovalne dejavnosti se za prejemnike stabilnega financiranja za
leto 2022 določijo v skladu s tem zakonom, normativi in standardi iz
38. člena in splošnim aktom ARRS iz tretjega odstavka 17. člena tega
zakona. Prejemniki stabilnega financiranja s sredstvi za stabilno financiranje
znanstvenoraziskovalne dejavnosti za leto 2022 upravljajo v skladu z
29. členom tega zakona.
(13) Pri izračunu sredstev za raziskovalne programe iz tega
člena se v primeru, da raziskovalni program izvaja več raziskovalnih
organizacij, sredstva upoštevajo pri vsaki raziskovalni organizaciji, ki izvaja
raziskovalni program, razen kadar raziskovalna organizacija ni matična
izvajalka niti enega raziskovalnega programa. V tem primeru se sredstva
raziskovalnega programa za to raziskovalno organizacijo podaljšajo do konca
prvega pogodbenega obdobja in se po njenem izteku vključijo v raziskovalni
program na matični raziskovalni organizaciji.
104. člen
(določitev vrednosti
kazalnikov pri določitvi sredstev PSF-O in ISF-O v prvem pogodbenem obdobju)
Ne glede na določbo tretjega odstavka 25. člena tega
zakona se za prvo pogodbeno obdobje nameni največ 5 % vsote sredstev ISF in
PSF, pri čemer se nobenemu od prejemnikov stabilnega financiranja ne smejo
sredstva zmanjšati za več kot 3 %. Postopek se prvič izvede v četrtem letu
prvega pogodbenega obdobja.
105. člen
(prenos premoženja)
(1) Prenos lastninske pravice za nepremično premoženje, ki ga
na dan uveljavitve tega zakona javni raziskovalni zavodi upravljajo, in druga
premoženjsko pravna razmerja v zvezi s tem ter vknjižba lastninske pravice v
zemljiško knjigo se uredi v petih letih po uveljavitvi tega zakona na podlagi pogodbe
o brezplačnem prenosu med Republiko Slovenijo in javnimi raziskovalnimi zavodi
po stanju na dan začetka uporabe tega zakona.
(2) Prenos lastninske pravice za premično premoženje, ki ga
na dan uveljavitve tega zakona javni raziskovalni zavodi upravljajo, in druga
premoženjsko pravna razmerja v zvezi s tem se uredi v petih letih po
uveljavitvi tega zakona. Prenos lastninske pravice na premičnem premoženju, ki
ga imajo na dan uveljavitve tega zakona javni raziskovalni zavodi v
upravljanju, se evidentira v skladu s predpisi, ki urejajo materialno in
finančno poslovanje javnih zavodov.
(3) Za izvrševanje prvega in drugega odstavka tega člena in
za vpis stvarno pravnih sprememb v zemljiško knjigo in druge javne evidence v
rokih, določenih s tem zakonom, so pooblaščeni direktorji javnih raziskovalnih
zavodov. Po vknjižbi lastninske pravice na nepremičninah iz prejšnjega odstavka
v zemljiško knjigo javni raziskovalni zavodi predlagajo izbris Republike
Slovenije kot upravljavca v zemljiškem katastru in katastru stavb.
106. člen
(uskladitev evidenc)
Zbirke podatkov iz 55. člena tega zakona ARRS in IZUM
uskladita z določbami tega zakona v dveh letih po njegovi uveljavitvi.
107. člen
(vzpostavitev Nacionalnega
sveta za etiko in integriteto v znanosti)
Nacionalni svet za etiko in integriteto v znanosti iz
39. člena tega zakona se vzpostavi najkasneje v šestih mesecih po začetku
uporabe tega zakona.
108. člen
(začetek veljavnosti in
uporabe)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2022.«.

Zakon o spremembah in dopolnitvah Zakona o znanstvenoraziskovalni
in inovacijski dejavnosti – ZZrlD-A (Uradni list RS, št. 40/23) spreminja 95. člen zakona tako, da
se glasi:
»95. člen
(potek mandatov v ARRS)
Mandat direktorja Javne agencije za raziskovalno dejavnost
Republike Slovenije (v nadaljnjem besedilu: ARRS) in mandati upravnega odbora,
znanstvenega sveta ter drugih strokovnih teles ARRS se nadaljujejo do njihovega
izteka. V tem obdobju za člane upravnega odbora in znanstvenega sveta ne velja
omejitev iz petega odstavka 47. člena tega zakona in petega odstavka
52. člena tega zakona.«;
spreminja 101. člen zakona tako, da se glasi:
»101. člen
(dokončanje javnih razpisov
in pozivov ter tekočih aktivnosti znanstvenoraziskovalne dejavnosti)
(1) Vsi postopki javnih razpisov in pozivov, ki so ob začetku
uporabe tega zakona v teku pri ARRS in še niso pravnomočno končani, in vse
aktivnosti znanstvenoraziskovalne dejavnosti, ki jih (so)financira ARRS in so v
teku ob začetku uporabe tega zakona, se dokončajo po določbah Zakona o
raziskovalni in razvojni dejavnosti (Uradni list RS, št. 22/06 – uradno
prečiščeno besedilo, 61/06 – ZDru-1, 112/07, 9/11, 57/12 – ZPOP-1A, 21/18 –
ZNOrg in 9/19) in podzakonskih predpisov ter splošnih aktov ARRS, ki so veljali
do uveljavitve tega zakona, razen če ta zakon ne določa drugače.
(2) Vsi postopki javnih razpisov, ki so ob začetku uporabe
tega zakona v teku pri ministrstvu, pristojnem za znanost, in še niso
pravnomočno končani, ter vse preostale aktivnosti znanstvenoraziskovalne
dejavnosti, ki jih (so)financira ministrstvo, pristojno za znanost, in so v
teku ob začetku uporabe tega zakona, se dokončajo po določbah Zakona o
raziskovalni in razvojni dejavnosti (Uradni list RS, št. 22/06 – uradno
prečiščeno besedilo, 61/06 – ZDru-1, 112/07, 9/11, 57/12 – ZPOP-1A, 21/18 –
ZNOrg in 9/19) in podzakonskih predpisov, ki so veljali do uveljavitve tega
zakona, razen če ta zakon ne določa drugače.
(3) Prejemniki stabilnega financiranja, ki imajo raziskovalne
in infrastrukturne programe ali samo raziskovalne programe, oblikujejo
programski in institucionalni steber financiranja v skladu z 18. in
19. členom tega zakona na dan začetka uporabe tega zakona. Raziskovalnim
organizacijam, ki ne izvajajo raziskovalnih programov, se financiranje
infrastrukturnih programov zaključi na način in pod pogoji, ki so veljali do
začetka uporabe tega zakona, pri čemer višina sofinanciranja ostaja enaka za
celotno preostalo pogodbeno obdobje.
(4) Za mlade raziskovalce, ki so začeli usposabljanje pred
začetkom uporabe tega zakona, se po začetku uporabe tega zakona uporabljajo
določbe tega zakona. Če je mladi raziskovalec zaposlen na raziskovalni
organizaciji, ki ni prejemnica stabilnega financiranja po tem zakonu, se
njegovo usposabljanje zaključi na način in pod pogoji, ki so veljali do začetka
uporabe tega zakona.
(5) Raziskovalne organizacije, razen pravnih oseb iz sedmega
odstavka tega člena, ki imajo ob začetku uporabe tega zakona raziskovalne in
infrastrukturne programe ali samo raziskovalne programe, se za prvo pogodbeno
obdobje iz 28. člena tega zakona uvrstijo v stabilno financiranje
znanstvenoraziskovalne dejavnosti. Izpolnjevanje pogojev iz 80. člena tega
zakona se zanje preveri ob izteku prvega pogodbenega obdobja.
(6) Koncesije, podeljene po določbah Zakona o raziskovalni in
razvojni dejavnosti (Uradni list RS, št. 22/06 – uradno prečiščeno
besedilo, 61/06 – ZDru-1, 112/07, 9/11, 57/12 – ZPOP-1A, 21/18 – ZNOrg in 9/19)
zasebnim zavodom, ki so v veljavi ob začetku uporabe tega zakona, se po izteku
tekočega koncesijskega obdobja podaljšajo do konca prvega pogodbenega obdobja
iz 28. člena tega zakona, ko se prvič preverijo pogoji iz 80. člena
tega zakona.
(7) Koncesije, podeljene po določbah Zakona o raziskovalni in
razvojni dejavnosti (Uradni list RS, št. 22/06 – uradno prečiščeno
besedilo, 61/06 – ZDru-1, 112/07, 9/11, 57/12 – ZPOP-1A, 21/18 – ZNOrg in 9/19)
subjektom zasebnega prava, ustanovljenim po zakonu, ki ureja gospodarske
družbe, ki so v veljavi ob začetku uporabe tega zakona, se po izteku tekočega
koncesijskega obdobja podaljšajo do konca prvega pogodbenega obdobja iz
28. člena tega zakona.
(8) Sredstva prejemnikov stabilnega financiranja, ki v šestem
letu pogodbenega obdobja iz 28. člena tega zakona ne izpolnjujejo pogojev
iz 80. člena tega zakona, se prenesejo med sredstva za namene iz drugega
odstavka 12. člena tega zakona.
(9) V šestem letu prvega pogodbenega obdobja iz 28. člena
tega zakona pred začetkom pogajanj ARIS preveri izpolnjevanje pogojev po
80. členu tega zakona in o rezultatu preverjanja obvesti raziskovalne
organizacije. Raziskovalne organizacije za pogajanja pripravijo sestavine iz
1., 2. in 3. točke drugega odstavka 28. člena tega zakona ter seznam
načrtovanih programskih skupin, vključno s številom mest za mlade raziskovalce
skupaj z obsegi financiranja.«;
spreminja 106. člen zakona tako, da se glasi:
»106. člen
(uskladitev evidenc)
Zbirke podatkov iz 55. člena tega zakona ARIS in IZUM
uskladita z določbami tega zakona v dveh letih po njegovi uveljavitvi.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
20. člen
(spremembe Zakona o
podpornem okolju za podjetništvo)
V Zakonu o podpornem okolju za podjetništvo (Uradni list RS,
št. 102/07, 57/12, 82/13, 17/15, 27/17 in 13/18 – ZSInv) se v
7. členu v prvem odstavku črta besedilo »tehnološkega razvoja,«.
V 11. členu se prvi, drugi in tretji odstavek spremenijo
tako, da se glasijo:
»(1) Naloge za spodbujanje inovativnosti izvajajo
ministrstvo, pristojno za inovacije, ministrstvo, pristojno za gospodarstvo, in
javna agencija, pristojna za inovacije. Naloge za zagotavljanje učinkovitega
inovativnega okolja izvajata ministrstvo, pristojno za gospodarstvo, in javna
agencija.
(2) Javna agencija opravlja naslednje naloge:
-       
oblikuje, razvija in izvaja ukrepe za zagotovitev učinkovitega
podpornega okolja za spodbujanje inovativnosti v skladu z usmeritvami in
politiko ministrstva, pristojnega za gospodarstvo;
-       
izvaja ukrepe za promocijo inovativnega okolja in ustvarja pozitivno
klimo za razvoj inovativnosti;
-       
odloča o izboru projektov in dodeljuje finančne spodbude za izvedbo
projektov s področja podpornih storitev ter sklepa pogodbe o financiranju z izbranimi
prijavitelji.
(3) Posamezne ukrepe v okviru nalog iz prvega odstavka tega
člena lahko izvajajo tudi druga ministrstva, javne agencije ali javni sklad za
spodbujanje podjetništva, če skladno s 106.f členom Zakona o javnih financah
(Uradni list RS, št. 11/11 – uradno prečiščeno besedilo, 14/13 – popr.,
101/13, 55/15 – ZFisP, 96/15 – ZIPRS1617, 13/18, 195/20 – odl. US in 18/23 –
ZDU-1O) s programom ukrepov določijo zahteve in merila za dodelitev spodbud za
podjetništvo in inovativnost, pri čemer se za javni sklad za spodbujanje
podjetništva uporablja program ukrepov iz četrtega odstavka 5. člena tega
zakona.«.
21. člen
(ustanovitev Javne agencije
za znanstvenoraziskovalno in inovacijsko dejavnost)
(1) Vlada Republike Slovenije v enem mesecu od uveljavitve
tega zakona sprejme akt o ustanovitvi Javne agencije za znanstvenoraziskovalno
in inovacijsko dejavnost Republike Slovenije (v nadaljnjem besedlu: ARIS) in
imenuje vršilca dolžnosti direktorja ARIS. Z dnem imenovanja vršilca dolžnosti
direktorja ARIS direktorju Javne agencije za raziskovalno dejavnost Republike
Slovenije (v nadaljnjem besedilu: ARRS) preneha mandat.
(2) Upravni odbor se konstituira v enem mesecu od ustanovitve
ARIS. S konstituiranjem upravnega odbora ARIS preneha mandat upravnemu odboru ARRS.
Upravni odbor se konstituira, ko je imenovanih več kot polovica članov.
(3) Mandati dosedanjega znanstvenega sveta ter drugih
strokovnih teles ARRS na področju znanstvenoraziskovalne dejavnosti se
nadaljujejo do njihovega izteka kot mandati znanstvenega sveta in drugih
strokovnih teles ARIS.
(4) Inovacijski svet se imenuje v dveh mesecih od ustanovitve
ARIS. Konstitutivno sejo inovacijskega sveta skliče direktor ARIS.
(5) ARIS sprejme statut in druge interne akte v treh mesecih
od ustanovitve ARIS.
(6) ARIS je univerzalni pravni naslednik ARRS, in prevzame
vso njeno dejavnost, premoženje, zaposlene, osnovna sredstva in dokumentacijo,
ter nadaljuje vsa pravna razmerja ARRS.
(7) ARIS v roku štirih mesecev od uveljavitve tega zakona od
Javne agencije Republike Slovenije za spodbujanje podjetništva,
internacionalizacije, tujih investicij in tehnologije prevzame dejavnost na
področju tehnološkega razvoja in inovacij ter tema področjema pripadajoče
zaposlene, opremo, dokumentacijo, prostore in pravice proračunske porabe ter
nadaljuje vsa pravna razmerja Javne agencije Republike Slovenije za spodbujanje
podjetništva, internacionalizacije, tujih investicij in tehnologije na področju
tehnološkega razvoja in inovacij, z izjemo prevzema zaposlenih, opreme, dokumentacije
in prostorov ter drugih pravic in obveznosti iz obstoječih pravnih razmerij na
področju tehnološkega razvoja in inovacij, ki imajo podlago v Načrtu za
okrevanje in odpornost. Podrobnejše določbe o načinu prenosa so opredeljene v
aktu iz prvega odstavka tega člena.
(8) Do prevzema dejavnosti iz prejšnjega odstavka naloge na
področju tehnološkega razvoja in inovacij opravlja Javna agencija Republike
Slovenije za spodbujanje podjetništva, internacionalizacije, tujih investicij
in tehnologije.
(9) Vlada Republike Slovenije uskladi akt o ustanovitvi Javne
agencije Republike Slovenije za spodbujanje podjetništva, internacionalizacije,
tujih investicij in tehnologije z določbami tega zakona v treh mesecih od
njegove uveljavitve.
22. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.