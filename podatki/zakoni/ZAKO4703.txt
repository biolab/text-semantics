PRVI DEL
SPLOŠNO
I. poglavje
Splošne določbe
1. člen
(vsebina zakona)
(1) Ta zakon ureja:
-      
obračunavanje, odmero, plačevanje, vračilo, nadzor in izvršbo davkov (v
nadaljnjem besedilu: pobiranje davkov),
-      
pravice in obveznosti zavezancev ali zavezank za davek (v nadaljnjem
besedilu: zavezanci za davek), državnih in drugih organov, ki so v skladu z
zakonom pristojni za pobiranje davkov, ter drugih oseb v postopku pobiranja
davkov,
-      
varovanje podatkov, pridobljenih v postopku pobiranja davkov, ter
-      
medsebojno pomoč pri pobiranju davkov in izmenjavi podatkov z drugimi
državami članicami Evropske unije (v nadaljnjem besedilu: države članice EU), s
tretjimi državami in ozemlji.
(2) S tem zakonom se v pravni red Republike Slovenije
prevzema vsebina naslednjih predpisov Evropske unije:
-      
Direktiva Sveta 2010/24/EU z dne 16. marca 2010 o vzajemni pomoči pri
izterjavi terjatev v zvezi z davki, carinami in drugimi ukrepi, UL L 84, 31. 3.
2010 – s I. poglavjem četrtega dela tega zakona;
-      
Direktiva Sveta 2011/16/EU z dne 15. februarja 2011 o upravnem
sodelovanju na področju obdavčevanja in razveljavitvi Direktive 77/799/EGS (UL
L št. 64 z dne 11. 3. 2011, str. 1), spremenjena z Direktivo Sveta
2014/107/EU z dne 9. decembra 2014 o spremembi Direktive Sveta 2011/16/EU
glede obvezne avtomatične izmenjave podatkov na področju obdavčenja (UL L
št. 359 z dne 16. 12. 2014, str. 1; v nadaljnjem besedilu: Direktiva
2014/107/EU), Direktivo Sveta 2015/2376/EU z dne 8. decembra 2015 o
spremembi Direktive 2011/16/EU glede obvezne avtomatične izmenjave na področju
obdavčenja (UL L št. 332/1 z dne 18. 12. 2015, str. 1; v nadaljnjem
besedilu: Direktiva 2015/2376/EU), Direktivo Sveta 2016/881/EU z dne
25. maja 2016 o spremembi Direktive 2011/16/EU glede obvezne avtomatične
izmenjave podatkov na področju obdavčenja (UL L št. 146 z dne 3. 6.
2016, str. 1; v nadaljnjem besedilu: Direktiva 2016/881/EU), Direktivo Sveta
2016/2258/EU z dne 6. decembra 2016 o spremembi Direktive 2011/16/EU glede
dostopa davčnih organov do informacij o preprečevanju pranja denarja (UL L
št. 342/1 z dne 16. 12. 2016, str. 1; v nadaljnjem besedilu:
Direktiva 2016/2258/EU), Direktivo Sveta 2018/822/EU z dne 25. maja 2018 o
spremembi Direktive 2011/16/EU glede obvezne avtomatične izmenjave informacij
na področju obdavčenja v zvezi s čezmejnimi aranžmaji, o katerih se poroča (UL
L št. 139 z dne 5. 6. 2018, str. 1; v nadaljnjem besedilu:
Direktiva 2018/822/EU) in Direktivo Sveta 2021/514/EU z dne 22. marca 2021
o spremembi Direktive 2011/16/EU o upravnem sodelovanju na področju
obdavčevanja (UL L št. 104 z dne 25. 3. 2021, str.1; v nadaljnjem
besedilu: Direktiva 2021/514/EU), (v nadaljnjem besedilu: Direktiva 2011/16/EU)
– z 39. členom ter II., III.B, III.C in III.Č poglavjem četrtega dela tega
zakona;
-      
Direktiva Sveta 2015/2060/EU z dne 10. novembra 2015 o
razveljavitvi Direktive Sveta 2003/48/ES o obdavčevanju dohodka od prihrankov v
obliki plačil obresti (UL L št. 301 z dne 18. 11. 2015, str. 1) – z II.
poglavjem četrtega dela in 10. podpoglavjem I. poglavja petega dela tega
zakona;
-      
Direktiva Sveta 2003/49 z dne 3. junija 2003 o skupnem sistemu
obdavčevanja plačil obresti ter licenčnin med povezanimi družbami iz različnih
držav članic, UL L 157 z dne 26. junija 2003, zadnjič spremenjena z
Direktivo Sveta 2004/76/ES z dne 29. aprila 2004 o spremembi Direktive
2003/49/ES glede možnosti določenih držav članic, da uporabijo prehodna obdobja
za uvedbo skupnega sistema obdavčevanja plačil obresti ter licenčnin med
povezanimi družbami iz različnih držav članic, UL L 157, 30. 4. 2004
– s členi 379, 380 in 381 tega zakona;
-      
Direktiva Sveta 2017/1852/EU z dne 10. oktobra 2017 o mehanizmih za
reševanje davčnih sporov v Evropski uniji (UL L št. 265 z dne 14. 10.
2017, str. 1; v nadaljnjem besedilu: Direktiva 2017/1852/EU) – s IV. poglavjem
tega zakona;
-      
del Direktive Sveta (EU) 2016/1164 z dne 12. julija 2016 o
določitvi pravil proti praksam izogibanja davkom, ki neposredno vplivajo na
delovanje notranjega trga (UL L št. 193 z dne 19. julija 2016, str.
1).
2. člen
(postopanje po tem zakonu)
(1) Davčni organ postopa po tem zakonu, kadar odloča o
obveznostih in pravicah posameznikov, pravnih oseb in drugih strank v postopku
pobiranja davkov (v nadaljnjem besedilu: davčni postopek), kadar daje pomoč pri
pobiranju davkov ali izmenjavi podatkov drugim državam članicam EU, ali kadar
izvaja mednarodno pogodbo, ki obvezuje Slovenijo.
(2) Po tem zakonu postopajo tudi nosilci javnih
pooblastil, če so z zakonom pooblaščeni za pobiranje davkov, in je z zakonom
predpisano, da se za njihovo pobiranje uporablja ta zakon.
(3) Za vprašanja davčnega postopka, ki niso urejena z
mednarodno pogodbo, ki obvezuje Republiko Slovenijo, z zakonom o obdavčenju, s
tem zakonom, zakonom, ki ureja finančno upravo, ali zakonom, ki ureja
inšpekcijski nadzor, se uporablja zakon, ki ureja splošni upravni postopek.
3. člen
(pobiranje davka)
(1) Pobiranje davka vključuje vse naloge državnih in
drugih organov, pristojnih za pobiranje davkov, pravice in obveznosti
zavezancev za davek in drugih oseb, določenih z zakonom o obdavčenju, zakonom,
ki ureja finančno upravo, in tem zakonom, v zvezi z ugotavljanjem in
izpolnitvijo davčne obveznosti zavezanca za davek, ki je določena s tem zakonom
ali zakonom o obdavčenju, vključno v zvezi z ugotavljanjem kršitev zakona o
obdavčenju.
(2) Davek po tem zakonu je vsak denarni prihodek
državnega proračuna, proračuna Evropske unije ali proračuna samoupravne lokalne
skupnosti, ki ne predstavlja plačila za opravljeno storitev ali dobavljeno
blago in se plača izključno na podlagi zakonov o obdavčenju oziroma predpisov
samoupravnih lokalnih skupnosti, izdanih na podlagi zakonov o obdavčenju.
(3) Če ni s tem zakonom drugače določeno, določbe tega
zakona, ki se nanašajo na davek, veljajo tudi za:
-      
uvozne in izvozne dajatve, predpisane s predpisi Evropske unije, 
-      
prispevke za obvezno pokojninsko in invalidsko zavarovanje, prispevke za
obvezno zdravstveno zavarovanje, prispevke za zaposlovanje in prispevke za
starševsko varstvo, uvedene v skladu z zakonom (v nadaljnjem besedilu:
prispevek);
-      
nadomestila, intervencijske in druge ukrepe, ki so v celoti ali delno sistem
financiranja Evropskega kmetijskega in jamstvenega sklada, vključno z zneski,
pobranimi v zvezi s temi ukrepi.
(4) Obresti, stroški postopka pobiranja davkov, denarne
kazni in globe ter stroški postopka o prekršku, ki jih odmeri oziroma izreka
davčni organ, so pripadajoče dajatve, ki se štejejo za davek iz drugega
odstavka tega člena, če ni s tem zakonom drugače določeno.
(5) Za zakone o obdavčenju se štejejo zakoni, ki uvajajo
in urejajo davčno obveznost, vključno s predpisi Evropske unije, ki se štejejo
za del pravnega reda Slovenije.
II. poglavje
Načela davčnega postopka
4. člen
(načelo zakonitosti v davčnih zadevah)
(1) Davčni organ odloča v davčnih zadevah samostojno v
okviru in na podlagi mednarodnih pogodb, ki obvezujejo Republiko Slovenijo,
zakonov in splošnih aktov po tem zakonu, zakonu, ki ureja finančno upravo ali
zakonu o obdavčenju.
(2) Davčni organ pri obravnavi zavezancev za davek
postopa nepristransko.
(3) V zadevah, v katerih davčni organ odloča po prostem
preudarku, mora odločiti v skladu z namenom, zaradi katerega je prosti
preudarek dan, in obsegom prostega preudarka, kot ga določa zakon.
5. člen
(načelo materialne resnice v davčnih zadevah)
(1) Davčni organ je dolžan ugotoviti vsa dejstva, ki so
pomembna za sprejem zakonite in pravilne odločitve, pri čemer je dolžan z enako
skrbnostjo ugotoviti tudi tista dejstva, ki so v korist zavezanca za davek, če
ni s tem zakonom drugače določeno. Na podlagi verjetno izkazanih dejstev lahko
odloči le, če tako določa ta zakon ali zakon o obdavčenju.
(2) Predmet obdavčitve in okoliščine ter dejstva, ki so
bistveni za obdavčenje, se vrednotijo po svoji gospodarski
(ekonomski) vsebini.
6. člen
(načelo sorazmernosti)
(1) Davčni organ pri izvrševanju svojih pooblastil in
izrekanju ukrepov v razmerju do zavezanca za davek in drugih udeležencev
postopka ne sme preseči tistega, kar je nujno potrebno za izpolnitev ciljev
tega zakona in drugih aktov, na podlagi katerih davčni organ odloča o pobiranju
davkov.
(2) Pri izbiri več možnih pooblastil in ukrepov davčni
organ izbere tiste, ki so za zavezanca za davek ugodnejši, če se s tem doseže
namen zakona. V dvomu odloči v korist zavezanca za davek.
7. člen
(načelo gotovosti, seznanjenosti in pomoči)
(1) Zavezanec za davek ima pravico vnaprej biti
seznanjen s svojimi pravicami in obveznostmi, ki izhajajo iz tega zakona in
drugih aktov, na podlagi katerih davčni organ odloča o pobiranju davkov.
(2) Če zavezanec za davek nima pooblaščenca oziroma
pooblaščenke ali svetovalca oziroma svetovalke in iz nevednosti ne uporablja
procesnih pravic, ki jih ima po tem zakonu, ga davčni organ opozori, katera
postopkovna dejanja lahko opravi za izpolnitev obveznosti in uveljavljanje
pravic, da davek pravilno in pravočasno napove, obračuna in plača ali zahteva
vračilo.
(3) Davčni organ obvešča zavezance za davek in širšo
javnost o svojih ukrepih, če tako zagotovi večje varstvo pravic strank in javne
koristi.
8. člen
(načelo tajnosti podatkov)
Podatki zavezancev za davek se obravnavajo kot davčna tajnost
v skladu s tem zakonom in zakonom o obdavčenju in drugimi splošnimi akti, ki
urejajo pobiranje davkov.
9. člen
(načelo zakonitega in pravočasnega izpolnjevanja in
plačevanja davčnih obveznosti)
Zavezanec za davek napove, obračuna in plača le toliko davka
in na način ter v rokih, kot je določeno z zakonom ali akti na podlagi zakona.
10. člen
(načelo dolžnosti dajanja podatkov)
(1) Zavezanci za davek morajo davčnemu organu dajati
resnične, pravilne in popolne podatke, ki jih davčni organ potrebuje za
pobiranje davka.
(2) Zavezanci za davek pri vodenju davčnega postopka
sodelujejo z davčnim organom pri ugotavljanju dejstev v breme in korist
zavezancev.
(3) Zavezanci za davek morajo navesti vsa dejstva, na
katera opirajo svoje zahtevke, in predlagati dokaze, s katerimi se ta dejstva
dokazujejo.
(4) Organi in druge osebe, ki razpolagajo s podatki,
pomembnimi za odločanje v davčnih zadevah, so dolžni posredovati davčnemu
organu te podatke brezplačno, razen če zakon ne določa drugače.
III. poglavje
Udeleženci v postopku
11. člen
(državni in drugi organi, pristojni za pobiranje davkov)
Državni organi, pristojni za pobiranje davkov (v nadaljnjem
besedilu: davčni organ), so po tem zakonu: 
1.    
Ministrstvo za finance; 
2.    
Finančna uprava Republike Slovenije in 
3.    
drugi državni organi, 
kadar v davčnih in drugih stvareh odločajo o
davkih. 
12. člen
(zavezanci za davek)
(1) Zavezanci za davek po tem zakonu so:
1.    
davčni zavezanec ali davčna zavezanka (v nadaljnjem besedilu: davčni
zavezanec);
2.    
plačnik davka ali plačnica davka (v nadaljnjem besedilu: plačnik
davka) za račun enega ali več davčnih zavezancev;
3.    
oseba, ki je v postopku davčne izvršbe v skladu s tem zakonom dolžna
plačati davek.
(2) Za zavezanca za davek se šteje tudi pravni naslednik
ali pravna naslednica (v nadaljnjem besedilu: pravni naslednik) davčnega
zavezanca oziroma plačnika davka ali skrbnik ali skrbnica (v nadaljnjem
besedilu: skrbnik) davčnega zavezanca oziroma plačnika davka oziroma
njegovega premoženja.
(3) Davčni zavezanec iz prvega odstavka tega člena je
oseba, katere dohodek, premoženje ali pravni posli so neposredno predmet
obdavčitve v skladu z zakonom o obdavčenju. Za davčnega zavezanca po tem zakonu
se šteje tudi carinski dolžnik oziroma dolžnica (v nadaljnjem besedilu:
carinski dolžnik) oziroma oseba, ki bi lahko postala dolžnik v skladu s
carinskimi predpisi.
(4) Plačnik davka iz prvega odstavka tega člena je
oseba, ki je v skladu s tem zakonom ali zakonom o obdavčenju zavezana za
izračunavanje ali plačevanje davka oziroma odtegovanje davka od davčnih
zavezancev in ki ta davek prenese državnemu proračunu, proračunom samoupravnih
lokalnih skupnosti ali zavodom, pristojnim za obvezno pokojninsko in invalidsko
zavarovanje ali obvezno zdravstveno zavarovanje (v nadaljnjem besedilu:
prejemnikom davkov). Plačnik davka je tudi druga oseba, ki je v skladu z
zakonom o obdavčenju dolžna plačati davek.
IV. poglavje
Informiranje zavezancev za davek
13. člen
(pravica do informiranja)
(1) Zavezanec za davek ima pravico:
1.    
da je pravočasno in na primeren način obveščen o spremembah v zakonih o
obdavčenju in v drugih predpisih v zvezi z obdavčenjem ter da mu davčni organ
pravočasno, najpozneje pa v 30 dneh po predložitvi vprašanja in vseh
informacij, ki so relevantne za pripravo pojasnila, posreduje pojasnila o
načinu izvajanja posameznih določb predpisov o obdavčenju,
2.    
do informacij o načinu izračunavanja in plačevanja davkov ter
3.    
do podatkov o stanju svojih davčnih obveznosti.
(2) Navodila in pojasnila, ki jih v zvezi z izvajanjem
predpisov z delovnega področja davčnega organa izda minister ali ministrica (v
nadaljnjem besedilu: minister), pristojen za finance, oziroma predstojnik ali
predstojnica Finančne uprave Republike Slovenije (v nadaljnjem besedilu:
predstojnik), se objavijo na spletni strani izdajatelja, skupaj z opozorilom,
da niso pravni vir.
(3) Sistem informiranja mora biti vzpostavljen na način,
da omogoča vsem zavezancem za davek čim lažji, enoten in sodoben dostop do
informacij in zagotavlja enotno izvajanje zakonov o obdavčenju in tega zakona.
14. člen
(zavezujoča informacija)
(1) Generalni finančni urad lahko izda zavezancu za
davek, pisno informacijo o davčni obravnavi njegovih nameravanih transakcij
oziroma nameravanih poslovnih dogodkov (v nadaljevanju: nameravana aktivnost).
(2) Zavezanec za davek zahteva izdajo zavezujoče
informacije z vlogo, ki mora poleg drugih sestavin vsebovati tudi:
1.    
natančen opis nameravane aktivnosti, zlasti:
- 
opis njene ekonomske vsebine ter opis posameznih nameravanih transakcij
oziroma nameravanih poslovnih dogodkov, ki vsebuje opis dejstev, zlasti:
sredstva in storitve, na katere se nanašajo, njihovo pogostost, tipske udeležence,
vrednost, in njihovo pravno opredelitev,
- 
načrte zavezanca za davek v obsegu, ki pripomore k boljšemu razumevanju
ekonomske vsebine nameravane aktivnosti, zlasti: načrt proizvodnje, prodaje in
širitve poslovnih aktivnosti,
- 
navedbo vprašanj glede nameravane aktivnosti v zvezi s predpisi iz
tretjega odstavka 2. člena tega zakona oziroma opis davčne problematike, ki je
razlog za vložitev zahteve,
- 
navedbo določb predpisov iz prejšnje alinee, ki so po mnenju zavezanca
za davek pomembne v konkretnem primeru,
- 
mnenje zavezanca za davek o predvidenem učinku, ki naj bi jih imela
nameravana aktivnost na njegove davčne obveznosti in
- 
navedbo obstoječih stališč (npr. strokovna mnenja, komentarji, sodna
praksa) znanih zavezancu za davek, ki podpirajo oziroma ne podpirajo
njegovega mnenja iz prejšnje alinee.
2.    
izjavo zavezanca za davek o tem, ali je oziroma je bilo katerokoli
vprašanje, povezano z zahtevo za izdajo zavezujoče informacije, pri zavezancu
za davek ali pri z njim povezani osebi, po njegovem vedenju:
1. predmet že predloženega obračuna
davka oziroma davčne napovedi,
2. obravnavano v že izdani zavezujoči
informaciji,
3. obravnavano v postopku davčnega
nadzora,
4. obravnavano v postopku s pravnimi
sredstvi ali pred sodiščem.
3.    
dokumentacijo, ki predstavlja podlago ali na katero se sklicuje
zavezanec za davek v zahtevi za izdajo zavezujoče informacije.
(3) Davčni organ mora najpozneje v 15 delovnih dneh od
prejema popolne vloge zavezanca za davek obvestiti o tem, ali bo izdal
zavezujočo informacijo.
(4) Davčni organ zavezanca za davek z dopisom obvesti,
da ne bo izdal zavezujoče informacije, če:
-      
gre za že izvedeno aktivnost, pri čemer se šteje, da je aktivnost
izvedena tudi, če zavezanec za davek ne more več enostransko vplivati na
izvedbo aktivnosti,
-      
je katerokoli vprašanje, povezano z zahtevo za izdajo zavezujoče
informacije, obravnavano v postopku davčnega nadzora oziroma v postopku s
pravnimi sredstvi ali pred sodiščem, oziroma naj bi se nameravana aktivnost
opravljala v nedoločenem prihodnjem času oziroma, če iz vloge za izdajo
zavezujoče informacije ne izhaja resen namen izvedbe nameravane aktivnosti,
-      
bi priprava zavezujoče informacije zahtevala razlago predpisa, ki ni
predpis iz tretjega odstavka 2. člena tega zakona,
-      
bi priprava zavezujoče informacije zahtevala ugotovitev dejstva, iz
okoliščin pa izhaja, da tega dejstva v času obravnave zahteve za izdajo
zavezujoče informacije, ni mogoče ugotoviti, zlasti: rezidentstvo, opravljanje
dejavnosti, povezanost oseb,
-      
gre za vprašanje, povezano z oblikovanjem transfernih cen.
(5) Davčni organ mora izdati zavezujočo informacijo
najpozneje v šestih mesecih od vročitve obvestila iz tretjega odstavka tega
člena, s katerim je zavezanca za davek obvestil, da bo izdal zavezujočo
informacijo. Zavezujoča informacija je v konkretnem primeru za davčni organ
zavezujoča od njene vročitve zavezancu za davek dalje.
(6) Zavezujoča informacija ne zavezuje davčnega organa,
če temelji na netočnih ali nepopolnih podatkih, ki jih je zavezanec za davek
navedel v vlogi, ali če aktivnost zavezanca za davek nima v vlogi navedene
ekonomske vsebine. V tem primeru davčni organ zavezujočo informacijo prekliče.
Preklicana informacija nima pravnih učinkov.
(7) Davčni organ lahko izdano zavezujočo informacijo
nadomesti, če naknadno ugotovi, da je pri njeni izdaji nepravilno uporabil
materialno pravo, in je bila izdana v zvezi z nameravano aktivnostjo, ki je
ponavljajoče narave oziroma v času preklica še ni dokončana. Zavezujoča
informacija v tem primeru zavezuje davčni organ glede aktivnosti, ki jih je
zavezanec za davek izvedel do dneva vročitve nadomestne zavezujoče informacije.
(8) Vse stroške v zvezi z izdajo zavezujoče informacije
nosi zavezanec za davek.
(9) Obliko in način izdajanja zavezujočih informacij iz
tega člena in višino stroškov določi minister, pristojen za finance.
14.a člen
(vnaprejšnji cenovni sporazum)
(1) Vnaprejšnji cenovni sporazum (v nadaljnjem besedilu: APA
sporazum) je dogovor med davčnim zavezancem in davčnim organom, s katerim se
pred izvajanjem transakcij med povezanimi osebami določijo metodologija,
kritične predpostavke in druga primerna merila za določanje transfernih cen za
te transakcije in obdobje, za katerega ta merila veljajo, v skladu s 14.a do
14.g členom tega zakona.
(2) Davčni zavezanec lahko zaprosi za sklenitev enostranskega,
dvostranskega ali večstranskega APA sporazuma. Dvostranski APA sporazum temelji
na skupnem dogovoru pristojnih organov po mednarodni pogodbi o izogibanju
dvojnega obdavčevanja, ki tako dogovarjanje omogoča, večstranski APA sporazum
pa na skupnih dogovorih pristojnih organov po mednarodnih pogodbah o izogibanju
dvojnega obdavčevanja, ki tako dogovarjanje omogočajo.
(3) Davčni organ na podlagi pisne pobude davčnega zavezanca
opravi razgovor o možnosti sklenitve APA sporazuma. Po opravljenem razgovoru
vloži davčni zavezanec pri davčnem organu pisno vlogo za sklenitev APA
sporazuma.
(4) Za davčnega zavezanca se za namene izvajanja 14.a do 14.g
člena tega zakona štejejo osebe, opredeljene kot zavezanci v zakonu, ki ureja
davek od dohodkov pravnih oseb. Za povezano osebo davčnega zavezanca se štejejo
osebe, opredeljene v 16. členu Zakona o davku od dohodkov pravnih oseb
(Uradni list RS, št. 117/06, 56/08, 76/08, 5/09, 96/09, 110/09 – ZDavP-2B,
43/10, 59/11, 24/12, 30/12, 94/12, 81/13, 50/14 in 23/15).
14.b člen
(pogoji za sklenitev in vsebina APA sporazuma)
(1) Pogoji za sklenitev APA sporazuma so:
-      
opravljen razgovor davčnega organa z davčnim zavezancem pred vložitvijo
vloge, v katerem sta se oba strinjala o primernosti sklenitve APA sporazuma;
-      
sodelovanje davčnega zavezanca med celotnim postopkom za sklenitev APA
sporazuma;
-      
transakcija, ki je predmet APA sporazuma, mora imeti ekonomsko vsebino
in resen namen izvedbe;
-      
soglasje davčnega zavezanca in davčnega organa o vsebini APA sporazuma
in
-      
transakcija, ki je predmet sporazuma, mora imeti po sklenitvi sporazuma
zagotovljeno primerno časovno obdobje trajanja oziroma ne gre za transakcijo,
ki je po sklenitvi APA sporazuma pred svojim iztekom.
(2) APA sporazum vsebuje primerna merila, časovno obdobje ter
druge elemente, ki vplivajo na metodologijo za določitev transfernih cen ter na
način izvedbe APA sporazuma.
(3) Za kritične predpostavke se štejejo tiste predpostavke,
ki pomembno vplivajo na določitev transferne cene transakcije in so opredeljene
v APA sporazumu. Predpostavke so opredeljene kot pomembne, če bi se dejanske
razmere v času izvedbe transakcije lahko toliko razlikovale od predvidenih, da
bi bila izničena možnost zanesljivega prikaza določanja transferne cene po
izbrani metodologiji.
(4) Davčni organ v roku treh mesecev od vložitve vloge pisno
obvesti davčnega zavezanca, ali bo začel postopek sklenitve APA sporazuma.
Zoper odločitev davčnega organa pritožba ni mogoča.
(5) Davčni organ ne sklene APA sporazuma, če niso izpolnjeni
pogoji iz prvega odstavka tega člena.
14.c člen
(poročanje v času veljavnosti APA sporazuma)
(1) Davčni zavezanec enkrat letno davčnemu organu poroča o
veljavnosti kritičnih predpostavk in prilagoditvah, opravljenih skladno z
merili, določenimi z APA sporazumom.
(2) Davčni zavezanec o spremembi kritičnih predpostavk, ki
niso skladne z merili, določenimi z APA sporazumom, v roku 30 dni pisno obvesti
davčni organ.
(3) V poročilu ali obvestilu morajo biti navedeni resnični,
pravilni in popolni podatki.
14.č člen
(sprememba kritičnih predpostavk)
APA sporazum se spremeni, če se kritične predpostavke
spremenijo tako, da bistveno vplivajo na primernost izbrane metodologije za
določitev transferne cene.
14.d člen
(prenehanje veljavnosti sklenjenega APA sporazuma)
(1) APA sporazum preneha veljati, kot je določeno z APA
sporazumom oziroma v vsakem primeru:
-      
s potekom časa, za katerega je bil sklenjen;
-      
če davčni zavezanec ne poroča o izvajanju APA sporazuma v skladu s 14.c
členom tega zakona;
-      
če se bistveno spremenijo pogoji, ki vplivajo na primernost izbrane
metodologije za določitev transferne cene, in se APA sporazum ne spremeni.
(2) Če davčni organ ugotovi, da obstajajo okoliščine iz druge
in tretje alineje prejšnjega odstavka, v roku 30 dni pisno obvesti davčnega
zavezanca, da je APA sporazum prenehal veljati. APA sporazum se preneha
uporabljati po poteku davčnega obdobja, v katerem so nastopile okoliščine iz
druge in tretje alineje prejšnjega odstavka.
(3) APA sporazum ne zavezuje davčnega organa, če temelji na
nepravilnih, neresničnih ali nepopolnih podatkih, ki jih je davčni zavezanec
navedel v postopku sklenitve APA sporazuma. V tem primeru davčni organ APA
sporazum prekliče. Preklican APA sporazum nima pravnih učinkov. Davčni organ o
preklicanem APA sporazumu v roku 30 dni pisno obvesti davčnega zavezanca.
14.e člen
(plačilo v zvezi s sklenitvijo APA sporazuma)
(1) Davčni zavezanec plača za sklenitev APA sporazuma v roku
30 dni od obvestila iz četrtega odstavka 14.b člena tega zakona.
(2) Davčni zavezanec v primeru preklica APA sporazuma ni
upravičen do vračila plačila iz prejšnjega odstavka.
14.f člen
(pravice davčnega organa)
Sklenjen APA sporazum ne omejuje pravic davčnega organa pri
izvrševanju njegovih pooblastil.
14.g člen
(pooblastilo)
Podrobnejši način izvajanja 14.a do 14.g člena tega zakona in
višino plačila določi minister, pristojen za finance.
V. poglavje
Varovanje podatkov
15. člen
(davčna tajnost)
(1) Davčni organ mora kot zaupne varovati podatke, ki
jih zavezanec za davek v davčnem postopku posreduje davčnemu organu, ter druge
podatke v zvezi z davčno obveznostjo zavezancev za davek, s katerimi razpolaga
davčni organ.
(2) Ne glede na prvi odstavek tega člena se za davčno
tajnost ne šteje davčna številka poslovnih subjektov, kot so opredeljeni z
zakonom, ki ureja poslovni register.
16. člen
(dolžnost varovanja davčne tajnosti)
Uradne in druge osebe davčnega organa, izvedenci, tolmači,
zapisnikarji in druge osebe, ki sodelujejo ali so sodelovale pri pobiranju
davkov, in vse druge osebe, ki so zaradi narave svojega dela prišle v stik s
podatki, ki so davčna tajnost, teh podatkov ne smejo sporočiti tretjim osebam,
razen v primerih, določenih z zakonom, niti jih ne smejo same uporabljati ali
omogočiti, da bi jih uporabljale tretje osebe.
17. člen
(ukrepi in postopki za varovanje davčne tajnosti pri davčnem
organu)
(1) Vsak podatek oziroma vsak dokument ali zbirka
podatkov, ki vsebuje podatke, ki so davčna tajnost, mora biti vidno označen kot
tak, razen, če minister, pristojen za finance, s predpisom iz petega odstavka
tega člena določi drugače.
(2) Dostop do podatkov, ki so davčna tajnost, imajo vse
zaposlene osebe davčnega organa, vendar le v obsegu, ki je potreben za
opravljanje njihovih delovnih nalog. Dovoljenje za dostop pridobijo z začetkom
delovnega razmerja in podpisom izjave, da so seznanjene s tem zakonom in da se
zavezujejo s podatki, ki so davčna tajnost, ravnati v skladu s tem zakonom.
Nihče ne sme dobiti podatka, ki je davčna tajnost, prej in v večjem obsegu, kot
je to potrebno za opravljanje njegovih delovnih nalog.
(3) Davčni organ mora vzpostaviti sistem postopkov in
ukrepov varovanja podatkov, ki so davčna tajnost, ki onemogoča razkritje
podatkov nepooblaščenim osebam.
(4) Davčni organ mora vzpostaviti in voditi nadzor ter
pregled nad razkritjem podatkov, ki so davčna tajnost, osebam zunaj davčnega
organa. Iz pregleda mora biti razvidno, kdaj in komu zunaj davčnega organa so
bili podatki, ki so davčna tajnost, razkriti.
(5) Minister, pristojen za finance, predpiše podrobnejše
fizične, organizacijske in tehnične ukrepe ter postopke za varovanje podatkov,
ki so davčna tajnost.
18. člen
(splošno o razkritju podatkov)
(1) Davčni organ sme podatke, ki so davčna tajnost,
razkriti tretjim osebam:
1.    
na podlagi pisnega soglasja davčnega zavezanca, ali
2.    
če je s tem zakonom tako določeno,
razen če mednarodna pogodba, ki obvezuje
Slovenijo, ne določa drugače.
(2) Če zavezanec za davek v medijih sam nepopolno
oziroma enostransko razkrije podatke, ki so davčna tajnost, lahko davčni organ
celovito razkrije podatke o davčni zadevi.
19. člen
(razkritje podatkov upravičeni osebi)
(1) Davčni organ sme razkriti naslednje podatke o
zavezancu za davek v primerih, pod pogoji in na način, določen z zakonom o
obdavčenju:
-      
osebno ime, prebivališče in vrsto prebivališča (stalno ali začasno) ter
davčno številko;
-      
ime oziroma naziv osebe, ki ni fizična oseba, njen sedež in naslov ter
davčno številko;
-      
identifikacijsko številko za davek na dodano vrednost (v nadaljnjem
besedilu: DDV), datum vpisa oziroma izbrisa zavezanosti za DDV;
-      
identifikacijsko številko zavezanca za trošarine, datum vpisa oziroma
izbrisa iz evidence oziroma registra imetnikov trošarinskih dovoljenj in
pooblaščenih prejemnikov.
(2) Osebi, ki dokaže, da je stranka ali udeležena v
upravnem postopku ali postopku pred sodiščem, lahko davčni organ razkrije,
poleg podatkov iz prve in druge alineje prejšnjega odstavka, tudi naslednje
podatke o zavezancu za davek, če te podatke potrebuje v postopku:
-      
podatke o znesku neplačanih davkov in o znesku preveč plačanih davkov
ter podatke o odloženem in obročnem plačilu davkov;
-      
podatek o tem, ali je zavezanec za davek predložil davčno napoved
oziroma obračun davka ali ne.
(3) Če zakon določa, da sme upravičena oseba od davčnega
organa pridobiti podatke v zvezi z izpolnjevanjem davčnih obveznosti zavezanca
za davek, lahko davčni organ upravičeni osebi razkrije podatek o višini:
-      
zapadlih neplačanih davčnih obveznosti;
-      
davčnih obveznosti, v zvezi s katerimi je odložen začetek davčne izvršbe
oziroma je začeta davčna izvršba zadržana;
-      
davčnih obveznosti, v zvezi s katerimi je dovoljen odlog oziroma obročno
plačilo davka oziroma še ni potekel rok za prostovoljno izpolnitev obveznosti.
(4) Davčni organ sme upravičeni osebi, ki ta podatek
potrebuje za izpolnitev davčne obveznosti oziroma za izpolnitev dolžnosti dajanja
podatkov po tem zakonu ali zakonu o obdavčenju, na podlagi njenega
obrazloženega pisnega zahtevka, v katerem morajo biti navedeni tudi podatki, ki
davčnemu organu omogočajo enolično identifikacijo fizične osebe, in sicer:
-      
poleg osebnega imena še ali datum rojstva in naslov prebivališča ali
enotna matična številka občana, razkriti podatek o davčni številki zavezanca za
davek,
-      
davčna številka ali enotna matična številka občana, razkriti podatek o
osebnem imenu zavezanca za davek,
-      
osebno ime in davčna številka ali enotna matična številka občana,
razkriti podatek o rezidentskem statusu zavezanca za davek.
(5) Davčni organ sme na podlagi enoličnega
identifikacijskega znaka motornega vozila tretji osebi razkriti podatek o tem,
ali so za to vozilo plačane obvezne dajatve v skladu z zakonom o obdavčenju.
(6) Davčni organ sme delodajalcu razkriti podatke o številu
mesecev, za izplačila, v katerih je za posameznega zavezanca, ki je zaposlen
pri njem, že bila uveljavljena posebna davčna osnova – napotitev na čezmejno
opravljanje dela v skladu z zakonom, ki ureja dohodnino, ter podatek o času
začetka prve napotitve, za katero je bila uveljavljena posebna davčna osnova.
Davčni organ sme podatke razkriti za obdobje deset let od prve napotitve na
čezmejno opravljanje dela.
(7) Davčni organ sme delodajalcu zaradi obračuna nadomestila
plače med začasno zadržanostjo delavca od dela zaradi zdravstvenih razlogov
razkriti podatke o osnovi za to nadomestilo in številu ur, na katere se ta
osnova nanaša. Delodajalec pridobi podatke iz prejšnjega stavka prek
informacijskega sistema za podporo poslovnim subjektom na osnovi dokazila o
delavčevi začasni zadržanosti od dela.
(8) Davčni organ na podlagi drugega, tretjega, četrtega,
petega, šestega in sedmega odstavka tega člena upravičeni osebi razkrije
podatke brez soglasja oziroma brez predhodnega obvestila zavezancu za davek, na
katerega se podatki nanašajo.
(9) Davčni organ na svojih spletnih straneh javno objavi
podatke o zavezancu za davek, ki mu je po uradni dolžnosti prenehala
identifikacija za namene DDV, in sicer davčno številko, firmo, sedež, datum
pridobitve identifikacijske številke za DDV, datum prenehanja identifikacije za
namene DDV in razlog prenehanja identifikacije za namene DDV.
(10) Osebe, ki so jim bili na podlagi tega člena
razkriti podatki, ki so davčna tajnost, smejo te podatke uporabiti samo za
namene, za katere so jim bili dani.
20. člen
(javna objava zavezancev, ki ne predlagajo obračunov
davčnega odtegljaja in neplačnikov davkov)
(1) Generalni finančni urad enkrat mesečno, najkasneje do 10.
v mesecu, na svojih spletnih straneh objavi podatke o zavezancih za davek, ki
ne predlagajo obračunov davčnega odtegljaja v rokih, določenih s tem zakonom (v
nadaljnjem besedilu: seznam nepredlagateljev obračunov), in o zavezancih za
davek, ki imajo zapadle neplačane davčne obveznosti (v nadaljnjem besedilu:
seznam neplačnikov). Stari seznam se z objavo novega seznama umakne s spletnih
strani. 
(2) Za zapadlo neplačano obveznost iz prejšnjega odstavka se
šteje davčna obveznost zavezanca za davek, ki na 25. dan v mesecu pred mesecem
objave presega 5.000 eurov in je starejša od 90 dni. 
(3) Davčni organ iz prvega odstavka tega člena v seznamu
nepredlagateljev obračunov objavi naslednje podatke o zavezancih za davek, ki
davčnemu organu do 25. dne v mesecu pred mesecem razkritja niso predložili
obračuna davčnega odtegljaja za izplačilo plače in nadomestila plače za
predpretekli mesec: 
-      
firmo ali ime; 
-      
sedež in poslovni naslov ter 
-      
davčno številko zavezanca za davek.
(4) Davčni organ iz prvega odstavka tega člena za zavezanca
za davek, ki je pravna oseba, v seznamu neplačnikov objavi naslednje podatke: 
-      
firmo ali ime; 
-      
sedež in poslovni naslov ter 
-      
davčno številko zavezanca za davek. 
(5) Za zavezanca za davek iz prvega odstavka tega člena, ki
je pravna oseba, se v seznamu neplačnikov objavijo tudi podatki o fizičnih
osebah, ki so na 25. dan v mesecu pred mesecem objave seznama njegovi dejanski
lastniki. Za dejanskega lastnika se šteje fizična oseba, ki je posredno ali
neposredno imetnik deležev ali delnic, ki predstavljajo več kot 25 % v osnovnem
kapitalu te pravne osebe. Objavijo se naslednji podatki o dejanskem lastniku: 
-      
osebno ime in
-      
datum rojstva.
Podatke o dejanskih lastnikih davčnemu organu
iz prvega odstavka tega člena zagotavlja Agencija Republike Slovenije za
javnopravne evidence in storitve (v nadaljnjem besedilu: AJPES). (delno razveljavljen)
(6) Za namen priprave seznama iz prvega odstavka tega člena
davčni organ iz prvega odstavka tega člena posreduje seznam davčnih neplačnikov
AJPES, ki na podlagi podatkov, ki se vodijo v Poslovnem registru Slovenije, in
podatkov, ki se vodijo v Centralnem registru nematerializiranih vrednostnih
papirjev, pripravi podatke iz prejšnjega odstavka tega člena. Ne glede na
določbe zakona, ki ureja nematerializirane vrednostne papirje, se za namen
priprave seznama iz prejšnjega odstavka tega člena Poslovni register Slovenije
poveže s Centralnim registrom nematerializiranih vrednostnih papirjev.
Minister, pristojen za finance, predpiše roke in način pošiljanja podatkov med
davčnim organom iz prvega odstavka tega člena in AJPES ter Centralno klirinško
depotno družbo, d. d., in AJPES. 
(7) Davčni organ iz prvega odstavka tega člena za zavezanca
za davek, ki je fizična oseba in za fizično osebo, ki opravlja dejavnost, v
seznamu neplačnikov objavi naslednje podatke: 
-      
osebno ime oziroma firmo in 
-      
datum rojstva. 
(8) Na zahtevo fizične osebe, ki ima pravni interes, lahko
davčni organ zaradi nesporne identifikacije zavezanca za davek, ki bi v skladu
s tem členom moral biti objavljen v seznamu neplačnikov, objavi tudi občino
stalnega prebivališča oziroma začasnega prebivališča, če nima stalnega
prebivališča v RS, oziroma državo bivanja, če ne biva v Republiki Sloveniji. 
(9) V seznamu neplačnikov se podatki objavijo razporejeni v
razrede v odvisnosti od višine zapadlih neplačanih davčnih obveznosti.
21. člen
(razkritje podatkov o plačanih prispevkih)
Davčni organ vsaki fizični osebi na njeno zahtevo razkrije
podatke o prispevkih za obvezno pokojninsko in invalidsko zavarovanje,
prispevkih za obvezno zdravstveno zavarovanje, prispevkih za zaposlovanje
oziroma prispevkih za starševsko varstvo, ki jih je zanj plačal oziroma jih je
dolžan plačati njegov delodajalec ali druga oseba.
22. člen
(izmenjava podatkov med davčnimi organi)
Davčni organi si medsebojno avtomatsko ali na zahtevo
razkrijejo podatke, ki jih pridobivajo po tem zakonu, zakonu o obdavčenju ali
mednarodnih pogodbah, ki obvezujejo Republiko Slovenijo, ki so davčna tajnost
in jih potrebujejo za izvajanje svojih nalog v zvezi z davki.
23. člen
(razkritje podatkov državnim in drugim organom)
(1) Davčni organ sme upravnim in drugim državnim
organom, organom samoupravnih lokalnih skupnosti in nosilcem javnih pooblastil
razkriti podatke o posameznem davčnem zavezancu za izvajanje njihovih z zakonom
predpisanih pristojnosti.
(2) Podatki iz prvega odstavka tega člena se smejo
razkriti tudi:
1.    
ministrstvu, pristojnemu za finance, za potrebe simulacij finančnih in
drugih učinkov sistemskih sprememb na področju carinske, davčne in druge
zakonodaje, za pripravo analiz carinskega in davčnega sistema, za oceno
prihodkov v sistemu javnih financ v Sloveniji (državni proračun, proračuni
samoupravnih lokalnih skupnosti, finančni načrt zavoda za pokojninsko in
invalidsko zavarovanje in finančni načrt zavoda za zdravstveno zavarovanje), za
načrtovanje ukrepov, s katerimi se zagotavlja pobiranje davkov, in za izvajanje
nadzora nad zakonitostjo ravnanja davčnih organov ter za potrebe izvrševanja
državnega proračuna in vodenja evidenc v zvezi s tem;
2.    
Banki Slovenije za izvajanje njenih z zakonom določenih nalog;
3.    
organu, pristojnemu za zagotavljanje obveznih rezerv nafte in njenih
derivatov za izvajanje njihovih z zakonom predpisanih pristojnosti;
4.    
organu, pristojnemu za državno statistiko, za izvajanje nacionalnega
programa statističnih raziskovanj v skladu z zakonom.
5.    
ministrstvu, pristojnemu za evidentiranje nepremičnin, za vodenje in
vzdrževanje evidence trga nepremičnin;
6.    
ministrstvu, pristojnemu za tehnologijo oziroma znanost, za ugotavljanje
učinkovitosti davčnih ukrepov na področju raziskav in razvoja oziroma za
analiziranje in spremljanje dodeljevanja spodbud na področju raziskav in
razvoja (podatki o davčnih zavezancih, ki uveljavljajo davčne olajšave za
vlaganja v raziskave in razvoj, ter podatki o višini olajšave); 
7.    
ministrstvu, pristojnemu za kmetijstvo, Agenciji Republike Slovenije za
kmetijske trge in razvoj podeželja in drugim izvajalcem državnih pomoči v
skladu z zakonom, ki ureja kmetijstvo, za izvajanje pristojnosti o finančnih
pomočeh in izpolnitev davčnih obveznosti, in sicer podatek o davčnem statusu
zavezanca, kot ga določa drugi odstavek 153. člena Zakona o kmetijstvu (Uradni list
RS, št. 45/08 in 57/12).
(3) Podatki, ki so davčna tajnost, se smejo osebam iz
prvega in drugega odstavka tega člena razkriti samo na podlagi obrazloženega
pisnega zahtevka predstojnika ali z njegove strani pooblaščene osebe. Iz
obrazložitve zahtevka mora biti jasno razviden namen, zaradi katerega se
zahtevajo podatki.
(4) Ne glede na tretji odstavek tega člena se podatki iz
prvega odstavka tega člena lahko dajo na razpolago avtomatsko Zavodu za
pokojninsko in invalidsko zavarovanje Slovenije, Zavodu za zdravstveno zavarovanje
Slovenije, Zavodu Republike Slovenije za zaposlovanje, centrom za socialno delo
in ministrstvu, pristojnemu za evidentiranje nepremičnin, če je tako določeno s
področnimi zakoni.
(5) Ne glede na tretji odstavek tega člena se podatki iz
prvega odstavka tega člena dajo na razpolago avtomatsko upravljavcu sklada
obveznega dodatnega zavarovanja po zakonu, ki ureja pokojninsko in invalidsko
zavarovanje, za izvajanje obveznega dodatnega zavarovanja, če je pridobitev teh
podatkov določena z zakonom, ki ureja pokojninsko in invalidsko zavarovanje.
(6) (prenehal
veljati)
24. člen
(razkritje podatkov za potrebe vodenja postopkov)
(1) Davčni organ sme razkriti podatke o posameznem
davčnem zavezancu upravnim in drugim državnim organom, organom samoupravnih
lokalnih skupnosti ter nosilcem javnih pooblastil, če ti potrebujejo zahtevane
podatke v postopkih, ki jih vodijo v okviru svojih z zakonom predpisanih
pristojnosti.
(2) Podatki se posredujejo oziroma pridobivajo na način,
kot je predpisan v posameznih postopkih, ki jih v okviru svojih pristojnosti
vodijo ti organi in institucije.
25. člen
(razkritje podatkov osebam, za katere davčni organ opravlja
naloge pobiranja davka)
(1) Če davčni organ na podlagi zakona izterjuje davke,
za pobiranje katerih so pristojni upravni in drugi državni organi, organi
samoupravnih lokalnih skupnosti ali nosilci javnih pooblastil, se podatki o
posameznem davčnem zavezancu, ki so davčna tajnost in se nanašajo na izterjavo
tega davka, razkrijejo tistemu organu ali nosilcu javnih pooblastil, za račun
katerega se izterjuje davek.
(2) Davčni organ sme samoupravni lokalni skupnosti o
posameznem davčnem zavezancu razkriti podatke, ki se nanašajo na davke, ki
pripadajo samoupravni lokalni skupnosti, na davke, ki jih v skladu z zakonom o
obdavčenju predpišejo samoupravne lokalne skupnosti, oziroma podatke, potrebne
za uvedbo in odmero samoprispevka.
(3) Davčni organ sme razkriti podatke o posameznem
davčnem zavezancu osebam javnega prava v zvezi s postopkom pobiranja
prispevkov.
(4) Podatki, ki so davčna tajnost, se smejo organom in
institucijam iz prejšnjih odstavkov razkriti samo na podlagi obrazloženega
pisnega zahtevka predstojnika ali z njegove strani pooblaščene osebe. Iz
obrazložitve zahtevka mora biti jasno razviden namen, zaradi katerega se
zahtevajo podatki.
26. člen
(spontana izmenjava podatkov)
Davčni organ osebam iz 22., 23., 24. in 25. člena tega
zakona, brez predhodne zahteve posreduje podatke o posameznem davčnem
zavezancu, če pri opravljanju svojih nalog ugotovi:
1.    
da bi lahko bili izpolnjeni znaki kaznivega dejanja,
2.    
sum kršitve zakona ali drugega predpisa oziroma akta, katerega izvajanje
nadzoruje druga inšpekcija,
3.    
da bi lahko ugotovljeni podatki vplivali na pravice in obveznosti
zavezancev za davek, o katerih v okviru svojih pristojnosti odločajo ti organi
in institucije.
27. člen
(razkritje podatkov organom drugih držav na podlagi
mednarodnih pogodb)
Davčni organ sme razkriti podatke, ki so davčna tajnost:
1.    
organom Evropske unije in organom držav članic EU, pristojnim za
izmenjavo podatkov ali pomoč pri pobiranju davkov, v skladu s postopkom,
predpisanim s predpisi Evropske unije ali tem zakonom;
2.    
pristojnim organom tujih držav, če je tako določeno z mednarodno pogodbo
o izogibanju dvojnega obdavčevanja, ki obvezuje Republiko Slovenijo;
3.    
če je tako določeno v drugih mednarodnih pogodbah, ki obvezujejo
Republiko Slovenijo.
28. člen
(razkritje podatkov zaradi davčne izvršbe)
Davčni organ sme razkriti podatke o posameznem zavezancu za
davek, ki so davčna tajnost, zaradi postopka davčne izvršbe. Razkriti se smejo
samo podatki, potrebni za izvajanje davčne izvršbe.
29. člen
(stroški razkritja podatkov)
Davčni organ stroškov pošiljanja oziroma zagotavljanja
podatkov upravičenim osebam v skladu s V. poglavjem tega dela zakona ne
zaračuna, razen če je tako določeno z mednarodno pogodbo, ki obvezuje Republiko
Slovenijo.
30. člen
(ravnanje s podatki, ki se štejejo za davčno tajnost,
pridobljenimi iz evidenc in registrov davčnih organov)
(1) Osebe, ki so jim bili na podlagi od 22. do 28. člena
tega zakona razkriti podatki, ki so davčna tajnost, smejo te podatke uporabiti
samo za namene, za katere so jim bili dani.
(2) Osebe iz prvega odstavka tega člena podatkov, ki so
davčna tajnost in so jim bili razkriti, ne smejo razkriti tretjim osebam.
Navedeni podatki se smejo razkriti na sodnih obravnavah in v sodnih odločbah.
(3) Osebe iz prvega odstavka tega člena morajo
zagotavljati enake ukrepe in postopke za varovanje podatkov, ki so davčna
tajnost, kot so določeni v 17. členu tega zakona za davčni organ.
(4) Osebe iz prvega odstavka tega člena hranijo podatke,
ki so davčna tajnost, do konca postopkov, ki jih vodijo, če ni z zakonom
drugače določeno.
(5) Ko prenehajo razlogi za hranjenje podatkov iz
četrtega odstavka tega člena, se podatki uradno uničijo.
(6) Če se pridobljeni podatki uporabijo za izdajo drugih
dokumentov, so jih te osebe dolžne varovati kot davčno tajnost v rokih, ki so
za hrambo teh dokumentov določeni z zakonom, ki ureja določeno področje. Po tem
roku se podatki uničijo ali hranijo v skladu s predpisi, ki urejajo arhivsko
gradivo in arhive.
VI. poglavje
Informacije in dokumentacija
31. člen
(obveznost dokumentiranja)
(1) Osebe, ki so dolžne voditi poslovne knjige in
evidence v skladu s tem zakonom ali na njegovi podlagi izdanim predpisom,
drugim zakonom ali računovodskim standardom, so jih dolžne voditi tudi za
namene izvajanja zakonov o obdavčenju in tega zakona.
(2) Osebe, ki ne vodijo poslovnih knjig in evidenc po
prvem odstavku tega člena, so za namene iz prvega odstavka tega člena dolžne
voditi poslovne knjige in evidence, ki jih predpiše minister, pristojen za
finance.
(3) Plačniki davka iz 58. člena tega zakona so dolžni
voditi evidence po posameznem davčnem zavezancu o dohodkih ter o odtegnjenih
davkih in druge za pobiranje davkov potrebne evidence, določene s tem zakonom
ali zakonom o obdavčenju.
31.a člen
(izdaja računov brez uporabe računalniškega programa oziroma
elektronske naprave pri gotovinskem poslovanju)
(1) Oseba iz prvega in drugega odstavka 31. člena tega
zakona, ki za izdajo računa pri gotovinskem poslovanju ne uporabi
računalniškega programa oziroma elektronske naprave, ki je v skladu z 38.
členom tega zakona, mora izdati račun iz vezane knjige računov, ki jo predhodno
potrdi davčni organ. Ne glede na prejšnji stavek računa iz vezane knjige
računov ni treba izdati, če drugi predpisi določajo, da izdaja računa ni
obvezna. 
(2) Vezana knjiga računov ima enkratno serijsko številko. Serijska
številka vezane knjige računov je sestavljena iz identifikacijske oznake
izdajatelja in zaporedne številke knjige računov. Identifikacijsko oznako
pridobi izdajatelj na podlagi vloge od davčnega organa. Izdajatelj pred izdajo
nove serije vezanih knjig računov davčnemu organu posreduje podatke o serijskih
številkah vezanih knjig računov. Davčni organ vodi elektronsko evidenco izdanih
vezanih knjig računov po posameznem izdajatelju. Evidenca izdanih vezanih knjig
računov vsebuje: 
-      
davčno številko izdajatelja; 
-      
ime oziroma naziv izdajatelja; 
-      
naslov oziroma sedež izdajatelja; 
-      
identifikacijsko oznako izdajatelja; 
-      
datum pridobitve identifikacijske oznake izdajatelja; 
-      
datum prenehanja veljavnosti identifikacijske oznake za izdajo vezanih
knjig računov; 
-      
serijske številke izdanih vezanih knjig računov in 
-      
datum izdaje vezanih knjig računov po serijskih številkah. 
(3) Račun iz vezane knjige računov ima prednatisnjeno
serijsko številko vezane knjige računov, zaporedno številko obrazca računov v
vezani knjigi računov in podatke v skladu s predpisi, ki urejajo davek na
dodano vrednost. Davčni organ vodi elektronsko evidenco potrjenih vezanih knjig
računov po posameznem davčnem zavezancu. Evidenca potrjenih vezanih knjig
računov vsebuje: 
-      
davčno številko davčnega zavezanca; 
-      
ime oziroma naziv davčnega zavezanca; 
-      
naslov oziroma sedež davčnega zavezanca ali stalno oziroma začasno
prebivališče davčnega zavezanca; 
-      
serijsko številko vezane knjige računov in 
-      
datum potrditve vezane knjige računov. 
(4) Oseba iz prvega odstavka tega člena mora v vezani knjigi
računov hraniti vse izvorne podatke in vse poznejše spremembe izvornih
podatkov, če je do takšnih sprememb prišlo, 10 let od dneva izdaje zadnjega
računa iz vezane knjige računov. 
(5) Podatki iz evidence izdanih vezanih knjig računov in
podatki iz evidence potrjenih vezanih knjig računov se hranijo 10 let. 
(6) Minister, pristojen za finance, podrobneje določi
vsebino, obliko in način potrjevanja vezane knjige računov. 
(7) Davčni organ na svojih spletnih straneh objavi podatke o
serijskih številkah potrjenih vezanih knjig računov in datum potrditve vezanih
knjig računov. 
32. člen
(hranjenje in vodenje dokumentacije)
(1) Dokumenti in evidence (v nadaljnjem besedilu:
dokumentacija) iz 31. člena tega zakona se morajo za namene iz prvega
odstavka 31. člena tega zakona v fizični oziroma elektronski obliki hraniti do
poteka absolutnega zastaralnega roka pravice do izterjave davka, na katerega se
nanašajo, če s tem zakonom ali zakonom o obdavčenju ni drugače določeno.
(2) Če se dokumentacija hrani v elektronski obliki, je
treba v obdobju iz prvega odstavka tega člena, davčnemu organu zagotoviti
dostop do tako shranjenih podatkov brez povzročanja neupravičenih dodatnih
stroškov, in če so izpolnjeni naslednji pogoji:
-      
podatki, vsebovani v elektronskem dokumentu ali zapisu, so dosegljivi in
primerni za poznejšo uporabo,
-      
podatki so shranjeni v obliki, v kateri so bili oblikovani, poslani ali
prejeti,
-      
iz shranjenega elektronskega sporočila je mogoče ugotoviti, od kod
izvira, komu je bilo poslano ter čas in kraj njegovega pošiljanja ali prejema
in
-      
uporabljena tehnologija in postopki v zadostni meri onemogočajo
spremembo ali izbris podatkov, oziroma obstaja zanesljivo jamstvo glede
nespremenljivosti podatkov oziroma sporočil.
(3) Če se dokumentacija hrani ali vodi v tujini, morajo
osebe iz 31. člena tega zakona o tem obvestiti davčni organ v roku deset dni od
dneva, ko začne dokumentacijo voditi ali hraniti. Na zahtevo davčnega organa
morajo predložiti dokumentacijo davčnemu organu na območju Republike Slovenije
v roku in kraju, ki ga določi davčni organ. Če to na podlagi predpisov v tujini
ni mogoče, pa predložijo verodostojne prepise.
(4) Če dokumentacija ni vodena v slovenskem jeziku, mora
oseba iz 31. člena tega zakona na zahtevo davčnega organa, v roku, ki ga ta
določi, predložiti na lastne stroške overjene prevode zahtevane dokumentacije.
V primeru, da ta oseba ne predloži prevedenega dokumenta v določenem roku,
davčni organ naroči prevod na njegove stroške.
(5) Ne glede na prvi in drugi odstavek tega člena se
lahko z zakonom o obdavčenju za posamične primere določijo drugačna pravila
hrambe in vodenja dokumentacije v tujini oziroma v tujem jeziku.
(6) Oseba iz 31. člena tega zakona, ki preneha, ali njen
pravni naslednik, mora ob prenehanju davčni organ obvestiti, kje se hrani
dokumentacija oziroma kdo hrani dokumentacijo.
33. člen
(davčna številka)
(1) Davčnemu zavezancu se na način ter pod pogoji,
določenimi s tem zakonom in zakonom, ki ureja finančno upravo, dodeli številka
(v nadaljnjem besedilu: davčna številka), ki se uporablja v zvezi z vsemi
davki.
(2) Davčna številka se uporablja za enotno opredelitev
in povezavo podatkov v evidencah, ki jih vodi Finančna uprava Republike
Slovenije.
(3) Z zakonom o obdavčenju se lahko določi, da se za
posamezno vrsto davka davčni številki iz prvega odstavka tega člena dodajo
dodatne črkovne ali številčne oznake. V tem primeru se za to vrsto davka tako
dopolnjena davčna številka uporablja namesto davčne številke iz prvega odstavka
tega člena. Določbe glede uporabe davčne številke veljajo tudi za takšno
dopolnjeno davčno številko.
(4) Davčna številka se dodeli tudi osebi, ki ni davčni
zavezanec, kadar je potrebna v davčnem postopku.
34. člen
(uporaba davčne številke)
Zavezanec za davek mora davčno številko navesti na:
1.    
davčni napovedi, obračunu davka, drugih dokumentih in vlogah,
naslovljenih na davčni organ;
2.    
drugih dokumentih, če je tako določeno s tem zakonom, zakonom o
obdavčenju ali drugim zakonom.
35. člen
(uporaba davčne številke v drugih primerih)
(1) Na knjigovodskih listinah, ki se izstavijo kupcem
blaga oziroma naročnikom storitev in drugim osebam, mora izdajatelj navesti
svojo davčno številko. Davčno številko kupca izdelkov oziroma naročnika
storitev pa mora navesti, če je tako določeno z zakonom o obdavčenju ali drugim
zakonom.
(2) Fizična oseba mora predložiti svojo davčno številko
izplačevalcu dohodkov v vseh primerih, ko prejema dohodke, ne glede na to, v
kakšni obliki jih pridobi. Če fizična oseba tega ne stori, se ta dohodek fizični
osebi ne sme izplačati.
(3) Vsaka oseba mora ob odprtju računa pri banki ali
hranilnici ali pri ponudniku plačilnih storitev po zakonu, ki ureja plačilne
storitve, predložiti svojo davčno številko. Ob odprtju skupnega računa morajo
davčno številko predložiti vsi imetniki skupnega računa. Davčne številke ni
treba predložiti osebi, ki v skladu z zakonom, ki ureja davčni register, ni
vpisana v davčni register.
(4) Fizični osebi ni treba predložiti davčne številke v
skladu z drugim odstavkom tega člena, če prejme dohodke od druge fizične osebe.
(5) Davčne številke tudi ni treba predložiti
izplačevalcu dohodkov pred izplačilom dohodka, če se dohodek izplača fizični
osebi, ki se šteje za nerezidenta v skladu z zakonom, ki ureja dohodnino in
nima slovenske davčne številke ter dosega občasne dohodke.
(6) V primeru izplačila dohodka v skladu s prejšnjim
odstavkom, mora izplačevalec dohodka ob izplačilu zagotoviti podatke o
nerezidentu, najmanj pa osebno ime, naslov, njegovo identifikacijsko številko za
davčne namene in državo rezidentstva.
36. člen
(obveznost nakazovanja plačil in prejemkov na transakcijske
račune)
(1) Pravne in druge osebe, samostojni podjetniki
posamezniki, posamezniki, ki samostojno opravljajo dejavnost, upravni in drugi
državni organi in organi samoupravnih lokalnih skupnosti in nosilci javnih
pooblastil morajo plačila za dobavljeno blago in opravljene storitve ter druga
plačila prejemnikom nakazovati na njihove transakcijske račune, odprte pri ponudnikih
plačilnih storitev.
(2) Ne glede na prvi odstavek tega člena se plačila za
dobavljeno blago in opravljene storitve ter druga plačila ne nakazujejo na
transakcijske račune, če gre za plačila v manjših zneskih ali če je drugače
zagotovljena evidenca o teh plačilih.
(3) Minister, pristojen za finance, podrobneje določi, v
katerih primerih iz drugega odstavka tega člena se plačila za dobavljeno blago
in opravljene storitve ter druga plačila ne nakazujejo na transakcijske račune.
37. člen
(obveznost ponudnikov plačilnih storitev ter subjektov vpisa
v poslovni register)
(1) Ponudniki plačilnih storitev:
1.    
smejo, razen v primerih iz petega oziroma šestega odstavka 35. člena
tega zakona, odpirati transakcijske račune pravnih in fizičnih oseb le ob
predložitvi njihove davčne številke, če so ti vpisani v davčni register;
2.    
smejo izvršiti predložene plačilne naloge za plačilo davkov samo, če je
na njih navedena davčna številka zavezanca za davek in drugi podatki, ki so v
skladu z zakonom, ki ureja plačilne storitve, potrebni za plačevanje in
razporejanje javnofinančnih prihodkov;
3.    
morajo predložene plačilne naloge za plačilo davkov izvrševati isti dan,
ko je bil sprejet nalog za plačilo, razen če je bil nalog za plačilo preklican
ali je prenehal veljati.
(2) Ponudniki plačilnih storitev davčnemu organu
pošljejo tudi podatke o transakcijskih računih fizičnih oseb in o prilivih teh
oseb na teh računih zaradi pridobivanja podatkov, potrebnih za pobiranje
davkov. Podatki o odlivih se pošljejo na posebno zahtevo davčnega organa.
Minister, pristojen za finance, določi roke, vsebino in način pošiljanja teh
podatkov.
(3) Osebe iz 31. člena tega zakona morajo imeti pri
ponudniku plačilnih storitev odprt transakcijski račun.
38. člen
(elektronsko obdelovanje podatkov)
(1) Zavezanci za davek, ki elektronsko obdelujejo
podatke, morajo na zahtevo davčnega organa zagotoviti:
1.    
izpis podatkov iz svojih elektronsko vodenih poslovnih knjig in evidenc
v urejenih strukturiranih računalniških datotekah v standardni obliki, ki
omogoča preprosto nadaljnje elektronsko obdelovanje podatkov;
2.    
dostop in vpogled v podatke v svojih elektronsko vodenih poslovnih
knjigah in evidencah;
3.    
dostop in vpogled v programsko in strojno opremo ter baze podatkov, ki
se uporabljajo v okviru sistema za elektronsko vodenje poslovnih knjig in
evidenc, ter omogočiti preizkušanje ustreznosti elektronskih programov in
elektronske obdelave podatkov.
(2) Zagotavljanje podatkov in dostopi po prvem odstavku
tega člena morajo biti zagotovljeni na enega izmed naslednjih načinov:
1.    
na elektronskih medijih,
2.    
z uporabo sodobnih telekomunikacijskih storitev,
3.    
z neposrednim priklopom davčnega organa v sistem zavezanca za davek
(lokalni priklop) ali
4.    
s posrednim priklopom davčnega organa v sistem zavezanca za davek prek
telekomunikacijskih poti (oddaljeni priklop).
(3) V primerih iz drugega odstavka tega člena je treba
zagotoviti ustrezno stopnjo zaščite, varovanja zaupnosti in celovitosti
podatkov.
(4) Zavezanec za davek, ki želi elektronsko obdelovati
podatke za davčne namene, mora:
1.    
podatke, ki jih izdela ali prejme v elektronskem formatu, hraniti v
elektronskem formatu in omogočiti dostop do njih v elektronskem formatu;
2.    
zagotoviti berljivost izvornih podatkov;
3.    
zagotoviti urejeno hranjenje podatkov za predpisano obdobje;
4.    
zagotoviti dostop do elektronsko vodenih poslovnih knjig in evidenc tudi,
če so shranjene v elektronski obliki pri drugih osebah ali v drugi državi;
5.    
hraniti podatke v primerni obliki, ki omogoča inšpiciranje v razumnem
času.
(5) Če zavezanec za davek pri svojem delu uporablja
elektronsko poslovanje, mora zagotoviti avtentičnost izdanih dokumentov in
izdajatelja ter celovitost vsebine izdanih dokumentov.
(6) Zavezanec za davek mora davčnemu organu na njegovo
zahtevo dati na razpolago dokumentacijo, iz katere je razviden popolni opis
elektronskega sistema za vodenje poslovnih knjig in evidenc. Dokumentacija mora
vsebovati predvsem opise:
1.    
elektronske rešitve (zasnova, zgradba in delovanje);
2.    
podsistemov in datotek (vsebina, struktura, relacije);
3.    
funkcionalnih postopkov v okviru elektronskih rešitev;
4.    
kontrol, ki zagotavljajo pravilno in zanesljivo delovanje elektronskih
rešitev;
5.    
kontrol, ki preprečujejo nepooblaščeno dodajanje, spreminjanje ali
brisanje hranjenih elektronskih zapisov.
(7) Vsaka sprememba elektronske rešitve (elektronskih
programov, postopkov in datotek) mora biti dokumentirana v časovnem
zaporedju nastanka spremembe, skupaj z vzrokom, vrsto, posledico in datumom
spremembe.
(8) Zavezanec za davek ne sme imeti ali uporabljati
računalniškega programa ali elektronske naprave, ki omogoča brisanje,
prilagajanje, popravljanje, razveljavljanje, nadomeščanje, dodajanje, skrivanje
ali kakršno koli drugačno spreminjanje katerega koli zapisa, shranjenega v
napravi ali na drugem mediju, brez hrambe izvornih podatkov in vseh poznejših
sprememb. Zavezanec za davek mora zagotoviti izpis izvornih podatkov in vseh
sprememb izvornih podatkov, če je do takih sprememb prišlo. 
(9) Proizvajalec oziroma dobavitelj oziroma vzdrževalec
računalniškega programa, elektronske naprave ali informacijskega sistema ne sme
zavezancem za davek zagotoviti ali omogočiti uporabe računalniškega programa, elektronske
naprave ali informacijskega sistema, ki v trenutku prodaje, predaje v uporabo
ali namestitve omogoča brisanje, prilagajanje, popravljanje, razveljavljanje,
nadomeščanje, dodajanje, skrivanje ali kakršno koli drugačno spreminjanje
katerega koli zapisa, shranjenega v informacijskem sistemu, napravi ali na
drugem mediju, brez hrambe izvornih podatkov in vseh poznejših sprememb.
(10) Minister, pristojen za finance, predpiše
podrobnejšo vsebino, obliko, način in roke za predložitev izpisa podatkov iz
elektronsko vodenih poslovnih knjig in evidenc zavezanca za davek ter obvezne
vmesnike za dostop in vpogled v podatke v elektronsko vodenih poslovnih knjigah
in evidencah zavezanca za davek.
(11) Minister, pristojen za finance, za izvajanje osmega in
devetega odstavka tega člena podrobneje predpiše zahteve za računalniške
programe in elektronske naprave, upravljanje in delovanje informacijskega
sistema ter vsebino, obliko, način in roke za predložitev podatkov.
VII. poglavje
Dajanje podatkov davčnemu organu 
za pobiranje davkov
39. člen
(obveznost dajanja podatkov)
(1) Osebe iz 31. člena tega zakona in druge osebe,
ki so z zakonom pooblaščene, da vzpostavijo, vodijo in vzdržujejo zbirke
podatkov, registre ali druge evidence, morajo davčnemu organu, če tako zahteva,
dati na razpolago podatke, potrebne za pobiranje davkov ali izpolnitev
obveznosti, ki so povezane z mednarodnim sodelovanjem v davčnih zadevah, ter v
tem obsegu tudi omogočiti davčnemu organu vpogled v svojo dokumentacijo. Na
razpolago morajo dati dokumentacijo, ki jo vodijo, in zbirke podatkov, ki jih
vodijo v obliki registrov, evidenc ali zbirov podatkov, ne glede na to, ali so
z zakonom predpisane kot obvezne, če in v obsegu, kot so potrebne za pobiranje
davkov ali za izpolnitev obveznosti, ki so povezane z mednarodnim sodelovanjem
v davčnih zadevah, in druge informacije, ki so pomembne pri pobiranju davka ali
pri izpolnitvi obveznosti, ki so povezane z mednarodnim sodelovanjem v davčnih
zadevah, vključno s svojo davčno številko in davčnimi številkami drugih oseb, s
katerimi morajo razpolagati v skladu s tem zakonom ali zakonom o obdavčenju, in
enotnimi matičnimi številkami občana, če se v evidencah ne vodijo podatki o
davčni številki.
(2) Davčni organ pridobiva podatke v skladu s prvim
odstavkom tega člena:
1.    
avtomatično, če sta tak način dajanja podatkov in vrsta zahtevanih
podatkov določena z zakonom,
2.    
na zahtevo, če ni s tem zakonom drugače določeno, ali
3.    
na kraju samem.
39.a člen
(pridobivanje podatkov od družb za upravljanje in Uprave
Republike Slovenije za javna plačila)
(1) Družbe za upravljanje davčnemu organu, če tako zahteva,
iz evidenc imetnikov investicijskih kuponov, po elektronski poti posredujejo
podatke o imetniku enot premoženja investicijskih skladov, o številu enot,
vrednosti enote ter podatke o skladu, ki jih davčni organ potrebuje za
pobiranje davkov.
(2) Uprava Republike Slovenije za javna plačila davčnemu
organu, če tako zahteva, po elektronski poti posreduje podatke o e-računih, ki
jih prejmejo neposredni in posredni uporabniki državnega proračuna, uporabniki
občinskih proračunov, Zavod za pokojninsko in invalidsko zavarovanje, Zavod za
zdravstveno zavarovanje Slovenije, prek enotne vstopne in izstopne točke, ki
jih davčni organ potrebuje za pobiranje davkov. Posredujejo se zlasti podatki o
izdajatelju in prejemniku e-računa, datumu izdaje, statusu in številki e-računa
ter podatki o obveznosti, ki izhaja iz e-računa.
(3) Davčni organ lahko davčni register in druge evidence, ki
jih vodi v skladu z zakonom, poveže z zbirkami podatkov iz prvega in drugega
odstavka tega člena.
40. člen
(zagotavljanje dokumentacije povezanih oseb)
Oseba iz 31. člena tega zakona ter druge osebe, ki so z
zakonom pooblaščene, da vzpostavijo, vodijo in vzdržujejo zbirke podatkov,
registre ali druge evidence, morajo davčnemu organu na njegovo zahtevo
zagotoviti dokumentacijo, s katero razpolaga povezana oseba, določena z zakonom
o obdavčenju, ki ni ustanovljena v Republiki Sloveniji ali ne prebiva v
Republiki Sloveniji.
41. člen
(obveznost fizičnih oseb)
Fizične osebe morajo na zahtevo davčnega organa dati podatke
in dokumentacijo, s katerimi razpolagajo, če imajo ti podatki ali dokumentacija
vpliv na njihovo davčno obveznost ali davčno izvršbo oziroma davčno obveznost
drugih zavezancev za davek ali na davčno izvršbo obveznosti pri teh zavezancih
za davek. Fizične osebe morajo dokumentacijo, ki ima vpliv na njihovo davčno
obveznost, hraniti najmanj pet let po poteku leta, na katerega se davčna
obveznost  nanaša.
42. člen
(elektronski prenos podatkov)
V razmerjih med davčnim organom in zavezanci za davek, ponudniki
plačilnih storitev, bankami ali hranilnicami lahko davčni organ na zahtevo s
sklepom dovoli uporabo elektronskega prenosa podatkov, če ni z zakonom drugače
določeno.
43. člen
(stroški dajanja podatkov)
Stroški dajanja podatkov in informacij ter predlaganja
dokumentacije po tem zakonu se davčnemu organu ne zaračunajo.
VIII. poglavje
Davčna obveznost
1. podpoglavje
Splošno
44. člen
(splošno)
(1) Davčna obveznost je dolžnost zavezanca za davek, da
plača na podlagi zakona določen znesek davka pod pogoji in na način, določen z
zakonom o obdavčenju in tem zakonom.
(2) Zavezanec za davek je zavezan za izpolnitev davčne
obveznosti od trenutka, ko je davčna obveznost nastala, v skladu z zakonom o
obdavčenju oziroma s tem zakonom.
(3) Davčna obveznost, za izpolnitev katere se znesek
davka izračunava po koncu časovnega obdobja, za katero se davek ugotavlja,
nastane zadnji dan časovnega obdobja, za katero se davek ugotavlja, če ni s tem
zakonom ali z zakonom o obdavčenju drugače določeno.
(4) Davčna obveznost preneha z izpolnitvijo in v drugih
primerih, določenih s tem zakonom.
45. člen
(materialni roki)
(1) Začetka in teka rokov za izpolnitev obveznosti po
tem zakonu ali po zakonu o obdavčenju ne ovirajo nedelje in državni prazniki
oziroma drugi dela prosti dnevi v Republiki Sloveniji.
(2) Če je zadnji dan zakonsko predpisanega roka nedelja,
državni praznik ali kak drug dan, ko se pri organu ne dela, se izteče rok za
izpolnitev obveznosti s pretekom prvega naslednjega delovnika, če ni s tem
zakonom ali z zakonom o obdavčenju določeno drugače.
2. podpoglavje
Izpolnitev davčne obveznosti
46. člen
(splošno)
(1) Davčna obveznost se izpolni s plačilom davka v
zakonsko predpisanem roku po nastanku davčne obveznosti.
(2) Izpolnitev davčne obveznosti je temeljna obveznost
davčnega zavezanca, ki jo mora izpolniti, ne glede na svoje druge obveznosti.
(3) Davčni zavezanec sam izpolni svojo davčno obveznost.
V primerih, določenih s tem zakonom ali zakonom o obdavčenju, je za izpolnitev
davčne obveznosti lahko zavezana tudi druga oseba.
(4) Zavezanec za davek ne more enostransko zavrniti ali
enostransko odložiti izpolnitve davčne obveznosti, razen če je s tem zakonom
ali zakonom o obdavčenju to določeno.
(5) Ne glede na tretji odstavek tega člena davčno
obveznost lahko izpolni tudi oseba, ki ni zavezanec za davek.
47. člen
(izpolnitev davčne obveznosti solidarnih davčnih zavezancev)
(1) Če je več davčnih zavezancev dolžno izpolniti isto
davčno obveznost, so zavezanci solidarno odgovorni za izpolnitev davčne
obveznosti (solidarni davčni zavezanci). Vsak solidarni davčni zavezanec je
zavezan izpolniti celotno davčno obveznost.
(2) Z izpolnitvijo davčne obveznosti enega solidarnega
davčnega zavezanca se davčna obveznost vseh solidarnih davčnih zavezancev šteje
za izpolnjeno.
48. člen
(odgovornost pravnih naslednikov in oseb, ki upravljajo
premoženje zapustnika ali oseb, razglašenih za pogrešane oziroma opravilno
nesposobne)
(1) Univerzalni pravni naslednik v celoti prevzame
davčne obveznosti in terjatve iz naslova davkov pravnega prednika.
(2) Ne glede na prvi odstavek tega člena je dedič
oziroma dedinja (v nadaljnjem besedilu: dedič) dolžan izpolniti davčne
obveznosti zapustnika le do višine vrednosti podedovanega premoženja, v
sorazmerju s prejeto dediščino. Odmerjeno oziroma obračunano davčno obveznost
in davčne obveznosti zapustnika, ki jim je že potekel rok plačila, mora dedič
izpolniti v 60 dneh po pravnomočnosti sklepa o dedovanju.
(3) Če ni dedičev ali če se dediči odpovedo dediščini v
korist države ali samoupravne lokalne skupnosti, se davčna obveznost v celoti
ali sorazmerno odpiše.
(4) Davčna obveznost se ne prenaša na dediče in se
odpiše, če na dan smrti zapustnika ne presega 80 eurov. Odpiše se tudi davčna
obveznost v znesku, ki v skladu z drugim odstavkom tega člena presega davčno
obveznost, ki jo morajo izpolniti dediči.
(5) Z dnem smrti zapustnika prenehajo teči zamudne
obresti in se ne obračunavajo do dospelosti davčne obveznosti, ki jo prevzame
dedič, za dediča.
(6) Davčne obveznosti fizičnih oseb, ki jih sodišče
razglasi za pogrešane ali opravilno nesposobne, izpolnjujejo osebe, ki
upravljajo premoženje teh oseb. Oseba, ki upravlja premoženje teh oseb, mora v
breme premoženja oziroma prihodkov iz premoženja, ki ga upravlja, izpolniti
davčno obveznost. Ne glede na prejšnji stavek je oseba, ki upravlja premoženje
teh oseb, odgovorna za izpolnitev davčne obveznosti z vsem svojim premoženjem,
če davčni organ ugotovi, da:
-      
davek ni bil plačan in
-      
premoženje oziroma prihodki iz premoženja, ki ga upravlja, ne
zadostujejo za poplačilo davčne obveznosti, ker je prelil premoženje oziroma
prihodke iz premoženja v svojo korist oziroma korist druge osebe na način, ki
ni v skladu z ravnanjem dobrega gospodarstvenika.
Če je več oseb, ki upravljajo premoženje, so odgovorne za
izpolnitev davčne obveznosti solidarno.
(7) Davčne obveznosti, nastale v zvezi z upravljanjem
premoženja zapustnika v obdobju od trenutka uvedbe dedovanja do dejanskega
prevzema premoženja s strani pravnih naslednikov, ali nastale v zvezi z
upravljanjem premoženja po odločbi o denacionalizaciji, izpolnjujejo osebe, ki
upravljajo premoženje zapustnika. Oseba, ki upravlja premoženje teh oseb, mora
v breme premoženja oziroma prihodkov iz premoženja, ki ga upravlja, izpolniti
davčno obveznost. Ne glede na prejšnji stavek je oseba, ki upravlja premoženje
teh oseb, odgovorna za izpolnitev davčne obveznosti z vsem svojim premoženjem,
če davčni organ ugotovi, da:
-      
davek ni bil plačan in
-      
premoženje oziroma prihodki iz premoženja, ki ga upravlja, ne
zadostujejo za poplačilo davčne obveznosti, ker je prelil premoženje oziroma
prihodke iz premoženja v svojo korist oziroma korist druge osebe na način, ki
ni v skladu z ravnanjem dobrega gospodarstvenika.
Če je več oseb, ki upravljajo premoženje, so odgovorne za
izpolnitev davčne obveznosti solidarno.
(8) Ne glede na prvi odstavek tega člena univerzalni
pravni naslednik ne prevzame obveznosti in terjatev iz naslova dohodnine in
prispevkov za socialno varnost pravnega prednika, ki bremenijo pravnega
prednika kot fizično osebo, v primerih prenehanja opravljanja dejavnosti
fizične osebe, razen v primeru prenehanja zaradi smrti.
3. podpoglavje
Način izpolnitve davčne obveznosti
49. člen
(izračun davka)
(1) Če ni s tem zakonom ali zakonom o obdavčenju drugače
določeno, davčni zavezanec sam izračuna davek, ki ga mora plačati, na podlagi
ugotovljene davčne osnove, davčnih olajšav in stopenj.
(2) Obveznost za izračun davka se sme s tem zakonom ali
zakonom o obdavčenju prenesti na davčni organ ali na plačnika davka.
(3) Davek se izračuna v obračunu davka ali ugotovi z
odločbo o odmeri davka.
(4) Obračun davka zajema davčni obračun, obračun
davčnega odtegljaja in obračun prispevkov za socialno varnost.
50. člen
(znesek, do katerega se davek ne odmeri)
(1) Če se davek ugotavlja z odločbo o odmeri davka, se
davek ne odmeri, če davek ne presega 10 eurov, razen če je z zakonom drugače
določeno. Če se davek ugotavlja na podlagi davčne napovedi zavezanca za davek,
se zavezanec za davek o tem pisno obvesti.
(2) Ne glede na prejšnji odstavek se v primeru, če je
davek izključno prihodek proračuna samoupravne lokalne skupnosti, davek, ki se
ugotavlja z odločbo o odmeri davka, ne odmeri, če ne presega 5 eurov. Če se
davek ugotavlja na podlagi davčne napovedi zavezanca za davek, se zavezanec za
davek o tem pisno obvesti.
51. člen
(davčni obračun)
(1) Če davčni zavezanec sam izračuna davek, ga izračuna
v davčnem obračunu.
(2) Če oblika davčnega obračuna, ki mora vsebovati vse
podatke, potrebne za izračun in nadzor pravilnosti izračuna davka, ni
predpisana z zakonom o obdavčenju, jo predpiše minister, pristojen za finance.
Za podatke se štejejo tudi vsi podatki iz evidenc, ki jih davčni zavezanec vodi
v skladu z drugimi predpisi in računovodskimi standardi, in iz poročil, ki jih
davčni zavezanec sestavlja v skladu s posebnimi predpisi in računovodskimi
standardi.
(3) Davčni zavezanec mora predložiti davčni obračun
davčnemu organu na način in v rokih, predpisanih s tem zakonom za posamezne
vrste davkov, ali z zakonom o obdavčenju.
(4) Davčni obračun mora predložiti tudi davčni
zavezanec, ki je v skladu z zakonom o obdavčenju oproščen plačila davka, in
davčni zavezanec, ki ugotovi, da nista nastali niti davčna obveznost, niti
terjatev iz naslova davka.
(5) Davčni zavezanec, ki opravlja dejavnost, mora davčni
obračun predložiti v elektronski obliki.
52. člen
(predložitev davčnega obračuna po izteku predpisanega roka)
(1) Davčnemu zavezancu, ki iz opravičljivih razlogov ne
more predložiti davčnega obračuna v predpisanem roku, davčni organ na njegov
predlog dovoli predložitev davčnega obračuna po izteku predpisanega roka.
(2) Za opravičljive razloge iz prvega odstavka tega
člena se štejejo utemeljeni razlogi, ki jih davčni zavezanec ni mogel
predvideti oziroma odvrniti in preprečujejo predložitev davčnega obračuna v
predpisanem roku.
(3) Davčni zavezanec mora v predlogu iz prvega odstavka
tega člena navesti razloge iz drugega odstavka tega člena in jih dokazati, če
dokazov ne more ali še ne more predložiti, pa to pojasniti. Če davčni zavezanec
predlog vloži po poteku roka za predložitev davčnega obračuna, mora predlogu
predložiti tudi davčni obračun.
(4) Če davčni zavezanec ne predloži obračuna hkrati s
predlogom iz prvega odstavka tega člena, davčni organ v primeru dovolitve, rok
za predložitev davčnega obračuna določi s sklepom.
(5) Predlog iz prvega odstavka tega člena mora davčni
zavezanec vložiti najpozneje v osmih dneh od dneva, ko je prenehal obstajati
vzrok, zaradi katerega je v zamudi, vendar najpozneje v treh mesecih od dneva, ko
se je iztekel rok za predložitev davčnega obračuna.
(6) Če davčni zavezanec zamudi rok za vložitev pred­loga
za predložitev davčnega obračuna po izteku predpisanega roka iz petega odstavka
tega člena, se zaradi zamude tega roka ne more predlagati podaljšanje roka za
predložitev predloga iz prvega odstavka tega člena.
(7) Davčni obračun, ki je predložen v skladu z
dovoljenjem davčnega organa po prvem odstavku tega člena, se šteje za
pravočasno vloženega.
(8) Rok za plačilo davka po davčnem obračunu, predloženem
v skladu z dovoljenjem po prvem odstavku tega člena, začne teči po poteku
zakonskega roka za pravočasno predložitev obračuna. Če davčni zavezanec po tem
roku predloži davčni obračun v skladu z dovoljenjem po prvem odstavku tega
člena, mora davek plačati hkrati s predložitvijo obračuna. Rok za vračilo davka
na podlagi obračuna, predloženega v skladu z dovoljenjem po prvem odstavku tega
člena, se šteje od dneva, ko davčni organ prejme davčni obračun.
(9) Če davčni organ ne dovoli predložitve davčnega obračuna
po izteku predpisanega roka, izda o tem sklep, zoper katerega je dovoljena
pritožba.
53. člen
(popravljanje pomanjkljivosti in pomot v davčnem obračunu)
(1) Davčni zavezanec lahko v 60 dneh po predložitvi davčnega
obračuna, zaradi formalnih pomanjkljivosti oziroma pomot v imenih in številkah,
pisnih ali računskih pomot, predloži popravek davčnega obračuna. S popravkom
davčnega obračuna davčni zavezanec odpravlja predhodno predloženi davčni
obračun v delu, v katerem ga spreminja. 
(2) Davčni zavezanec lahko popravek istega davčnega obračuna
iz prejšnjega odstavka predloži samo enkrat. 
(3) Razlika v davčni obveznosti med predloženim in
popravljenim obračunom je izvršilni naslov. 
(4) Razlika v davčni obveznosti med predloženim in
popravljenim obračunom učinkuje od dneva, od katerega je učinkoval davčni
obračun, ki se popravlja, če davčni zavezanec v popravljenem obračunu poveča
davčno obveznost. Če davčni zavezanec zniža davčno obveznost, razlika v davčni
obveznosti med predloženim in popravljenim obračunom učinkuje od dneva
predložitve popravljenega davčnega obračuna.
54. člen
(popravljanje davčnega obračuna, če je davčna obveznost
previsoko izkazana)
(1) Davčni zavezanec lahko v 12 mesecih od poteka roka za
predložitev davčnega obračuna predloži popravek davčnega obračuna, če pozneje
ugotovi, da je v predloženem davčnem obračunu davčno obveznost izkazal
previsoko glede na obveznost, ki bi jo moral izkazati na podlagi zakona o
obdavčenju. S popravkom davčnega obračuna davčni zavezanec odpravlja predhodno
predloženi davčni obračun v delu, v katerem ga spreminja. 
(2) Davčni zavezanec lahko popravek istega davčnega obračuna
iz prejšnjega odstavka predloži samo enkrat. 
(3) Popravljenemu davčnemu obračunu mora davčni zavezanec
priložiti obrazložitev o razlogih, zaradi katerih je davčno obveznost izkazal
previsoko. 
(4) Če iz obrazložitve izhaja, da popravek davčnega obračuna
ni utemeljen, davčni organ popravka davčnega obračuna ne sprejme in o tem
obvesti zavezanca za davek. Če davčni zavezanec izjavi, da vztraja pri
popravku, lahko davčni organ preveri utemeljenost popravka v davčnem nadzoru. 
(5) Davčnemu zavezancu v tem primeru obresti ne pripadajo. 
(6) Razlika v davčni obveznosti med predloženim in
popravljenim obračunom je izvršilni naslov. 
(7) Razlika v davčni obveznosti med predloženim in
popravljenim obračunom učinkuje od dneva predložitve popravljenega davčnega
obračuna.
54.a člen
(popravljanje obračuna davka zaradi odločitve sodišča in
sklenjene izvensodne poravnave)
(1) Ne glede na 53. in 54. člen tega zakona lahko davčni
zavezanec v zvezi z izvršitvijo sodbe, izdane v delovnih in socialnih sporih, v
dveh mesecih od pravnomočnosti sodbe predloži popravek obračuna davka. S
popravkom obračuna davka davčni zavezanec odpravlja predhodno predloženi obračun
davka v delu, v katerem ga spreminja. Popravljenemu obračunu davka mora davčni
zavezanec priložiti obrazložitev o razlogih, zaradi katerih je predložil
popravek obračuna davka in sodbo, opremljeno s potrdilom o pravnomočnosti.
(2) Razlika v davčni obveznosti med predloženim in
popravljenim obračunom davka je izvršilni naslov.
(3) V zvezi s popravkom obračuna davka, predloženim v roku iz
prvega odstavka tega člena, se davčnemu zavezancu ne zaračunajo obresti niti mu
obresti ne pripadajo.
(4) Če davčni zavezanec po dveh mesecih od pravnomočnosti
sodbe predloži popravek obračuna davka v zvezi z izvršitvijo sodbe, izdane v
delovnih in socialnih sporih, se po preteku dveh mesecev popravljen obračun
davka obravnava kot obračun davka, predložen po izteku zakonskega roka. Na
posebni prilogi, ki je sestavni del tako predloženega popravka obračuna davka,
davčni zavezanec prikaže tudi premalo obračunan davek, skupaj z obrestmi iz
95.a člena tega zakona, ki začnejo teči po preteku roka iz prejšnjega stavka.
(5) Prvi, drugi, tretji in četrti odstavek tega člena se
uporabljajo tudi za sklenjene izvensodne poravnave v delovnih in socialnih
sporih.
55. člen
(predložitev davčnega obračuna na podlagi samoprijave)
(1) Davčni zavezanec lahko najpozneje do začetka
davčnega inšpekcijskega nadzora oziroma do vročitve odmerne odločbe oziroma do
začetka postopka o prekršku oziroma kazenskega postopka predloži davčni obračun
oziroma popravljen davčni obračun. Predložitev davčnega obračuna oziroma
popravka davčnega obračuna na podlagi samoprijave ni več mogoča, ko prvič
nastopi ena izmed okoliščin iz prejšnjega stavka.
(2) Na posebni prilogi, ki je sestavni del tako
predloženega davčnega obračuna, prikaže tudi premalo obračunane davke, skupaj z
obrestmi iz tretjega odstavka tega člena, in hkrati plača tako izkazan davek.
(3) Pravna oseba, samostojni podjetnik posameznik ali
posameznik, ki samostojno opravlja dejavnost, od premalo plačanega oziroma
neplačanega davka obračuna in plača obresti od poteka roka za plačilo do
predložitve davčnega obračuna na podlagi samoprijave. Obrestna mera za izračun
obresti znaša 3 % letno.
(4) Davčni zavezanec ne more vložiti nove samoprijave
glede obveznosti, v zvezi s katerimi je predhodno že vložil samoprijavo.
(5) Če po predložitvi davčnega obračuna na podlagi
samoprijave davčni organ ugotovi, da pogoji za samoprijavo iz prvega do
četrtega odstavka tega člena niso izpolnjeni, s sklepom zavrne posebno prilogo
iz drugega odstavka tega člena, predloženi davčni obračun pa obravnava kot
davčni obračun, predložen po izteku predpisanega roka.
56. člen
(rok za plačilo davka po davčnem obračunu)
Davek po davčnem obračunu mora biti plačan v rokih,
predpisanih s tem zakonom za posamezne vrste davkov, ali v rokih, predpisanih z
zakonom o obdavčenju.
57. člen
(obračun davčnega odtegljaja)
(1) Če je s tem zakonom ali zakonom o obdavčenju
določeno, da davek za davčnega zavezanca izračuna, odtegne in plača plačnik
davka (v nadaljnjem besedilu: davčni odtegljaj), plačnik davka izračuna davčni
odtegljaj v obračunu davčnega odtegljaja. Plačnik davka izračuna davek na
podlagi ugotovljene davčne osnove, davčnih olajšav in davčne stopnje.
(2) Obliko obračuna davčnega odtegljaja, ki mora
vsebovati vse podatke, potrebne za izračun in nadzor pravilnosti izračuna
davčnega odtegljaja, predpiše minister, pristojen za finance.
(3) Plačnik davka izračuna, odtegne in plača davčni
odtegljaj po davčnih stopnjah, ki veljajo na dan nastanka davčne obveznosti,
kot je določen v zakonu o obdavčenju ali v tem zakonu.
(4) Plačnik davka mora predložiti obračun davčnih
odtegljajev davčnemu organu na način in v rokih, predpisanih s tem zakonom za
posamezne vrste davkov ali z zakonom o obdavčenju.
(5) Plačnik davka mora predložiti podatke iz obračuna
davčnega odtegljaja tudi davčnemu zavezancu na način in v rokih, predpisanih s
tem zakonom za posamezne vrste davkov ali z zakonom o obdavčenju.
(6) 52., 53., 54. in 55. člen tega zakona se uporabljajo
tudi za obračun davčnega odtegljaja.
(7) Ne glede na 53., 54. in 55. člen tega zakona lahko
plačnik davka predloži popravek obračuna davčnega odtegljaja večkrat, če se
popravki nanašajo na različne prejemnike dohodkov.
(8) Če plačnik davka predloži davčnemu organu popravljen
obračun davčnega odtegljaja, mora tudi davčnemu zavezancu predložiti nove
podatke iz obračuna davčnega odtegljaja o dohodku, o odtegnjenem in plačanem
davčnem odtegljaju ter druge podatke, ki vplivajo na višino davčnega
odtegljaja, če so ti podatki v popravljenem obračunu davčnega odtegljaja
drugačni od podatkov v obračunu davčnega odtegljaja, ki se je popravljal.
(9) Zavezanec za davek, ki opravlja dejavnost, mora
obračun davčnega odtegljaja predložiti v elektronski obliki. Obračun davčnega
odtegljaja v elektronski obliki mora predložiti tudi fizična oseba, ki se šteje
za plačnika davka po dvanajstem odstavku 58. člena tega zakona.
58. člen
(plačnik davka)
(1) Pravna oseba oziroma združenje oseb (vključno z
družbo civilnega prava) po tujem pravu, ki je brez pravne osebnosti, samostojni
podjetnik posameznik ali posameznik, ki samostojno opravlja dejavnost, se šteje
za plačnika davka, če je v skladu z zakonom o obdavčenju rezident Republike
Slovenije ali nerezident Republike Slovenije (ki ima v skladu z zakonom o
obdavčenju poslovno enoto nerezidenta v Republiki Sloveniji ali ima v skladu s
predpisi, ki urejajo ustanovitev in poslovanje v Republiki Sloveniji,
podružnico v Republiki Sloveniji), ter če je hkrati:
1.    
oseba, ki v svoje breme izplača dohodek, od katerega se v skladu s tem
zakonom ali zakonom o obdavčenju izračunava, odteguje in plačuje davčni
odtegljaj;
2.    
družba za upravljanje ali drug upravljavec investicijskega sklada, ki
izplača dohodek iz investicijskega sklada, od katerega se v skladu s tem
zakonom ali zakonom o obdavčenju izračunava, odteguje in plačuje davčni
odtegljaj;
3.    
borznoposredniška družba, družba za upravljanje ali drug upravljavec, ki
na podlagi pogodbe o gospodarjenju s finančnimi instrumenti za račun stranke
prejme dohodek od naložb denarnega dobroimetja stranke v finančne instrumente,
ki ni dohodek iz 7. točke tega odstavka, od katerega se v skladu s tem zakonom
ali zakonom o obdavčenju izračunava, odteguje in plačuje davčni odtegljaj;
4.    
upravnik večstanovanjske stavbe, ki za račun etažnih lastnikov stavbe
prejme dohodek, od katerega se v skladu s tem zakonom ali zakonom o obdavčenju
izračunava, odteguje in plačuje davčni odtegljaj;
5.    
organizator prireditve, in sicer tudi če dohodka, od katerega se v
skladu s tem zakonom ali zakonom o obdavčenju izračunava, odteguje in plačuje
davčni odtegljaj (oziroma bi se izračunaval, odtegoval in plačeval, če bi
dohodek izplačala oseba iz 1. točke tega odstavka), ne izplača v svoje breme;
6.    
oseba, ki za tuj račun prejme dohodek, od katerega se v skladu s tem
zakonom ali zakonom o obdavčenju izračunava, odteguje in plačuje davčni
odtegljaj (oziroma bi se izračunaval, odtegoval in plačeval, če bi dohodek
izplačala oseba iz 1. točke tega odstavka), če oseba, ki jo dohodek bremeni, ni
plačnik davka v skladu s predhodnimi točkami tega odstavka ali dvanajstim
odstavkom tega člena;
7.    
oseba, ki za tuj račun prejme dohodek iz finančnih instrumentov, izdanih
v nematerializirani obliki (v nadaljnjem besedilu: nematerializirani finančni
instrumenti), od katerega se v skladu s tem zakonom ali zakonom o obdavčenju
izračunava, odteguje in plačuje davčni odtegljaj, ali
8.    
druga oseba, ki za tuj račun prejme dohodek, od katerega se v skladu s
tem zakonom ali zakonom o obdavčenju izračunava, odteguje in plačuje davčni
odtegljaj, ko oseba, ki jo tak dohodek bremeni, ne pozna in glede na okoliščine
primera ne more poznati upravičenca do dohodka, če tako predpiše minister,
pristojen za finance.
(2) Ne glede na prejšnji odstavek se, če:
1.    
oseba iz 1. točke prvega odstavka tega člena izplača dohodek osebi iz
4., 5. ali 8. točke prvega odstavka tega člena, za plačnika davka šteje oseba
iz 4., 5. ali 8. točke prvega odstavka tega člena;
2.    
oseba iz 1. ali 6. točke prvega odstavka tega člena izplača dohodek iz
nematerializiranih finančnih instrumentov osebi iz 7. točke prvega odstavka
tega člena, za plačnika davka šteje oseba iz 7. točke prvega odstavka tega
člena;
3.    
oseba iz 7. točke prvega odstavka tega člena izplača dohodek iz
nematerializiranih finančnih instrumentov drugi osebi iz 7. točke prvega
odstavka tega člena, za plačnika davka šteje druga oseba;
4.    
oseba iz 1. ali 2. točke prvega odstavka tega člena izplača dohodek
osebi iz 3. točke prvega odstavka tega člena, za plačnika davka šteje oseba iz
3. točke prvega odstavka tega člena.
(3) Ne glede na prvi odstavek tega člena se za plačnika
davka ne šteje diplomatsko‑konzularno predstavništvo tuje države v Republiki
Sloveniji in predstavništvo mednarodne organizacije v Republiki Sloveniji.
Diplomatsko‑konzularno predstavništvo tuje države v Republiki Sloveniji ali
predstavništvo mednarodne organizacije v Republiki Sloveniji se lahko odloči,
da prevzame obveznosti plačnika davka. O takšni odločitvi mora obvestiti davčni
organ in davčne zavezance, ki jim izplačuje dohodke.
(4) Plačnik davka lahko pooblasti pravno osebo oziroma
združenje oseb (vključno z družbo civilnega prava) po tujem pravu, ki je brez
pravne osebnosti, samostojnega podjetnika posameznika in posameznika, ki
samostojno opravlja dejavnost – razen nerezidenta Republike Slovenije v skladu
z zakonom o obdavčenju, ki v skladu z zakonom o obdavčenju nima poslovne enote
nerezidenta v Republiki Sloveniji, ali v skladu s predpisi, ki urejajo
ustanovitev in poslovanje v Republiki Sloveniji, nima podružnice v Republiki
Sloveniji – da v njegovem imenu izpolni obveznost iz 59. člena tega zakona. Za
ravnanje druge osebe odgovarja plačnik davka, kot da bi obveznost izpolnjeval
sam.
(5) Osebe, ki so plačniki davka po 2., 3. in 4. točki
drugega odstavka tega člena, morajo izplačevalcem dohodka pred izplačilom
dohodka predložiti izjavo o tem, da bodo s prejemom dohodka postali plačniki
davka. V izjavi morajo navesti tudi pravilno količino finančnih instrumentov,
iz katerih pravice izvršujejo za tuj račun. Če pravice iz finančnih
instrumentov izvršujejo tudi za svoj račun, morajo v izjavi navesti tudi
pravilno količino finančnih instrumentov, iz katerih pravice izvršujejo zase.
Za plačnika davka se štejejo le za dohodek, ki ga prejmejo za tuj račun.
(6) Izjave iz prejšnjega odstavka mora prejemnik izjav
hraniti najmanj deset let po poteku leta, v katerem je bil izplačan dohodek, na
katerega se izjava nanaša.
(7) Oseba, ki se po drugem odstavku tega člena ne šteje
za plačnika davka, mora davčnemu organu hkrati s plačilom dohodka dostaviti
podatke o plačilu dohodka osebi, ki se po drugem odstavku tega člena šteje za
plačnika davka, vključno s podatki za identifikacijo obeh oseb. Minister,
pristojen za finance, predpiše podrobnejše določbe glede vrste, oblike in
načina dajanja podatkov na tej podlagi. Obveznost dostave podatkov po tem
odstavku ne velja za izdajatelja nematerializiranega finančnega instrumenta v
primeru, ko dohodek iz nematerializiranega finančnega instrumenta, ki ima vir v
Republiki Sloveniji, plača na fiduciarni denarni račun Centralne klirinško
depotne družbe s sedežem v Republiki Sloveniji, ki ga prejme za tuji račun.
Obveznost dostave podatkov po tem odstavku v primeru, ko Centralna klirinško
depotna družba s sedežem v Republiki Sloveniji dohodek plača svojim posamičnim
članom, ki ga prejmejo za tuj račun, zajema tudi podatke o izdajatelju in
dohodku, prejetem od izdajatelja.
(8) Ne glede na 6. točko prvega odstavka tega člena se
oseba, ki za račun fizične osebe prejme dohodek od fizične osebe, šteje za
plačnika davka le, če je:
1.    
oseba, ki za račun fizične osebe nerezidenta prejme dohodek z virom v
Sloveniji;
2.    
oseba, ki za račun fizične osebe rezidenta prejme dohodek z virom izven
Slovenije;
3.    
upravnik večstanovanjske stavbe, ki za račun etažnih lastnikov stavbe,
ki so fizične osebe, prejme dohodek, ki bremeni fizično osebo.
(9) Plačniki davka po 6. točki prvega odstavka ter po
1. in 2. točki osmega odstavka tega člena se ne štejejo za plačnika davka
po II. poglavju petega dela tega zakona.
(10) Ne glede na peti odstavek tega člena lahko
minister, pristojen za finance, upoštevaje vrsto dejavnosti, ki jo opravljajo
plačniki davka, ter način izplačevanja dohodka, predpiše primere, ko
predlaganje izjav pred izplačilom dohodka ni obvezno.
(11) Če se družba za upravljanje ali upravljavec druge države
članice EU ali tretje države ne šteje za plačnika davka po prvem odstavku tega
člena, vendar upravlja v Republiki Sloveniji oblikovani oziroma ustanovljeni
investicijski sklad, in izplača dohodek iz investicijskega sklada, od katerega
se v skladu s tem zakonom ali zakonom o obdavčenju izračunava, odteguje in
plačuje davčni odtegljaj, se za plačnika davka šteje skrbnik premoženja
investicijskega sklada, ki za sklad opravlja skrbniške storitve. Družba za
upravljanje ali upravljavec mora skrbniku zagotoviti vse podatke, ki jih
skrbnik potrebuje za izpolnjevanje obveznosti plačnika davka in z njimi ne razpolaga.
Družba za upravljanje ali upravljavec in skrbnik morata določiti, kdo od njiju
se šteje za plačnika davka, in ko se za plačnika šteje skrbnik, določiti tudi
način zagotavljanja podatkov v pogodbi, ki jo skleneta še preden začne skrbnik
opravljati skrbniške storitve za sklad.
(12) Za plačnika davka od dohodkov iz zaposlitve se šteje
tudi fizična oseba, ki te dohodke izplača kot delodajalec po zakonu, ki ureja
delovna razmerja, če je rezident Republike Slovenije.
59. člen
(obveznost plačnika davka)
(1) Plačnik davka je dolžan za davčnega zavezanca
izračunati, odtegniti in plačati davčni odtegljaj od dohodkov, od katerih se v
skladu s tem zakonom ali zakonom o obdavčenju izračunava, odteguje in plačuje
davčni odtegljaj. Šteje se, da je plačnik davka, ki je odtegnil davčni
odtegljaj, davčni odtegljaj odtegnil v breme dohodka davčnega zavezanca.
(2) Za odtegnjen davčni odtegljaj se zmanjša znesek
davka, ki ga je davčni zavezanec dolžan plačati, če je tako določeno z zakonom
o obdavčenju ali s tem zakonom.
(3) Če davčni organ ugotovi, da je plačnik davka davčni
odtegljaj odtegnil od dohodka davčnega zavezanca, vendar ga ni plačal, ali ga
ni plačal v celoti, se davčni odtegljaj s pripadajočimi dajatvami izterja od
plačnika davka.
(4) Če davčni organ ugotovi, da plačnik davka davčnega
odtegljaja ni odtegnil in plačal, ali ga ni odtegnil in plačal pravilno, davčni
odtegljaj v delu, ki ni bil odtegnjen, s pripadajočimi dajatvami, bremeni
plačnika davka. Plačnik davka ima pravico ta znesek izterjati od davčnega zavezanca,
ki mu je bil izplačan dohodek, od katerega davčni odtegljaj ni bil odtegnjen.
60. člen
(rok za plačilo davčnega odtegljaja)
Plačnik davka mora plačati znesek davčnega odtegljaja, ki ga
je izračunal v obračunu davčnega odtegljaja, v rokih, predpisanih s tem zakonom
za posamezne vrste davkov, ali v rokih, predpisanih z zakonom o obdavčenju.
61. člen
(davčna napoved)
(1) Davčni zavezanec mora v davčni napovedi navesti
podatke, ki so potrebni za odmero davka in davčni nadzor, vključno z osebnimi
in drugimi podatki, potrebnimi za identifikacijo davčnega zavezanca in drugih
oseb, v zvezi s katerimi davčni zavezanec uveljavlja določeno davčno ugodnost.
(2) Obliko in podatke, ki jih mora davčni zavezanec
navesti v davčni napovedi za posamezne vrste davkov, predpiše minister,
pristojen za finance, razen če je z zakonom o obdavčenju drugače določeno.
(3) K vložitvi davčne napovedi morajo biti davčni
zavezanci pozvani z javnim pozivom, če ni z zakonom o obdavčenju drugače
določeno. Poziv k vložitvi davčne napovedi davčni organ objavi najpozneje 60
dni pred iztekom roka za vložitev davčne napovedi.
(4) Davčni zavezanec mora vložiti davčno napoved pri
davčnem organu na način in v rokih, predpisanih s tem zakonom za posamezne
vrste davkov ali z zakonom o obdavčenju.
(5) Ne glede na četrti odstavek tega člena se napoved
lahko vloži tudi na enotnih vstopnih točkah, ki jih na podlagi zakona, ki ureja
splošni upravni postopek, z uredbo določi Vlada.
(6) Če je tako določeno s tem zakonom ali zakonom o
obdavčenju, davčni organ ugotovi davek v odmerni odločbi, ne da bi bila davčna
napoved vložena, če gre za davke, ki se odmerjajo od letne osnove.
62. člen
(predložitev davčne napovedi po izteku predpisanega roka)
(1) Davčni zavezanec, ki je iz opravičljivih razlogov
zamudil rok za predložitev davčne napovedi, lahko pri davčnem organu vloži
predlog za naknadno predložitev davčne napovedi. V predlogu mora obraz­ložiti
razloge za zamudo in predložiti dokaze za svoje ­navedbe.
(2) Davčni zavezanec mora vlogi za naknadno vložitev
davčne napovedi priložiti davčno napoved, ki ni bila vložena v roku, oziroma
navesti rok, v katerem jo bo lahko predložil.
(3) Predlog za naknadno predložitev davčne napovedi mora
davčni zavezanec vložiti v osmih dneh po prenehanju razlogov iz prvega odstavka
tega člena, vendar najpozneje v treh mesecih po izteku roka za predložitev
davčne napovedi.
(4) Za opravičljive razloge iz prvega odstavka tega
člena se štejejo okoliščine, ki jih davčni zavezanec ni mogel predvideti
oziroma odvrniti, in preprečujejo sestavo oziroma vložitev davčne napovedi v
predpisanem roku.
(5) Če davčni zavezanec zamudi rok za vložitev predloga
za naknadno predložitev davčne napovedi, se zaradi zamude tega roka ne more
vložiti predloga za naknadno vložitev davčne napovedi.
(6) Če davčni zavezanec ne predloži napovedi hkrati s
predlogom iz prvega odstavka tega člena, davčni organ v primeru dovolitve rok
za predložitev davčne napovedi določi s sklepom.
(7) Davčna napoved, vložena naknadno v skladu z
dovoljenjem davčnega organa, se šteje za pravočasno vloženo.
(8) Če davčni organ ne dovoli predložitve davčne
napovedi po izteku predpisanega roka, izda o tem sklep, zoper katerega je
dovoljena pritožba.
(9) Če davčni organ ne dovoli predložitve davčne napovedi po
izteku predpisanega roka ali če davčni zavezanec hkrati s prepozno vloženo
davčno napovedjo ne vloži predloga iz prvega odstavka tega člena, se za čas od
poteka roka za vložitev davčne napovedi do vložitve davčne napovedi obračunajo
obresti. Obrestna mera za izračun obresti znaša 3 % letno.
63. člen
(vložitev davčne napovedi na podlagi samoprijave)
(1) Davčni zavezanec lahko najpozneje do vročitve odmerne
odločbe oziroma do začetka davčnega inšpekcijskega nadzora oziroma do začetka
postopka o prekršku oziroma kazenskega postopka vloži davčno napoved na podlagi
samoprijave v primeru zamude roka za vložitev davčne napovedi. Vložitev davčne
napovedi na podlagi samoprijave ni več mogoča, ko prvič nastopi ena izmed okoliščin
iz prejšnjega stavka.
(2) Od neplačanega davka davčni organ obračuna obresti za čas
od poteka roka za vložitev davčne napovedi do vložitve davčne napovedi na
podlagi samoprijave. Obrestna mera za izračun obresti znaša 3 % letno.
(3) Če davčni zavezanec davka, izračunanega v odmerni
odločbi, ne plača v roku za plačilo davka, se predložena davčna napoved
obravnava kot davčna napoved, predložena po izteku predpisanega roka.
(4) Davčni zavezanec ne more vložiti nove samoprijave glede
obveznosti, v zvezi s katerimi je predhodno že vložil samoprijavo.
64. člen
(popravljanje davčne napovedi)
Davčni zavezanec lahko popravi davčno napoved najpozneje do
vročitve odmerne odločbe.
65. člen
(odločba o odmeri davka)
(1) Če je s tem zakonom ali zakonom o obdavčenju
določeno, da davek ugotovi davčni organ, ga ugotovi z odločbo o odmeri davka.
(2) Odločbo o odmeri davka (v nadaljnjem besedilu:
odmerna odločba) izda davčni organ na podlagi davčne napovedi davčnega
zavezanca ali v postopku davčnega nadzora, če ni s tem zakonom, ali z zakonom o
obdavčenju, drugače določeno.
(3) Pod pogoji iz 267. člena tega zakona ima lahko
odmerna odločba obliko informativnega izračuna dohodnine.
(4) Kot odmerna odločba se obravnava tudi odločba, s
katero davčni organ odloči o vračilu davka.
66. člen
(rok za plačilo davka po odmerni odločbi)
Davek, izračunan v odmerni odločbi, mora biti plačan v 30
dneh od vročitve odločbe, če ni s tem zakonom za posamezno vrsto davkov ali
zakonom o obdavčenju drugače določeno.
67. člen
(uporaba določb za zastopnike v primeru smrti, pravne
naslednike oziroma skrbnike davčnih zavezancev oziroma njihovega premoženja)
(1) 51. do 66. člen tega zakona se smiselno uporabljajo
tudi za zastopnike v primeru smrti, pravne naslednike oziroma skrbnike davčnih
zavezancev oziroma njihovega premoženja, če ni s tem zakonom drugače določeno.
(2) Če zastopnik v primeru smrti ni imenovan, se prvi
odstavek tega člena uporablja tudi za pravne naslednike, ki s skupno pisno
izjavo določijo osebo, zadolženo za izpolnjevanje obveznosti po prvem odstavku
tega člena. Če skupna pisna izjava ni podana in obveznosti niso izpolnjene v
predpisanem roku, lahko davčni organ določi skrbnika za davčne zadeve, od
katerega zahteva izpolnitev obveznosti v breme premoženja oziroma prihodkov iz
premoženja zapustnika, razen če skrbnik za davčne zadeve tudi upravlja to premoženje.
(3) Skrbnika za davčne zadeve lahko določi davčni organ
izmed oseb, ki po pridobljenih podatkih davčnega organa sodijo v krog zakonitih
dedičev.
IX. poglavje
Posebne določbe o odmeri davka
68. člen
(odmera davka v posebnih primerih)
(1) Davčni organ lahko ugotovi predmet obdavčitve s
cenitvijo in na tej podlagi odmeri davek, če:
-      
zavezanec za davek ne vloži davčne napovedi ali ne predloži obračuna
davka davčnemu organu ali ju vloži oziroma predloži brez podatkov, potrebnih za
ugotovitev davčne obveznosti;
-      
fizična oseba ne napove dohodkov;
-      
ugotovi, da temelji davčna napoved oziroma obračun davka na neresničnih
ali nepravilnih podatkih;
-      
ugotovi, da napovedani prihodki oziroma prihodki, izkazani v obračunu
davka, niso sorazmerni napovedanim odhodkom oziroma odhodkom, izkazanim v
davčnem obračunu, razen če davčni zavezanec navede upravičene razloge;
-      
zavezanec za davek na zahtevo davčnega organa ne predloži poslovnih
knjig in evidenc, ki jih je dolžan voditi, ali so knjige in evidence vsebinsko
napačne ali če kažejo take bistvene formalne pomanjkljivosti, ki upravičujejo
dvom o njihovi vsebinski pravilnosti;
-      
delodajalec ne predloži podatkov o davčnem odtegljaju od dohodkov iz
zaposlitve.
(2) Cenitev je ugotovitveni postopek, v katerem se
ugotavljajo dejstva, ki omogočajo davčnemu organu določiti verjetno davčno
osnovo.
(3) Če je davčnemu organu poznan del prihodkov ali del
odhodkov, se verjetna davčna osnova lahko določi na podlagi uradnih podatkov in
podatkov, ki jih davčni organ zbere v ugotovitvenem postopku v zvezi z
zavezancem za davek, njegovimi družinskimi člani in povezanimi osebami, kot so
podatki o številu zaposlenih, izplačanih plačah in drugih dohodkih iz
zaposlitve, prihodkih in odhodkih, opravljenih dobavah, nabavah in storitvah,
vrednosti premoženja, in drugih zunanjih znakov posedovanja premoženja,
proizvodnih kapacitetah oziroma opremljenosti ter lokaciji poslovnih in
stanovanjskih prostorov, številu najemnikov ter obdobju oddajanja v najem.
(4) Če davčni organ nima na razpolago podatkov iz tretjega
odstavka tega člena, oceni davčno osnovo z uporabo podatkov iz tretjega
odstavka tega člena pri zavezancih za davek, ki so v istem davčnem obdobju in v
podobnih okoliščinah opravljali enako ali podobno dejavnost oziroma opravljali
enake ali podobne dobave in storitve oziroma dosegali primerljive vrste
dohodkov. V tem primeru davčni organ odmeri davek za davčno obdobje, kot je
določeno z zakonom o obdavčenju od ocenjene davčne osnove.
(5) Verjetna davčna osnova oziroma z oceno določena
davčna osnova po tem členu se zniža, če zavezanec za davek dokaže, da je nižja.
(6) Ne glede na določbe zakonov o obdavčenju, se pri
ugotavljanju davčne osnove od dohodka iz dejavnosti ali dobička iz kapitala za
davčna leta po obdobjih, za katera se je odmeril davek po tem členu, davčna
osnova ne more zmanjševati zaradi uveljavljanja nepokritih davčnih izgub ali
neizkoriščenih delov negativne razlike med vrednostjo kapitala ob odsvojitvi in
vrednostjo kapitala ob pridobitvi (izguba), ugotovljenih v obdobjih, za katera
se je odmeril davek po tem členu.
68.a člen
(odmera davka od nenapovedanih dohodkov)
(1) Poleg primerov iz 68. člena tega zakona lahko davčni
organ ugotovi predmet obdavčitve s cenitvijo tudi, če davčni organ ugotovi, da:
-      
davčni zavezanec – fizična oseba razpolaga s sredstvi za privatno
potrošnjo, vključno s premoženjem, ki znatno presegajo dohodke, ki jih je
davčni zavezanec napovedal, 
-      
je davčni organ na drugačen način seznanjen s podatki o sredstvih, s
katerimi razpolaga davčni zavezanec – fizična oseba, trošenjem davčnega
zavezanca – fizične osebe ali s podatki o pridobljenem premoženju davčnega
zavezanca – fizične osebe. 
(2) V primerih iz prejšnjega odstavka se davek odmeri od
davčne osnove, ki je enaka ugotovljeni razliki med vrednostjo premoženja, zmanjšano
za obveznosti iz naslova pridobivanja premoženja, sredstev oziroma porabo
sredstev in dohodki, od katerih je bil odmerjen ali obračunan davek, oziroma
dohodki, od katerih se davki ne plačajo. 
(3) Postopek po tem členu se uvede za eno ali več koledarskih
let v obdobju zadnjih desetih let pred letom, v katerem je bil ta postopek
uveden. (delno
razveljavljen)
(4) Od davčne osnove, ugotovljene po drugem odstavku tega
člena, se izračuna in plača davek po 70% stopnji, ki se šteje za dokončen
davek. (delno
razveljavljen)
(5) Davčna osnova, določena v drugem odstavku tega člena, se
zniža, če zavezanec – fizična oseba dokaže, da je nižja. 
(6) Ne glede na določbe zakonov o obdavčenju se pri
ugotavljanju davčne osnove od dohodka iz dejavnosti ali dobička iz kapitala za
davčna leta po obdobjih, za katera se je odmeril davek po tem členu, davčna
osnova ne more zmanjševati zaradi uveljavljanja nepokritih davčnih izgub ali
neizkoriščenih delov negativne razlike med vrednostjo kapitala ob odsvojitvi in
vrednostjo kapitala ob pridobitvi (izguba), ugotovljenih v obdobjih, za katera
se je odmeril davek po tem členu.
69. člen
(prijava premoženja)
(1) V primerih iz 68. in 68.a člena tega zakona sme
davčni organ pozvati posameznega davčnega zavezanca – fizično osebo, da
predloži davčnemu organu podatke o svojem premoženju ali delih premoženja in
dohodkih (v nadaljnjem besedilu: prijava premoženja).
(2) V prijavi premoženja mora davčni zavezanec iz prvega
odstavka tega člena navesti premoženje, ki ga ima v lasti, in sicer:
1.    
nepremičnine;
2.    
pravice na nepremičninah in druge premoženjske pravice;
3.    
premičnine, ki posamično presegajo vrednost 10.000 eurov;
4.    
deleže v gospodarskih družbah, zadrugah in drugih oblikah organiziranja,
katerih vrednost presega skupaj 10.000 eurov;
5.    
gotovino in denarna sredstva na računih v bankah in hranilnicah;
6.    
terjatve in obveznosti iz naslova obligacijskih razmerij, če presegajo
3.000 eurov;
7.    
dohodke po zakonu o obdavčenju.
(3) Rezident Republike Slovenije prijavi premoženje iz
drugega odstavka tega člena, ki se nahaja v Republiki Sloveniji in izven
Republike Slovenije, nerezident Republike Slovenije pa premoženje, ki se nahaja
v Republiki Sloveniji.
(4) V prijavi premoženja se navedejo količina oziroma
število enot premoženja ter vrednost posamezne enote premoženja ob pridobitvi,
čas in pravni temelj pridobitve posamezne enote premoženja. Davčni zavezanec
mora premoženje na poziv davčnega organa dokazati.
(5) V prijavi premoženja se lahko navede tudi drugo
premoženje, ki ni navedeno v drugem odstavku tega člena.
(6) Davčni organ lahko od istega davčnega zavezanca
zahteva predložitev prijave premoženja ali delov premoženja največ enkrat
letno.
(7) Če davčni zavezanec iz prvega odstavka tega člena
živi v zakonski zvezi oziroma v življenjski skupnosti, ki je po predpisih o
zakonski zvezi in družinskih razmerjih v pravnih posledicah izenačena z
zakonsko zvezo, prijavi premoženje tudi zakonec oziroma oseba, ki živi z
davčnim zavezancem v življenjski skupnosti, ki je po predpisih o zakonski zvezi
in družinskih razmerjih v pravnih posledicah izenačena z zakonsko zvezo.
(8) Premoženje otroka do 18. leta starosti se prijavi v prijavi
premoženja staršev oziroma skrbnikov.
(9) Če prijava premoženja ne zajema predpisanih
podatkov, se kot prijavljena vrednost premoženja šteje le vrednost gospodinjske
opreme, vrednost običajnih uporabnih predmetov in osebnih predmetov, ki so v
lasti fizične osebe, vendar največ do zneska 20.000 eurov.
(10) Za premoženje, ki ga fizična oseba ne prijavi v
prijavi premoženja, se šteje, da je pridobljeno v obdobju od zadnje prijave
premoženja, če fizična oseba ne dokaže drugače.
(11) Prijavo premoženja iz prvega odstavka tega člena
sme davčni organ uporabiti le za oceno davčne osnove za davke od dohodkov
fizičnih oseb.
DRUGI DEL
DAVČNI POSTOPEK
I. poglavje
Stvarna pristojnost
70. člen
(stvarna pristojnost)
(1) Za odločanje v davčnem postopku na prvi stopnji je
stvarno pristojna Finančna uprava Republike Slovenije.
(2) Za odločanje na drugi stopnji je v zadevah iz prvega
odstavka tega člena stvarno pristojno Ministrstvo za finance.
(3) Stvarna pristojnost tujih davčnih organov je
določena z mednarodno pogodbo, ki jo je Republika Slovenija uveljavila z
zakonom.
71. člen
(črtan)
II. poglavje
Začetek davčnega postopka
72. člen
(začetek davčnega postopka)
(1) Davčni postopek začne davčni organ po uradni
dolžnosti ali na zahtevo stranke.
(2) Davčni postopek se začne po uradni dolžnosti, ko
davčni organ prejme davčno napoved, drug dokument, ali ko davčni organ opravi
kakršno koli procesno dejanje z namenom uvedbe davčnega postopka.
(3) V davčnih zadevah, v katerih je po tem zakonu ali
zakonu o obdavčenju za začetek postopka potrebna zahteva stranke, sme davčni
organ začeti in voditi postopek samo, če je taka zahteva podana.
III. poglavje
Ugotovitveni postopek
73. člen
(odmera davka)
(1) Davčni organ mora pred izdajo odmerne odločbe po
vestni in skrbni presoji vsakega dokaza posebej in vseh dokazov skupaj ter na
podlagi uspeha celotnega postopka ugotoviti vsa dejstva in okoliščine, ki imajo
pomen za odmerno odločbo, ter omogočiti strankam, da zavarujejo in uveljavijo
svoje pravice in interese.
(2) Davčni organ lahko izda odmerno odločbo brez
posebnega ugotovitvenega postopka, če spozna, da so podatki iz davčne napovedi
popolni in pravilni, ali če ima sam ali lahko zbere uradne podatke, ki so
potrebni za odločbo, tako da ni potrebno zaslišanje stranke zaradi zavarovanja
njenih pravic in interesov.
74. člen
(ugotavljanje dejstev)
(1) Če se z nekim dejanjem ali ravnanjem krši zakon, s
katerim se prepoveduje ali nalaga neko dejanje ali ravnanje, nastanejo pa
gospodarske (ekonomske) posledice, to ne vpliva na obdavčenje.
(2) Če je pravni posel neveljaven ali postane
neveljaven, to ne vpliva na obdavčenje, če gospodarske
(ekonomske) posledice tega pravnega posla kljub njegovi neveljavnosti
nastanejo in obstojijo, če ni z zakonom o obdavčenju drugače določeno.
(3) Navidezni pravni posli ne vplivajo na obdavčenje. Če
navidezni pravni posel prikriva drug pravni posel, je za obdavčenje merodajen
prikrit pravni posel.
(4) Z izogibanjem ali zlorabo drugih predpisov se ni
mogoče izogniti uporabi predpisov o obdavčenju. Če se ugotovi takšno izogibanje
ali zloraba, se šteje, da je nastala davčna obveznost, kakršna bi nastala ob
upoštevanju razmerij, nastalih na podlagi gospodarskih
(ekonomskih) dogodkov.
75. člen
(ustna obravnava)
Pri ustni obravnavi je javnost izključena.
75.a člen
(posebni primer prekinitve postopka)
Davčni postopek se lahko prekine tudi v primeru, kadar je
zaradi ugotovitve dejanskega stanja treba opraviti poizvedbo pri pristojnih
organih drugih držav in pristojnih organih za izmenjavo podatkov v skladu s
četrtim delom tega zakona. Davčni postopek se nadaljuje takoj po prejetju
zaprošenih podatkov od organa zaprošene države.
IV. poglavje
Dokazovanje
76. člen
(dokazno breme)
(1) Zavezanec za davek mora za svoje trditve v davčnem
postopku predložiti dokaze.
(2) Davčni organ mora dokazati dejstva, na podlagi
katerih davčna obveznost nastane ali ne nastane oziroma se poveča ali zmanjša.
(3) Če ta zakon ali zakon o obdavčenju ne določa
drugače, mora zavezanec za davek dokazati svoje trditve, na podlagi katerih se
davčna obveznost zmanjša.
77. člen
(dokazila)
Če ta zakon ali zakon o obdavčenju ne določa drugače,
dokazuje zavezanec za davek svoje trditve v davčnem postopku praviloma s pisno
dokumentacijo ter poslovnimi knjigami in evidencami, ki jih vodi v skladu s tem
zakonom ali zakonom o obdavčenju, lahko pa predlaga tudi izvedbo dokazov z
drugimi dokaznimi sredstvi.
78. člen
(rok za predložitev dokazov)
Zavezanec za davek mora dokaze predložiti v roku, ki ga
določi davčni organ s pisnim pozivom, s sklepom o začetku postopka davčnega
nadzora oziroma s sklepom, ki ga izda v postopku davčnega nadzora.
79. člen
(stroški postopka)
(1) Vsakega zavezanca za davek bremenijo stroški, ki jih
ima zaradi davčnega postopka kot so: stroški za prihod, zamuda časa in
izgubljeni zaslužek.
(2) Stroški davčnega organa, kot so: potni stroški
uradnih oseb, stroški za oglase, obrazce in podobno, ki nastanejo v postopku,
začetem po uradni dolžnosti, bremenijo davčni organ, ki je začel davčni
postopek.
(3) Stroški davčnega postopka, kot so: izdatki za
upravne takse, pravno zastopanje in strokovno pomoč, izdatki za priče,
izvedence, tolmače in ogled gredo v breme davčnega organa, če se je postopek
končal ugodno za zavezanca za davek, oziroma v breme zavezanca za davek, če se
je postopek zanj končal neugodno.
(4) Če se ugotovitve davčnega organa ne razlikujejo od
predloženega obračuna oziroma vložene napovedi ali carinske deklaracije,
krijeta davčni organ in zavezanec za davek vsak svoje stroške.
(5) Če so bile v postopku davčnega inšpekcijskega
nadzora ugotovljene nepravilnosti, ki imajo za posledico višjo davčno
obveznost, trpi stroške postopka iz tretjega odstavka tega člena zavezanec za
davek.
(6) Višino najvišjega povračila stroškov pravnega
zastopanja in strokovne pomoči določi minister, pristojen za finance.
(7) Ne glede na prvi do četrti odstavek tega člena plača
stroške postopka v vsakem primeru udeleženec v postopku, če jih je povzročil po
svoji krivdi.
V. poglavje
Odločba
80. člen
(izrek odmerne odločbe)
(1) Izrek odmerne odločbe mora vsebovati:
1.    
davčnega zavezanca oziroma plačnika davka, če sta različni osebi;
2.    
vrsto davka;
3.    
davčno osnovo;
4.    
davčno stopnjo;
5.    
znesek odmerjenega davka in obresti, izračunanih do dneva izdaje
odločbe;
6.    
znesek plačanih(-e) akontacij(-e) davka;
7.    
rok plačila davka in obresti;
8.    
račun, na katerega se plača;
9.    
navedbo, da pritožba ne zadrži izvršitve odločbe in
10.  navedbo,
da bo davek v primeru, če ne bo plačan v določenem roku, prisilno izterjan.
(2) V izreku odmerne odločbe se odloči tudi o stroških
postopka.
(3) Ne glede na prvi odstavek tega člena se v izreku
odmerne odločbe ne navedeta davčna osnova in davčna stopnja, če gre za odločbo
o vračilu davka ali, če glede na vrsto davka, v skladu z zakonom o obdavčenju,
tega ni mogoče navesti.
(4) Če davčni organ v odmerni odločbi ugotovi, da je
treba vrniti določen znesek davka, mora izrek odločbe, poleg podatkov iz prvega
odstavka tega člena, vsebovati tudi znesek davka, ki se vrne, in rok ter način
vračila davka.
(5) Izrek odločbe v enostavnih zadevah, v katerih davčni
organ pri odločanju v celoti upošteva davčno napoved, uradne podatke ali ugodi
strankini zahtevi, lahko vsebuje le davčno osnovo, stopnjo davka in znesek
odmerjenega oziroma vrnjenega davka, če ta zakon ne določa drugače.
81. člen
(obrazložitev odločbe v enostavnih zadevah)
V enostavnih zadevah, v katerih davčni organ pri odločanju v
celoti upošteva podatke iz davčne napovedi, obračuna davka, carinske
deklaracije, drugega dokumenta ali uradne podatke ali ugodi strankini zahtevi,
lahko vsebuje obrazložitev odločbe samo kratko obrazložitev strankine vloge in
sklicevanje na predpise, na podlagi katerih je bilo o stvari odločeno, če ni s
tem zakonom ali zakonom o obdavčenju drugače določeno.
82. člen
(odločba v enostavnih zadevah)
(1) V enostavnih zadevah iz 81. člena lahko vloga oziroma
dokument predstavlja odločbo, kar davčni organ ugotovi ali odmeri z odtisom
štampiljke na tej vlogi oziroma dokumentu in navede predpise, na podlagi
katerih je bilo v zadevi odločeno. Poleg štampiljke mora biti podpis
pooblaščene osebe.
(2) V carinskih zadevah se za odločbo v enostavnih
zadevah šteje vloga oziroma dokument, na kateri sta žig in podpis pooblaščene
osebe.
83. člen
(začasna in glavna odločba)
(1) Če je glede na okoliščine primera neizogibno
potrebno, ali če je s tem zakonom ali zakonom o obdavčenju tako določeno, lahko
davčni organ izda začasno odločbo na podlagi podatkov, znanih do dneva izdaje
odločbe. V taki odločbi mora biti izrecno navedeno, da je začasna.
(2) Začasno odločbo lahko davčni organ razveljavi in
nadomesti z glavno odločbo najpozneje v roku enega leta od dneva izdaje začasne
odločbe, razen če je v tem zakonu ali zakonu o obdavčenju drugače določeno. Če
začasne odločbe ne razveljavi in nadomesti z glavno odločbo v tem roku, se
šteje, da je začasna odločba glavna.
(3) Ne glede na drugi odstavek tega člena davčni organ
začasno odločbo razveljavi in nadomesti z glavno odločbo, če je s tem zakonom
ali zakonom o obdavčenju tako določeno, in sicer v roku, predpisanem s tem
zakonom ali zakonom o obdavčenju.
84. člen
(odločba, izdana na podlagi zapisnika)
(1) Davčni organ izda odmerno odločbo na podlagi
davčnega inšpekcijskega nadzora najpozneje v 30 dneh od dneva prejema pripomb
na zapisnik ali dodatni zapisnik iz 140. člena tega zakona oziroma od dneva, ko
je iztekel rok za pripombe oziroma najpozneje v 30 dneh od dneva odpovedi
pravici do pripomb na zapisnik ali dodatni zapisnik. O pripombah se mora davčni
organ izjaviti v odločbi.
(2) V primerih iz 129. in 130. člena tega zakona mora
davčni organ izdati odločbo v 30 dneh od dneva prejema pripomb na zapisnik
oziroma od dneva, ko je iztekel rok za pripombe. O pripombah se mora davčni
organ izjaviti v odločbi.
84.a člen
(podpis upravnih aktov in drugih dokumentov v upravnem
postopku, ki se izdelajo v elektronski obliki)
(1) Odločbo podpišeta uradna oseba, ki je odločala v zadevi,
in uradna oseba, ki je vodila postopek oziroma pripravila osnutek odločbe.
(2) Odločba, ki se izda v elektronski obliki, vsebuje
elektronski podpis uradne osebe, ki je v skladu z zakonom, ki ureja elektronski
podpis, enakovreden lastnoročnemu podpisu. Če je odločba, ki se izdela
samodejno, izdana v elektronski obliki, ima namesto podpisa uradne osebe, ki je
odločala v zadevi, in žiga organa faksimile.
(3) Odločba v elektronski obliki vsebuje označbo, da je podpisana
z elektronskim podpisom, podatke o podpisniku, izdajatelju in identifikacijski
številki elektronskega potrdila. Na odločbi se navede tudi spletni naslov, na
katerem so objavljeni podatki o postopku preveritve veljavnosti elektronskega
podpisa.
(4) Odločba se vroči v fizičnem ali elektronskem izvirniku, v
fizičnem ali elektronskem (skeniranem) prepisu.
(5) Fizični prepis odločbe se overi z oznako o točnosti
prepisa in z lastnoročnim podpisom uradne osebe, ki je opravila prepis,
elektronski pa z elektronskim podpisom uradne osebe.
(6) Overitev fizičnega prepisa odločbe, izdane v elektronski
obliki, ni potrebna, če organ zagotovi druge načine preverjanja istovetnosti
fizičnega prepisa z elektronskim izvirnikom. Na odločbi se navede spletni
naslov, na katerem so objavljeni podatki o postopku preveritve istovetnosti ali
navedba in naslov davčnega organa, pri katerem je mogoče preveriti istovetnost
fizičnega prepisa z elektronskim izvirnikom.
(7) Fizični ali elektronski (skenirani) prepis odločbe iz
četrtega in petega odstavka tega člena ima enako dokazno vrednost kot izvirnik
odločbe.
(8) Izvirnik odločbe hrani organ.
(9) Ta člen se uporablja tudi za sklepe in druge dokumente v
upravnem postopku, ki jih izda davčni organ v elektronski obliki.
85. člen
(vročitev)
(1) Vse odločbe in sklepi ter drugi dokumenti, od
katerih vročitve začne teči rok, razen odločb, sklepov in drugih dokumentov, ki
se izdajo v postopku davčnega nadzora in v postopku davčne izvršbe ter odločb o
obročnem plačilu davka po 101., 102. in 103. členu tega zakona, se vročajo z
navadno vročitvijo. Vročitev je opravljena 15. dan od dneva odpreme, če ta
zakon ne določa drugače. 
(2) Odločbe, izdane na podlagi sedmega odstavka 267.
člena tega zakona se vročajo z osebno vročitvijo.
(3) Če davčni zavezanec ne plača davka v roku oziroma v
roku ne izpolni druge obveznosti, mu davčni organ vroči odločbo, sklep ali drug
dokument z osebno vročitvijo, če ta zakon ne določa drugače.
(4) Če je potrebno opraviti vročitev tako, da se dokument
objavi na oglasni deski organa in na enotnem državnem portalu e-uprava, v
skladu z zakonom, ki ureja splošni upravni postopek, se v primeru, če dokument
vsebuje podatke, ki se štejejo za davčno tajnost, na oglasni deski organa in na
enotnem državnem portalu e-uprava, namesto dokumenta objavi zgolj obvestilo o
dokumentu, ki vsebuje osnovne podatke iz dokumenta, brez podatkov, ki se
štejejo za davčno tajnost. V obvestilu se navede osebno ime, letnico rojstva,
oziroma firmo zavezanca za davek, njegov naslov, opravilno številko in datum
dokumenta, ki se vroča, datum objave na oglasni deski in portalu ter finančni
urad, ki je dokument izdala.
85.a člen
(elektronsko vročanje prek portala eDavki)
(1) Davčni organ pravnim osebam, samostojnim podjetnikom
posameznikom in posameznikom, ki samostojno opravljajo dejavnost, vroča
dokumente prek informacijskega sistema Finančne uprave Republike Slovenije (v
nadaljnjem besedilu: portal eDavki). 
(2) Davčni organ vroča dokumente prek portala eDavki tudi
drugim davčnim zavezancem, če se prijavijo v sistem elektronskega vročanja prek
omenjenega portala. Prijava velja do odjave iz sistema elektronskega vročanja,
ki se opravi prek portala eDavki. Vročitev dokumenta velja za opravljeno, če je
bila odjava dana, ko je bil dokument že odložen in je davčni zavezanec že
prejel obvestilo iz tretjega odstavka tega člena o prejemu dokumenta. 
(3) Davčni organ odloži dokument, ki ga je treba vročiti, v
portal eDavki in prek njega obvesti zavezanca za davek, da je prejel dokument,
ki mu ga je treba vročiti. Informativno sporočilo o elektronsko odloženem
dokumentu zavezanec za davek prejme tudi na elektronski naslov, če ga je
sporočil organu. 
(4) Zavezanec za davek dokument prevzame s portala eDavki
tako, da na elektronski način, kot na primer z uporabo uporabniškega imena in
gesla, dokaže svojo istovetnost in prevzame dokument v elektronski obliki ter
elektronsko podpiše vročilnico. 
(5) Vročitev velja za opravljeno z dnem, ko zavezanec za
davek z elektronskim podpisom vročilnice prevzame dokument. Če dokumenta ne
prevzame v 15 dneh od dneva, ko mu je bilo obvestilo puščeno prek portala
eDavki, velja vročitev za opravljeno z dnem preteka tega roka. Portal eDavki
dokument po preteku šestih mesecev od dneva vročitve izbriše, zavezanec za
davek pa ga lahko prevzame pri davčnem organu. 
(6) Če ima zavezanec za davek pooblaščenca za vročanje, se
dokument temu vroči tako, da se odloži na portal eDavki, pooblaščencu za
vročanje pa se pošlje informativno sporočilo iz tretjega odstavka tega člena.
Glede vročitve dokumenta pooblaščencu za vročanje se uporabljata četrti in peti
odstavek tega člena. 
(7) Podrobnejši način elektronskega vročanja določi minister,
pristojen za finance. 
(8) Ta člen se ne uporablja, če zakon o obdavčenju določa
drugače. 
VI. poglavje
Pravna sredstva
1. podpoglavje
Pritožba
86. člen
(rok za vložitev pritožbe)
(1) Pritožba se lahko vloži v roku 15 dni od vročitve
odločbe, če ni s tem zakonom drugače določeno.
(2) Pritožba zoper odmerno odločbo, izdano v davčnem
inšpekcijskem nadzoru, se lahko vloži v roku 30 dni od vročitve odločbe.
(3) Pritožba zoper sklep, s katerim se zavrže pritožba zoper
odmerno odločbo, izdano v davčnem inšpekcijskem nadzoru, se lahko vloži v roku
15 dni od vročitve sklepa.
(4) Če zavezanec za davek med tekom roka za pritožbo iz
prvega, drugega oziroma tretjega odstavka tega člena umre, ne da bi vložil
pritožbo, lahko pritožbo v roku iz prvega, drugega oziroma tretjega odstavka
tega člena, ki teče od pravnomočnosti sklepa o dedovanju, vloži njegov pravni
naslednik.
(5) Prejšnji odstavek se smiselno uporablja tudi za
ugovor zoper informativni izračun dohodnine.
87. člen
(suspenzivni učinek pritožbe)
(1) Pritožba ne zadrži izvršitve odmerne odločbe, če ni
s tem zakonom drugače določeno.
(2) Davčni organ po uradni dolžnosti do odločitve o
pritožbi odloži davčno izvršbo, če oceni, da bi bilo pritožbi mogoče ugoditi.
(3) Če se pritožbi ne ugodi, se za čas, ko je davčnemu
zavezancu – fizični osebi odložena izvršba, obračunajo obresti. Obrestna mera
za izračun obresti znaša 2 % letno.
(4) Če se pritožbi ne ugodi, se za čas, ko je davčnemu
zavezancu, ki ni fizična oseba, odložena izvršba, obračunajo obresti. Obrestna
mera za izračun obresti znaša 2 % letno oziroma v višini referenčne
obrestne mere za izračun državne pomoči, ki jo objavi Evropska komisija, če je
ta na dan izdaje odločbe višja od 2 %.
2. podpoglavje
Izredna pravna sredstva
88. člen
(odprava in razveljavitev oziroma sprememba odločbe po
nadzorstveni pravici)
(1) Davčni organ po nadzorstveni pravici odpravi odmerno
odločbo v petih letih od dneva, ko je bila odločba vročena zavezancu za davek:
1.    
če jo je izdal stvarno nepristojen organ;
2.    
če je bila v isti stvari že prej izdana pravnomočna odločba, s katero je
bila ta stvar drugače rešena.
(2) Odmerno odločbo lahko davčni organ po nadzorstveni
pravici odpravi, razveljavi ali spremeni v petih letih od dneva, ko je bila
odločba vročena zavezancu za davek, če je z njo prekršen materialni zakon.
89. člen
(obnova davčnega postopka)
(1) Če davčni organ izve za nova dejstva ali najde ali pridobi
možnost uporabiti nove dokaze, ki bi mogli sami zase ali v zvezi z že
izvedenimi in uporabljenimi dokazi pripeljati do drugačne odločbe, če bi bila
ta dejstva oziroma dokazi navedeni ali uporabljeni v prejšnjem postopku, lahko
začne obnovo postopka iz tega razloga po uradni dolžnosti v šestih mesecih od
dneva, ko je mogel navesti nova dejstva oziroma uporabiti nove dokaze. Po
preteku petih let od vročitve odločbe zavezancu za davek se obnova po uradni
dolžnosti ne more začeti.
(2) Če davčni organ ugotovi, da je bil zaradi napak v
odločbi, izdani samodejno z uporabo informacijskega sistema, davek nepravilno
odmerjen, začne obnovo postopka po uradni dolžnosti v šestih mesecih od
dokončnosti odločbe. Po preteku šestih mesecev od dokončnosti odločbe se obnova
iz tega razloga ne more več začeti.
(3) Ponovna uporaba pravnega sredstva iz prejšnjega
odstavka ni več mogoča.
(4) V rokih iz prvega odstavka tega člena lahko predlaga
obnovo postopka tudi zavezanec za davek.
(5) Če se pri davčnem nadzoru ugotovijo dejstva in
dokazi, ki so pomembni za obdavčenje na podlagi obnove postopka oziroma v
drugih postopkih, se ta dejstva posredujejo davčnemu organu. Šteje se, da je
davčni organ izvedel za nova dejstva na dan sestave zapisnika.
(6) Zoper sklep o obnovi postopka pritožba ni dovoljena.
Sklep se lahko izpodbija v pritožbi zoper odločbo.
90. člen
(posebni primeri odprave, razveljavitve in spremembe
odločbe)
(1) Če se po pravnomočnosti odmerne odločbe ugotovi, da
je bil zaradi očitne napake previsoko odmerjen davek oziroma odmerjen davek,
davčni organ tako odločbo odpravi, razveljavi ali spremeni po uradni dolžnosti
ali na zahtevo zavezanca za davek oziroma na zahtevo njenih pravnih
naslednikov. Če davčni organ ugotovi, da odločbe ni treba odpraviti,
razveljaviti ali spremeniti, zahtevek zavezanca za davek zavrne.
(2) Odprava, razveljavitev oziroma sprememba odločbe po
prvem odstavku tega člena učinkuje samo na davčno obdobje, na katero se prvotna
odločba nanaša. Če spremenjena davčna obveznost vpliva tudi na davčno obveznost
v davčnih obdobjih, ki sledijo davčnemu obdobju, na katero se odprava,
razveljavitev ali sprememba odločbe nanašajo, davčni organ v novi odločbi
odloči tudi o spremembi davčne obveznosti v teh davčnih obdobjih. Če so
odprava, razveljavitev oziroma sprememba odločbe posledica očitnih napak
zavezanca za davek, zavezancu za davek ne pripadajo obresti.
(3) Odločbo po prvem odstavku tega člena izda do poteka
zastaralnega roka za vračilo davka organ prve stopnje, ki je izdal prejšnjo
odločbo, organ druge stopnje pa le, če je s svojo odločbo odločil o stvari.
(4) Pritožba zoper novo odločbo, izdano na podlagi tega
člena, je dovoljena le, če jo je izdal organ prve stopnje. Če je odločbo izdal
organ druge stopnje oziroma če je odločba organa prve stopnje dokončna, je
zoper njo mogoč upravni spor.
VII. poglavje
Izpolnitev davčne obveznosti
1. podpoglavje
Plačilo davka
91. člen
(način plačila davka)
(1) Davek se plača pri ponudniku plačilnih storitev ali
pri upravnem ali drugem državnem organu, če tehnične možnosti tako dopuščajo.
(2) Podrobnejši način plačila davka določi minister,
pristojen za finance.
92. člen
(dan plačila davka)
Šteje se, da je davek plačan:
1.    
na dan, ko izvajalec plačilnega prometa izvrši nalog za plačilo davkov,
2.    
na dan sprejetja odločitve pristojnega organa o konverziji davka v
kapitalsko naložbo, razen če je odločitev pozneje preklicana,
3.    
na dan, ko so se stekli pogoji za pobot, oziroma
4.    
na dan plačila davka, če se davek plača v gotovini ali z brezgotovinskim
plačilom pri upravnem ali drugem državnem organu.
93. člen
(vrstni red plačila davka in pripadajočih dajatev)
(1) Če zavezanec za davek pri davčnem organu plačuje več
vrst davkov in njim pripadajočih dajatev ter plačani znesek ne zadostuje za
poplačilo vseh vrst davkov in njim pripadajočih dajatev, se s plačilom poravna
davek, ki ga zavezanec za davek navede na plačilnem instrumentu, in sicer po
vrstnem redu prej dospele obveznosti te vrste davka, nato pa drugi davki, po
vrstnem redu dospelosti posamezne vrste davka.
(2) Če davki dospejo v plačilo istočasno, vrstni red
plačila določi zavezanec za davek. Če zavezanec za davek ne določi vrstnega
reda plačila, ga določi davčni organ in pri tem upošteva, da se najprej
poravnajo obveznosti, katerih izpolnitev je manj zavarovana.
(3) Če pobrani znesek ne zadostuje za poplačilo
posamezne vrste davka s pripadajočimi dajatvami, se davek in pripadajoče
dajatve plačajo po naslednjem vrstnem redu:
1.    
stroški postopka pobiranja davka,
2.    
obresti,
3.    
davek,
4.    
denarne kazni in globe in stroški tega postopka.
(4) V postopku davčne izvršbe zavezanec za davek ne more
vplivati na vrstni red poplačila davka.
(5) Ne glede na prvi in drugi odstavek tega člena se s
plačilom davka na promet nepremičnin, davka na dediščine in darila ali davka na
motorna vozila poravna davek, odmerjen z odločbo, če je plačilo izvršeno na
način (na račun in z referenco), kot določi davčni organ v odločbi.
94. člen
(prednost dospele davčne obveznosti pred drugimi dospelimi
obveznostmi zavezanca za davek)
(1) Pri poravnavi dospelih obveznosti zavezanca za davek
iz njegovih dohodkov, terjatev, premoženja in premoženjskih oziroma materialnih
pravic ima dospela davčna obveznost absolutno prednost pred drugimi dospelimi
obveznostmi zavezanca za davek, ki se izterjujejo, razen pred dospelimi
obveznostmi iz naslova zakonite preživnine, odškodnine za škodo, nastalo zaradi
prizadetega zdravja, odškodnine zaradi izgube delovne zmožnosti ali odškodnine
zaradi smrti preživljalca.
(2) Ne glede na prejšnji odstavek poplačilo davčne
obveznosti nima absolutne prednosti, kadar se poplačuje iz posamezne stvari
oziroma pravice, ki je zavarovana z zastavno pravico, vpisano v ustrezen
register.
95. člen
(obračunavanje obresti v postopku davčnega nadzora)
Kadar davčni organ v postopku davčnega nadzora ugotovi davčno
obveznost, se za čas od poteka roka za plačilo davka oziroma od poteka roka za
vložitev davčne napovedi oziroma od dneva neupravičeno vrnjenega davka, iz
razlogov, ki so na strani zavezanca za davek, do izdaje odločbe obračunajo
obresti po obrestni meri 7 % letno. Za čas od izdaje odločbe do njene
izvršljivosti ne tečejo obresti.
95.a člen
(obračunavanje obresti pri predlaganju obračunov davka in
popravkov obračunov davka po izteku zakonskega roka)
Če davčni zavezanec v primerih, ki niso določeni s 54.a in
55. členom tega zakona, predloži obračun davka ali popravek obračuna davka
po izteku zakonskega roka, se za čas od poteka roka za plačilo davka do plačila
davka obračunajo obresti po 96. členu tega zakona.
96. člen
(zamudne obresti)
(1) Od davkov, ki jih zavezanec za davek ni plačal v
predpisanem roku, se plačajo zamudne obresti po 0,0274 odstotni dnevni obrestni
meri.
(2) Vlada lahko spremeni višino obrestne mere iz prvega
odstavka tega člena, če se spremenijo gospodarske razmere v državi.
(3) Od zamudnih obresti, ki jih zavezanec za davek ni
plačal, in od denarnih kazni, glob ter stroškov postopka pobiranja davka se
zamudne obresti ne zaračunavajo.
(4) Od obresti, zaračunanih na podlagi 95. in 104.
člena, drugega odstavka 87. člena ter četrtega odstavka 157. člena tega zakona,
se od zapadlosti dolga naprej obračunajo obresti po obrestni meri iz prvega
odstavka tega člena.
(5) V primeru pobiranja prispevkov za osebe javnega
prava znesek, do katerega se zamudne obresti ne zaračunajo, določi prejemnik
teh prispevkov.
2. podpoglavje
Vračilo davka
97. člen
(vračilo davka)
(1) Če je z odločbo ali v zvezi s predloženim davčnim
obračunom ugotovljeno preplačilo davka, se preveč plačani znesek, ki presega 10
eurov, vrne po uradni dolžnosti v 30 dneh od dneva vročitve odločbe oziroma od
dneva predložitve davčnega obračuna.
(2) V primerih iz 53., 54., 54.a, 256.c in
258. člena tega zakona razliko med davčno obveznostjo, obračunano in
plačano po prvotnem obračunu, in višino obračunane obveznosti po popravku
obračuna davčni organ vrne v 30 dneh po prejemu popravljenega obračuna.
(3) Če je bila odmerna odločba odpravljena ter zadeva
vrnjena v ponovni postopek in davek plačan, se preveč plačani davek vrne v 30
dneh po vročitvi odločbe, s katero je v ponovnem postopku ugotovljena drugačna
davčna obveznost.
(4) Če preveč plačani znesek davka iz prvega odstavka
tega člena ne presega 10 eurov, se vrne na zahtevo zavezanca za davek v roku 30
dni od vložitve zahteve, če z zakonom ni drugače določeno. Če zahteva ni
podana, se preveč plačani davek šteje v naslednja plačila ali v plačila druge
vrste davkov.
(5) Terjatev zavezanca za davek po tem členu ne more biti
predmet razpolaganja v civilnih razmerjih niti predmet izvršbe.
97.a člen
(pobot)
(1) Ne glede na prvi do četrti odstavek 97. člena tega zakona
davčni organ pred vračilom preveč plačanega davka pobota preveč plačani davek
z:
-      
drugimi davki, ki jim je potekel rok za plačilo,
-      
drugimi denarnimi nedavčnimi obveznostmi, ki jih izterjuje davčni organ
in stroški postopka.
(2) Šteje se, da je pobot nastal z dnem, ko so se stekli
pogoji zanj.
(3) Davčni organ za ugotavljanje steka pogojev za pobot
drugih denarnih nedavčnih obveznosti upošteva dan, ko prejme predlog za
izvršbo.
(4) Davčni organ o izvedbi pobota obvesti zavezanca za davek.
98. člen
(vračilo davka v posebnih primerih)
Če zakon o obdavčenju določa še druge primere, ko je davčni
zavezanec oziroma druga oseba upravičen do vračila davka, se glede vračila
oziroma vštevanja plačanega davka v naslednja vplačila smiselno uporabita 97.
in 97.a člen tega zakona.
99. člen
(obresti od preveč odmerjenega davka ali neupravičeno
odmerjenega davka)
(1) Zavezancu za davek pripadajo od neupravičeno
odmerjenega in plačanega, preveč odmerjenega in plačanega ali neupravičeno
nevrnjenega davka obresti, ki se obračunajo v skladu s 96. členom tega zakona.
Zavezancu za davek pripadajo v primeru neupravičeno odmerjenega oziroma preveč
odmerjenega in plačanega davka obresti od dneva plačila davka, v primeru
neupravičene zavrnjene zahteve za vračilo davka pa od poteka 30 dnevnega roka
po vročitvi odločbe, s katero je bila zavezancu za davek neupravičeno zavrnjena
zahteva za vračilo davka.
(2) Zavezancu za davek, ki v skladu z zakonom sam
izračunava davek, ne pripadajo obresti po prvem odstavku tega člena.
(3) V primerih iz 97. člena tega zakona zavezancu za
davek pripadajo zamudne obresti, če davčni organ ni vrnil davka v predpisanem
roku. V tem primeru tečejo zamudne obresti od naslednjega dne po poteku
predpisanega roka za vračilo. Zamudne obresti se obračunajo v skladu s 96.
členom tega zakona.
(4) V primerih iz 97. člena tega zakona zavezancu za davek
pripadajo zamudne obresti tudi od plačanih zamudnih obresti, kadar davčni organ
ne vrne preveč plačanih ali neupravičeno plačanih zamudnih obresti v zakonskih
rokih za vračilo davka.
100. člen
(obresti od preveč plačane ali neupravičeno odmerjene in
plačane dohodnine)
(1) Ne glede na 99. člen davčnemu zavezancu od preveč
plačane dohodnine ali neupravičeno odmerjene in plačane dohodnine pripadajo
obresti od 30. dneva po dnevu vročitve odločbe o odmeri dohodnine, s katero je
bilo prvič odločeno o davčni obveznosti iz naslova dohodnine. Če je bila
dohodnina plačana po poteku roka za plačilo, davčnemu zavezancu od preveč
plačane ali neupravičeno odmerjene in plačane dohodnine pripadajo obresti od
dneva plačila. Obresti se obračunajo v skladu s 96. členom tega zakona.
(2) Davčnemu zavezancu, ki uveljavlja posebno olajšavo
za vzdrževane družinske člane po poteku roka za vložitev napovedi v skladu z
271. členom tega zakona, obresti po prvem odstavku tega člena ne pripadajo.
3. podpoglavje
Odpis, delni odpis, odlog in obročno plačevanje davka ter neizterljivost davka
101. člen
(odpis, delni odpis, odlog in obročno plačevanje davka za
fizične osebe)
(1) Davčni organ lahko dovoli odpis, delni odpis in
odlog plačila davka za čas do dveh let oziroma dovoli plačilo davka v največ 24
mesečnih obrokih v obdobju 24 mesecev, če bi se s plačilom davčne obveznosti
lahko ogrozilo preživljanje davčnega zavezanca in njegovih družinskih članov.
(2) Vlogo za odpis oziroma delni odpis, odlog oziroma
obročno plačilo davka mora davčni zavezanec vložiti pri davčnem organu. Davčni
organ odloči o zahtevku na podlagi podatkov iz svojih evidenc in podatkov iz
evidenc drugih organov, ki jih lahko pridobi, ter predloženih dokazov davčnega
zavezanca.
(3) Davčni organ odloči o odpisu, odlogu oziroma
obročnem plačilu v roku 30 dni od dneva prejema popolne vloge.
(4) Podrobnejše kriterije za odpis, delni odpis, obročno
plačilo in odlog plačila po tem členu ter obliko in podatke, ki jih mora davčni
zavezanec navesti v vlogi, določi minister, pristojen za finance, upoštevaje
raven zadovoljevanja minimalnih življenjskih potreb, ki omogočajo preživetje in
so določene s predpisi na področju socialnega varstva.
(5) Davčni organ ne more odobriti odpisa, delnega
odpisa, odloga in obročnega plačevanja davka v skladu s tem členom za
akontacije davka in davčni odtegljaj, če ni s tem zakonom drugače določeno.
(6) Ta člen se ne uporablja za samostojne podjetnike
posameznike in posameznike, ki samostojno opravljajo dejavnost, in sicer za
davke, ki se nanašajo na opravljanje dejavnosti. Za davek, ki se nanaša na
opravljanje dejavnosti, se ne šteje poračun dohodnine na letni ravni.
(7) Davčni organ ne more odobriti odpisa ali delnega odpisa v
skladu s tem členom osebam iz prejšnjega odstavka, ki prenehajo opravljati
dejavnost, za davke, ki se nanašajo na opravljanje dejavnosti, in fizične
osebe, ki odgovarjajo za obveznosti družb, za davke, ki se nanašajo na
opravljanje dejavnosti družbe. Za davek, ki se nanaša na opravljanje
dejavnosti, se ne šteje poračun dohodnine na letni ravni.
(8) Če davčni zavezanec, ki mu je bilo dovoljeno obročno
plačilo, zamudi s plačilom posameznega obroka, z dnem zapadlosti neplačanega
obroka zapadejo v plačilo vsi naslednji neplačani obroki. Davčni organ v
odločbi, s katero dovoli obročno plačilo davka, davčnega zavezanca opozori na
posledice zamude.
(9) Z odpisom oziroma delnim odpisom po tem členu davčna
obveznost v celoti oziroma delno preneha.
102. člen
(odlog in obročno plačevanje davka v primerih hujše
gospodarske škode)
(1) Davčni organ lahko dovoli odlog plačila davka za čas
do dveh let oziroma dovoli plačilo davka v največ 24 mesečnih obrokih v obdobju
24 mesecev, če bi davčnemu zavezancu zaradi trajnejše nelikvidnosti ali izgube
sposobnosti pridobivanja prihodkov iz razlogov, na katere davčni zavezanec ni
mogel vplivati, nastala hujša gospodarska škoda in bi davčnemu zavezancu odlog
in obročno plačevanje davka omogočilo preprečitev hujše gospodarske škode.
(2) Davčni organ lahko v primerih preventivnega finančnega
prestrukturiranja ali poenostavljene prisilne poravnave po zakonu, ki ureja
finančno poslovanje, postopke zaradi insolventnosti in postopke prisilnega
prenehanja, dovoli obročno plačilo davka v največ 60 mesečnih obrokih, če
zavezanec za davek predloži pravnomočni sklep, s katerim je potrjen sporazum o
finančnem prestrukturiranju, ali sklep o potrjeni poenostavljeni prisilni
poravnavi.
(3) Vlogo za odlog plačila oziroma obročno plačevanje
davka mora davčni zavezanec vložiti pri davčnem organu. Davčni organ odloči na
podlagi podatkov iz svojih evidenc in podatkov iz evidenc drugih organov, ki
jih lahko pridobi, ter predloženih dokazov davčnega zavezanca, iz katerih so
razvidne okoliščine za nastanek hujše gospodarske škode.
(4) Davčni organ odloči o odlogu oziroma obročnem
plačilu v roku 30 dni od dneva prejema popolne vloge.
(5) Davčni organ ne more odobriti odloga in obročnega
plačevanja davka v skladu s tem členom za akontacije davka ali davčni
odtegljaj, če ni s tem zakonom drugače določeno.
(6) Določbe tega člena se uporabljajo za davčne
zavezance, ki so pravna oseba oziroma združenje oseb, vključno z družbo
civilnega prava po tujem pravu, ki je brez pravne osebnosti, samostojne podjetnike
posameznike in posameznike, ki samostojno opravljajo dejavnost. Za samostojne
podjetnike posameznike in posameznike, ki samostojno opravljajo dejavnost, se
določbe tega člena uporabljajo za davke, ki se nanašajo na opravljanje
dejavnosti.
(7) Podrobnejše kriterije in način ugotavljanja hujše
gospodarske škode določi minister, pristojen za finance.
(8) Če davčni zavezanec, ki mu je bilo dovoljeno obročno
plačilo, zamudi s plačilom posameznega obroka, z dnem zapadlosti neplačanega
obroka zapadejo v plačilo vsi naslednji neplačani obroki. Davčni organ v
odločbi, s katero dovoli obročno plačilo davka, davčnega zavezanca opozori na
posledice zamude.
103. člen
(posebni primeri odloga in obročnega plačevanje davka)
(1) Če davčni zavezanec predloži kateri koli instrument
zavarovanja iz 117. člena tega zakona ali dovoli vknjižbo zastavne pravice v
ustrezen register, se davčnemu zavezancu ne glede na prvi odstavek 101. člena
in prvi odstavek 102. člena tega zakona dovoli plačilo davka v največ 24
mesečnih obrokih ali dovoli odlog za največ 24 mesecev.
(2) Davčni organ fizični osebi dovoli obročno plačilo
davka v največ treh mesečnih obrokih, če se davek ne nanaša na opravljanje
dejavnosti.
(3) Davčni organ ne more odobriti odloga in obročnega
plačevanja davka v skladu s tem členom za akontacije davka in davčni odtegljaj,
če ni s tem zakonom drugače določeno.
(4) Če davčni zavezanec, ki mu je bilo dovoljeno obročno
plačilo, zamudi s plačilom posameznega obroka, z dnem zapadlosti neplačanega
obroka zapadejo v plačilo vsi naslednji neplačani obroki. Davčni organ v
odločbi, s katero dovoli obročno plačilo davka, davčnega zavezanca opozori na
posledice zamude.
104. člen
(obračun obresti)
(1) Za čas, ko je davčnemu zavezancu – fizični osebi odloženo
plačilo davka oziroma dovoljeno obročno plačilo v skladu s 101. in 103. členom
tega zakona, se za odloženi znesek davka oziroma neplačane davke (vključno z
zamudnimi obrestmi) obračunajo obresti. Obrestna mera za izračun obresti znaša
2 % letno.
(2) Za čas, ko je davčnemu zavezancu, ki ni fizična oseba,
odloženo plačilo davka oziroma dovoljeno obročno plačilo v skladu s 102. in
103. členom tega zakona, se za odloženi znesek davka oziroma neplačane davke
(vključno z zamudnimi obrestmi) obračunajo obresti. Obrestna mera za izračun
obresti znaša 2 % letno oziroma je v višini referenčne obrestne mere za
izračun državne pomoči, ki jo objavi Evropska komisija, če je ta na dan izdaje
odločbe višja od 2 %.
105. člen
(odpis davka po višini neplačanega davka)
(1) V plačilo dospeli davek, po posamezni vrsti davka,
ki na dan 31. decembra ne preseže 1 euro, se odpiše po uradni dolžnosti.
(2) Odpis se opravi 31. januarja za preteklo leto.
(3) Z odpisom po tem členu davčna obveznost preneha.
106. člen
(odpis davka pri stečajih in prisilnih poravnavah)
(1) Davčni organ odpiše davek, ki ga v postopku stečaja ni
bilo mogoče izterjati.
(2) Ne glede na prvi odstavek tega člena, se davek ne odpiše
kadar se je nad davčnim zavezancem končal postopek osebnega stečaja. Davek, ki
v postopku osebnega stečaja ni bil plačan, se odpiše le na podlagi
pravnomočnega sklepa sodišča o odpustu obveznosti.
(3) Davek iz prvega odstavka tega člena se odpiše z dnem
vpisa sklepa o zaključku stečajnega postopka v ustrezen register, davek iz
drugega odstavka tega člena pa z dnem pravnomočnosti sklepa o odpustu
obveznosti.
(4) Davčni organ odpiše davek, glede katerega v postopku
prisilne poravnave ni bilo potrjeno znižano poplačilo, in sicer z dnem
pravnomočnosti sklepa o potrditvi prisilne poravnave.
(5) Z odpisom po tem členu davčna obveznost preneha.
(6) Če se razveljavi potrjena prisilna poravnava ali odpust
obveznosti oziroma najde premoženje zavezanca, ki je s stečajem prenehal, se
ponovno vzpostavi tudi obveznost za plačilo odpisanega davka, ki je bil odpisan
v skladu s tretjim ali četrtim odstavkom tega člena.
107. člen
(odpis davka v drugih primerih)
(1) Davek oziroma del davka se, poleg primerov iz 101.,
105. in 106. člena tega zakona, odpiše tudi:
1.    
če je davčni zavezanec – fizična oseba umrl in ni zapustil nobenega premoženja,
iz katerega bi se lahko davek izterjal,
2.    
če ga ni mogoče izterjati od pravne osebe – zavezanca za davek niti iz
morebiti predloženega instrumenta zavarovanja niti od njenega pravnega
naslednika,
3.    
če je pravica do izterjave davka zastarala, razen v primeru iz prvega
odstavka 126.a člena tega zakona,
4.    
če je pravica do vračila davka zastarala,
v drugih primerih,
določenih s tem zakonom.
(2) Davek, ki ga ni mogoče poplačati v skladu z drugim
odstavkom 126.a člena tega zakona, se odpiše z dnem pravnomočnosti sklepa o
poplačilu oziroma pravnomočnosti sklepa o ustavitvi izvršbe na nepremičnine, ki
ju izda sodišče v skladu z zakonom, ki ureja izvršbo in zavarovanje.
(3) Davčni organ davek ali del davka odpiše tudi v
primerih, ko odloči o neizterljivosti dolga.
(4) Z odpisom po tem členu davčna obveznost preneha.
(5) Če se v primerih iz 1. oziroma 2. točke prvega
odstavka tega člena kasneje najde premoženje zavezanca za davek, se ponovno
vzpostavi obveznost za plačilo odpisanega davka, ki je bil odpisan v skladu s
1. oziroma 2. točko prvega odstavka tega člena.
108. člen
(obravnava odpisanega davka v davčnih evidencah)
Davčni organ odpisani davek izbriše iz evidenc, ki izkazujejo
terjatve do posameznega zavezanca za davek.
109. člen
(obravnava pogojno izterljivega davka v davčnih evidencah)
(1) Davek se šteje za pogojno izterljivega:
1.    
če se ne more poplačati niti v postopku davčne izvršbe, pravica do
izterjave pa še ni zastarala,
2.    
če se je davčni zavezanec – fizična oseba odselil neznano kam, ali ga je
sodišče razglasilo za pogrešanega ali za opravilno nesposobnega in ni pustil
oziroma nima nobenega premoženja, iz katerega bi se lahko davek poplačal,
pravica do izterjave pa še ni zastarala,
3.    
(črtana),
4.    
če je bil pri zavezancu za davek začet postopek prisilne poravnave,
5.    
če je bil pri zavezancu za davek začet stečajni postopek,
6.    
od dneva smrti davčnega zavezanca do dneva pravnomočnosti sklepa o
dedovanju.
(2) Opredelitev davka za pogojno izterljivega v skladu s
tem členom zakona ne vpliva na postopke v zvezi s to davčno obveznostjo.
110. člen
(omejitev uporabe določb tega poglavja)
(1) 101., 102. in 103. člen tega zakona se ne uporablja za
prispevke za zdravstveno zavarovanje, za prispevke za pokojninsko in invalidsko
zavarovanje in za obveznosti, za katere davčni organ opravlja samo izvršbo in
ne vodi knjigovodskih davčnih evidenc o odmeri teh obveznosti.
(2) 101., 102. in 103. člen tega zakona se ne
uporabljajo za globe, stroške postopka o prekršku ter druge denarne nedavčne
obveznosti, razen če zakon določa drugače.
(3) Po začetku postopka zaradi insolventnosti ni mogoče
voditi postopkov po 101., 102. in 103. členu tega zakona za obveznosti, na
katere v skladu z zakonom, ki ureja finančno poslovanje, postopke zaradi
insolventnosti in prisilno prenehanje, učinkuje postopek zaradi insolventnosti.
4. podpoglavje
Zavarovanje izpolnitve in plačila davčne obveznosti
111. člen
(zavarovanje)
(1) Davčni organ zahteva zavarovanje izpolnitve davčne
obveznosti pred izdajo odločbe ali potekom roka za predložitev obračuna davka
(v nadaljnjem besedilu: zavarovanje izpolnitve davčne obveznosti) oziroma
zavarovanje plačila v primeru odloga ali obročnega plačila davčne obveznosti (v
nadaljnjem besedilu: zavarovanje plačila davčne obveznosti), če je tako
določeno z zakonom o obdavčenju, ali če na podlagi podatkov iz uradnih evidenc
oziroma drugih podatkov, ki jih davčni organ pridobi o zavezancu za davek,
utemeljeno pričakuje, da bo izpolnitev oziroma plačilo davčne obveznosti
onemogočeno ali precej oteženo.
(2) Davčni organ zavaruje izpolnitev davčne obveznosti pred
izdajo odločbe ali po poteku roka za predložitev obračuna davka, če obračun
davka ni bil predložen, kadar pričakovana davčna obveznost presega 50.000
eurov.
(3) Davčni organ zahteva zavarovanje izpolnitve davčne
obveznosti oziroma zavarovanje plačila davčne obveznosti s sklepom. Sklep mora
biti obrazložen.
(4) Zoper sklep iz tretjega odstavka tega člena je
dovoljena pritožba, ki se v roku osmih dni vloži pri davčnem organu, ki je
sklep izdal. Pritožba zoper sklep ne zadrži njegove izvršitve.
112. člen
(zastavna pravica na podlagi sporazuma)
Davčni organ lahko sporazumno z zavezancem za davek zavaruje
izpolnitev oziroma plačilo davčne obveznosti tudi z vknjižbo zastavne pravice
na nepremičnini. Stroške zavarovanja nosi zavezanec za davek.
113. člen
(zavarovanje plačila davka v postopku davčne izvršbe)
Pri dolžnikih, ki so lastniki nepremičnega premoženja ali
deleža družbenika, lahko davčni organ predlaga zavarovanje davčnega dolga z
vknjižbo zastavne pravice na njihovih nepremičninah oziroma deležu družbenika
neposredno pri sodišču, lahko pa tudi prek Državnega odvetništva Republike
Slovenije (v nadaljnjem besedilu: državno odvetništvo).
114. člen
(vrste zavarovanj)
(1) Davčni organ lahko v skladu s 111. členom tega
zakona:
1.    
zahteva predložitev ustreznega instrumenta zavarovanja, ali
2.    
zavezancu za davek omeji ali prepove razpolaganje z določenim
premoženjem (v nadaljnjem besedilu: začasni sklep za zavarovanje).
(2) Davčni organ lahko v skladu z drugim odstavkom 111.
členom tega zakona zavaruje pričakovano davčno obveznost z vknjižbo zastavne
pravice na nepremičninah zavezanca za davek oziroma deležih družbenika.
(3) V primerih, ko davčni organ zavezancu za davek omeji
ali prepove razpolaganje z določenim premoženjem, se sklep iz tretjega odstavka
111. člena tega zakona šteje za začasni sklep za zavarovanje iz 119. člena tega
zakona.
115. člen
(oseba, ki je dolžna zagotoviti zavarovanje)
(1) Zavarovanje mora zagotoviti zavezanec za davek
razen, če ta zakon ne določa drugače.
(2) Ne glede na prvi odstavek tega člena lahko davčni
organ na zahtevo zavezanca za davek dovoli, da zavarovanje namesto njega
predloži tudi tretja oseba.
116. člen
(oseba, ki ni dolžna zagotoviti zavarovanja)
Ne glede na 111. in 113. člen tega zakona se zavarovanje
izpolnitve ali zavarovanje plačila davčne obveznosti ne zahteva, če je
zavezanec za davek neposredni uporabnik državnega proračuna v skladu s
predpisom, ki ureja javne finance.
117. člen
(vrste instrumentov zavarovanja)
(1) Instrumenti zavarovanja iz 1. točke prvega odstavka
114. člena tega zakona so:
1.    
bančna garancija brez ugovora na prvi poziv, ki jo izda banka, ki jo kot
garanta prizna davčni organ;
2.    
garantno pismo zavarovalnice, ki ga izda zavarovalnica, ki jo kot
garanta prizna davčni organ;
3.    
cirkulirani certificirani ček, če je trasat takega čeka banka, ki jo kot
garanta prizna davčni organ;
4.    
avalirana menica, če jo je avalirala banka, ki jo kot garanta prizna
davčni organ;
5.    
gotovinski polog.
(2) Davčni organ lahko, na zahtevo zavezanca za davek,
sprejme tudi druge instrumente zavarovanja, če ti instrumenti na enakovreden
način zagotavljajo izpolnitev oziroma plačilo davčne obveznosti.
(3) Davčni organ lahko za isto davčno obveznost zahteva
predložitev samo enega ustreznega instrumenta zavarovanja. Šteje se, da je
predloženi instrument zavarovanja ustrezen, če zagotavlja izpolnitev oziroma
plačilo davčne obveznosti v celoti.
(4) Če davčni organ s sklepom iz 111. člena tega zakona
kot vrsto zavarovanja zahteva predložitev instrumenta zavarovanja, zavezanec za
davek lahko prosto izbere instrument zavarovanja iz prvega odstavka tega člena,
pri čemer lahko davčni organ predlagani instrument zavarovanja zavrne, če meni,
da le-ta ne zagotavlja izpolnitve oziroma plačila davčne obveznosti na
zanesljiv način.
117.a člen
(pridobitev zastavne pravice)
(1) S sklepom za zavarovanje lahko davčni organ v primerih iz
drugega odstavka 111. člena tega zakona odredi: 
1.    
vpis zastavne pravice na deležu družbenika v družbi; 
2.    
predznambo zastavne pravice na dolžnikovi nepremičnini ali na pravici,
vknjiženi na nepremičnini. 
(2) Sklep za zavarovanje, s katerim se odredi vpis zastavne
pravice na deležu družbenika v družbi, davčni organ nemudoma pošlje pristojnemu
registrskemu organu, ki v njem vsebovano prepoved po uradni dolžnosti vpiše v
predpisan register. 
(3) Sklep za zavarovanje, s katerim se odredi predznamba
zastavne pravice na dolžnikovi nepremičnini ali na pravici, vknjiženi na
nepremičnini, davčni organ nemudoma pošlje pristojnemu sodišču, ki predznambo
po uradni dolžnosti vpiše v zemljiško knjigo. 
(4) Davčni organ mora najpozneje v dveh mesecih po
izvršljivosti odločbe sodišču predlagati vknjižbo zastavne pravice v vrstnem
redu predznamovane pravice.
118. člen
(garant)
(1) Banka oziroma zavarovalnica, ki nastopa v vlogi
garanta, se mora pisno zavezati, da bo solidarno z zavezancem za davek
poravnala zavarovano davčno obveznost, ki zapade v plačilo.
(2) Davčni organ lahko zavrne odobritev predlaganega
garanta, če meni, da ta ne zagotavlja na zanesljiv način izpolnitve ali plačila
davčne obveznosti v predpisanih rokih.
119. člen
(začasni sklep za zavarovanje)
(1) Z začasnim sklepom za zavarovanje lahko davčni
organ:
1.    
naloži banki oziroma hranilnici, pri kateri ima zavezanec za davek
denarna sredstva, da denarnih sredstev zavezancu za davek ne izplača, zavezancu
za davek pa prepove razpolaganje s temi sredstvi, pri čemer se smiselno
upoštevajo omejitve iz 160. člena tega zakona;
2.    
dolžniku zavezanca za davek prepove izplačilo terjatve, ki jo ima
zavezanec za davek do njega, oziroma vrnitev stvari zavezancu za davek ter
zavezancu za davek prepove, sprejeti poplačilo terjatve oziroma vračilo stvari
ali
3.    
zavezancu za davek omeji ali prepove razpolagati z njegovimi
nepremičninami oziroma deleži, ki jih ima v družbah, ter premičninami, pri
čemer se smiselno upoštevata 177. člen in 178. člen tega zakona v delu, ki se
nanaša na surovine, polizdelke za predelavo in pogonsko gorivo.
(2) Začasni sklep za zavarovanje, s katerim se zavezancu
za davek omeji ali prepove razpolaganje z njegovimi nepremičninami, davčni
organ nemudoma pošlje pristojnemu sodišču, to pa po uradni dolžnosti vpiše v
zemljiško knjigo zaznambo v njem vsebovane prepovedi.
(3) Zaznamba iz drugega odstavka tega člena se izbriše
iz zemljiške knjige na predlog davčnega organa, lahko pa tudi na predlog
zavezanca za davek, če predlogu priloži potrdilo davčnega organa o sprejemu
instrumenta zavarovanja iz 117. člena tega zakona.
(4) Začasni sklep za zavarovanje, s katerim se zavezancu
za davek prepove razpolaganje z deleži, ki jih ima v družbah, davčni organ
nemudoma pošlje pristojnemu registrskemu organu oziroma klirinško depotni
družbi, ki v njem vsebovano prepoved po uradni dolžnosti vpišeta v predpisan
register.
(5) Vpis iz četrtega odstavka tega člena se izbriše iz
zadevnega registra na predlog davčnega organa, lahko pa tudi na predlog
zavezanca za davek, če predlogu priloži potrdilo davčnega organa o sprejemu
instrumenta zavarovanja iz 117. člena tega zakona.
(6) Na podlagi začasnega sklepa za zavarovanje, s
katerim se zavezancu za davek omeji ali prepove razpolaganje z njegovimi
premičninami, davčni organ v sklepu vsebovano omejitev ali prepoved nemudoma
vpiše v register neposestnih zastavnih pravic in zarubljenih premičnin oziroma
vloži zahtevo za vpis v slovenski ladijski register ali register zrakoplovov
Republike Slovenije. Upravljavec registra po uradni dolžnosti izda potrdilo o
vpisu.
(7) Omejitev ali prepoved iz prejšnjega odstavka davčni
organ izbriše iz registra neposestnih zastavnih pravic in zarubljenih premičnin
po uradni dolžnosti ali na predlog zavezanca za davek. Zaznamba iz slovenskega
ladijskega registra ali registra zrakoplovov Republike Slovenije se izbriše na
predlog davčnega organa ali zavezanca za davek upravljavcema tega registra.
Zavezanec za davek predlogu za izbris iz slovenskega ladijskega registra ali
registra zrakoplovov Republike Slovenije priloži potrdilo davčnega organa o
sprejemu instrumenta zavarovanja iz 117. člena tega zakona.
120. člen
(dodatno ali novo zavarovanje oziroma nadomestitev že
sprejetega zavarovanja)
(1) Če davčni organ ugotovi, da predloženi instrument
zavarovanja ne zagotavlja ali ne zagotavlja več na zanesljiv način ali
popolnoma izpolnitve ali plačila davčne obveznosti v predpisanih rokih, zahteva
da zavezanec za davek zagotovi dodatno zavarovanje, ali da prvotno zavarovanje
nadomesti z novim.
(2) Če zakon o obdavčenju ne določa drugače, zavezanec
za davek lahko predlaga davčnemu organu, da se že predloženo zavarovanje ali
začasni sklep, nadomesti z novim oziroma predloži instrument zavarovanja.
Davčni organ odobri zamenjavo oziroma nadomestitev zavarovanja, če oceni, da je
tudi novo zavarovanje ustrezno. V tem primeru davčni organ razveljavi oziroma
vrne prvotno zavarovanje šele potem, ko začne učinkovati novo zavarovanje.
121. člen
(veljavnost zavarovanja)
(1) Zavarovanje velja do dneva izpolnitve oziroma
plačila davčne obveznosti.
(2) Ne glede na prvi odstavek tega člena rok veljavnosti
instrumenta zavarovanja iz prvega odstavka 117. člena in 117.a člena tega
zakona ne more biti krajši od treh mesecev oziroma roka, v katerem mora biti
izpolnjena oziroma plačana davčna obveznost, podaljšanega za 60 dni.
122. člen
(sprostitev zavarovanja)
(1) Zavarovanje se ne more sprostiti, dokler davčna
obveznost, za izpolnitev ali plačilo katere je bilo to zavarovanje predloženo,
ne ugasne, ali dokler bodoča davčna obveznost še lahko nastane. Ko davčna
obveznost ugasne ali ne more več nastati, davčni organ zavarovanje nemudoma
sprosti.
(2) Če izpolnitev ali plačilo davčne obveznosti delno
ugasne ali v določenem delu ne more več nastati, se zagotovljeno zavarovanje na
zahtevo upravičene osebe delno sprosti, razen če zadevni znesek tega ne
upravičuje.
123. člen
(poplačilo iz sredstev zavarovanja)
Če zavezanec za davek ne izpolni oziroma ne plača davčne
obveznosti v predpisanem roku, davčni organ unovči predloženi instrument
zavarovanja.
124. člen
(podrobnejši predpisi)
Minister, pristojen za finance, natančneje določi način
predložitve instrumenta zavarovanja, kriterije za določitev njegove višine ter
način sprostitve in unovčitve instrumenta zavarovanja.
5. podpoglavje
Zastaranje
125. člen
(zastaranje)
(1) Pravica do odmere davka zastara v petih letih od
dneva, ko bi bilo treba davek napovedati, obračunati, odtegniti in odmeriti.
(2) Pravica do odmere davka na promet nepremičnin in davka na
darilo zastara v desetih letih od dneva, ko bi bilo treba davek napovedati,
pravica do odmere davka na dediščine pa zastara v desetih letih od
pravnomočnosti sklepa o dedovanju.
(3) Pravica do izterjave davka zastara v petih letih od
dneva, ko bi ga bilo treba plačati. V primeru naknadno ugotovljene obveznosti v
davčnem nadzoru, teče relativni rok zastaranja pravice do izterjave davka od
dneva izvršljivosti odmerne odločbe.
(4) Pravica zavezanca za davek do vračila plačanega davka,
ki ga ni bil dolžan plačati, zastara v petih letih od dneva, ko ga je plačal
oziroma od pridobitve pravnega naslova, s katerim je bilo ugotovljeno, da ga ni
bil dolžan plačati.
126. člen
(pretrganje in zadržanje zastaranja)
(1) Tek zastaranja pravice do odmere davka pretrga vsako
uradno dejanje davčnega organa z namenom odmere davka in o katerem je zavezanec
za davek obveščen.
(2) Tek zastaranja pravice do izterjave davka pretrga
vsako uradno dejanje davčnega organa z namenom davčne izvršbe in o katerem je
bil dolžnik obveščen.
(3) Tek zastaranja pravice do vračila plačanega davka
pretrga vsako uradno dejanje davčnega organa ali vsako dejanje, ki ga zavezanec
za davek opravi pri davčnem organu z namenom, da doseže vračilo davka.
(4) Po pretrganju začne zastaranje znova teči in se čas, ki
je pretekel pred pretrganjem, ne šteje v zastaralni rok, ki ga določa ta zakon.
(5) Zastaranje pravice do izterjave se zadrži za čas, ko
davčni organ zaradi zakonskih razlogov ali teka sodnih postopkov ne more
opraviti davčne izvršbe. Čas, ki je pretekel pred zadržanjem, se všteje v
zastaralni rok, ki ga določa ta zakon.
(6) Ne glede na določbe o zastaranju pravice do odmere in
izterjave, davčna obveznost preneha, ko poteče deset let od dneva, ko je prvič
začelo teči, razen če je bilo zastaranje pravice do izterjave zadržano. V tem
primeru se čas zadržanja ne šteje v čas zastaralnega roka.
(7) Ne glede na določbe o zastaranju pravice do vračila
davka, za davčni organ obveznost za vračilo davka preneha, ko poteče deset let od
dneva, ko bi moral biti davek vrnjen, razen v primeru, ko je tožnik s tožbo
uspel. V tem primeru se čas sodnih postopkov ne šteje v čas zastaralnega roka.
126.a člen
(poplačilo davčnega dolga, zavarovanega s hipoteko)
(1) Ne glede na določbo šestega odstavka 126. člena tega
zakona davčna obveznost, razen zamudnih obresti, ne preneha, če je davčni dolg
zavarovan s hipoteko in če je pred potekom zastaranja pravice do izterjave
vložen predlog za izvršbo na nepremičnino.
(2) Davčna obveznost iz prejšnjega odstavka preneha s
poplačilom iz prodaje nepremičnine v izvršilnem postopku.
VIII. poglavje
Davčni nadzor
127. člen
(davčni nadzor)
(1) Davčni nadzor obsega nadzor nad izvajanjem oziroma
upoštevanjem zakonov o obdavčenju in tega zakona.
(2) Davčni nadzor obsega:
1.    
davčni nadzor davčnih obračunov;
2.    
davčni nadzor posameznega področja poslovanja in
3.    
davčni inšpekcijski nadzor.
128. člen
(načela davčnega nadzora)
(1) Davčni nadzor se opravlja tako v korist kot v breme
zavezanca za davek.
(2) Davčni nadzor se mora nanašati predvsem na tista
dejstva in okoliščine, ki lahko vplivajo na povečanje ali zmanjšanje davčne
obveznosti, ali ki vplivajo na prenos davčne obveznosti med davčnimi obdobji.
129. člen
(davčni nadzor davčnih obračunov)
(1) Nadzor obračunov davka obsega:
1.    
nadzor nad izpolnjevanjem obveznosti predlaganja obračunov davka in
2.    
nadzor predloženih obračunov davka.
(2) V nadzoru po 1. točki prejšnjega odstavka davčni
organ preverja, ali so zavezanci za davek v skladu s tem zakonom ali zakonom o
obdavčenju predložili davčni obračun.
(3) V nadzoru po 2. točki prvega odstavka tega člena
davčni organ:
1.    
preverja popolnost, pravočasnost, formalne, logične in računske
pravilnosti obračunov davka ter zahtevkov za vračilo davka na podlagi obračunov
davka;
2.    
primerja podatke v obračunih davka s podatki iz drugih virov, ki so
znani davčnemu organu;
3.    
primerja podatke v obračunih davka z listinami in podatki v poslovnih
knjigah in drugih evidencah zavezanca za davek, ki se vodijo v skladu s tem
zakonom ali zakonom o obdavčenju.
(4) Če davčni organ pri opravljanju nadzora iz drugega
ali tretjega odstavka tega člena ugotovi, da obračun davka ni bil predložen ali
da iz predloženega obračuna davka izhajajo možne nepravilnosti, zavezanca za
davek povabi, lahko tudi po telefonu, da v osmih dneh od seznanitve z
nepravilnostmi predloži obračun davka, popravljen obračun davka oziroma
predloži pojasnila oziroma dokazila v zvezi z zadevo.
(5) O ustni izjavi oziroma drugih pomembnejših dejanjih
se v postopku nadzora po tem členu sestavi zapisnik, ki se vroči zavezancu za
davek. Na zapisnik lahko zavezanec za davek da pripombe najkasneje v desetih
dneh po vročitvi zapisnika, o čemer mora biti zavezanec za davek v zapisniku
poučen. Rok za pripombe se lahko podaljša na prošnjo, ki jo vloži zavezanec za
davek pred iztekom roka, če so podani upravičeni razlogi za podaljšanje. O
podaljšanju roka se odloči s sklepom. Ponovno podaljšanje roka ni dovoljeno.
Zapisnika se ne sestavi, če zavezanec za davek v skladu s prejšnjim odstavkom
nepravilnosti odpravi.
(6) Po poteku roka za pripombe iz prejšnjega odstavka
davčni organ odmeri davek z odmerno odločbo po 84. členu tega zakona ali z
odločbo o ugotovitvi nepravilnosti, ki ne vplivajo na višino davčne obveznosti.
Če se pripombe zavezanca za davek v celoti upoštevajo in ni podlage za
spremembo davka, davčni organ izda sklep o ustavitvi postopka.
(7) Če iz ugotovitev nadzora po tem členu izhaja, da je
treba dejansko stanje dodatno raziskati, lahko davčni organ opravi davčni
nadzor posameznega področja poslovanja, o čemer izda sklep, ali davčni
inšpekcijski nadzor.
130. člen
(davčni nadzor posameznega področja poslovanja)
(1) Davčni nadzor posameznega področja poslovanja obsega
nadzor posameznih dejanj zavezanca za davek za določeno področje poslovanja.
(2) Če davčni organ pri opravljanju davčnega nadzora po tem
členu ugotovi nepravilnosti, sestavi zapisnik, ki se vroči zavezancu za davek.
(3) K zapisniku iz prejšnjega odstavka lahko zavezanec za
davek da pripombe v desetih dneh po vročitvi zapisnika, o čemer mora biti
zavezanec za davek v zapisniku poučen. Rok za pripombe se lahko podaljša na
prošnjo, ki jo vloži zavezanec za davek pred iztekom roka, če so podani
upravičeni razlogi za podaljšanje. O podaljšanju roka se odloči s sklepom.
Ponovno podaljšanje roka ni dovoljeno.
(4) Če so v postopku nadzora po tem členu ugotovljene
nepravilnosti, davčni organ izda odmerno odločbo po 84. členu tega zakona
ali odločbo o ugotovitvi nepravilnosti, ki ne vplivajo na višino davčne
obveznosti.
(5) Če v postopku nadzora po tem členu niso ugotovljene
nepravilnosti, davčni organ izda sklep o ustavitvi postopka.
(6) Če iz ugotovitev nadzora po tem členu izhaja, da je treba
poslovanje zavezanca za davek dodatno raziskati na več področjih poslovanja
zavezanca za davek oziroma v zvezi z enim ali več davkov za eno ali več
obdobij, lahko davčni organ opravi davčni inšpekcijski nadzor.
131. člen
(črtan)
132. člen
(davčni inšpekcijski nadzor)
(1) Davčni inšpekcijski nadzor obsega nadzor dveh ali
več področij poslovanja oziroma nadzor enega ali več davkov za eno ali več
obdobij.
(2) Davčni inšpekcijski nadzor pri zavezancu za davek,
ki samostojno opravlja dejavnost, se lahko nanaša na vsa dejstva, ki so
pomembna za obdavčenje.
133. člen
(časovno obdobje davčnega inšpekcijskega nadzora)
(1) Davčni inšpekcijski nadzor je dopusten do zastaranja
pravice do odmere davka.
(2) Pri velikih gospodarskih družbah se davčni
inšpekcijski nadzor praviloma nadaljuje od zadnjega davčnega obdobja, za
katerega je bil opravljen predhodni davčni inšpekcijski nadzor.
(3) Pri pravnih osebah, ki niso velike gospodarske
družbe, in pri fizičnih osebah, ki opravljajo neodvisno samostojno dejavnost,
obsega davčni inšpekcijski nadzor največ tri predhodna davčna obdobja, če gre
za davčno obdobje, ki je enako koledarskemu oziroma poslovnemu letu, oziroma
največ 36 mesecev, če gre za davčno obdobje, ki ni enako koledarskemu oziroma
poslovnemu letu.
(4) Davčni inšpekcijski nadzor se lahko razširi tudi na druga
obdobja oziroma druge vrste davka, če obstaja sum zmanjšanja davčne obveznosti
zaradi neplačila davkov.
134. člen
(načelo izbire za davčni inšpekcijski nadzor)
(1) Davčni inšpekcijski nadzor se opravi na podlagi
objektivnih kriterijev, ki morajo upoštevati načelo enakomernega inšpekcijskega
nadziranja vseh zavezancev za davek in načelo pomembnosti davka, ki ga
zavezanec za davek prispeva v javnofinančnih prihodkih. Objektivni kriteriji so
pripravljeni zlasti na podlagi statističnih metod, naključnega izbora in
predhodnih ugotovitev v postopkih nadzora.
(2) Na podlagi kriterijev iz prejšnjega odstavka davčni
organ pripravi letni načrt inšpekcijskega nadzora, ki je sestavljen zlasti po
velikosti in statusu zavezancev za davek, vrsti davka ter vrsti inšpekcijskega
nadzora glede na obseg nadzora. Letni načrt je podlaga za izbor zavezancev za
davek.
(3) Ne glede na drugi odstavek tega člena se lahko v
letni načrt vključi tudi davčni inšpekcijski nadzor pri zavezancih za davek na
predlog pristojnih državnih organov na podlagi ugotovitev iz njihovih delovnih
področij, ali če to narekujejo ugotovitve v postopku davčnega nadzora.
(4) Zavezanec za davek nima pravice zahtevati določenega
načina izbora.
135. člen
(začetek davčnega inšpekcijskega nadzora)
(1) Davčni inšpekcijski nadzor se začne z vročitvijo
sklepa o davčnem inšpekcijskem nadzoru.
(2) Inšpektor lahko začne opravljati inšpekcijski nadzor
po poteku osmih dni od vročitve sklepa iz prejšnjega odstavka.
(3)  Ne glede na prvi in drugi odstavek tega člena se v
primeru, če bi bil ogrožen namen davčnega inšpekcijskega nadzora, postopek
davčnega inšpekcijskega nadzora začne, ko inšpektor pri zavezancu za davek
opravi kakršno koli dejanje z namenom opravljanja davčnega inšpekcijskega
nadzora.
(4) Sklep iz prvega odstavka tega člena mora poleg
drugih sestavin v izreku vsebovati tudi:
1.    
obdobje obdavčenja, na katero se davčni inšpekcijski nadzor nanaša;
2.    
vrste davkov oziroma predmet davčnega inšpekcijskega nadzora;
3.    
opozorilo o pravici sodelovanja zavezanca za davek pri davčnem
inšpekcijskem nadzoru in o pravnih posledicah oviranja davčnega inšpekcijskega
nadzora.
(5) Zoper sklep iz prvega odstavka tega člena ni
pritožbe.
136. člen
(črtan)
137. člen
(kraj in čas davčnega inšpekcijskega nadzora)
(1) Davčni inšpekcijski nadzor se opravlja v poslovnih
prostorih zavezanca za davek, ki opravlja dejavnost, lahko pa tudi v poslovnih
prostorih, kjer se zanj vodijo oziroma hranijo poslovne knjige in druge
evidence, če se te ne vodijo oziroma hranijo pri njem, oziroma v prostorih
pooblaščenca, ki ga je določil zavezanec za davek. Za ta namen mora dati zavezanec
za davek na razpolago primeren delovni prostor in potrebne pripomočke.
(2) Če poslovni prostor ni primeren za opravljanje
davčnega inšpekcijskega nadzora, ali če obstajajo drugi razlogi, kot na primer
narava dejavnosti zavezanca za davek, se inšpekcijski nadzor lahko na predlog
zavezanca za davek, ali po odločitvi davčnega organa, opravlja v prostorih
davčnega organa.
(3) Davčni inšpekcijski nadzor se ne opravlja v
stanovanjskih prostorih, ki jih zavezanec za davek ni določil kot svoj sedež
ali poslovni prostor.
(4) Če zavezanec za davek, njegov zastopnik ali
pooblaščenec ali zaposleni pri zavezancu za davek ovira pooblaščeno osebo pri
pregledu, lahko uradna oseba zahteva, da se le-ta odstrani.
(5) Če uradna oseba pri opravljanju nalog davčnega inšpekcijskega
nadzora naleti na fizični odpor, ali če tak odpor pričakuje, lahko zahteva
pomoč policije.
(6) Policisti nudijo pomoč pooblaščenim osebam v skladu
z zakonom, ki ureja policijo.
(7) Davčni inšpekcijski nadzor se opravlja v poslovnem
delovnem času. Davčni inšpekcijski nadzor se lahko opravlja tudi izven
poslovnega delovnega časa, če:
1.    
zavezanec za davek na to pristane, ali
2.    
je to nujno potrebno zaradi namena davčnega inšpekcijskega nadzora.
138. člen
(sodelovanje zavezanca za davek v davčnem inšpekcijskem
nadzoru)
(1) Zavezanec za davek mora sodelovati pri ugotavljanju
dejanskega stanja, ki je pomembno za obdavčenje.
(2) Uradna oseba na začetku davčnega inšpekcijskega
nadzora opozori zavezanca za davek, da lahko imenuje osebo za dajanje podatkov
in pojasnil.
139. člen
(pravica zavezanca za davek do informacij)
(1) Uradna oseba, ki opravlja davčni inšpekcijski
nadzor, mora zavezanca za davek pred začetkom davčnega inšpekcijskega nadzora
poučiti o pravici zavezanca za davek, da je prisoten pri davčnem inšpekcijskem
nadzoru in, da je tekoče obveščen o pomembnih dejstvih in dokazih v
inšpekcijskem nadzoru ter med postopkom, razen če to onemogoča potek ali namen
davčnega inšpekcijskega nadzora, obveščati zavezanca za davek o pomembnih
dejstvih in dokazih in vse to navesti v zapisnik.
140. člen
(zapisnik)
(1) Davčni organ v desetih dneh po končanem davčnem
inšpekcijskem nadzoru sestavi zapisnik, ki ga vroči davčnemu zavezancu.
Zapisnik vsebuje ugotovljeno dejansko stanje, ki vključuje vsa dejstva in
okoliščine, pomembne za odločbo. V zapisniku se zavezanca za davek opozori
glede možnosti in upoštevanja novih dejstev in dokazov iz drugega odstavka tega
člena. Na zapisnik lahko zavezanec za davek da pripombe najpozneje v 20 dneh po
vročitvi zapisnika, o čemer mora biti zavezanec za davek v zapisniku poučen.
Rok za pripombe se podaljša na prošnjo, ki jo vloži zavezanec za davek pred
iztekom roka, če so podani upravičeni razlogi za podaljšanje. O podaljšanju
roka se odloči s sklepom. Ponovno podaljšanje roka ni dovoljeno.
(2) Zavezanec za davek lahko v pripombah k zapisniku iz
prvega odstavka tega člena predlaga nova dejstva in dokaze, vendar mora
obrazložiti, zakaj jih ni navedel že pred izdajo zapisnika. Davčni organ
sestavi dodatni zapisnik v 30 dneh po prejemu pripomb, če te vplivajo na višino
davčne obveznosti. Nova dejstva in dokazi se upoštevajo le, če so obstajali
pred izdajo zapisnika in jih zavezanec za davek upravičeno ni mogel navesti ter
predložiti pred izdajo zapisnika. Glede vročanja in vlaganja pripomb k
dodatnemu zapisniku se uporablja prvi odstavek tega člena.
140.a člen
(predložitev davčnega obračuna v postopku davčnega
inšpekcijskega nadzora)
(1) Davčni zavezanec, ki se strinja z ugotovitvami iz
zapisnika po prvem odstavku 140. člena tega zakona, lahko v 20. dneh po
vročitvi zapisnika iz prvega odstavka 140. člena tega zakona predloži davčni
obračun oziroma popravljen davčni obračun, ter hkrati plača davek, ugotovljen v
predloženem davčnem obračunu oziroma popravljenem davčnem obračunu, skupaj z
obrestmi od poteka roka za plačilo do predložitve davčnega obračuna oziroma
popravljenega davčnega obračuna. Obrestna mera znaša 5 % letno.
(2) Davčni zavezanec na posebni prilogi, ki je sestavni del
tako predloženega obračuna, prikaže tudi premalo obračunane davke, skupaj z
obrestmi iz prejšnjega odstavka.
(3) Davčni zavezanec lahko davčni obračun oziroma popravljen
obračun iz prvega odstavka tega člena v postopku davčnega inšpekcijskega
nadzora predloži samo enkrat.
(4) Če je predložen davčni obračun v skladu z ugotovitvami
davčnega inšpekcijskega nadzora in so izpolnjeni vsi pogoji iz prvega odstavka
tega člena, se davčni inšpekcijski postopek ustavi s sklepom. V tem primeru se
davčni nadzor področja poslovanja ali davkov za davčno obdobje, ki je bil že
predmet davčnega inšpekcijskega nadzora ne more ponoviti, razen, če davčni
organ izve za nova dejstva ali najde ali pridobi možnost uporabiti nove dokaze,
ki bi mogli sami zase ali v zvezi z že izvedenimi in uporabljenimi dokazi
pripeljati do drugačne odmere davka, če bi bila ta dejstva oziroma dokazi
navedeni in uporabljeni v davčnem inšpekcijskem nadzoru.
141. člen
(izdaja odločbe v davčnem inšpekcijskem nadzoru)
(1) Po končanem davčnem inšpekcijskem nadzoru davčni
organ izda odločbo o odmeri po 84. členu tega zakona oziroma odločbo o
ugotovitvi nepravilnosti, ki ne vplivajo na višino davčne obveznosti.
(2) Od dneva začetka davčnega inšpekcijskega nadzora do
izdaje odločbe ne sme preteči več kot šest mesecev, razen v primerih:
1.    
inšpiciranja povezanih oseb,
2.    
inšpiciranja zavezancev za davek, ki so zavezani k reviziji letnih
poročil oziroma,
3.    
ugotavljanja davčne osnove z oceno,
4.    
ko zavezanec za davek davčnemu organu ne predloži dokumentacije, ne da
pojasnil v zvezi s predmetom davčnega inšpekcijskega nadzora ali ovira davčni
inšpekcijski nadzor,
5.    
sočasnega davčnega nadzora, ki hkrati poteka v več državah članicah EU.
(3) Iz razlogov iz 1., 2. in 3. točke drugega odstavka
tega člena, od dneva začetka davčnega inšpekcijskega nadzora, do izdaje odločbe
ne sme preteči več kot devet mesecev.
(4) Iz razlogov iz 4. in 5. točke drugega odstavka tega
člena, omejitve iz drugega in tretjega odstavka tega člena ne veljajo.
(5) Glede ugotovitev in dejanj, opravljenih v davčnem
inšpekcijskem nadzoru, o katerih je bilo že pravnomočno odločeno, se nadzor ne
more ponoviti.
TRETJI DEL
DAVČNA IZVRŠBA
I. poglavje
Splošno
1. podpoglavje
Skupne določbe
142. člen
(načela davčne izvršbe)
(1) Davčni organ je dolžan uporabiti tista sredstva
davčne izvršbe, ki so glede na okoliščine primera sorazmerna znesku davka, ki
ga je treba izterjati.
(2) Pri opravljanju davčne izvršbe je davčni organ
dolžan upoštevati osebno dostojanstvo zavezanca za davek, ki dolguje davek, in
poskrbeti, da je izvršba za dolžnika čim manj neugodna.
143. člen
(začetek davčne izvršbe)
(1) Če davek ni plačan v rokih, predpisanih z zakonom,
davčni organ začne davčno izvršbo.
(2) Davčni organ začne davčno izvršbo z izdajo sklepa o
davčni izvršbi (v nadaljnjem besedilu: sklep o izvršbi).
144. člen
(predmet davčne izvršbe)
(1) Predmet davčne izvršbe je lahko vsako dolžnikovo
premoženje ali premoženjska pravica, če ni z zakonom izvzeta iz davčne izvršbe.
Če je izvršba na določeno premoženje ali premoženjsko pravico z zakonom
omejena, je to premoženje ali premoženjska pravica lahko predmet izvršbe v
delu, ki presega zakonsko določene omejitve.
(2) Za izterjavo davka je dovoljeno seči tudi na vse
vrste posojil in predplačil, ki jih dolžnik prejme od tretjih oseb.
145. člen
(izvršilni naslovi)
(1) Davčna izvršba se opravi na podlagi izvršilnega
naslova.
(2) Izvršilni naslovi iz prvega odstavka tega člena so:
1.    
izvršljiva odločba o odmeri davka;
2.    
izvršljiv obračun davka;
3.    
izvršljiva tuja odločba, ali drug ustrezen akt, ki ima naravo
izvršilnega naslova, in ga davčni organ prejme v izvršbo na podlagi četrtega
dela tega zakona;
4.    
izvršljiv sklep davčnega organa;
5.    
izvršljiv plačilni nalog;
6.    
izvršljiva odločba o prekršku;
7.    
izvršljiva sodba sodišča, izdana v zadevah prekrškov;
8.    
izvršljiv sklep sodišča, izdan v zadevah prekrškov;
9.    
seznam izvršilnih naslovov, v katerem mora biti za posamezen izvršilni
naslov naveden datum izvršljivosti ter znesek davka in zamudnih obresti za
vsako vrsto davka posebej;
10.  izvršljiv
sklep sodišča o potrditvi prisilne poravnave v delu, ki se nanaša na davke in
druge dajatve, ki se skladno z davčnimi predpisi štejejo za davek;
11.  izvršljiv
notarski zapis, s katerim je bila v zavarovanje plačila davčne obveznosti
ustanovljena zastavna pravica na premičnini.
(3) Obračun davka postane izvršljiv, ko poteče rok za
plačilo davka po obračunu davka, ki je predpisan z zakonom.
146. člen
(izvršilni naslov, ko je davčni organ pristojen za izterjavo
drugih obveznosti)
(1) Če davčni organ na podlagi zakona izterjuje druge
denarne nedavčne obveznosti, je izvršilni naslov odločba, sklep, plačilni nalog
ali druga listina, opremljena s potrdilom o izvršljivosti, ki ga izda organ,
pristojen za odmero te obveznosti (v nadaljnjem besedilu: predlagatelj
izvršbe).
(2) Izvršilni naslov za obveznosti iz prejšnjega
odstavka je tudi seznam izvršilnih naslovov, v katerem mora biti za posamezni
izvršilni naslov naveden datum izvršljivosti ter znesek obveznosti in zamudnih
obresti za vsako vrsto obveznosti posebej.
(3) Če je od terjatev, ki jih predlagatelj izvršbe
pošlje davčnemu organu v izterjavo, treba obračunati tudi zamudne obresti, mora
predlagatelj izvršbe obračunati zamudne obresti do dneva izdaje predloga. K
predlogu mora priložiti obračun zamudnih obresti. Od dneva izdaje predloga
davčni organ obračuna zamudne obresti po davčnih predpisih.
(4) Predlagatelj izvršbe pošlje davčnemu organu predlog
za izvršbo v elektronski obliki. Podatke, ki morajo biti vsebovani v predlogu,
ter podrobnejši način izmenjave podatkov predpiše minister, pristojen za
finance.
(5) Če se podatki za izvršbo pošiljajo v elektronski
obliki, je predlagatelj izvršbe odgovoren, da pošilja le podatke, ki se
nanašajo na izvršljive izvršilne naslove. Predlagatelj izvršbe mora davčnemu
organu na njegovo zahtevo takoj poslati kopijo izvršilnega naslova.
147. člen
(seznam premoženja)
(1) Davčni organ sme zaradi oprave davčne izvršbe
zahtevati, da davčni dolžnik predloži seznam svojega premoženja skupaj z
dokazili o lastninskih in drugih stvarnih pravicah na tem premoženju (v
nadaljnjem besedilu: seznam premoženja).
(2) Dolžnik mora na seznamu premoženja iz prvega
odstavka tega člena navesti:
1.    
celotno premoženje dolžnika;
2.    
vsa odplačna razpolaganja, s katerimi je dolžnik v letu ali po letu, v
katerem je nastala obveznost plačila davka, z dejanjem ali opustitvijo
razpolagal s svojim premoženjem v korist tretjih oseb, oziroma v korist zakonca
oziroma osebe, s katero dolžnik živi v življenjski skupnosti, ki je po
predpisih o zakonski zvezi in družinskih razmerjih v pravnih posledicah
izenačena z zakonsko zvezo, krvnega sorodnika v ravni vrsti ali stranski vrsti
do vključno četrtega kolena, ali sorodnika v svaštvu do vključno četrtega
kolena;
3.    
vsa neodplačna razpolaganja, razen običajnih priložnostnih daril,
nagradnih daril ali daril iz hvaležnosti, če so sorazmerna premoženjskim
možnostim dolžnika, izvršena v letu ali po letu, v katerem je nastala obveznost
plačila davka.
(3) Dolžnik mora predložiti seznam premoženja v roku, ki
mu ga določi davčni organ. Davčni organ mora dolžnika opozoriti na posledice,
če ne predloži seznama premoženja, oziroma ne navede popolnih in resničnih
podatkov o svojem premoženju.
148. člen
(poroštvo)
(poseg odločbe US
o načinu izvrševanja tega člena)
(1) Če davka ni bilo mogoče izterjati iz premoženja dolžnika,
se ta izterja iz premoženja povezanih oseb, ki so to premoženje neodplačno
oziroma po nižji ceni od tržne pridobile od dolžnika v letu oziroma po letu, v
katerem je davčna obveznost nastala, do vrednosti tako pridobljenega
premoženja. Davek se lahko izterja tudi od druge osebe, na katero je bila
prenesena dejavnost dolžnika izven statusnega preoblikovanja z namenom, da bi
se dolžnik izognil plačilu davka. 
(2) Davek se lahko izterja tudi od članov kmečkega
gospodinjstva, če ugotavlja davčno osnovo v skladu z drugim odstavkom
47. člena ZDoh-2, za katere se v skladu z 69. členom ZDoh-2 šteje, da
opravljajo osnovno kmetijsko in osnovno gozdarsko dejavnost ali so lastniki
osnovnih sredstev, ki se uporabljajo za opravljanje dejavnosti kmečkega
gospodinjstva, ali so obvezno pokojninsko in invalidsko zavarovani iz naslova
kmetijske in dopolnilne dejavnosti. Ta odstavek se uporablja za davke, ki se
nanašajo na osnovno kmetijsko in osnovno gozdarsko dejavnost, drugo kmetijsko
dejavnost ter dopolnilno dejavnost kmečkega gospodinjstva, razen za poračun
dohodnine na letni ravni, če kmečko gospodinjstvo ugotavlja davčno osnovo na
podlagi dejanskih prihodkov in dejanskih odhodkov.
(3) Povezana oseba po tem zakonu je družinski član, za
katerega se šteje: zakonec dolžnika ali oseba, s katero dolžnik živi v dalj
časa trajajoči življenjski skupnosti, ki ima po zakonu, ki ureja zakonsko zvezo
in družinska razmerja, enake pravne posledice kot zakonska zveza, otrok,
posvojenec in pastorek ali otrok osebe, s katero dolžnik živi v dalj časa
trajajoči življenjski skupnosti, ki ima po zakonu, ki ureja zakonsko zvezo in
družinska razmerja, enake pravne posledice kot zakonska zveza, prednik ali
potomec dolžnika ali njegovega zakonca, zakonec prednika ali potomca zavezanca
ali njegovega zakonca, bratje in sestre oziroma polbratje in polsestre ter
posvojenci in posvojitelji. 
(4) Poleg oseb iz prejšnjega odstavka, sta povezani osebi
tudi: 
-      
pravni osebi, ki sta povezani v kapitalu, upravljanju ali nadzoru tako,
da ima ena pravna oseba neposredno ali posredno v lasti najmanj 25% vrednosti
ali števila delnic ali deležev v kapitalu, upravljanju ali nadzoru oziroma
glasovalnih pravic v drugi pravni osebi ali obvladuje drugo pravno osebo na
podlagi pogodbe na način, ki se razlikuje od razmerij med nepovezanimi osebami;
-      
pravni osebi, če imajo iste pravne osebe, fizične osebe ali njihovi
družinski člani v obeh pravnih osebah neposredno ali posredno v lasti najmanj
25% vrednosti ali števila delnic ali deležev v kapitalu, upravljanju ali
nadzoru oziroma glasovalnih pravic ali ju obvladujejo na podlagi pogodbe na
način, ki se razlikuje od razmerij med nepovezanimi osebami; 
-      
pravna oseba in fizična oseba, ki opravlja dejavnost, če ima fizična
oseba, ki opravlja dejavnost ali njen družinski član v pravni osebi najmanj 25%
vrednosti ali števila delnic ali deležev v kapitalu, upravljanju ali nadzoru
oziroma glasovalnih pravic ali obvladuje pravno osebo na podlagi pogodbe na
način, ki se razlikuje od razmerij med nepovezanimi osebami; 
-      
pravna oseba in njen družbenik, član organa vodenja ali nadzora in
njihov družinski član. 
(5) Davek se izterja iz premoženja povezane osebe, ki je
imela ta položaj v času pridobitve premoženja. 
(6) Če je dolžnik z namenom, da bi se izognil plačilu davka,
odtujil premoženje, se tak pravni posel lahko izpodbija pred sodiščem v skladu
z zakonom, ki ureja obligacijska razmerja, v dveh letih od dejanja za odplačne
pravne posle in petih letih od dejanja za neodplačne pravne posle.
(7) Davčni organ izda odločbo, s katero odloči o
izpolnjevanju pogojev iz prvega in drugega odstavka tega člena in o
odgovornosti poroka za plačilo davka.
(8) Pritožba ne zadrži učinkovanja odločbe iz prejšnjega
odstavka. Odločba o odgovornosti poroka za plačilo davka v povezavi z
izvršilnim naslovom, ki se glasi na dolžnika, je podlaga za začetek davčne
izvršbe zoper poroka.
149. člen
(znesek, do katerega se davčna izvršba ne začne)
Davčna izvršba se ne začne, če znesek davka, razen v primeru
iz 146. člena tega zakona, ne presega 25 eurov.
150. člen
(črta)
151. člen
(sestavine izreka sklepa o izvršbi)
Izrek sklepa o izvršbi mora vsebovati:
1.    
osebno ime in naslov oziroma firmo in sedež dolžnika;
2.    
davčno številko dolžnika;
3.    
izvršilni naslov z navedbo, kdaj je nastopila izvršljivost;
4.    
znesek davka in pripadajoče obresti;
5.    
sredstvo in predmet davčne izvršbe;
6.    
stroške davčne izvršbe;
7.    
osebno ime oziroma firmo in naslov oziroma sedež delodajalca oziroma
izplačevalca dohodkov, ponudnika plačilnih storitev v primeru, da so sredstva
davčne izvršbe denarna sredstva dolžnika in dolžnikovega dolžnika v primeru
drugih terjatev dolžnika;
8.    
državo rezidentstva, njegovo identifikacijsko številko ali rojstne
podatke, če je dolžnik tujec.
152. člen
(stroški davčne izvršbe)
(1) Dolžnik plača vse stroške davčne izvršbe.
(2) Ne glede na prvi odstavek tega člena stroške davčne
izvršbe, za katero se dokaže, da ni bila upravičena, plača davčni organ, ki je
izdal sklep o izvršbi. V tem primeru davčni organ povrne dolžniku stroške
davčne izvršbe v 30 dneh od dneva, ko je ugotovil, da izvršba ni bila
upravičena.
(3) V primeru izterjave obveznosti iz 156. člena tega
zakona nosi stroške neupravičene izvršbe predlagatelj izvršbe.
(4) Minister, pristojen za finance, določi višino
stroškov davčne izvršbe.
153. člen
(odlog davčne izvršbe)
(1) Če je davčni organ ali drug pristojni organ, v
skladu s tem zakonom, zakonom o obdavčenju ali drugim zakonom, pred začetkom
davčne izvršbe dolžniku dovolil odlog oziroma obročno plačilo davka, se šteje,
da je za čas odloga oziroma obročnega plačila odložen tudi začetek davčne
izvršbe.
(2) Če davčni organ na podlagi zakona izterjuje druge
denarne nedavčne obveznosti, je za odločanje o odlogu davčne izvršbe pristojen
predlagatelj izvršbe iz 146. člena tega zakona.
154. člen
(zadržanje davčne izvršbe)
(1) Davčni organ s sklepom zadrži že začeti postopek
davčne izvršbe za čas:
1.    
ko je dolžniku dovoljen odlog oziroma obročno plačilo davka v skladu s
tem zakonom, z zakonom o obdavčenju ali drugim zakonom, in sicer za čas odloga
oziroma obročnega plačevanja,
2.    
do vročitve odločbe oziroma sklepa o pritožbi iz četrtega odstavka 157.
člena tega zakona oziroma do pravnomočnosti akta, izdanega v postopku iz
tretjega odstavka 158. člena tega zakona, oziroma do odločitve o zadevi, če
izpodbijanje akta iz 240. člena tega zakona zadrži izvršbo.
(2) Posamezna dejanja, ki so bila izvršena pred
zadržanjem postopka davčne izvršbe, razen rubeža na dolžnikove denarne prejemke
in dolžnikova denarna sredstva pri bankah oziroma hranilnicah, ostanejo v
veljavi.
155. člen
(ustavitev davčne izvršbe)
(1) Davčni organ po uradni dolžnosti ali na zahtevo
dolžnika s sklepom v celoti ali delno ustavi davčno izvršbo, če:
1.    
je davek plačan;
2.    
davčna izvršba ni dovoljena;
3.    
se davčna izvršba opravi proti komu, ki ni dolžnik, porok ali garant;
4.    
predlagatelj izvršbe iz 146. člena tega zakona ali organ države prosilke
v primerih iz četrtega dela tega zakona umakne zahtevo za izvršbo;
5.    
je pravnomočno odpravljen, spremenjen ali razveljavljen izvršilni naslov
ali razveljavljeno potrdilo o izvršljivosti;
6.    
je pravica do davčne izvršbe zastarala;
7.    
davek, ki se izterjuje, ugasne na drug način.
(2) Davčni organ s sklepom o ustavitvi davčne izvršbe
odpravi oziroma razveljavi že izvršena dejanja v postopku davčne izvršbe.
156. člen
(uporaba tega dela zakona)
Davčni organ postopa v skladu s tem delom zakona tudi, kadar
na podlagi zakonskega pooblastila opravlja izvršbo drugih denarnih nedavčnih
obveznosti.
2. podpoglavje
Pravna sredstva
157. člen
(pritožba zoper sklep o izvršbi)
(1) Zoper sklep o izvršbi je dovoljena pritožba.
(2) Pritožbo se vloži v osmih dneh od vročitve sklepa o
izvršbi pri davčnem organu, ki je izdal sklep o izvršbi.
(3) Pritožba ne zadrži začete davčne izvršbe.
(4) Ne glede na tretji odstavek tega člena davčni organ
po uradni dolžnosti do odločitve o pritožbi zadrži začeto davčno izvršbo, če
oceni, da bi bilo pritožbi mogoče ugoditi.
(5) Če se pritožbi ne ugodi, se za čas, ko je dolžniku –
fizični osebi odložena izvršba, obračunajo obresti. Obrestna mera za izračun
obresti znaša 2 % letno.
(6) Če se pritožbi ne ugodi, se za čas, ko je dolžniku, ki ni
fizična oseba, odložena izvršba, obračunajo obresti. Obrestna mera za izračun
obresti znaša 2 % letno oziroma je v višini referenčne obrestne mere za
izračun državne pomoči, ki jo objavi Evropska komisija, če je ta na dan izdaje
odločbe višja od 2 %.
(7) S pritožbo zoper sklep o izvršbi ni mogoče
izpodbijati samega izvršilnega naslova.
158. člen
(ugovor tretjega zoper sklep o izvršbi)
(1) Kdor izkaže za verjetno, da ima na predmetu davčne
izvršbe pravico, ki preprečuje izvršbo, lahko vloži ugovor zoper sklep o
izvršbi pri davčnem organu, ki je izdal sklep o izvršbi. Ugovor se lahko vloži
do konca davčne izvršbe.
(2) Če davčni organ oceni, da pravica osebe iz
prejšnjega odstavka, ki preprečuje izvršbo, ni verjetno izkazana, napoti to
osebo, da v 8 dneh od vročitve sklepa iz četrtega odstavka tega člena pri
sodišču vloži tožbo zoper davčni organ da je davčna izvršba na predmet izvršbe
nedopustna. Če oseba ne predloži dokaza o vložitvi tožbe, se davčna izvršba
nadaljuje.
(3) Z vložitvijo tožbe iz prejšnjega odstavka se zadrži
prodaja spornih zarubljenih stvari, in sicer do zaključka postopka pred
sodiščem. Sodišče o tožbi po tem členu odloča prednostno.
(4) Davčni organ odloči o ugovoru s sklepom.
II. poglavje
Davčna izvršba na dolžnikove denarne prejemke, denarna sredstva in na
dolžnikove denarne terjatve
1. podpoglavje
Izvzetje in omejitve predmetov davčne izvršbe
159. člen
(denarni prejemki, ki so izvzeti iz davčne izvršbe)
Iz davčne izvršbe so izvzeti: 
1.    
prejemki iz naslova zakonite preživnine in odškodnine za izgubljeno
preživnino zaradi smrti tistega, ki jo je dajal; 
2.    
prejemki iz naslova odškodnine zaradi telesne poškodbe po predpisih o
invalidskem zavarovanju; 
3.    
prejemki iz naslova denarne socialne pomoči in varstvenega dodatka po
zakonu, ki ureja socialno varstvene prejemke; 
4.    
prejemki iz naslova starševskega dodatka, pomoči ob rojstvu otroka,
otroškega dodatka, dodatka za veliko družino in dodatka za nego otroka po
zakonu, ki ureja družinske prejemke; 
5.    
prejemki iz naslova štipendije in pomoči učencem in študentom ter
plačilo za opravljeno obvezno praktično delo v vzgojno izobraževalnem procesu; 
6.    
nadomestilo za invalidnost po zakonu, ki ureja družbeno varstvo duševno
in telesno prizadetih oseb; 
7.    
sredstva za nego in pomoč, ki se v skladu z zakonom, ki ureja
uveljavljanje pravic iz javnih sredstev, ne upoštevajo kot dodatek pri
prejemniku tega prejemka; 
8.    
prejemki od občasnega dela invalidov, ki niso v delovnem razmerju in so
vključeni v programe po predpisih, ki urejajo socialno varstvo, in po
predpisih, ki urejajo zaposlitveno rehabilitacijo in zaposlovanje invalidov; 
9.    
denarna sredstva pomoči potrebnim, ki jih zagotavljajo humanitarne
organizacije, ki imajo tak status po zakonu, ki ureja humanitarne organizacije;
10.  oskrbnine
in enkratni prejemki ob prvi namestitvi otroka v rejniško družino po zakonu, ki
ureja izvajanje rejniške dejavnosti; 
11.  sredstva,
pridobljena za odpravo posledic naravnih nesreč ali škode na področju
kmetijstva, gozdarstva, ribištva, veterine ali fitosanitarnem področju na
podlagi predpisov, ki urejajo nesreče ali škode; 
12.  nepovratna
denarna sredstva in denarna sredstva, pridobljena na podlagi ugodnih posojil
ali poslov z jamstvi, ki se štejejo kot oblike državnih pomoči po zakonu, ki
ureja pomoč družbam v težavah, razen kadar so sredstva pridobljena v zvezi z
opravljanjem dejavnosti, kakor je določena v 46. členu Zakona o dohodnini
(Uradni list RS, št. 13/11 – uradno prečiščeno besedilo, 9/11 – ZUKD-1, 24/12,
30/12, 40/12 – ZUJF, 75/12, 94/12, 96/13, 29/14 – odl. US in 50/14), ali v
zvezi z opravljanjem osnovne kmetijske in osnovne gozdarske dejavnosti, kakor
je določena v 69. členu Zakona o dohodnini (Uradni list RS, št. 13/11 – uradno
prečiščeno besedilo, 9/11 – ZUKD-1, 24/12, 30/12, 40/12 – ZUJF, 75/12, 94/12,
96/13, 29/14 – odl. US in 50/14); 
13.  denarna
sredstva, prejeta iz naslova aktivne politike zaposlovanja, vključevanja v
storitvi za trg dela in zaradi iskanja zaposlitve po zakonu, ki ureja trg dela;
14.  denarna
sredstva, ki jih izplača Javni štipendijski, razvojni, invalidski in
preživninski sklad Republike Slovenije po zakonu, ki ureja Javni štipendijski,
razvojni, invalidski in preživninski sklad Republike Slovenije, razen nagrade
za preseganje kvote po zakonu, ki ureja zaposlitveno rehabilitacijo in
zaposlovanje invalidov;
15.  prejemki
iz naslova veteranskega dodatka po zakonu, ki ureja varstvo vojnih veteranov;
16.  prejemki
iz naslova invalidnine, dodatka za posebno invalidnost in invalidskega dodatka
po zakonu, ki ureja vojne invalide;
17.  denarna
sredstva, prejeta iz naslova vključenosti osebe v poskusno izvajanje
socialnovarstvene dejavnosti po zakonu, ki ureja socialno varstvo.
160. člen
(omejitve davčne izvršbe na dolžnikove denarne prejemke)
(1) Na dolžnikove denarne prejemke, ki se v skladu z zakonom,
ki ureja dohodnino, štejejo za dohodek iz delovnega razmerja, je z davčno
izvršbo mogoče seči največ do višine dveh tretjin, vendar tako, da dolžniku
ostane najmanj znesek v višini 76 % minimalne plače po zakonu, ki ureja
minimalno plačo, če dolžnik preživlja družinskega člana ali drugo osebo, ki jo
mora preživljati po zakonu, pa tudi znesek v višini prejemka, določenega za
osebo, ki jo preživlja dolžnik, po merilih, ki jih določa zakon, ki ureja
socialnovarstvene prejemke, za dodelitev denarne socialne pomoči.
(2) Samostojnemu podjetniku posamezniku ali posamezniku, ki
samostojno opravlja dejavnost mora pri davčni izvršbi ostati znesek v višini
76 % minimalne plače po zakonu, ki ureja minimalno plačo, če pa preživlja
družinskega člana ali drugo osebo, ki jo mora preživljati po zakonu, pa tudi
znesek v višini prejemka, določenega za osebo, ki jo preživlja dolžnik, po
merilih, ki jih določa zakon, ki ureja socialnovarstvene prejemke, za dodelitev
denarne socialne pomoči.
(3) Upravičenost do višje omejitve zaradi preživljanja
družinskega člana ali druge osebe, ki jo mora preživljati po zakonu, izkazuje
dolžnik z javno listino pri izvrševalcu sklepa o izvršbi.
(4) Na dolžnikove denarne prejemke se lahko poseže z
upoštevanjem omejitev za tekoči mesec. Če dolžnik v tekočem mesecu prejme
prejemke za več preteklih mesecev, izvrševalec sklepa o izvršbi upošteva
omejitve za vsak posamezni mesec.
160.a člen
(nadomestilo izvrševalca sklepa o izvršbi)
Če izvrševalec sklepa o izvršbi dolžniku zaračunava posebno
nadomestilo za izvajanje dejanj na podlagi sklepa o izvršbi ali zavarovanju,
tega nadomestila ne sme poravnati iz prejemkov, ki so po 159. členu tega
zakona iz izvršbe izvzeti, v primeru izvršbe na prejemke, na katere je po
160. členu tega zakona izvršba omejena, pa ne iz zneska, ki ne presega
višine 76% minimalne plače.
2. podpoglavje
Davčna izvršba na denarne prejemke dolžnika
161. člen
(vročitev sklepa o izvršbi)
Sklep o izvršbi na denarne prejemke vroči davčni organ
dolžniku in delodajalcu oziroma izplačevalcu prejemkov.
162. člen
(rubež denarnih prejemkov)
(1) Na podlagi sklepa o izvršbi se na dan vročitve
sklepa delodajalcu oziroma izplačevalcu opravi rubež denarnih prejemkov.
(2) S sklepom iz 161. člena tega zakona se dolžniku
zarubi del denarnih prejemkov do višine dolgovanega davka, pri čemer se
upoštevajo izvzetja in omejitve iz 159. in 160. člena tega zakona, in
delodajalcu oziroma izplačevalcu prepove njihovo izplačilo. Delodajalcu oziroma
izplačevalcu se prav tako naloži, da del denarnih prejemkov, ki je naveden v
sklepu o izvršbi, vplača oziroma vplačuje na predpisane račune do poplačila
dolgovanega davka.
(3) Sklep o izvršbi se nanaša tudi na povečanje denarnih
prejemkov, do katerega je prišlo po vročitvi sklepa.
163. člen
(sprememba delodajalca oziroma izplačevalca)
Če dolžnik ne prejema več denarnih prejemkov pri delodajalcu
oziroma izplačevalcu, kateremu je bil vročen sklep o izvršbi, mora delodajalec
oziroma izplačevalec o tem takoj obvestiti davčni organ.
164. člen
(ugovor delodajalca oziroma izplačevalca)
(1) Delodajalec oziroma izplačevalec lahko pri davčnem
organu, ki je izdal sklep o izvršbi, ugovarja zoper sklep o izvršbi v osmih
dneh po njegovem prejemu, in sicer samo iz razloga, da dolžnik pri njem ne
prejema denarnih prejemkov.
(2) Prepozen ugovor davčni organ s sklepom zavrže.
(3) Če davčni organ ugotovi, da je ugovor utemeljen, z novim
sklepom nadomesti sklep, ki se z ugovorom izpodbija. Če davčni organ ugotovi,
da ugovor ni utemeljen, odstopi ugovor organu druge stopnje.
(4) Ugovor zoper sklep o davčni izvršbi ne zadrži
njegove izvršitve.
165. člen
(odgovornost za opuščeno odtegnitev in izplačilo)
(1) Če delodajalec oziroma izplačevalec ne ravna po
sklepu o izvršbi, se davek do višine rubljivih denarnih prejemkov izterja od
njega. Davčni organ mora o tem izdati odločbo, s katero naloži delodajalcu
oziroma izplačevalcu, da davek v 15 dneh plača na predpisane račune.
(2) Zoper odločbo iz prvega odstavka tega člena se lahko
delodajalec oziroma izplačevalec pritoži v osmih dneh od vročitve.
(3) Pritožba ne zadrži izvršitve odločbe.
(4) Ne glede na četrti odstavek 164. člena tega zakona in
prvi odstavek tega člena davčni organ po uradni dolžnosti do odločitve o
ugovoru odloži začetek davčne izvršbe zoper delodajalca oziroma izplačevalca,
če oceni, da bi bilo ugovoru mogoče ugoditi. O tem odloči davčni organ s
sklepom.
3. podpoglavje
Davčna izvršba na dolžnikova denarna sredstva 
pri bankah oziroma hranilnicah
166. člen
(vročitev sklepa o izvršbi, pravnih aktov in dokumentov)
(1) Sklep o izvršbi na denarna sredstva, ki jih ima
dolžnik pri bankah ali hranilnicah, vroči davčni organ dolžniku ter bankam
oziroma hranilnicam, pri katerih ima dolžnik denarna sredstva, oziroma odprte
račune.
(2) Na dolžnikova denarna sredstva, ki jih ima dolžnik
pri bankah in hranilnicah iz naslova denarnih prejemkov, ki so izvzeti iz
davčne izvršbe (159. člen), oziroma je davčna izvršba nanje omejena (160.
člen), ni mogoče seči z davčno izvršbo, v kolikor gre za prejemke, nakazane za
tekoči mesec, oziroma je mogoče nanje seči le z upoštevanjem omejitev za tekoči
mesec.
(3) Sklep o izvršbi iz prvega odstavka tega člena se bankam
oziroma hranilnicam vroči prek informacijskega sistema za vročanje sklepov o
izvršbi, ki ga upravlja davčni organ (v nadaljnjem besedilu: informacijski
sistem za vročanje). Sklep se vroči v obliki overjene elektronske kopije sklepa
(v nadaljnjem besedilu: sklep o izvršbi v elektronski obliki). Elektronsko
kopijo sklepa overi informacijski sistem za vročanje z varnim elektronskim
podpisom davčnega organa.
(4) Davčni organ vroči sklep o izvršbi v elektronski obliki
tako, da ga pošlje v informacijski sistem za vročanje. Banka oziroma hranilnica
prevzame sklep o izvršbi v elektronski obliki, tako da z varnim elektronskim
podpisom s kvalificiranim potrdilom podpiše vročilnico. Sklep o izvršbi v
elektronski obliki, ki ga davčni organ do 12. ure delovnega dne pošlje v
informacijski sistem za vročanje, se šteje za vročenega ob 12. uri tega dne.
Sklep o izvršbi v elektronski obliki, ki ga davčni organ pošlje v informacijski
sistem za vročanje po 12. uri, se šteje za vročenega banki oziroma hranilnici
naslednji delovni dan na način, kot je to urejeno v tem členu. 
(5) Banka oziroma hranilnica mora sklep o izvršbi v
elektronski obliki, ki je vročen po prejšnjem odstavku, izvršiti najpozneje do
17. ure. 
(6) Davčni organ preko informacijskega sistema za vročanje
vroča banki oziroma hranilnici tudi druge pravne akte in pošilja dokumente,
izdane v postopku davčne izvršbe na dolžnikova denarna sredstva pri bankah
oziroma hranilnicah. 
(7) Banka oziroma hranilnica davčnemu organu v zvezi s
prejetim sklepom o izvršbi pošlje v informacijski sistem za vročanje dokumente
in druge informacije o izvajanju davčne izvršbe. 
(8) Banka oziroma hranilnica lahko določi drugo banko oziroma
hranilnico kot pooblaščenko za vročitve sklepov o izvršbi v elektronski obliki,
drugih pravnih aktov in dokumentov po tem členu. 
(9) Minister, pristojen za finance, za uporabo v
informacijskem sistemu za vročanje podrobneje predpiše vsebino, obliko in način
vročanja sklepov o izvršbi v elektronski obliki, drugih pravnih aktov,
dokumentov in informacij iz šestega in sedmega odstavka tega člena. Pred
sprejetjem predpisa iz prejšnjega stavka pridobi minister soglasje
informacijskega pooblaščenca glede ustreznosti zavarovanja osebnih podatkov v
informacijskem sistemu za vročanje in sorazmernosti obdelave osebnih podatkov
glede na druge pravne akte, dokumente in informacije. 
(10) Če zaradi tehničnih težav informacijskega sistema za
vročanje ni mogoče vročanje po tem členu, se vročitev sklepa o izvršbi, drugih
pravnih aktov in dokumentov v izvirni fizični obliki opravi v skladu s 85.
členom tega zakona.
167. člen
(rubež in prenos sredstev)
(1) Davčna izvršba na denarna sredstva, ki jih ima
dolžnik na računih pri bankah oziroma hranilnicah, se opravi tako, da se s
sklepom o izvršbi banki oziroma hranilnici naloži, da na dan prejema sklepa
zarubi dolžnikova denarna sredstva do višine davka, navedenega v sklepu o
izvršbi, in prenese dolžnikova denarna sredstva na predpisane račune.
(2) V primeru, da ima dolžnik račune pri več bankah
oziroma hranilnicah, pošlje davčni organ sklep o izvršbi vsem tem bankam
oziroma hranilnicam, ki morajo dolžnikova denarna sredstva zarubiti do višine
obveznosti iz sklepa o izvršbi in jih takoj prenesti na račun dolžnika pri
banki oziroma hranilnici, ki je v sklepu o izvršbi navedena prva.
(3) Ko banka oziroma hranilnica, ki je prva navedena v
sklepu o izvršbi, po prejemu sredstev v skladu z drugim odstavkom tega člena
ugotovi, da sredstva na računu dolžnika zadostujejo za izvršitev sklepa o
izvršbi, obvesti ostale banke oziroma hranilnice, da prenehajo z nadaljnjim
rubežem denarnih sredstev. O tem nemudoma obvesti tudi davčni organ in izvrši
prenos sredstev na predpisane račune v skladu s prvim odstavkom tega člena.
(4) Ne glede na drugi in tretji odstavek tega člena
lahko davčni organ naslovi sklep o izvršbi le na banke oziroma hranilnice, pri
katerih obstaja največja možnost za poplačilo davka.
168. člen
(sporočanje podatkov v zvezi z nezmožnostjo izvrševanja
sklepa o izvršbi in obveznost banke oziroma hranilnice, če sklepa ni mogoče
pravočasno izvršiti)
(1) Če v času, ko se banki oziroma hranilnici vroči sklep o
izvršbi, dolžnik pri njej nima denarnih sredstev ali jih nima dovolj za
poplačilo davka, obdrži banka oziroma hranilnica sklep v evidenci in opravi na
njegovi podlagi izplačilo ali dodatno izplačilo, ko denarna sredstva prispejo
na račun dolžnika.
(2) Če v enem letu po prejemu sklepa o izvršbi ali delnem
plačilu po sklepu o izvršbi na dolžnikovem računu ni nobenega rubljivega
priliva denarnih sredstev ali če se račun dolžnika zapre, banka oziroma
hranilnica o tem obvesti davčni organ, ki je izdal sklep.
(3) Če ima dolžnik pri banki oziroma hranilnici denarna
sredstva, s katerimi ne more razpolagati, banka oziroma hranilnica na dan
prejema sklepa o izvršbi zarubi dolžnikova denarna sredstva, davčni organ pa
obvesti o višini sredstev in datumu sprostitve. Banka oziroma hranilnica
poplača davčni dolg z dnem, ko dolžnik pridobi pravico razpolagati z denarnimi
sredstvi.
(4) Banka oziroma hranilnica mora v osmih dneh po prejemu
sklepa obvestiti davčni organ, da dolžnik pri njej na dan prejema sklepa nima
odprtega računa oziroma denarnih sredstev, s katerimi ne more razpolagati.
169. člen
(črtan)
170. člen
(odgovornost za opuščeno odtegnitev in izplačilo)
(1) Če banka oziroma hranilnica ne ravna po sklepu o
izvršbi, se davek do višine rubljivih denarnih sredstev dolžnika izterja od
nje. Davčni organ mora o tem izdati odločbo, s katero naloži banki oziroma
hranilnici, da davek v 15 dneh plača na predpisane račune.
(2) Zoper odločbo iz prvega odstavka tega člena se lahko
banka oziroma hranilnica pritoži v osmih dneh od vročitve odločbe.
(3) Pritožba ne zadrži izvršitve odločbe.
(4) Ne glede na prejšnji odstavek lahko davčni organ s
sklepom odloži začetek davčne izvršbe zoper banko oziroma hranilnico, če oceni,
da bi bilo pritožbi zoper odločbo iz prvega odstavka tega člena mogoče ugoditi.
171. člen
(smiselna uporaba določb)
166. do 170. člen tega zakona se smiselno uporabljajo tudi za
davčno izvršbo na dolžnikove denarne terjatve do ponudnikov plačilnih storitev.
4. podpoglavje
Davčna izvršba na druge denarne terjatve dolžnika
172. člen
(vročitev sklepa o izvršbi)
Sklep o izvršbi na denarno terjatev dolžnika davčni organ
vroči dolžniku in dolžnikovemu dolžniku.
173. člen
(rubež denarnih terjatev)
(1) S sklepom o izvršbi se dolžniku zarubi terjatev, ki
jo ima do svojega dolžnika do višine njegovega davka, dolžnikovemu dolžniku pa
naloži, da zarubljeni znesek terjatve plača na predpisane račune.
(2) Rubež denarnih sredstev se opravi z dnem, ko je
sklep o izvršbi vročen dolžnikovemu dolžniku.
174. člen
(ugovor dolžnikovega dolžnika)
(1) Dolžnikov dolžnik lahko zoper sklep o izvršbi ugovarja
v osmih dneh po prejemu sklepa pri davčnem organu, ki je izdal sklep.
(2) V svojem ugovoru dolžnikov dolžnik lahko ugovarja,
da dolžniku ni dolžan, da je dolg pogojen, ali da dolg še ni dospel v plačilo
in ne bo dospel v plačilo v enem letu od prejema sklepa.
(3) Prepozen ugovor davčni organ s sklepom zavrže.
(4) Če davčni organ ugotovi, da je ugovor utemeljen, z novim
sklepom nadomesti sklep, ki se z ugovorom izpodbija. Če davčni organ ugotovi,
da ugovor ni utemeljen, odstopi ugovor organu druge stopnje.
(5) Ugovor zoper sklep o davčni izvršbi ne zadrži
njegove izvršitve.
175. člen
(odgovornost za opuščeno odtegnitev in izplačilo)
(1) Če dolžnikov dolžnik ne ravna po sklepu o izvršbi,
se davek izterja od njega. Davčni organ mora o tem izdati odločbo, s katero
naloži dolžnikovemu dolžniku, da v 15 dneh plača znesek, ki je enak znesku
zarubljene terjatve, ki bi jo moral po sklepu o izvršbi plačati na predpisane
račune.
(2) Zoper odločbo iz prvega odstavka tega člena se lahko
dolžnikov dolžnik pritoži v osmih dneh od vročitve odločbe.
(3) Pritožba ne zadrži izvršitve odločbe.
(4) Ne glede na peti odstavek 174. člena tega zakona in prvi
odstavek tega člena davčni organ po uradni dolžnosti do odločitve o ugovoru
odloži začetek davčne izvršbe zoper dolžnikovega dolžnika, če oceni, da bi bilo
ugovoru mogoče ugoditi. O tem odloči davčni organ s sklepom.
III. poglavje
Davčna izvršba na premičnine
1. podpoglavje
Pristojnost
(črtano)
176. člen
(črtan)
2. podpoglavje
Oprostitve in omejitve glede predmeta davčne izvršbe
177. člen
(predmeti, izvzeti iz davčne izvršbe)
(1) Predmeti, ki so izvzeti iz davčne izvršbe, so:
1.    
obleka, obutev, perilo, posteljnina, posoda, pohištvo, štedilnik,
hladilnik, pralni stroj in druge za gospodinjstvo potrebne stvari ter drugi
predmeti za osebno rabo, če so nujni dolžniku in članom njegovega
gospodinjstva;
2.    
hrana in kurjava, če so nujni dolžniku in članom njegovega gospodinjstva
za šest mesecev;
3.    
delovna in plemenska živina, kmetijski stroji in druge delovne priprave,
ki so dolžniku kmetu oziroma kmetici nujni za opravljanje kmetijske dejavnosti,
ter seme za uporabo na njegovem gospodarstvu in krma za živino za štiri mesece;
4.    
redi, medalje, vojne spomenice in druga odličja in priznanja, poročni
prstan, osebna pisma, rokopisi in drugi osebni dolžnikovi spisi ter slike
oziroma fotografije družinskih članov;
5.    
medicinsko-tehnični pripomočki, ki so dolžniku potrebni za zdravljenje
in medicinsko rehabilitacijo in so opredeljeni v pravilih, ki urejajo obvezno
zdravstveno zavarovanje;
6.    
gasilska zaščitna in reševalna oprema ter druga sredstva za zaščito,
reševanje in pomoč.
(2) Poštna pošiljka ali poštno nakazilo, naslovljeno na
dolžnika, ne more biti predmet davčne izvršbe, dokler mu ni vročeno.
178. člen
(omejitve davčne izvršbe proti pravnim osebam in posameznikom,
ki samostojno opravljajo dejavnost)
(1) Davčne izvršbe proti pravnim osebam, samostojnim
podjetnikom posameznikom in posameznikom, ki samostojno opravljajo dejavnost,
ni mogoče izvršiti na stroje, orodje in druge delovne priprave, v kolikor so te
stvari nujno potrebne dolžniku za opravljanje njegove dejavnosti, ter na
surovine, polizdelke, namenjene za predelavo, in pogonsko gorivo, v kolikor ne
presegajo količine, potrebne za trimesečno povprečno proizvodnjo.
(2) Če dolžnik davka ne plača v šestih mesecih od dneva
zapadlosti, se davek ne glede na prvi odstavek tega člena, lahko izterja tudi
iz sredstev, s katerimi opravlja dejavnost, če se je v tem času brez uspeha
poskušala opraviti davčna izvršba iz dohodkov in drugega premoženja.
3. podpoglavje
Rubež, cenitev in prodaja premičnin
179. člen
(način davčne izvršbe na premičninah)
(1) Davčna izvršba na premičninah se opravi z rubežem,
cenitvijo in s prodajo premičnin.
(2) Rubež, cenitev in prodajo premičnin opravi davčni
organ, če ni s tem zakonom drugače določeno.
180. člen
(vročitev sklepa o izvršbi na premičninah)
(1) Pred začetkom rubeža davčni organ vroči dolžniku
sklep o izvršbi.
(2) Ne glede na prejšnji odstavek se rubež lahko opravi
tudi, če dolžniku ni mogoče vročiti sklepa o izvršbi v skladu s prejšnjim
odstavkom, ker bi bil ogrožen namen davčne izvršbe. V tem primeru se sklep o
izvršbi vroči dolžniku po opravljenem rubežu.
(3) Davčni organ je o opravljenem rubežu dolžan
obvestiti dolžnika, če dolžnik pri njem ni bil navzoč.
181. člen
(rubež premičnin)
Zarubiti se smejo premičnine, ki so v lasti oziroma posesti
dolžnika.
182. člen
(ugovor dolžnika, da so zarubljene premičnine last tretje
osebe)
(1) Če dolžnik izjavi, da so zarubljene premičnine last
tretje osebe, vendar za to nima dokazov, lahko uradna oseba zarubi tudi te
premičnine.
(2) Uradna oseba mora opozoriti tretjo osebo, da lahko v
osmih dneh po opozorilu predloži dokaze o lastništvu oziroma drugi pravici na
zarubljeni premičnini. Izjavo dolžnika iz prvega odstavka tega člena in opozorilo
iz prvega stavka tega odstavka je treba vpisati v zapisnik o rubežu.
(3) Če uradna oseba predloženi dokaz iz drugega odstavka
tega člena ne šteje za verodostojnega ali zadostnega, napoti osebo, ki je dokaz
predložila, da v osmih dneh vloži pri sodišču tožbo zoper davčni organ na
ugotovitev lastninske pravice. Če oseba iz drugega odstavka tega člena ne
predloži dokaza, da je vložila tožbo pred sodiščem v predpisanem roku, se davčna
izvršba nadaljuje.
(4) Z vložitvijo tožbe iz tretjega odstavka tega člena
se zadrži prodaja spornih zarubljenih stvari, in sicer do zaključka postopka
pred sodiščem. Sodišče odloča o tožbi po tem členu prednostno.
(5) Ne glede na prejšnji odstavek davčni organ lahko proda
sporne zarubljene stvari pred koncem postopka pred sodiščem, če:
-      
gre za hitro pokvarljivo blago;
-      
je hramba povezana z nesorazmernimi stroški ali
-      
se vrednost premičnine zmanjšuje.
(6) Davčni organ tretji osebi povrne prejeto kupnino z
zamudnimi obrestmi po določbah zakona, ki ureja obligacijska razmerja, o neupravičeni
pridobitvi, če je s pravnomočno sodno odločbo ugotovljena lastninska pravica
tretje osebe na premičnini, prodani po prejšnjem odstavku.
183. člen
(rubež blaga, ki je predmet kršitev)
Če davčna obveznost nastane zaradi kršitev predpisov o obdavčenju,
se za poplačilo tega davka zarubi blago, ki je predmet kršitve, vendar le, če
to blago ni bilo zaseženo ali odvzeto v skladu z zakonom, ki ureja prekrške,
ali z drugim zakonom.
184. člen
(rubež)
(1) Z davčno izvršbo je mogoče seči na vse dolžnikove premičnine,
razen na predmete, ki so iz davčne izvršbe izvzeti.
(2) Če dolžnik noče sam odpreti poslovnih prostorov ali
drugih prostorov, namenjenih za opravljanje dejavnosti ali pridobivanje
dohodkov, in pokazati premičnine, ki se nahajajo v teh prostorih, sme uradna
oseba v navzočnosti dveh prič odpreti zaprte prostore, da bi se lahko opravil
rubež.
(3) Če uradna oseba ne more sama opraviti rubeža, ker
naleti na fizično upiranje ali tako upiranje utemeljeno pričakuje, lahko na
podlagi sklepa davčnega organa zahteva pomoč policije, da jo zavaruje pri
izvršitvi sklepa. Pomoč policije zahteva pri policijski postaji, ki je krajevno
pristojna glede na kraj, kjer se opravlja rubež.
(4) Rubež premičnin pri dolžniku – fizični osebi se
opravi v navzočnosti dolžnika ali koga od polnoletnih članov njegovega
gospodinjstva in ene priče, oziroma v navzočnosti dveh prič, če pri rubežu ni
navzoč dolžnik ali član njegovega gospodinjstva.
(5) Rubež premičnin pri dolžniku – pravni osebi se
opravi v navzočnosti zastopnika pravne osebe in ene priče, oziroma v
navzočnosti dveh prič, če pri rubežu zastopnik pravne osebe ni navzoč.
185. člen
(rubež vsebine sefa)
(1) Davčni organ lahko od dolžnika zahteva, da mu
omogoči vpogled tudi v sef in pri tem zarubi vsebino sefa.
(2) Če dolžnik ne ravna v skladu s prvim odstavkom tega
člena, lahko davčni organ zahteva od upravljavca sefa, da mu omogoči vpogled v
sef. Pri tem se glede prisotnosti prič primerno upošteva četrti oziroma peti
odstavek 184. člena tega zakona.
186. člen
(hramba zarubljenih premičnin)
(1) Zarubljene premičnine se lahko hranijo pri dolžniku.
Dolžnik zarubljene premičnine lahko uporablja z dovoljenjem davčnega organa. O
tem davčni organ izda sklep, zoper katerega ni dovoljena pritožba.
(2) Ne glede na prejšnji odstavek, lahko davčni organ v
primeru utemeljenega suma, da bo dolžnik zarubljene premičnine odtujil ali
poškodoval, odloči, da se le-te dolžniku odvzamejo ter jih hrani sam, ali pa
jih da v hrambo s strani davčnega organa pooblaščeni osebi. V tem primeru
stroške prevoza in hrambe odvzetih premičnin nosi dolžnik.
(3) Zarubljeno motorno ali priklopno vozilo se do
prenehanja veljavnosti rubeža ne sme registrirati oziroma zanj podaljšati
prometno dovoljenje brez dovoljenja davčnega organa. Davčni organ o dovoljenju
odloči s sklepom, zoper katerega ni dovoljena pritožba.
(4) Ne glede na prvi odstavek tega člena se zarubljena
gotovina, vrednostni papirji in dragocenosti vedno izročijo v hrambo davčnemu
organu ali drugi osebi, ki jo pooblasti davčni organ.
(5) Na zarubljenih premičninah, ki so bile puščene v
hrambi pri dolžniku, mora davčni organ vidno označiti, da so zarubljene.
187. člen
(prepoved razpolaganja z zarubljenimi premičninami)
(1) Dolžniku je prepovedano razpolagati z zarubljenimi
premičninami.
(2) Če dolžnik zarubljene premičnine odtuji, uniči,
poškoduje ali kako drugače onemogoči davčnemu organu njihovo unovčitev, se
opravi nov rubež, ne da bi bilo treba za to izdati nov sklep o izvršbi.
188. člen
(pridobitev zastavne pravice)
(1) Davčni organ pridobi zastavno pravico na zarubljenih
premičninah z rubežem.
(2) Rubež premičnin, ki se vpisujejo v register neposestnih
zastavnih pravic in zarubljenih premičnin, se opravi z vpisom v ta register.
(3) V primeru rubeža premičnine iz prejšnjega odstavka opravi
davčni organ vpis rubeža in prepovedi razpolaganja na podlagi sklepa o izvršbi.
(4) Po vpisu v register iz drugega odstavka tega člena se
podatki o rubežu in prepovedi razpolaganja s premičnino, na katero se nanaša
vpis, na podlagi povezanosti z uradnimi evidencami, v katere se vpisujejo
premičnine, avtomatično posredujejo ali se omogoči njihov prevzem organom, da
jih vpišejo v evidence, ki jih vodijo, in listine, s katerimi se dokazuje
lastništvo premičnine.
(5) V register neposestnih zastavnih pravic in zarubljenih
premičnin se poleg predpisanega enoličnega identifikacijskega znaka zarubljene
premičnine, rubeža in prepovedi razpolaganja vpišejo podatki o zadevi davčne
izvršbe ter identifikacijski podatki o dolžniku in davčnemu organu, ki vodi
postopek.
(6) Rubež premičnin, ki se vpisujejo v slovenski ladijski
register ali v register zrakoplovov Republike Slovenije, se opravi z vpisom
sklepa o izvršbi v ta register.
(7) Če se zarubi premičnina iz prejšnjega odstavka, davčni
organ pošlje sklep o izvršbi skupaj z rubežnim zapisnikom organu, pristojnemu
za vodenje registra iz prejšnjega odstavka.
(8) Če so dolžnikove premičnine že zarubljene pri kakšni
drugi upravni ali sodni izvršbi, rubež teh premičnin davčni organ opravi tako,
da se na prvem zapisniku o rubežu napravi zaznamek o dodatnem rubežu. O
dodatnem rubežu se obvesti dolžnika ter rubež vpiše v register neposestnih
zastavnih pravic in zarubljenih premičnin, slovenski ladijski register oziroma
register zrakoplovov Republike Slovenije.
(9) Vpisi in izpisi oziroma izbrisi v registru neposestnih
zastavnih pravic in zarubljenih premičnin, slovenskem ladijskem registru in
registru zrakoplovov Republike Slovenije, so za davčni organ brezplačni.
(10) Kadar je bila zastavna pravica v skladu s tem členom
ustanovljena kot neposestna zastavna pravica, se glede pravic predhodnih
zastavnih upnikov smiselno uporabljajo določbe zakona, ki ureja stvarne
pravice.
189. člen
(prenehanje veljavnosti rubeža)
(1) Veljavnost rubeža preneha:
-      
ko se zarubljena premičnina proda v skladu s tem zakonom;
-      
če zarubljene premičnine niso prodane v enem letu po pridobitvi zastavne
pravice na zarubljenih premičninah, pri čemer rok ne teče, če davčni organ
zaradi zakonskih razlogov ali teka sodnih postopkov ne more izvesti prodaje;
-      
ko je bila dolžniku vročena odločba, s katero se ugodi pritožbi iz 157.
člena tega zakona;
-      
ko davčni organ prejme sodbo, s katero se ugodi tožbi iz četrtega
odstavka 182. člena tega zakona.
(2) Veljavnost rubeža iz drugega in šestega odstavka
188. člena tega zakona preneha z izbrisom zastavne pravice iz ustreznega
registra.
190. člen
(solastništvo)
(1) V primerih, ko je dolžnik solastnik zarubljenih
premičnin, je prodaja premičnin dovoljena le, če je njegov solastniški delež
enak ali večji od ene nerazdelne polovice na vsaki premičnini.
(2) V primeru prodaje zarubljenih premičnin iz prvega
odstavka tega člena ima solastnik, ki ni dolžnik, pravico do poplačila svojega
solastniškega deleža iz zneska, dobljenega s prodajo teh premičnin pred
plačilom davka in stroškov davčne izvršbe.
(3) Solastnik, ki ni davčni dolžnik, ima pravico
zahtevati, da se mu odstopi zarubljeno premičnino, ki je predmet davčne
izvršbe, če pri davčnem organu položi denarni depozit v višini, ki ustreza
vrednosti dolžnikovega deleža na tej premičnini.
191. člen
(cenitev zarubljenih premičnin)
(1) Cenitev zarubljenih premičnin se opravi hkrati z
rubežem, razen če le-te zaradi posebnih lastnosti ali posebne vrednosti
zarubljenih stvari ni mogoče opraviti hkrati z rubežem.
(2) Cenitev opravi uradna oseba sama, razen v primerih,
ko zaradi posebnih lastnosti zarubljene stvari ali posebnih okoliščin primera
odloči, da opravi cenitev posebni cenilec.
192. člen
(rubežni in cenilni zapisnik)
(1) O opravljenem rubežu in cenitvi mora uradna oseba sestaviti
zapisnik. V zapisnik se vpišejo:
1.    
davčni organ ter osebno ime osebe, ki je opravila cenitev;
2.    
osebno ime in stalno prebivališče oziroma firma in sedež dolžnika,
enotna matična številka občana (EMŠO) oziroma davčna številka dolžnika in
podatki o drugih osebah iz 184. člena tega zakona, ki sodelujejo pri davčni
izvršbi;
3.    
kraj in čas rubeža;
4.    
znesek davka, za katerega se opravlja rubež;
5.    
oznaka, enolični identifikacijski znak in natančen opis zarubljenih
predmetov;
6.    
vrednost zarubljenih predmetov, ugotovljena s cenitvijo;
7.    
osebno ime oziroma firma ter naslov oziroma sedež tistega, ki so mu bile
stvari zaupane v hrambo;
8.    
navedba, da bo rubež vpisan v register neposestnih zastavnih pravic in
zarubljenih premičnin, slovenski ladijski register oziroma register zrakoplovov
Republike Slovenije;
9.    
navedba, da bo sklep o izvršbi poslan klirinško depotni družbi oziroma
izdajatelju vrednostnega papirja, če se rubež opravlja v skladu z 211. in 212.
členom tega zakona;
10.  ugotovitev,
da sta bila dolžnik in hranitelj zarubljenih stvari opozorjena na kazenskopravne
posledice, če bi zarubljene stvari odtujila ali poškodovala;
11.  morebitne
pripombe dolžnika glede osebe cenilca, višine cenitve ali kakšne druge pripombe
oziroma morebitne pripombe drugih oseb, ki uveljavljajo kakšno pravico v zvezi
s predmetom rubeža.
(2) Če je bila uradna oseba prisiljena uporabljati
posebne ukrepe (pomoč policije) iz tretjega odstavka 184. člena tega
zakona, se to vpiše v rubežni zapisnik.
(3) Če se pri rubežu ne najdejo predmeti davčne izvršbe,
se to vpiše v zapisnik o rubežu.
(4) Zapisnik o rubežu podpišejo uradna oseba, ki je
opravila rubež, dolžnik in njegov zastopnik ali pooblaščenec ali član njegovega
gospodinjstva, zastopnik ali pooblaščenec dolžnika – pravne osebe, navzoče
priče, cenilec ali druge uradne osebe, ki so bile navzoče pri rubežu.
(5) Če dolžnik oziroma njegov zastopnik ali pooblaščenec
oziroma zastopnik ali pooblaščenec pravne osebe – dolžnika noče podpisati
zapisnika o rubežu, ugotovi pooblaščena uradna oseba davčnega organa to v
zapisniku in navede razlog odklonitve oziroma, da je bil podpis odklonjen brez
pojasnila.
(6) Izvod zapisnika o rubežu mora biti vročen dolžniku.
(7) Če v času rubeža cenitev zarubljenih predmetov ni
mogoča, se v rubežnem zapisniku navede, da bo cenitev zarubljenih predmetov
naknadno opravil posebni cenilec. Cenitev, ki jo opravi posebni cenilec, je
sestavni del rubežnega zapisnika in se vroči dolžniku.
193. člen
(načini prodaje)
(1) Premičnine, zarubljene po tem zakonu, se prodajo na
javni dražbi, s prodajo po dolžniku, z zbiranjem ponudb, z neposredno pogodbo
ali s komisijsko prodajo.
(2) Način prodaje zarubljenih premičnin izbere davčni
organ, pri čemer upošteva najugodnejši izid, ki ga bo lahko dosegel pri
prodaji.
(3) Zarubljene predmete, ki imajo ceno na organiziranem
trgu, prodaja ministrstvo, pristojno za finance, oziroma pravna oseba, ki jo za
to pooblasti ministrstvo, pristojno za finance.
194. člen
(čas prodaje zarubljenih premičnin)
(1) Prodaja zarubljenih premičnin ni dovoljena, dokler
ne poteče osem dni od rubeža.
(2) Ne glede na prvi odstavek tega člena se hitro
pokvarljive zarubljene stvari lahko prodajo tudi pred potekom roka iz prvega
odstavka tega člena.
195. člen
(javna dražba)
(1) Zarubljene enakovrstne premičnine, katerih vrednost
je v rubežnem zapisniku ocenjena nad 5.000 eurov, se praviloma prodajo na javni
dražbi.
(2) Javno dražbo zarubljenih premičnin opravi
pooblaščena uradna oseba davčnega organa.
(3) Javna dražba se odredi z oklicem. Oklic o javni
dražbi mora vsebovati podatke o času, kraju in načinu prodaje ter popis
zarubljenih premičnin. Oklic o javni dražbi je treba na primeren način javno
objaviti.
(4) Obvestilo o javni dražbi mora biti dolžniku vročeno
najmanj pet dni pred začetkom javne dražbe. Če se prodajajo zarubljeni hitro
pokvarljivi predmeti in živali, je lahko rok, v katerem davčni organ vroči
obvestilo dolžniku o začetku javne dražbe, krajši od pet dni.
(5) Obvestilo iz četrtega odstavka tega člena mora
vsebovati kopijo oklica in seznanitev dolžnika s pravicami, ki jih ima v zvezi
z javno dražbo.
(6) Javna dražba se lahko izvede tudi kot spletna javna
dražba. Za spletno javno dražbo se smiselno uporabljajo določbe tega zakona, ki
urejajo javno dražbo, razen 198. člena tega zakona. Podrobnejši način in pogoje
izvedbe spletne javne dražbe predpiše minister, pristojen za finance.
196. člen
(udeležba na javni dražbi)
(1) Javne dražbe se lahko udeleži vsakdo, če ni s tem
zakonom drugače določeno. Če so s posebnimi predpisi za promet ali posedovanje
določenih premičnin predpisani posebni pogoji, mora oseba, ki želi sodelovati
na javni dražbi, pred začetkom javne dražbe dokazati, da izpolnjuje predpisane
pogoje.
(2) Dolžnik ali povezana oseba iz 148. člena tega zakona
zarubljenih premičnin ne more kupiti pod ocenjeno vrednostjo po rubežnem
zapisniku.
(3) Pred začetkom javne dražbe morajo ponudniki
praviloma vplačati varščino, ki znaša 10 % izklicne cene zarubljenih
premičnin, ki jih želijo dražiti, vendar pa znesek ne more biti nižji od 40
eurov.
(4) Na javni dražbi sme sodelovati samo tisti ponudnik,
ki se izkaže s potrdilom o vplačani varščini ali s potrdilom o predložitvi
ustreznega instrumenta za zavarovanje plačila varščine.
197. člen
(potek javne dražbe)
(1) Zarubljene premičnine se dajo na javno dražbo z
začetno izklicno ceno, ki je enaka ocenjeni vrednosti po rubežnem zapisniku.
(2) Prva javna dražba se sme opraviti tudi, če se je
udeleži en ponudnik.
(3) Šteje se, da je javna dražba uspela, če vsaj en
ponudnik ponudi ceno, ki je enaka izklicni ceni.
(4) Zarubljene premičnine se prodajo udeležencu javne dražbe,
ki je na javni dražbi ponudil najvišjo ceno. Če ta v roku iz 199. člena
tega zakona ne plača kupnine, se premičnina lahko proda naslednjemu najboljšemu
ponudniku, če se ta s tem strinja.
(5) Če prva javna dražba ne uspe, se napove druga. Oklic
druge javne dražbe mora vsebovati iste podatke kot prvi, v oklicu pa mora biti
dodatno navedeno, da gre za drugo javno dražbo. Izklicna cena zarubljenih
predmetov s prve javne dražbe se lahko ob objavi druge javne dražbe zniža za
ustrezen odstotek, vendar največ do polovice ocenjene vrednosti po rubežnem
zapisniku.
(6) Pri drugi javni dražbi se smiselno uporabljajo
drugi, tretji in četrti odstavek tega člena.
(7) Če je tudi druga javna dražba neuspešna, se
zarubljeni predmeti prodajo na enega od drugih načinov prodaje iz prvega
odstavka 193. člena tega zakona.
198. člen
(zapisnik o poteku javne dražbe)
(1) Davčni organ sestavi zapisnik o poteku javne dražbe.
Vanj se vpišejo podatki o zarubljenih premičninah, izklicni ceni zanje,
udeležencih na javni dražbi, danih ponudbah, doseženi prodajni ceni in kupcu.
(2) Zapisnik o javni dražbi morajo podpisati uradna
oseba, kupec in dolžnik oziroma njegov zastopnik, če je bil navzoč pri javni
dražbi. Dolžnik sme zahtevati, da se njegove pripombe vpišejo v zapisnik. Izvod
zapisnika se vroči dolžniku oziroma njegovemu zastopniku.
(3) Zapisnik o javni dražbi se izobesi na oglasni deski
davčnega organa v dveh dneh po končani prodaji in mora ostati tam izobešen tri
dni. Udeleženci javne dražbe lahko zoper delo in postopek pooblaščene uradne
osebe davčnega organa na javni dražbi ugovarjajo pri davčnem organu v treh dneh
po objavi zapisnika na oglasni deski, vendar le, če so ugovor pisno napovedali uradni
osebi v roku ene ure po končani dražbi.
(4) O ugovoru odloči davčni organ v treh dneh po njegovi
vložitvi. Zoper sklep, s katerim davčni organ odloči o ugovoru, ni pritožbe.
(5) Zarubljenih premičnin, v zvezi s katerimi je vložen
ugovor, ni dovoljeno prepustiti kupcu do vročitve sklepa oziroma odločbe
davčnega organa o zavrženju oziroma zavrnitvi ugovora iz četrtega odstavka tega
člena vložniku ugovora.
199. člen
(plačilo kupnine in drugi pogoji za prevzem blaga)
(1) Če ni vložen ugovor iz tretjega odstavka
198. člena tega zakona, mora kupec takoj po končani javni dražbi oziroma
najpozneje v treh dneh po končani dražbi plačati kupnino za kupljene premičnine
in jih prevzeti.
(2) Če kupec ne prevzame kupljenih premičnin takoj po
končani javni dražbi, preide nevarnost uničenja, poškodovanja ali odtujitve
kupljene stvari na kupca.
(3) Vplačana varščina se všteje v kupnino.
(4) Udeležencu javne dražbe, ki na javni dražbi ni
uspel, se vplačana varščina vrne oziroma predloženi instrument zavarovanja
varščine sprosti najpozneje v petih dneh po koncu javne dražbe.
(5) Udeležencu javne dražbe, ki javno dražbo zapusti
pred njenim koncem ali ni pripravljen ponuditi niti izklicne cene, ali kupcu,
ki ni plačal kupnine, se varščina ne vrne, predloženi instrument zavarovanja
varščine pa se unovči.
(6) Če je bil vložen ugovor v skladu s 198. členom tega
zakona in ga davčni organ zavrže ali zavrne kot neutemeljenega, davčni organ
pozove kupca k plačilu kupnine in prevzemu kupljenih premičnin takoj, ko odloči
o ugovoru.
(7) V primeru, ko kupec na dražbi pridobi premičnine, ki
nimajo statusa blaga Evropske unije, mora hkrati s prevzemom premičnin urediti
njihov carinski status oziroma zagotoviti, da bo njihov carinski status urejen
takoj po prevzemu.
200. člen
(prodaja neposredno po dolžniku)
(1) Dolžnik lahko s poprejšnjim dovoljenjem uradne osebe
sam proda zarubljene premičnine s tem, da kupec denar izroči uradni osebi
oziroma vplača dolgovani znesek davka na predpisane račune.
(2) Uradna oseba dovoli prodajo po dolžniku, če se na
tak način lahko v celoti poplačajo dolžni davek in stroški davčne izvršbe.
(3) Ne glede na drugi odstavek tega člena uradna oseba
lahko dovoli tovrsten način prodaje tudi, če bi se s prodajo dosegla le delna
poravnava davčne obveznosti, pri čemer upošteva možnosti prodaje zarubljenih
premičnin na drug predpisan način, ali če gre za prodajo hitro pokvarljivega
zarubljenega blaga.
201. člen
(prodaja z zbiranjem ponudb)
(1) Zarubljene premičnine se lahko prodajo z zbiranjem
ponudb, če davčni organ presodi, da bo tako z najmanjšimi stroški oziroma
najhitreje prodal zarubljeno blago. 
(2) Davčni organ sestavi vabilo k dajanju ponudb, ki ga mora
na primeren način javno objaviti. Vabilo vsebuje: 
-      
opis premičnine, ki se prodaja; 
-      
ocenjeno vrednost in 
-      
podatke o postopku zbiranja ponudb. 
(3) Ponudniki morajo pred oddajo ponudbe vplačati varščino
ali predložiti ustrezen instrument za zavarovanje plačila varščine, ki znaša
10% ocenjene vrednosti zarubljenih premičnin, vendar ne manj kot 40 eurov. 
(4) Davčni organ upošteva samo ponudbo, ki dosega vsaj
polovico ocenjene vrednosti premičnine in ima priloženo potrdilo o plačilu
varščine ali potrdilo o predložitvi ustreznega instrumenta za zavarovanje
plačila varščine. 
(5) Davčni organ obvesti ponudnike o izidu zbiranja ponudb v
roku, določenem v vabilu. 
(6) Davčni organ pošlje izbranemu ponudniku z obvestilom o
izidu tudi pogodbo in ga pozove, da mu podpisan izvod pogodbe vrne v osmih dneh
po prejemu in plača kupnino v roku, določenem v pogodbi. 
(7) Vplačana varščina se všteje v kupnino. 
(8) Ponudnikom, ki pri prodaji z zbiranjem ponudb niso uspeli,
se vplačana varščina vrne oziroma predloženi instrument zavarovanja sprosti
najpozneje v petih dneh po prejemu obvestila o izidu zbiranja ponudb. 
(9) Izbranemu ponudniku, ki ne podpiše pogodbe do poteka
roka, določenega za podpis pogodbe ali ne plača kupnine do poteka roka,
določenega za plačilo kupnine, se varščina ne vrne, predloženi instrument
zavarovanja pa se unovči.
202. člen
(prodaja z neposredno pogodbo)
Davčni organ sme z neposredno pogodbo prodati živali, hitro
pokvarljivo zarubljeno blago, katerih hramba je povezana z velikimi stroški, in
zarubljene premičnine, za katere ni večjega povpraševanja.
203. člen
(komisijska prodaja)
V primerih iz 201. in 202. člena tega zakona lahko davčni
organ proda blago tudi s komisijsko pogodbo.
203.a člen
(vrnitev, uničenje, brezplačen odstop namesto prodaje)
(1) Zarubljene premičnine davčni organ po neuspešni prodaji
po poteku rubeža vrne dolžniku. Če jih dolžnik noče prevzeti, se uničijo ali
brezplačno odstopijo državnim organom, humanitarnim organizacijam in javnim
zavodom. O tem se sestavi zapisnik. 
(2) Stroške uničenja poravna dolžnik, stroške odstopa pa
organ, humanitarna organizacija ali javni zavod, ki so mu bile premičnine
brezplačno odstopljene.
4. podpoglavje
Uporaba določb o rubežu, cenitvi in prodaji zarubljenih premičnin za prodajo
blaga, ki so ga odvzeli drugi organi
204. člen
(uporaba določb o prodaji)
(1) 3. podpoglavje III. poglavja tega dela zakona se
smiselno uporabljajo tudi za prodajo blaga, ki je bilo dokončno odvzeto na
podlagi zakona o obdavčenju ali drugega zakona, oziroma blaga, ki je bilo
prepuščeno davčnemu organu v prosto razpolaganje, ter drugega blaga, ki ga po
zakonskem pooblastilu prodaja davčni organ.
(2) Če davčni organ v skladu s prvim odstavkom tega
člena prodaja blago, ki so ga odvzeli drugi organi, in stroškov hrambe blaga
pri davčnem organu in stroškov postopka prodaje ni mogoče pokriti iz kupnine za
prodano blago, nosi stroške hrambe in prodaje organ, ki je to blago odvzel.
205. člen
(cenitev)
Cenitev blaga iz 204. člena tega zakona se opravi v skladu s
tem zakonom le, če zakon, na podlagi katerega je bilo blago odvzeto, oziroma
zakon, na podlagi katerega je davčni organ pooblaščen za prodajo tega blaga, ne
določa drugače.
206. člen
(uničenje ali brezplačen odstop namesto prodaje)
(1) Če se blago iz prvega odstavka 204. člena tega
zakona ne proda v skladu z določbami tega zakona, se uniči ali brezplačno
odstopi državnim organom, humanitarnim organizacijam ali javnim zavodom. O tem
se sestavi zapisnik.
(2) Stroške uničenja nosi organ, ki je blago odvzel,
stroške brezplačnega odstopa blaga pa nosi oseba, ki ji je blago brezplačno
odstopljeno.
207. člen
(pooblastilo za izdajo podzakonskega akta ministra)
Minister, pristojen za finance, predpiše način preverjanja
pogojev za prodajo blaga iz 204. člena tega zakona, o drugem ravnanju s tem
blagom ter določi višino in način obračunavanja stroškov prevoza, hrambe in
cenitve tega blaga, kakor tudi pogoje za uničenje oziroma brezplačen odstop
blaga.
IV. poglavje
Posebna oblika davčne izvršbe na dolžnikovo nepremično premoženje in delež
družbenika 
v družbi ter iz premoženjskih pravic
208. člen
(davčna izvršba na dolžnikovo nepremično premoženje in delež
dolžnika v družbi)
(1) Davčna izvršba na dolžnikovo nepremično premoženje
in delež dolžnika v družbi (v nadaljnjem besedilu: delež družbenika) ter
iz premoženjskih pravic se lahko opravi le, če davkov ni bilo mogoče izterjati
iz njegovih prejemkov, sredstev na računih, terjatev ali iz njegovega
premičnega premoženja, ali če tako določa zakon.
(2) Davčno izvršbo na dolžnikovem nepremičnem premoženju
in deležu družbenika ter iz premoženjskih pravic opravi sodišče v skladu z
zakonom, ki ureja izvršbo in zavarovanje.
(3) Davčni organ pošlje predlog za izvršbo državnemu odvetništvu.
V. poglavje
Davčna izvršba na vrednostne papirje
209. člen
(smiselna uporaba določb)
Za rubež in prodajo vrednostnih papirjev se smiselno
uporablja III. poglavje tega dela zakona o rubežu in prodaji premičnin, če ni s
tem poglavjem določeno drugače.
210. člen
(vročitev sklepa o izvršbi in vpis rubeža materializiranih
vrednostnih papirjev)
(1) Davčni organ vroči sklep o izvršbi na
materializirane vrednostne papirje dolžniku in upravljavcu registra oziroma
delniške knjige, v katerega so vpisani ti vrednostni papirji.
(2) Upravljavec registra oziroma delniške knjige na
podlagi sklepa iz prvega odstavka tega člena opravi rubež tako, da pri
vrednostnih papirjih, na katere se nanaša sklep, vpiše sklep o izvršbi v
register oziroma delniško knjigo. Vpis vsebuje naslednje podatke:
-      
davčni organ, ki je izdal sklep,
-      
datum izdaje sklepa,
-      
prepoved razpolaganja.
211.  člen
(vročitev sklepa o izvršbi, vpis rubeža in prenehanja rubeža
nematerializiranih vrednostnih papirjev)
(1) Davčni organ vroči sklep o izvršbi na
nematerializirane vrednostne papirje dolžniku in klirinško depotni družbi.
(2) Klirinško depotna družba na podlagi sklepa iz prvega
odstavka tega člena opravi rubež tako, da pri nematerializiranih vrednostnih
papirjih, na katere se nanaša sklep, vpiše sklep o izvršbi v centralni register
nematerializiranih vrednostnih papirjev. Vpis vsebuje naslednje podatke:
-      
davčni organ, ki je izdal sklep,
-      
datum izdaje sklepa,
-      
prepoved razpolaganja.
(3) Veljavnost rubeža preneha z izbrisom zastavne pravice iz
centralnega registra nematerializiranih vrednostnih papirjev.
212. člen
(prodaja zarubljenih vrednostnih papirjev)
(1) Zarubljene vrednostne papirje prodaja pooblaščeni
udeleženec trga vrednostnih papirjev po pooblastilu ministrstva, pristojnega za
finance.
(2) Prenos zarubljenih in prodanih nematerializiranih
vrednostnih papirjev na račun kupca opravi klirinško depotna družba na podlagi
naloga pooblaščenega udeleženca trga vrednostnih papirjev.
(3) Znesek, pridobljen s prodajo, klirinško depotna družba
oziroma pooblaščeni udeleženec trga vrednostnih papirjev nakaže na predpisane
račune, določene s predpisom iz drugega odstavka 91. člena tega zakona.
VI. poglavje
Posebnosti izvršbe na sredstva občin
212.a člen
(davčna izvršba na sredstva občin)
(1) Če davčni organ ugotovi, da je zavezanec za davek v
skladu s tem zakonom ali zakonom o obdavčenju upravičen do vračila davka, ki je
prihodek občinskega proračuna, pa občina kot prejemnik sredstev ne zagotovi
vračila, davčni organ po preteku roka za vračilo preveč plačani davek izterja
od občine. Za izterjavo se smiselno uporabljajo določbe tretjega dela tega
zakona, če ni s tem členom drugače določeno.
(2) Predmet davčne izvršbe niso denarna sredstva, ki jih
ima na računu občina, če:
-      
tako določa zakon, ki ureja financiranje občin;
-      
jih je zagotovila država za opravljanje posameznih zadev iz državne
pristojnosti, ki so z zakonom prenesene na samoupravno lokalno skupnost;
-      
so namenjena odpravi posledic naravnih nesreč ali
-      
gre za proračunska sredstva EU.
(3) V primeru dvoma, ali so določena denarna sredstva iz
prejšnjega odstavka izvzeta iz davčne izvršbe, mora Uprava Republike Slovenije
za javna plačila pred opravo izvršbe pridobiti dodatna pojasnila od
ministrstva, pristojnega za finance.
 
ČETRTI DEL
MEDNARODNO SODELOVANJE V DAVČNIH ZADEVAH
I. poglavje
Upravna pomoč pri izterjavi davščin državam članicam EU
1. podpoglavje
Skupne določbe
213. člen
(vsebina poglavja)
(1) To poglavje ureja načine in pogoje, na podlagi katerih
Republika Slovenija daje upravno pomoč pri izterjavi davščin, katerih obveznost
za plačilo je nastala v drugi državi članici EU.
(2) Podrobnejše določbe za izvajanje tega poglavja so
določene z Izvedbeno uredbo Komisije (EU) št. 1189/2011 z dne 18. novembra 2011
o določitvi podrobnih pravil v zvezi z nekaterimi določbami Direktive Sveta
2010/24/EU o vzajemni pomoči pri izterjavi terjatev v zvezi z davki, carinami
in drugimi ukrepi (UL L št. 302 z dne 19. 11. 2011).
213.a člen
(opredelitev pojmov)
Izrazi, uporabljeni v tem poglavju, pomenijo: 
1.    
država prosilka je država članica EU, ki vloži zaprosilo za pomoč; 
2.    
zaprosilo za pomoč je skupni pojem, ki se nanaša na zaprosilo za
pridobitev podatkov, zaprosilo za vročitev in zaprosilo za izterjavo ali
zavarovanje; 
3.    
davščine so dajatve, kot so opredeljene v 215. členu tega zakona; 
4.    
centralni urad za zvezo je organ, ki je po tem zakonu pristojen za stike
z Evropsko komisijo v zvezi z izvajanjem Direktive Sveta 2010/24/EU z dne 16.
marca 2010 o vzajemni pomoči v zvezi z davki, carinami in drugimi ukrepi, UL L
84, 31. 3. 2010; 
5.    
urad za zvezo je organ, ki je po tem zakonu pristojen za stike z
državami članicami EU oziroma za izvajanje ukrepov upravne pomoči po tem
poglavju; 
6.    
enotni izvršilni naslov je akt, ki vsebuje podrobnejše podatke v zvezi z
izvršilnim naslovom ali terjatvijo v državi prosilki in predstavlja edino
podlago za izterjavo ali zavarovanje plačila terjatev v zaprošeni državi; 
7.    
enotni obrazec za vročitev je akt, ki vsebuje podrobnejše podatke o
vročitvi; 
8.    
spremljajoči dokumenti so dokumenti, ki so priloženi k zaprosilu za
pomoč, razen enotnega izvršilnega naslova in enotnega obrazca za vročitev.
214. člen
(obseg upravne pomoči)
(1) Slovenski pristojni organ daje upravno pomoč v
skladu z 213. členom tega zakona organu države prosilke na podlagi njegovega
popolnega zaprosila za pomoč, ki se lahko nanaša samo na: 
1.    
pridobitev podatkov, pomembnih za izterjavo davščin v drugi državi
članici EU;
2.    
vročitev dokumentov, povezanih z davščinami v drugi državi članici EU;
3.    
izterjavo davščin v drugi državi članici EU ali
4.    
zavarovanje izpolnitve davščin v drugi državi članici EU.
(2) Kadar slovenski pristojni organ zaprosi pristojni
organ druge države članice EU za upravno pomoč iz prvega odstavka tega člena,
se to poglavje smiselno uporabi tudi za zaprosilo za pomoč, ki ga slovenski
pristojni organ pošlje pristojnemu organu druge države članice EU.
215. člen
(davščine, na katere se to poglavje nanaša)
(1) Slovenski pristojni organ daje upravno pomoč v skladu z
214. členom tega zakona v zvezi z naslednjimi davščinami, ki jih določajo
predpisi EU ali predpisi držav članic EU: 
1.    
davki in carinami; 
2.    
povračili, intervencijskimi in drugimi ukrepi, ki so del sistema
popolnega ali delnega financiranja Evropskega kmetijskega jamstvenega sklada
(EKJS) in Evropskega kmetijskega sklada za razvoj podeželja (EKSRP), vključno z
zneski, ki bodo pobrani v zvezi s temi ukrepi; 
3.    
prelevmani in drugimi carinami, predvidenimi v okviru skupne ureditve
trga v sektorju sladkorja; 
4.    
upravnimi kaznimi, globami, pristojbinami in dodatnimi dajatvami, ki so
povezane z davščinami iz 1., 2. in 3. točke tega odstavka in ki jih naložijo
pristojni upravni organi držav članic EU ali ki jih potrdijo upravni ali sodni
organi na zahtevo navedenih upravnih organov; 
5.    
upravnimi taksami ali podobnimi pristojbinami za potrdila in podobne
dokumente, izdane v zvezi z upravnimi postopki, ki se nanašajo na davke ali
carine; 
6.    
obrestmi in stroški, povezanimi z davščinami iz 1., 2., 3., 4. in 5.
točke tega odstavka. 
(2) Slovenski pristojni organ ne daje upravne pomoči v skladu
z 214. členom tega zakona v zvezi z: 
1.    
obveznimi prispevki za socialno varnost; 
2.    
kaznimi za kazniva dejanja, naloženimi na podlagi javnega pregona, ali
drugimi kaznimi za kazniva dejanja, ki niso navedene v 4. točki prejšnjega
odstavka.
216. člen
(pristojnost)
(1) Centralni urad za zvezo v Republiki Sloveniji je
Ministrstvo za finance. 
(2) Urad za zvezo (v nadaljnjem besedilu: pristojni organ) za
stike z državami članicami EU je Generalni finančni urad Finančne uprave
Republike Slovenije. 
(3) Pristojni organ prejeta zaprosila za pomoč takoj pošlje v
izvršitev davčnemu organu, ki je v skladu z zakonom pristojen za izvršitev
enakovrstnih ukrepov, kot so ukrepi, za katere organ države prosilke prosi za
upravno pomoč. 
(4) Davčni organ, ki izvaja ali je izvedel ukrepe na podlagi
zaprosila za pomoč, obvesti o izvedenih ukrepih pristojni organ iz drugega
odstavka tega člena, ki zbrane podatke pošlje organu države prosilke.
217. člen
(jezik)
(1) Zaprosilo za pomoč, enotni obrazec za vročitev in enotni
izvršilni naslov, ki ga prejme pristojni organ, mora biti preveden v uradni
jezik Republike Slovenije, razen če se pristojni organ odpove prevodu. 
(2) Če spremljajoči dokumenti dokumentov iz prejšnjega
odstavka niso prevedeni v uradni jezik Republike Slovenije, pristojni organ
zahteva prevod le, če je to potrebno. 
(3) Dokumenti, v zvezi s katerimi se v skladu z 229. členom
tega zakona zahteva vročitev, se lahko pošljejo v uradnem jeziku države prosilke.
217.a člen
(varovanje podatkov)
Podatki, sporočeni v kateri koli obliki pri izvajanju upravne
pomoči v skladu s tem poglavjem, se štejejo za davčno tajnost.
217.b člen
(namen uporabe podatkov)
Podatki, pridobljeni v skladu s tem poglavjem, se lahko
uporabijo za namene izterjave ali zavarovanja davščin iz 215. člena tega zakona
ter za odmero obveznih prispevkov za socialno varnost.
217.c člen
(razkritje podatkov)
(1) Podatki iz 217.b člena tega zakona se lahko razkrijejo
tudi osebam, ki jih za namene vzdrževanja, oskrbovanja in razvoja skupnega
komunikacijskega omrežja ustrezno pooblasti urad Evropske komisije, pristojen
za akreditacijo v zvezi z varnostjo. 
(2) Pristojni organ lahko: 
1.    
dovoli uporabo podatkov za druge namene, kot jih določa prejšnji člen,
če se podatki v skladu s tem zakonom lahko uporabijo za te druge namene in 
2.    
na podlagi vnaprejšnjega obvestila državi članici EU, od koder podatki
izvirajo, te podatke na način, določen v tem poglavju, za namene iz prejšnjega
člena posreduje tretji državi članici EU, če meni, da bi lahko bili zanjo
koristni, razen če država članica EU, od koder podatki izvirajo, temu
nasprotuje v 10 delovnih dneh od pošiljanja obvestila.
218. člen
(črtan)
219. člen
(stroški)
(1) Vse stroške v zvezi s postopkom izterjave, ki se vodi na
podlagi tega poglavja, krije dolžnik. 
(2) Pristojni organ ne more zahtevati od organa države
prosilke, da krije stroške postopkov, katerih izvedbo je zaprosil v skladu s
tem poglavjem. 
(3) Ne glede na drugi odstavek tega člena pristojni organ
zahteva od organa države prosilke, da krije stroške postopka, če je bilo
zaprosilo za pomoč neutemeljeno. 
(4) Ne glede na drugi in tretji odstavek tega člena se lahko
pristojni organ in organ države prosilke v primeru večjih stroškov, če
poplačila stroškov v skladu s tem zakonom ni mogoče izterjati od dolžnika ali
če so konkretni postopki povezani z bojem proti organiziranemu kriminalu,
dogovorita tudi o drugačnem kritju stroškov.
220. člen
(črtan)
221. člen
(primeri, ko pristojni organ ni dolžan nuditi pomoči)
Pristojni organ ni dolžan nuditi pomoči: 
1.    
v skladu s četrtim podpoglavjem tega poglavja, če bi se z izterjavo
lahko ogrozilo preživljanje dolžnika in njegovih družinskih članov ali bi mu
lahko plačilo terjatve povzročilo hujšo gospodarsko škodo in bi mu davčni
organ, če bi davčni dolg nastal v Republiki Sloveniji, lahko odobril odlog
plačila ali obročno plačilo v skladu s 101., 102. ali 103. členom tega zakona; 
2.    
v skladu s četrtim podpoglavjem tega poglavja, če skupni znesek terjatev
iz 215. člena tega zakona, za katere je vloženo zaprosilo za izterjavo, ne
presega 1.500 eurov; 
3.    
v skladu s tem poglavjem, če se zaprosilo za pomoč nanaša na terjatve,
starejše od petih let, šteto od datuma zapadlosti v državi prosilki do
zaprosila za pomoč. Kadar se terjatev, na katero se nanaša zaprosilo za pomoč,
v državi prosilki izpodbija, se šteje, da se začne petletno obdobje takrat, ko
je v državi prosilki ugotovljeno, da terjatve ni mogoče več izpodbijati. Kadar
je v državi prosilki določen odlog plačila ali obročno plačilo terjatve, na
katero se nanaša zaprosilo za pomoč, se šteje, da se začne petletno obdobje naslednji
dan po izteku roka za plačilo. Pomoči ni treba nuditi za terjatve, starejše od
desetih let, šteto od datuma zapadlosti v državi prosilki.
222. člen
(črtan)
2. podpoglavje
Zaprosilo za pridobitev podatkov
223. člen
(zaprosilo za pridobitev podatkov)
(1) Na podlagi zaprosila organa države prosilke pristojni
organ pridobi in organu države prosilke pošlje vse podatke, ki jih ta potrebuje
za izterjavo terjatve. 
(2) Za zagotovitev podatkov v skladu z zaprosilom organa
države prosilke davčni organ uporabi vsa pooblastila, ki mu jih veljavna
zakonodaja daje v zvezi z enakovrstnimi postopki v Republiki Sloveniji.
223.a člen
(izmenjava podatkov brez vnaprejšnjega zaprosila)
Pristojni organ lahko brez predhodnega zaprosila pristojnemu
organu druge države članice EU pošlje podatke o vračilu davščin, razen DDV,
izplačanih osebi, ki je rezident ali ki ima svoj sedež v drugi državi članici
EU.
223.b člen
(sodelovanje v postopku pobiranja davkov)
(1) Na podlagi pisnega zaprosila organa države prosilke lahko
pristojni organ dovoli uradnim osebam organa države prosilke, da so navzoče pri
opravljanju nalog davčnega organa v Republiki Sloveniji ali da davčnemu organu
pomagajo med sodnim postopkom v Republiki Sloveniji. 
(2) Kadar pristojni organ ugodi zaprosilu, obvesti organ
države prosilke o času, kraju, uradni osebi in pogojih sodelovanja v postopku
pobiranja davkov. 
(3) Uradna oseba organa države prosilke iz prvega odstavka
tega člena se izkaže s pooblastilom.
224. člen
(črtan)
225. člen
(črtan)
226. člen
(omejitve, ki se nanašajo na pošiljanje podatkov)
(1) Pristojni organ ni dolžan poslati podatkov:
1.    
ki jih ne bi mogel pridobiti za izterjavo enakovrednih davščin v
Republiki Sloveniji;
2.    
ki bi razkrili poslovno, industrijsko ali poklicno skrivnost;
3.    
katerih razkritje bi lahko ogrozilo varnost Republike Slovenije ali
katerih razkritje bi bilo v nasprotju s pravnim redom Republike Slovenije.
(2) (črtan)
227. člen
(črtan)
228. člen
(črtan)
3. podpoglavje
Zaprosilo za vročitev
229. člen
(zaprosilo za vročitev)
(1) Na podlagi zaprosila organa države prosilke davčni organ
v skladu s tem zakonom naslovniku vroči vse dokumente, vključno s sodnimi, ki
izvirajo iz države članice EU, v kateri ima organ države prosilke sedež, in ki
se nanašajo na davščino, če sam vročitve ne more izvesti ali če bi taka
vročitev povzročila nesorazmerne težave. 
(2) K zaprosilu za vročitev se priloži enotni obrazec za vročitev.
230. člen
(črtan)
4. podpoglavje
Zaprosilo za izterjavo in zaprosilo za zavarovanje 
231. člen
(zaprosilo za izterjavo)
Na podlagi zaprosila organa države prosilke, davčni organ
opravi izterjavo davščine iz 215. člena tega zakona v skladu z določbami tega
zakona, ki se nanašajo na davčno izvršbo.
232. člen
(zaprosilo za zavarovanje)
(1) Na podlagi zaprosila organa države prosilke davčni organ
zavaruje plačilo davščine iz 215. člena tega zakona v skladu z določbami tega
zakona, ki se nanašajo na zavarovanje. 
(2) V zvezi z zaprosilom za zavarovanje se smiselno
uporabljajo določbe tega podpoglavja, ki se nanašajo na zaprosilo za izterjavo.
233. člen
(črtan)
234. člen
(pogoji in vsebina zaprosila za izterjavo)
(1) K zaprosilu za izterjavo se priloži enotni izvršilni
naslov. K zaprosilu za izterjavo se lahko priložijo drugi dokumenti v zvezi s
terjatvijo, izdani v državi prosilki. Posebna listina, na podlagi katere bi se
priznal, dopolnil ali nadomestil izvršilni naslov, ni potrebna. 
(2) Organ države prosilke lahko predloži zaprosilo za
izterjavo, če: 
1.    
se davščina ali izvršilni naslov ne izpodbija v državi prosilki, razen v
primerih iz petega odstavka 240. člena tega zakona, in 
2.    
je v državi prosilki začel ustrezne postopke za izterjavo, ki so mu na
voljo, pa do poplačila davščin ni prišlo v celoti, razen če je očitno, da v
državi prosilki ni sredstev, ki bi jih lahko izterjali, ali da takšni postopki
ne bi zagotovili plačila davščine v celoti, in ima organ države prosilke na
voljo podatke, v skladu s katerimi ima dolžnik sredstva v Republiki Sloveniji
ali če bi uporaba takšnih postopkov v državi prosilki povzročila nesorazmerne
težave.
235. člen
(črtan)
236. člen
(črtan)
237. člen
(črtan)
238. člen
(poplačilo)
(1) Davčni organ lahko dolžniku odobri odlog plačila ali
obročno plačilo v skladu s 101., 102. ali 103. členom tega zakona. V tem
primeru obračuna obresti v skladu s 104. členom tega zakona.
(2) Zamudne obresti za nepravočasno plačilo terjatev iz tega
poglavja se obračunajo v skladu z 96. členom tega zakona.
239. člen
(vrstni red poplačila)
Vrstni red plačila davščin, ki se izterjujejo v skladu s tem
poglavjem, se določi v skladu s 93. členom tega zakona.
240. člen
(izpodbijanje davščine ali izvršilnega naslova)
(1) Pravno sredstvo zoper izvršilni naslov, enotni izvršilni
naslov ali vročitev, ki ga izda ali opravi organ države prosilke, ni dovoljeno.
(2) Če upravičena oseba pravno sredstvo iz prejšnjega
odstavka vloži, jo pristojni organ obvesti, da mora pravno sredstvo vložiti pri
pristojnem organu države prosilke.
(3) Na podlagi obvestila organa države prosilke ali
upravičene osebe, da se davščina ali izvršilni naslov v državi prosilki izpodbija,
davčni organ zadrži izterjavo, dokler pristojni organ države prosilke ne odloči
o zadevi. Davčni organ lahko v skladu s 111. členom tega zakona zavaruje
plačilo davščine.
(4) Če je bil začet postopek skupnega dogovora v skladu s IV.
poglavjem četrtega dela tega zakona, se izterjava zadrži, dokler postopek ni
zaključen, razen če gre za nujni primer zaradi goljufije ali plačilne
nesposobnosti. Če se izterjava zadrži, se lahko davščina zavaruje v skladu s
prejšnjim odstavkom.
(5) Ne glede na tretji odstavek tega člena davčni organ na
podlagi zahteve organa države prosilke nadaljuje izterjavo, če vložitev
pravnega sredstva v skladu z veljavno zakonodajo države prosilke ne bi zadržala
izterjave, če bi bila uvedena v tej državi. Če vložnik s pravnim sredstvom
uspe, je za vračilo neupravičeno izterjanega zneska odgovoren organ države
prosilke, ki vrne vse izterjane zneske, skupaj z zamudnimi obrestmi iz 96. člena
tega zakona.
241. člen
(črtan)
(1) Če postane zaprosilo za izterjavo oziroma zavarovanje
plačila davčne obveznosti neveljavno zaradi plačila ali drugačnega prenehanja
davčne obveznosti oziroma zaradi razveljavitve akta, ki dovoljuje izvršbo, ali
zaradi kakšnega drugega razloga, organ države prosilke o tem nemudoma pisno
obvesti pristojni organ. 
(2) Kadar se zaradi kakršnega koli razloga spremeni znesek
davščine iz zaprosila za izterjavo oziroma za zavarovanje plačila davčne
obveznosti, organ države prosilke o tem nemudoma pisno obvesti pristojni organ.
(3) Če se v skladu z drugim odstavkom tega člena zniža znesek
dolgovane davščine, davčni organ nadaljuje s postopkom glede še dolgovanega
zneska. Če je v času, ko je davčni organ obveščen o znižanju zneska dolgovane
davščine, prvotni znesek že izterjal, sredstva pa še niso prenesena v skladu z
238. členom tega zakona, pristojni organ prenese organu države prosilke le
dolgovani znesek, preveč plačani znesek pa vrne osebi, od katere je bil znesek
neupravičeno izterjan. 
(4) Če se v skladu z drugim odstavkom tega člena zviša znesek
dolgovane davščine, organ države prosilke nemudoma naslovi na pristojni organ
dodatno zaprosilo za izterjavo oziroma za zavarovanje plačila davčne
obveznosti. Davčni oziroma pristojni organ, kolikor je to mogoče glede na
okoliščine primera, dodatno zaprosilo reši istočasno s prvotnim zahtevkom. Če
to ni možno, pristojni oziroma davčni organ obravnava dodatno zaprosilo kot
samostojno zaprosilo, če se glasi na znesek, ki ni manjši od zneska, določenega
v 222. členu tega zakona. 
(5) Ne glede na deveti odstavek 234. člena tega zakona, se, v
primerih iz drugega stavka četrtega odstavka tega člena, za pretvorbo
spremenjenega zneska dolga v valuto zaprošene države, uporabi menjalni tečaj iz
prvotnega zaprosila.
242. člen
(zastaranje)
(1) Za izterjavo terjatve v skladu s tem poglavjem se
upoštevajo zastaralni roki, določeni s predpisi države prosilke, ki jih je
organ države prosilke navedel v zaprosilu za izterjavo.
(2) Ukrepi, ki jih davčni organ sprejme na podlagi zaprosila
za izterjavo, in ki bi, če bi jih sprejel organ države prosilke, pretrgali ali
zadržali tek zastaranja po predpisih države prosilke, učinkujejo, kot da bi
bili izvedeni v tej državi.
(3) Organ države prosilke obvesti pristojni organ o
pretrganju, zadržanju ali podaljšanju zastaralnega roka terjatve, za katero je
bilo dano zaprosilo za izterjavo.
242.a člen
(obveščanje in poročanje Evropski komisiji)
(1) Ministrstvo za finance obvesti Evropsko komisijo o
sporazumih v zvezi z vsebino, ki se nanaša na to poglavje.
(2) Ministrstvo za finance do 31. marca tekočega leta sporoči
Evropski komisiji podatke za preteklo leto o:
-      
številu poslanih in prejetih zaprosil za pomoč in 
-      
znesku terjatev v zvezi s prejetimi zaprosili za izterjavo in izterjane
zneske.
II. poglavje
Upravno sodelovanje pri obdavčevanju
243. člen
(vsebina poglavja)
To poglavje ureja načine in pogoje, na podlagi katerih
Republika Slovenija daje upravno pomoč državam članicam EU pri izvajanju in
uveljavljanju njihove notranje davčne zakonodaje.
243.a člen
(opredelitev pojmov)
Izrazi, uporabljeni v tem poglavju, pomenijo: 
1.    
država prosilka je država članica EU, ki vloži zaprosilo za pomoč; 
2.    
upravno sodelovanje pri obdavčevanju je skupni pojem, ki se nanaša na
izmenjavo podatkov, prisotnost v davčnih uradih, sočasni davčni nadzor,
zaprosilo za vročitev, vse to zaradi pravilne odmere davka; 
3.    
zaprosilo za sodelovanje je skupni pojem, ki se nanaša na vse oblike
upravnega sodelovanja iz prejšnje točke; 
4.    
centralni urad za zvezo je organ, ki je po tem zakonu pristojen za stike
z drugimi državami članicami EU na področju upravnega sodelovanja in stike z
Evropsko komisijo v zvezi z izvajanjem Direktive Sveta 2011/16/EU; 
5.    
omrežje CCN je skupna platforma, ki temelji na skupnem komunikacijskem
omrežju (CCN), ki ga je razvila Evropska unija za zagotavljanje vseh prenosov z
elektronskimi sredstvi med pristojnimi organi na področju carin in
obdavčevanja; 
6.    
avtomatična izmenjava podatkov je sistematično pošiljanje vnaprej
opredeljenih podatkov o rezidentih drugih držav članic brez njenega predhodnega
zaprosila v vnaprej določenih rednih časovnih presledkih in sistematično
sporočanje vnaprej opredeljenih podatkov rezidentov in drugih podatkov drugi
državi članici brez predhodnega zaprosila v vnaprej določenih rednih časovnih
presledkih;
7.    
vnaprejšnje davčno stališče s čezmejnim učinkom pomeni vsako pisno
informacijo, ki jo davčni organ izda ali spremeni za določeno osebo ali skupino
oseb, ki ima pravico, da se nanj sklicuje, ne glede na to, ali se dejansko
uporabi. Pisna informacija vsebuje razlago davčne zakonodaje v zvezi s čezmejno
transakcijo ali vprašanjem, ali gre pri dejavnostih, ki jih oseba opravlja v
drugi jurisdikciji, za stalno poslovno enoto, ter se izda pred izvedbo
transakcij ali dejavnosti v drugi jurisdikciji, pri katerih bi lahko šlo za
stalno poslovno enoto, ali pred vložitvijo davčne napovedi za obdobje, v
katerem je bila izvedena transakcija ali niz transakcij ali so bile izvedene
dejavnosti;
8.    
vnaprejšnji cenovni sporazum pomeni vsak dogovor, kot je opredeljen v
14.a členu tega zakona, ki ga izda ali spremeni davčni organ za določeno osebo
ali skupino oseb, ki ima pravico, da se nanj sklicuje, ne glede na to, ali se
dejansko uporabi;
9.    
osrednja podatkovna zbirka je zbirka držav članic EU za upravno
sodelovanje na področju obdavčevanja, kjer se za izpolnitev obveznosti glede
avtomatične izmenjave podatkov o vnaprejšnjih davčnih stališčih s čezmejnim
učinkom in o vnaprejšnjih cenovnih sporazumih ter o čezmejnih aranžmajih, o
katerih se poroča, beležijo podatki;
10.  čezmejni
aranžma pomeni aranžma, ki zadeva več kot eno državo članico EU ali državo
članico EU in tretjo državo, pri čemer je izpolnjen vsaj eden od naslednjih
pogojev:
- 
vsi udeleženci v aranžmaju niso rezidenti za davčne namene v isti
jurisdikciji,
- 
vsaj eden od udeležencev v aranžmaju je hkrati rezident za davčne namene
v več kot eni jurisdikciji,
- 
eden ali več udeležencev v aranžmaju izvaja dejavnosti v drugi
jurisdikciji prek stalne poslovne enote, ki se nahaja v navedeni jurisdikciji,
in aranžma predstavlja celotno poslovanje stalne poslovne enote ali njegov del,
- 
eden ali več udeležencev v aranžmaju izvaja dejavnost v drugi
jurisdikciji, v kateri ni rezident za davčne namene in nima stalne poslovne
enote,
- 
tak aranžma bi lahko vplival na avtomatično izmenjavo informacij ali
identifikacijo upravičenega lastništva;
pri tem pa aranžma vključuje tudi niz
aranžmajev, in lahko obsega več delov;
11.  čezmejni
aranžma, o katerem se poroča, pomeni vsak čezmejni aranžma, ki ima vsaj eno od
prepoznavnih značilnosti iz Priloge IV Direktive 2011/16/EU (v nadaljnjem
besedilu: Priloga IV);
12.  prepoznavna
značilnost pomeni lastnost ali značilnost čezmejnega aranžmaja, ki nakazuje
morebitno tveganje za izogibanje davkom, kot so naštete v Prilogi IV;
13.  zadevni
davčni zavezanec pomeni udeleženca v aranžmaju, ki se mu čezmejni aranžma, o
katerem se poroča, da na voljo za izvajanje ali ki je tak aranžma pripravljen
izvajati oziroma je že izvedel njegov prvi del;
14.  tržni
aranžma pomeni čezmejni aranžma, ki je zasnovan, dan na tržišče, pripravljen za
izvajanje ali dan na voljo za izvajanje, ne da bi ga bilo treba bistveno
prilagoditi za uporabo;
15.  posebej
prilagojeni aranžma pomeni vsak čezmejni aranžma, ki ni tržni aranžma.
244. člen
(davki, na katere se to poglavje nanaša)
(1) Slovenski pristojni organ sodeluje s pristojnimi organi
drugih držav članic EU v skladu z 243. členom tega zakona za vse vrste davkov,
ki jih določajo predpisi EU ali predpisi držav članic EU, razen glede: 
1.    
davka na dodano vrednost; 
2.    
carin; 
3.    
trošarin in 
4.    
obveznih prispevkov za socialno varnost.
(2) Med davke iz prejšnjega odstavka se ne štejejo upravne
takse in podobne pristojbine.
245. člen
(pristojni organi za upravno sodelovanje in obseg upravne
pomoči)
(1) Centralni urad za zvezo v Republiki Sloveniji je
Generalni finančni urad Finančne uprave Republike Slovenije (v nadaljnjem
besedilu: pristojni organ). 
(2) Pristojni organ v skladu s tem poglavjem pošilja podatke
pristojnim organom drugih držav članic EU na podlagi zaprosila (v nadaljnjem
besedilu: izmenjava na podlagi zaprosila), v skladu s pogoji iz 249. člena tega
zakona pa lahko pošilja podatke tudi brez zaprosila pristojnega organa (v
nadaljnjem besedilu: izmenjava podatkov brez vnaprejšnjega zaprosila) in
sodeluje pri sočasnih davčnih nadzorih. 
(3) Ne glede na prejšnji odstavek pristojni organ z
avtomatično izmenjavo podatkov pošilja pristojnemu organu druge države članice
EU podatke iz 248., 248.a in 248.b člena tega zakona (v nadaljnjem
besedilu: avtomatična izmenjava podatkov). 
(4) Določbe tega poglavja se smiselno uporabljajo tudi ko
pristojni organ zaprosi za podatke oziroma jih pridobiva z izmenjavo brez
vnaprejšnjega zaprosila ali z avtomatično izmenjavo podatkov od pristojnega
organa druge države članice EU. 
(5) Pristojni organ prejeta zaprosila za sodelovanje takoj
pošlje v izvršitev davčnemu organu, ki je v skladu z zakonom pristojen za
izvršitev enakovrstnih ukrepov, kot so ukrepi, za katere organ države prosilke
prosi za upravno sodelovanje. 
(6) Davčni organ, ki izvaja ali je izvedel ukrepe na podlagi
zaprosila za sodelovanje, obvesti o izvedenih ukrepih pristojni organ, ki
zbrane podatke pošlje organu države prosilke.
246. člen
(črtan)
247. člen
(izmenjava podatkov na zaprosilo)
(1) Na podlagi zaprosila organa države prosilke pristojni
organ organu države prosilke pošlje vse predvidoma pomembne podatke, s katerimi
razpolaga ali jih lahko pridobi. 
(2) Zaprosilo iz prejšnjega odstavka lahko vsebuje tudi
obrazloženo zaprosilo za davčni nadzor. Če pristojni organ meni, da ta ni
potreben, o razlogih takoj obvesti organ države prosilke. 
(3) Pristojni organ na izrecno zaprosilo zagotovi tudi
izvirne dokumente. 
(4) Za zagotovitev podatkov iz prvega in drugega odstavka
tega člena pristojni organ uporabi vsa pooblastila, ki mu jih daje veljavna
zakonodaja v zvezi z enakovrstnimi postopki v Republiki Sloveniji. 
(5) Pristojni organ posreduje podatke takoj, ko je to mogoče,
najpozneje pa v treh mesecih po datumu prejema zaprosila. Ne glede na prejšnji
stavek pristojni organ posreduje podatke v dveh mesecih po prejemu zaprosila,
če z njimi že razpolaga. 
(6) Prejem zaprosila iz prvega in drugega odstavka tega člena
pristojni organ potrdi takoj, najpozneje pa v sedmih delovnih dneh po prejemu
zaprosila. 
(7) Pristojni organ v enem mesecu po prejemu zaprosila
obvesti organ države prosilke o pomanjkljivostih zaprosila in potrebi po dodatnih
informacijah o okoliščinah. V tem primeru začne rok iz petega odstavka tega
člena teči naslednji dan po dnevu, ko pristojni organ prejme dodatne
informacije. 
(8) Če pristojni organ na zaprosilo ne more odgovoriti v roku
iz petega odstavka tega člena takoj, ko je to mogoče, najpozneje pa v treh
mesecih od prejema zaprosila, obvesti organ države prosilke o razlogih za to in
o datumu, do katerega bi lahko po svojem mnenju odgovoril. Rok ne sme biti
daljši od šestih mesecev po datumu prejema zaprosila. 
(9) Če pristojni organ z zaprošenimi podatki ne razpolaga,
jih ne more pridobiti oziroma če v skladu z 250. členom tega zakona organu
države prosilke ni dolžan nuditi pomoči, o razlogih za to takoj, najpozneje pa
v enem mesecu po prejemu zaprosila obvesti organ države prosilke.
247.a člen
(predvidoma pomembni podatki)
(1) Za namene zaprosila iz prejšnjega člena so zaprošeni
podatki predvidoma pomembni, če v času vložitve zaprosila država prosilka meni,
da v skladu z nacionalnim pravom obstaja razumna možnost, da bodo zaprošeni
podatki pomembni za davčne zadeve enega ali več davčnih zavezancev, ne glede na
to, ali so identificirani z imenom ali kako drugače, ter so upravičeni za
namene davčnega nadzora. 
(2) Za izkazovanje, da so zaprošeni podatki predvidoma pomembni,
država prosilka v zaprosilu navede: 
1.    
davčni namen, za katerega se podatki zahtevajo; 
2.    
podatke, potrebne za izvajanje nacionalnega prava. 
(3) Če se zaprosilo iz prejšnjega člena nanaša na skupino
davčnih zavezancev, ki jih ni mogoče opredeliti posamično, država prosilka v
zaprosilu navede: 
1.    
podroben opis skupine; 
2.    
razlago veljavnega prava in dejstev, na podlagi katerih je mogoče
sklepati, da davčni zavezanci v skupini niso izpolnjevali obveznosti veljavnega
prava; 
3.    
razlago, kako bi zaprošeni podatki pomagali pri ugotavljanju
izpolnjevanja obveznosti davčnih zavezancev v skupini, ter 
4.    
po potrebi dejstva in okoliščine, povezane s sodelovanjem tretje osebe,
ki je dejavno prispevala k morebitnemu neizpolnjevanju obveznosti veljavnega
prava s strani davčnih zavezancev v skupini.
248. člen
(avtomatična izmenjava podatkov)
(1) Pristojni organ z avtomatično izmenjavo podatkov sporoči
organu druge države članice EU podatke o dohodkih in premoženju rezidentov te
druge države članice EU, s katerimi razpolaga, in sicer o: 
-      
dohodkih iz zaposlitve; 
-      
produktih življenjskih zavarovanj, ki niso zajeti v drugih pravnih
instrumentih EU o izmenjavi podatkov ali v drugih podobnih ukrepih; 
-      
lastništvu nepremičnin in iz njih izhajajočem dohodku;
-      
dohodkih iz prenosa premoženjskih pravic.
(2) Pristojni organ v sporočanje podatkov iz prejšnjega
odstavka vključi davčno številko, ki jo je izdala država rezidentstva, če je na
voljo. 
(3) Pristojni organ pristojnemu organu druge države članice
EU, v zvezi z davčnimi obdobji, ki se nanašajo na račun, o katerem se poroča,
sporoči naslednje podatke:
1.    
ime, naslov, davčno številko oziroma številko za davčne namene davčnega
zavezanca (v nadaljnjem besedilu: davčna številka) ter datum in kraj rojstva
osebe, o kateri se poroča in ki je imetnik računa, v primeru subjekta, ki je
imetnik računa in za katerega se po uporabi pravil o dolžni skrbnosti iz
Priloge I in Priloge II Direktive 2014/107/EU ugotovi, da ima eno ali več
obvladujočih oseb, ki so osebe, o katerih se poroča, pa ime, naslov in davčno
številko subjekta ter ime, naslov, davčno številko ter datum in kraj rojstva
vsake osebe, o kateri se poroča;
2.    
številko računa;
3.    
davčno številko, naziv in naslov poročevalske finančne institucije;
4.    
stanje na računu ali vrednost računa, vključno z odkupno vrednostjo ali
vrednostjo ob odstopu v primeru zavarovalne pogodbe z odkupno vrednostjo ali
pogodbe rentnega zavarovanja, ob koncu koledarskega leta oziroma, če je bil
račun zaprt med letom, o zaprtju računa;
5.    
v primeru skrbniškega računa:
- 
skupni bruto znesek obresti, skupni bruto znesek dividend in skupni
bruto znesek drugih dohodkov, ustvarjenih v zvezi s sredstvi na računu, ki se
vsakokrat vplačajo ali pripišejo na račun ali v zvezi z računom med koledarskim
letom, in
- 
skupni bruto iztržek od prodaje ali odkupa finančnih sredstev, ki se
vplača ali pripiše na račun med koledarskim letom, v zvezi s katerim je
poročevalska finančna institucija delovala kot skrbnik, borzni posrednik,
pooblaščenec ali zastopnik imetnika računa;
6.    
v primeru depozitnega računa skupni bruto znesek obresti, vplačanih ali
pripisanih na račun med koledarskim letom, in
7.    
v primeru računov, ki niso opisani v 5. ali 6. točki tega odstavka,
skupni bruto znesek, plačan ali pripisan imetniku računa v zvezi z računom med
koledarskim letom, v zvezi s katerim je poročevalska finančna institucija
dolžnik, vključno s skupnim zneskom vseh plačil v zvezi z odkupom, opravljenih
imetniku računa med koledarskim letom.
(4) Pošiljanje podatkov iz prejšnjega odstavka ima prednost
pred pošiljanjem podatkov po drugi alineji prvega odstavka tega člena.
(5) Podatki iz prvega odstavka tega člena se sporočajo
najmanj enkrat letno, in sicer v šestih mesecih po koncu davčnega leta. 
(6) Pristojni organ se lahko dogovori s pristojnim organom
druge države članice EU o avtomatični izmenjavi podatkov za dodatne kategorije
dohodkov in premoženja.
(7) Pristojni organ vsako leto obvesti Evropsko komisijo o
vseh kategorijah dohodkov in premoženja iz prvega odstavka tega člena, v zvezi
s katerimi sporoča podatke o rezidentih druge države članice.
(8) Podatki iz tretjega odstavka tega člena se sporočajo
letno, in sicer v devetih mesecih po koncu koledarskega leta, na katero se
nanašajo.
248.a člen
(avtomatična izmenjava podatkov o vnaprejšnjih davčnih
stališčih s čezmejnim učinkom in vnaprejšnjih cenovnih sporazumih)
(1) Pristojni organ pristojnemu organu druge države članice
in Evropski komisiji sporoči naslednje podatke o vnaprejšnjem davčnem stališču
s čezmejnim učinkom ali o vnaprejšnjem cenovnem sporazumu:
1.    
identifikacijo osebe, ki ni fizična oseba, in skupine oseb, ki ji ta
oseba pripada;
2.    
povzetek vnaprejšnjega davčnega stališča s čezmejnim učinkom ali
vnaprejšnjega cenovnega sporazuma, vključno z opisom zadevnih poslovnih
dejavnosti ali transakcij ali niza transakcij, in vse druge informacije, ki bi
pristojnemu organu lahko pomagale pri oceni morebitnega davčnega tveganja, ne
da bi to povzročilo razkritje poslovne, industrijske ali poklicne skrivnosti
oziroma poslovnega procesa ali informacij, katerih razkritje bi bilo v nasprotju
z javnim redom;
3.    
datum izdaje, spremembe ali obnove vnaprejšnjega davčnega stališča s
čezmejnim učinkom ali vnaprejšnjega cenovnega sporazuma;
4.    
datum začetka veljavnosti vnaprejšnjega davčnega stališča s čezmejnim
učinkom ali vnaprejšnjega cenovnega sporazuma, če je ta datum določen;
5.    
datum konca veljavnosti vnaprejšnjega davčnega stališča s čezmejnim
učinkom ali vnaprejšnjega cenovnega sporazuma, če je ta datum določen;
6.    
vrsto vnaprejšnjega davčnega stališča s čezmejnim učinkom ali
vnaprejšnjega cenovnega sporazuma;
7.    
znesek transakcije ali niza transakcij iz vnaprejšnjega davčnega
stališča s čezmejnim učinkom ali iz vnaprejšnjega cenovnega sporazuma, če je ta
znesek tam naveden;
8.    
opis meril, ki se uporabljajo za določanje transfernih cen, ali samo
transferno ceno v primeru vnaprejšnjega cenovnega sporazuma;
9.    
opredelitev metode, ki se uporablja za določanje transfernih cen, ali
samo transferno ceno v primeru vnaprejšnjega cenovnega sporazuma;
10.  imena
morebitnih drugih držav članic, ki bi jih verjetno zadevalo vnaprejšnje davčno
stališče s čezmejnim učinkom ali vnaprejšnji cenovni sporazum;
11.  imena
vseh oseb, ki niso fizične osebe, v morebitnih drugih državah članicah, na
katere bi verjetno vplivalo vnaprejšnje davčno stališče s čezmejnim učinkom ali
vnaprejšnji cenovni sporazum (ob navedbi, s katerimi državami članicami so te
osebe povezane), in
12.  navedbo,
ali sporočeni podatki temeljijo na samem vnaprejšnjem davčnem stališču s
čezmejnim učinkom ali na vnaprejšnjem cenovnem sporazumu ali zahtevi za izdajo
vnaprejšnjega cenovnega sporazuma.
Podatki iz 1., 2., 8. in 11. točke tega
odstavka se ne sporočijo Evropski komisiji.
(2) Prvi odstavek tega člena se ne uporablja, če vnaprejšnje
davčno stališče s čezmejnim učinkom zadeva in vključuje izključno davčne zadeve
ene ali več fizičnih oseb.
(3) Pristojni organ pristojnemu organu druge države članice
in Evropski komisiji ne sporoči podatkov o dvostranskem ali večstranskem
vnaprejšnjem cenovnem sporazumu, ki je sklenjen z državo, ki ni država članica
EU, in mednarodna pogodba o izogibanju dvojnega obdavčevanja, na podlagi katere
je bil sklenjen ta vnaprejšnji cenovni sporazum, ne dopušča razkritja podatkov
tretjim osebam, temveč samo podatke, navedene v zahtevi, na podlagi katere se
izda takšen dvostranski ali večstranski vnaprejšnji cenovni sporazum.
(4) Podatki iz prvega odstavka tega člena se sporočajo
nemudoma po izdaji, spremembi ali obnovitvi vnaprejšnjih davčnih stališč s
čezmejnim učinkom ali vnaprejšnjih cenovnih sporazumov, najpozneje pa v treh
mesecih po preteku polovice koledarskega leta, v katerem so bila vnaprejšnja
davčna stališča s čezmejnim učinkom ali vnaprejšnji cenovni sporazumi izdani,
spremenjeni ali obnovljeni.
(5) Pristojni organ pristojnemu organu države članice in
Evropski komisiji pošlje podatke iz prvega odstavka tega člena v osrednjo
podatkovno zbirko.
(6) Pristojni organ lahko na podlagi 247. člena tega zakona
od pristojnega organa druge države članice zahteva dodatne podatke, vključno s
celotnim besedilom vnaprejšnjega davčnega stališča s čezmejnim učinkom ali
vnaprejšnjega cenovnega sporazuma.
248.b člen
(avtomatična izmenjava poročila po državah)
(1) Pristojni organ, ki je prejel poročilo po državah (v
nadaljnjem besedilu: CbCR) v skladu z 255.i členom tega zakona, posreduje CbCR
na podlagi avtomatične izmenjave vsem drugim pristojnim organom v
jurisdikcijah, v katerih je na podlagi podatkov iz CbCR ena ali več oseb v
sestavi mednarodne skupine podjetij poročevalca rezident za davčne namene, ali
pa prek poslovne enote opravlja dejavnost, v zvezi s katero je obdavčena.
(2) Pristojni organ CbCR iz prejšnjega odstavka izmenja
najpozneje v 15 mesecih od zadnjega dne poslovnega leta mednarodne skupine
podjetij, na katerega se CbCR nanaša.
248.c člen
(avtomatična izmenjava čezmejnih aranžmajev, o katerih se
poroča)
(1) Pristojni organ z avtomatično izmenjavo podatkov sporoči
pristojnim organom vseh drugih držav članic EU in Evropski komisiji podatke o
čezmejnem aranžmaju, o katerem se poroča, ki glede na značilnosti posameznega
aranžmaja zajemajo naslednje podatke:
1.    
identifikacijo posrednikov in zadevnih davčnih zavezancev, vključno z
njihovim imenom, datumom in krajem rojstva (če gre za posameznika),
rezidentstvom za davčne namene, davčno številko ter, če je primerno, osebami,
ki so povezana podjetja zadevnega davčnega zavezanca;
2.    
podrobnosti o prepoznavnih značilnostih iz Priloge IV, zaradi katerih se
o čezmejnem aranžmaju poroča;
3.    
povzetek vsebine čezmejnega aranžmaja, o katerem se poroča, vključno z
navedbo imena, pod katerim je znan, če takšno ime obstaja, ter abstraktnim
opisom zadevnih poslovnih dejavnosti ali aranžmajev, ne da bi to privedlo do
razkritja poslovne, industrijske ali poklicne skrivnosti oziroma poslovnega
procesa niti razkritja podatkov, ki bi bilo v nasprotju z javnim redom;
4.    
datum, ko je ali bo storjen prvi korak pri izvajanju čezmejnega
aranžmaja, o katerem se poroča;
5.    
podrobnosti o določbah nacionalnega prava, ki so podlaga za čezmejni
aranžma, o katerem se poroča;
6.    
vrednost čezmejnega aranžmaja, o katerem se poroča;
7.    
identifikacijo države članice EU zadevnega davčnega zavezanca in
morebitnih drugih držav članic EU, ki bi jih verjetno zadeval čezmejni aranžma,
o katerem se poroča;
8.    
identifikacijo morebitne druge osebe v državi ali jurisdikciji, na
katero bi verjetno vplival čezmejni aranžma, o katerem se poroča, ob navedbi, s
katerimi državami ali jurisdikcijami je ta oseba povezana.
(2) Avtomatična izmenjava podatkov iz prejšnjega odstavka se
izvede v enem mesecu po koncu četrtletja, v katerem so bili podatki predloženi.
(3) Pristojni organ pošlje pristojnemu organu države članice
EU in Evropski komisiji podatke iz prvega odstavka tega člena v osrednjo
podatkovno zbirko.
248.č člen
(avtomatična izmenjava podatkov, ki jih sporočajo operaterji
platform)
(1) Pojmi, uporabljeni v tem členu, imajo enak pomen, kot ga
določa oddelek I Priloge V Direktive 2011/16/EU. 
(2) Pristojni organ z avtomatično izmenjavo pristojnemu
organu države članice, v kateri je prodajalec, o katerem se poroča, rezident,
kot je določeno na podlagi odstavka D oddelka II Priloge V Direktive
2011/16/EU, in – kadar prodajalec, o katerem se poroča, opravlja storitve
najema nepremičnin – tudi pristojnemu organu države članice, v kateri se nahaja
nepremičnina, sporoči naslednje podatke o vsakem prodajalcu, o katerem se
poroča: 
1.    
ime, naslov registriranega sedeža, davčno številko oziroma številko za
davčne namene davčnega zavezanca poročevalskega operaterja platforme in po
potrebi individualno identifikacijsko številko, dodeljeno na podlagi drugega
odstavka 255.aj člena tega zakona, ter poslovno ime platforme, v zvezi s katero
poročevalski operater platforme poroča; 
2.    
ime in priimek prodajalca, o katerem se poroča, ki je posameznik, in
naziv prodajalca, o katerem se poroča, ki je subjekt; 
3.    
naslov; 
4.    
davčno številko prodajalca, vključno z državo članico izdajateljico, če
ta ne obstaja, pa kraj rojstva prodajalca, o katerem se poroča, ki je
posameznik; 
5.    
matično številko podjetja prodajalca, o katerem se poroča, ki je
subjekt; 
6.    
identifikacijsko številko za DDV prodajalca, o katerem se poroča, če je
na voljo; 
7.    
datum rojstva prodajalca, o katerem se poroča, ki je posameznik; 
8.    
identifikator finančnega računa, na katerega se nadomestilo plača ali
pripiše, če je na voljo poročevalskemu operaterju platforme in pristojni organ
države članice, v kateri je prodajalec, o katerem se poroča, rezident v smislu
odstavka D oddelka II Priloge V Direktive 2022/16/EU, ni uradno obvestil
pristojnih organov vseh drugih držav članic, da ne namerava v ta namen
uporabiti identifikatorja finančnega računa; 
9.    
če se razlikuje od imena prodajalca, o katerem se poroča, poleg
identifikatorja finančnega računa še ime imetnika finančnega računa, na
katerega se nadomestilo plača ali pripiše, če je na voljo poročevalskemu
operaterju platforme, in vse druge informacije za identifikacijo, ki so
poročevalskemu operaterju platforme na voljo v zvezi z imetnikom tega računa; 
10.  vsako
državo članico, v kateri je prodajalec, o katerem se poroča, rezident, kot je
določeno na podlagi odstavka D oddelka II Priloge V Direktive 2011/16/EU; 
11.  skupno
nadomestilo, plačano ali pripisano v vsakem četrtletju poročevalnega obdobja,
in število zadevnih dejavnosti, za katere je bilo plačano ali pripisano; 
12.  vse
pristojbine, provizije ali davke, ki jih poročevalski operater platforme zadrži
ali zaračuna v vsakem četrtletju poročevalnega obdobja. 
(3) Če prodajalec, o katerem se poroča, opravlja storitve
dajanja v najem nepremičnin, se sporočijo naslednje dodatne informacije: 
1.    
naslov vsake oglaševane nepremičnine, ki je določen na podlagi postopkov
iz odstavka E oddelka II Priloge V Direktive 2011/16/EU, in identifikacijski
znak nepremičnine v katastru, če je na voljo; 
2.    
skupni znesek nadomestila, plačanega ali pripisanega v vsakem četrtletju
poročevalnega obdobja, in število zadevnih dejavnosti, posredovano v zvezi z
vsako oglaševano nepremičnino; 
3.    
če je na voljo, število dni, ko je bila vsaka oglaševana nepremičnina v
poročevalnem obdobju dana v najem, in vrsto vsake oglaševane nepremičnine. 
(4) Sporočanje na podlagi drugega in tretjega odstavka tega
člena se izvede v dveh mesecih po koncu poročevalnega obdobja, na katerega se
nanaša obveznost poročanja poročevalskega operaterja platforme.
249. člen
(izmenjava podatkov brez vnaprejšnjega zaprosila)
(1) Pristojni organ pošlje podatke brez vnaprejšnjega
zaprosila organu druge države članice EU, če: 
1.    
utemeljeno domneva, da utegne priti do izogibanja plačilu davkov v drugi
državi članici EU; 
2.    
oseba, ki je zavezana za plačilo davka, uveljavi znižanje ali oprostitev
davka v Republiki Sloveniji, kar lahko povzroči povišanje davka ali davčno
obveznost v drugi državi članici EU; 
3.    
poslovanje med davčnim zavezancem v eni državi članici EU in davčnim
zavezancem v drugi državi članici EU poteka skozi eno ali več držav tako, da
lahko prihranek pri davku ugotavlja ena ali druga država članica EU ali obe; 
4.    
utemeljeno domneva, da davčni prihranek izvira iz fiktivnega prenosa
dobička znotraj skupine podjetij; 
5.    
so mu podatki, ki jih je pridobil od organa druge države članice EU
omogočili, da je pridobil še dodatne informacije, ki bi bile lahko koristne za
odmero davka v tej drugi državi članici EU. 
(2) Pristojni organ lahko brez vnaprejšnjega zaprosila pošlje
organu druge države članice EU tudi druge podatke, ki bi lahko bili koristni v
zvezi z ugotavljanjem davčne obveznosti zavezanca v drugi državi članici EU, ki
niso zajeti v prejšnjem odstavku. 
(3) Podatke iz prvega in drugega odstavka tega člena
pristojni organ pošlje takoj, najpozneje pa v enem mesecu po tem ko z njimi
razpolaga. 
(4) Kadar pristojni organ prejme podatke brez vnaprejšnjega
zaprosila, takoj, najpozneje pa v sedmih delovnih dneh po njihovem prejemu,
potrdi prejem podatkov.
249.a člen
(povratne informacije)
(1) Pristojni organ lahko, kadar meni, da je z vidika ocene
uporabnosti podatkov, poslanih v skladu z 247. ali 249. členom tega zakona, to
zanj pomembno, od organa države prosilke, ki mu podatke pošlje, zahteva, da mu
pošlje povratne informacije čim prej, najpozneje pa v treh mesecih, po tem ko
so znani rezultati uporabe. 
(2) Pristojni organ na podlagi dogovora z organom države
članice EU pošlje povratne informacije o uporabnosti podatkov, pridobljenih na
podlagi avtomatične izmenjave podatkov, organom drugih držav članic EU enkrat
letno.
249.b člen
(standardni obrazci in sredstva komuniciranja)
(1) Zaprosila za sodelovanje in nadaljnje komuniciranje v
zvezi z njimi se pošljejo, če je to mogoče, z uporabo standardnega obrazca, ki
ga sprejme Evropska komisija, prek omrežja CCN. 
(2) Standardni obrazec mora vsebovati podatke o identiteti
osebe, na katero se podatki iz prejšnjega odstavka nanašajo, in namenu, za
katerega se podatki zaprosijo, ter druge podatke v zvezi z zaprosilom, ki bi
pristojnemu organu lahko olajšali izpolnitev zaprosila. 
(3) Standardnemu obrazcu so lahko priloženi tudi drugi
dokumenti.
249.c člen
(uporaba jezika)
Zaprosila za sodelovanje in dokumenti v zvezi z upravnim
sodelovanjem so v jeziku, o katerem se dogovorita pristojni organ in organ
države prosilke. Prevod v uradni jezik Republike Slovenije se zahteva, če so za
to utemeljeni razlogi.
250. člen
(primeri, ko pristojni organ ni dolžan nuditi pomoči)
(1) Pristojni organ lahko odkloni izpolnitev zaprosila za
izmenjavo podatkov iz 247. člena tega zakona, če ugotovi, da organ države
prosilke glede na okoliščine primera ni izčrpal vseh možnosti za pridobitev
informacij v svoji državi, razen če bi uporaba takih postopkov v državi
prosilki povzročila nesorazmerne težave. 
(2) Pristojni organ ni dolžan pošiljati podatkov v skladu s
tem poglavjem, če bi podatke lahko pridobil le s poizvedbami, ki jih v skladu s
tem zakonom ne bi mogel izpeljati v postopku pobiranja enakovrstnega davka v
Republiki Sloveniji. 
(3) V skladu s tem poglavjem pristojni organ ni dolžan
poslati podatkov, katerih razkritje bi pomenilo razkritje poslovne,
industrijske ali poklicne skrivnosti, oziroma podatkov, katerih razkritje bi
bilo v nasprotju s pravnim redom Republike Slovenije. 
(4) Pristojni organ lahko odkloni izmenjavo podatkov, če
organ države članice EU, ki prosi za podatke, iz pravnih razlogov pristojnemu
organu ne more poslati enakovrstnih podatkov. 
(5) Pristojni organ obvesti organ države prosilke o razlogih
za zavrnitev zaprosila za podatke.
251. člen
(sodelovanje v postopku pobiranja davkov in sočasni davčni
nadzor)
(1) Na podlagi pisnega zaprosila organa države prosilke lahko
pristojni organ dovoli pooblaščenim uradnim osebam organa države prosilke, da
so navzoče pri opravljanju nalog davčnega organa v Republiki Sloveniji ali da
sodelujejo z uporabo elektronskih komunikacijskih sredstev. Pooblaščene uradne
osebe se izkažejo s pooblastilom. 
(2) Zaprošeni organ odgovori na zaprosilo v skladu s
prejšnjim odstavkom v 60 dneh po prejemu zaprosila, pri čemer potrdi, da se
strinja, ali pa organu prosilcu posreduje obrazloženo zavrnitev. Kadar
pristojni organ ugodi zaprosilu, obvesti organ države prosilke o času, kraju in
pogojih sodelovanja v postopku pobiranja davkov. 
(3) Pristojni organ pooblaščeni uradni osebi države prosilke
za namene iz prvega odstavka tega člena zagotovi pregled dokumentacije in
izvode dokumentacije, do katere ima dostop.
(4) Kadar so uradne osebe organa prosilca prisotne pri
opravljanju nalog ali v njih sodelujejo z uporabo elektronskih komunikacijskih
sredstev, lahko v skladu tem zakonom in zakonom, ki ureja finančno upravo,
opravijo razgovore s posamezniki in preučijo dokumentacijo.
(5) Pristojni organ lahko na podlagi posebnega dogovora z
organi ene ali več držav prosilk določi, da davčni organ sodeluje v sočasnem
davčnem nadzoru zavezancev za davek, ki hkrati poteka v več državah članicah
EU, z namenom, da si organi teh držav članic EU izmenjajo tako pridobljene
informacije. Davčni organ opravlja naloge sočasnega davčnega nadzora v skladu s
tem zakonom in zakonom, ki ureja finančno upravo. 
(6) V primeru iz prejšnjega odstavka pristojni organ obvesti
pristojni organ v drugi državi članici EU o zavezancih za davek, ki jih
predlaga za sočasni davčni nadzor, in razlogih zanj ter opredeli časovno
obdobje opravljanja sočasnega davčnega nadzora. 
(7) V 60 dneh po prejemu zaprosila za sočasni davčni nadzor
pristojni organ potrdi sodelovanje, če je to glede na okoliščine primerno,
sicer zaprosilo v istem roku obrazloženo zavrne. 
(8) Za vsak sočasni davčni nadzor pristojni organ sporoči ime
in priimek uradne osebe, odgovorne za spremljanje in usklajevanje postopka
sočasnega davčnega nadzora.
251.a člen
(skupni davčni nadzor)
(1) Skupni davčni nadzor je davčni nadzor, ki ga skupaj
izvajajo pristojni organi dveh ali več držav članic, povezan z eno ali več
osebami, in je v skupnem interesu pristojnih organov vključenih držav članic. 
(2) Pristojni organ lahko zaprosi pristojni organ druge
države članice za izvedbo skupnega davčnega nadzora. 
(3) Če za skupni davčni nadzor zaprosi pristojni organ druge
države članice, pristojni organ na zaprosilo za skupni davčni nadzor odgovori v
60 dneh od prejema zaprosila. Pristojni organ lahko iz upravičenih razlogov
zavrne zaprosilo za skupni davčni nadzor, ki ga poda pristojni organ države
članice. 
(4) Skupni davčni nadzor na vnaprej dogovorjen in usklajen
način izvajajo davčni organ in pristojni organ države članice prosilke v skladu
s tem zakonom in zakonom, ki ureja finančno upravo. Pristojni organ glede
dejavnosti skupnega davčnega nadzora, ki se izvajajo v Republiki Sloveniji,
imenuje predstavnika, ki je odgovoren za spremljanje in usklajevanje skupnega
davčnega nadzora. 
(5) Uradne osebe držav članic, ki sodelujejo pri skupnem
davčnem nadzoru, kadar so ti prisotni pri aktivnostih, ki se izvajajo v
Republiki Sloveniji, imajo pooblastila v skladu s tem zakonom in zakonom, ki
ureja finančno upravo. Uradne osebe davčnega organa pri izvajanju aktivnosti
skupnega davčnega nadzora v drugi državi članici ne izvajajo pooblastil, ki bi
presegala obseg pooblastil, ki so jim podeljena v skladu s tem zakonom in
zakonom, ki ureja finančno upravo. 
(6) Uradne osebe druge države članice, ki sodelujejo pri
skupnem davčnem nadzoru, lahko v skladu s tem zakonom in zakonom, ki ureja
finančno upravo, prek pooblaščene uradne osebe davčnega organa opravijo
razgovore s posamezniki in preučijo dokumentacijo skupaj s pooblaščenimi
uradnimi osebami davčnega organa. 
(7) Oseba, ki je predmet skupnega davčnega nadzora ali na
katero skupni davčni nadzor vpliva, ima enake pravice in obveznosti kot v
primeru nadzora, pri katerem sodelujejo samo pooblaščene uradne osebe davčnega
organa. 
(8) Kadar pristojni organ s pristojnim organom ene ali več
držav članic izvaja skupni davčni nadzor, si prizadeva za dogovor o dejstvih in
okoliščinah zadevnega skupnega nadzora ter za dogovor o davčnem položaju osebe,
ki je predmet nadzora, na podlagi ugotovitev skupnega davčnega nadzora. 
(9) Skupni davčni nadzor se zaključi z zapisnikom pristojnih
organov. V zapisnik se vključijo ugotovitve, o katerih se pristojni organi
strinjajo, in se upoštevajo v odločitvah davčnega organa. 
(10) Opravljeni skupni davčni nadzor ne vpliva na pravice in
obveznosti davčnih zavezancev v nadaljnjih postopkih. 
(11) Davčni organ seznani z zapisnikom iz devetega odstavka
tega člena osebo, ki je predmet skupnega nadzora, v 60 dneh po sprejetju
zapisnika. 
(12) O vprašanjih glede uporabe jezika in stroškov
tolmačenja, prevajanja in podobnih stroškov se pristojni organi, ki sodelujejo
v skupnem davčnem nadzoru, dogovorijo.
252. člen
(varovanje in razkritje podatkov)
(1) Vsi podatki, pridobljeni v skladu s tem poglavjem, se
obravnavajo kot davčna tajnost. 
(2) Podatki, pridobljeni v skladu s tem poglavjem, se lahko
uporabijo: 
-      
v postopku pobiranja davkov iz 244. člena tega zakona, DDV in
drugih posrednih davkov, vključno z upravno ali sodno presojo, in 
-      
v kazenskem postopku, začetem zaradi kršitev davčnega prava. 
(3) Ne glede na prejšnji odstavek se lahko pridobljeni
podatki uporabijo tudi za odmero in izterjavo drugih davščin iz 215. člena tega
zakona ter za odmero in izterjavo obveznih prispevkov za socialno varnost. 
(4) Ne glede na drugi odstavek tega člena se lahko pristojni
organ dogovori s pristojnim organom druge države članice EU, da se podatki, ki
jih je pridobil, uporabijo tudi za druge namene, vendar le, če bi v skladu z
veljavnimi predpisi v Republiki Sloveniji takšne podatke v podobnih okoliščinah
lahko uporabili tudi za te druge namene.
(5) Pristojni organ lahko pristojnim organom vseh drugih
držav članic posreduje seznam namenov, za katere se lahko v skladu z zakonom
uporabijo informacije in dokumenti, poleg namenov iz drugega in tretjega
odstavka tega člena. Pristojni organ, ki prejme informacije in dokumente, lahko
prejete informacije in dokumente na podlagi seznama druge države članice
uporabi brez dogovora iz prejšnjega odstavka za katerega koli od namenov, ki
jih navede država članica, ki sporoča informacije.
(6) Pristojni organ lahko na podlagi vnaprejšnjega obvestila
državi članici EU, od koder podatki izvirajo, te podatke posreduje na način,
določen v tem poglavju, za namene uporabe iz drugega in tretjega odstavka tega
člena, tretji državi članici EU, če meni, da bi bili lahko zanjo koristni,
razen če država članica EU, od koder podatki izvirajo, temu v 10 delovnih dneh
od prejema obvestila nasprotuje. 
(7) Podatki, poročila, izjave in vsi drugi dokumenti, ki jih
pristojni organ v zvezi z izvajanjem tega poglavja pridobi od organa zaprošene
države, imajo za namene dokazovanja enako dokazno moč, kot če bi bili
pridobljeni od upravnega organa v Republiki Sloveniji.
252.a člen
(obveščanje o obdelavi podatkov)
Vsaka poročevalska finančna institucija, posrednik oziroma
poročevalski operater platforme pred zbiranjem in pošiljanjem informacij iz
255.č, 255.p oziroma 255.aa člena tega zakona obvesti vsakega zadevnega
posameznika, o katerem se poroča, da se bodo z njim povezane informacije
zbirale in pošiljale v skladu s tem delom zakona ter mu zagotovi vse
informacije o tem, na kakšen način lahko uveljavlja svoje pravice glede
varovanja svojih podatkov.
252.b člen
(omejitve pravice do dostopa do podatkov o dohodkih)
(1) Davčni organ lahko pravice iz 15. člena Uredbe (EU)
2016/679 Evropskega parlamenta in Sveta z dne 27. aprila 2016 o varstvu
posameznikov pri obdelavi osebnih podatkov in o prostem pretoku takih podatkov
ter o razveljavitvi Direktive 95/46/ES (Splošna uredba o varstvu podatkov) (UL
L št. 119 z dne 4. 5. 2016, str. 1), zadnjič popravljene s
Popravkom (UL L št. 127 z dne 23. 5. 2018, str. 2), delno ali v
celoti, če jo to nujno in sorazmerno, da se zagotovi pravilno in zakonito
vodenje davčnega postopka, omeji na način, da do začetka davčnega postopka
oziroma do zastaranja pravice do odmere davka, če postopek ni bil začet,
posameznik nima pravice do vpogleda v izmenjane podatke o dohodkih, ki se
nanašajo nanj. 
(2) Davčni organ posamezniku zaradi namenov iz prejšnjega
odstavka ne zagotovi informacij o izmenjanih podatkih o dohodkih, če bi
seznanitev z izmenjanimi podatki lahko vplivala na pravilno ugotovitev davčne
obveznosti. 
(3) Davčni organ v odločbi, s katero odloči o omejitvi ali
zavrnitvi dostopa do podatkov, ne navede dejanskega stanja in pravnih razlogov
za zavrnitev ali omejitev dostopa, če bi to ogrozilo izvrševanje namena
zavrnitve ali omejitve dostopa iz prvega odstavka tega člena. V tem primeru
konkretne razloge iz prvega in drugega odstavka tega člena navede ločeno v
prilogi k odločbi. 
(4) Priloga iz prejšnjega odstavka, opremljena s številko
zadeve, datumom in podpisom pristojne uradne osebe, se ne vroča posamezniku in
je dostopna pooblaščeni osebi za varstvo osebnih podatkov pristojnega organa in
nadzornemu organu na podlagi zahteve zaradi opravljanja nalog v konkretni
zadevi.
252.c člen
(postopanje v primeru kršitve varstva podatkov)
(1) V primeru kršitve varstva podatkov pristojni organ
Evropski komisiji nemudoma prijavi to kršitev in naknadne popravne ukrepe. 
(2) Pristojni organ preišče, ustavi in odpravi kršitev
varstva podatkov, ter v pisnem obvestilu Evropski komisiji zaprosi za začasno
prekinitev dostopa do omrežja CCN, če kršitve varstva podatkov ni mogoče takoj
in ustrezno ustaviti. 
(3) Pristojni organ lahko začasno prekine izmenjavo
informacij z državo članico, v kateri je prišlo do kršitve varstva podatkov, o
čemer pisno obvesti Evropsko komisijo in zadevno državo članico. Taka začasna
prekinitev ima takojšnji učinek.
253. člen
(vročanje)
(1) Davčni organ v skladu s tem zakonom in na podlagi
zaprosila organa države prosilke vroči naslovniku akt ali odločbo, ki jo je
izdal pristojni organ države prosilke in zadeva izvajanje predpisov o davkih iz
244. člena tega zakona v državi prosilki, če pristojni organ države prosilke
sam vročitve ne more izvesti ali če bi taka vročitev povzročila nesorazmerne
težave.
(2) Organ države prosilke mora v zaprosilu za vročitev
navesti vsebino akta ali odločbe, ki naj se vroči, ter opredeliti osebno ime
oziroma firmo ter naslov oziroma sedež naslovnika, vključno z vsemi ostalimi
informacijami, ki lahko pomagajo identificirati naslovnika.
(3) Organ zaprošene države nemudoma obvesti organ države
prosilke o ukrepih, ki jih je davčni organ sprejel v zvezi z vročitvijo, še
posebej pa o datumu vročitve akta ali odločbe naslovniku.
253.a člen
(širše sodelovanje)
Če je z mednarodno pogodbo, ki zavezuje Republiko Slovenijo,
s tretjo državo dogovorjeno širše upravno sodelovanje, kot je predvideno v tem
poglavju, drugi državi članici EU takega širšega sodelovanja ni mogoče
zavrniti.
253.b člen
(obveščanje in poročanje Evropski komisiji)
(1) Ministrstvo, pristojno za finance, na način, kot ga
določi Evropska komisija: 
a) 
Evropsko komisijo obvešča o podatkih iz prvega
odstavka 248. člena tega zakona, s katerimi razpolaga in jih lahko s
pristojnimi organi drugih držav članic EU izmenjuje avtomatično v skladu s tem
zakonom, ter 
b) 
Evropski komisiji najmanj enkrat letno sporoča
statistične podatke o obsegu avtomatične izmenjave podatkov iz prvega in
tretjega odstavka 248., 248.b in 248.č člena tega zakona ter informacije o
upravnih in drugih stroških in koristih, povezanih z opravljenimi izmenjavami,
ter vse morebitne spremembe, tako za davčne uprave kot tudi za tretje osebe. 
(2) Ministrstvo, pristojno za finance, Evropsko komisijo
obvesti tudi o vseh spremembah glede razpoložljivosti podatkov iz prvega
odstavka 248. člena tega zakona ali glede obsega avtomatične izmenjave
podatkov, če se ta spremeni zaradi dodatnih dogovorov z drugimi državami
članicami EU ali na podlagi mednarodne pogodbe s tretjo državo.
(3) Ministrstvo, pristojno za finance, Evropsko komisijo
obvesti tudi o spremembah v zvezi s seznamom subjektov oziroma računov, ki bi
jih bilo treba obravnavati kot neporočevalske finančne institucije oziroma kot
izključene račune, če se ta spremeni zaradi spremembe statusa neporočevalske
finančne institucije ali statusa računa kot izključenega računa.
III. poglavje
Izmenjava podatkov na področju posrednih davkov
254. člen
(pristojni organ na področju posrednih davkov)
(1) Pristojni organ za izvajanje nalog izmenjave podatkov med
državami članicami EU glede obdavčenja blaga in storitev z DDV med državami
članicami EU in obdavčevanja dobav trošarinskih izdelkov v prometu med državami
članicami EU je Finančna uprava Republike Slovenije.
(2) Pristojni organ Republike Slovenije za izvajanje
Sporazuma med Evropsko unijo in Kraljevino Norveško o upravnem sodelovanju,
boju proti goljufijam in izterjavi terjatev na področju davka na dodano
vrednost (UL L št. 195 z dne 1. 8. 2018, str. 3) je Finančna uprava
Republike Slovenije. 
255. člen
(črtan)
III.A poglavje
Pravila o dolžni skrbnosti in poročanju
za informacije o finančnih računih
255.a člen
(opredelitev pojmov)
(1) Pojmi, uporabljeni v tem poglavju, imajo enak pomen, kot
ga določa oddelek VIII Priloge I Direktive 2014/107/EU.
(2) Za namene izvajanja tega poglavja zakona se pojem država
članica, kot je uporabljen v opredelitvi izrazov v oddelku VIII priloge I
Direktive 2014/107/EU, nanaša na vsako državo ali jurisdikcijo, ki ni
Slovenija.
(3) Po tem poglavju se za finančno institucijo rezidentko
Slovenije šteje finančna institucija, kot je opredeljena v 266.b členu
tega zakona.
255.b člen
(obveznosti dolžne skrbnosti, zbiranja in poročanja
informacij)
(1) Poročevalske finančne institucije Slovenije izvajajo
postopke dolžne skrbnosti za identificiranje računov nerezidentov, zbirajo
informacije o računih nerezidentov, ter jih letno sporočajo pristojnemu organu
v skladu s Prilogo I in Prilogo II Direktive 2014/107/EU in tem zakonom.
(2) Ne glede na prejšnji odstavek za investicijske oziroma
pokojninske sklade brez pravne osebnosti obveznosti po tem zakonu izpolnjuje in
zanje odgovarja družba za upravljanje ali drug upravljavec, ki upravlja
investicijski sklad, oziroma upravljavec pokojninskega sklada.
(3) Obveznost pregleda, identifikacije in poročanja, kot za
račune, o katerih se poroča, velja za vse račune, ki jih vodi poročevalska
finančna institucija Slovenije.
(4) Poročevalska finančna institucija Slovenije lahko
postopke dolžne skrbnosti, ki veljajo za račune visoke vrednosti, uporabi za
račune nižje vrednosti.
(5) Iz dokumentacije poročevalske finančne institucije
Slovenije oziroma tretje osebe iz 255.e člena tega zakona, ki jo vodi v zvezi z
izvajanjem postopkov dolžne skrbnosti in zbiranjem informacij iz prvega
odstavka tega člena, morajo biti razvidni postopki, po katerih so bile
informacije zbrane. Dokumentacija, vključno s samopotrdili in dokaznimi listinami,
se hrani deset let od poteka leta, na katero se nanaša, na način iz
32. člena tega zakona.
(6) Oseba, ki poročevalski finančni instituciji Slovenije
predloži samopotrdilo iz Priloge I Direktive 2014/107/EU, v potrdilu navede
resnične, pravilne in popolne podatke.
255.c člen
(obveščanje o zbiranju, obdelovanju in pošiljanju
informacij)
Poročevalska finančna institucija Slovenije vsako posamezno
osebo, o kateri se poroča, v izvajanju postopka dolžne skrbnosti iz prvega
odstavka 255.b člena tega zakona obvesti o zbiranju, obdelovanju in pošiljanju
informacij iz prvega odstavka 255.č člena tega zakona.
255.č člen
(informacije, ki se poročajo)
(1) Poročevalska finančna institucija Slovenije pristojnemu
organu v zvezi z vsakim računom, o katerem se poroča, sporoči naslednje
informacije:
1.    
ime, naslov, državo, katere rezident je (v nadaljnjem besedilu: država)
davčno številko oziroma številko za davčne namene davčnega zavezanca (v
nadaljnjem besedilu: davčna številka) ter datum in kraj rojstva vsake osebe, o
kateri se poroča in ki je imetnik računa, v primeru subjekta, ki je imetnik
računa in za katerega se po uporabi postopkov o dolžni skrbnosti ugotovi, da
ima eno ali več obvladujočih oseb, ki so osebe, o katerih se poroča, pa ime,
naslov, državo ali države, katerih rezident je, ter davčno številko subjekta in
ime, naslov, državo ali države, katerih rezident je, davčno številko ter datum
in kraj rojstva vsake osebe, o kateri se poroča;
2.    
številko računa;
3.    
davčno številko, naziv in naslov poročevalske finančne institucije;
4.    
stanje na računu ali vrednost računa, vključno z odkupno vrednostjo ali
vrednostjo ob odstopu v primeru zavarovalne pogodbe z odkupno vrednostjo, ali
pogodbe rentnega zavarovanja, ob koncu koledarskega leta oziroma, če je bil
račun zaprt med letom, o zaprtju računa;
5.    
v primeru skrbniškega računa:
- 
skupni bruto znesek obresti, skupni bruto znesek dividend in skupni
bruto znesek drugih dohodkov, ustvarjenih v zvezi s sredstvi na računu, ki se v
vsakem od primerov vplačajo ali pripišejo na račun med koledarskim letom, in
- 
skupni bruto iztržek od prodaje ali odkupa finančnih sredstev, ki se
vplača ali pripiše na račun med koledarskim letom, v zvezi s katerim je
poročevalska finančna institucija delovala kot skrbnik, borzni posrednik,
pooblaščenec ali zastopnik imetnika računa;
6.    
v primeru depozitnega računa skupni bruto znesek obresti, vplačanih ali
pripisanih na račun med koledarskim letom, in
7.    
v primeru računov, ki niso opisani v 5. ali 6. točki tega odstavka,
skupni bruto znesek, plačan ali pripisan imetniku računa v zvezi z računom med
koledarskim letom, v zvezi s katerim je poročevalska finančna institucija
dolžnik, vključno s skupnim zneskom vseh plačil v zvezi z odkupom, opravljenih
imetniku računa med koledarskim letom.
(2) Poročevalska finančna institucija Slovenije v sporočenih
informacijah navede valuto, v kateri je izražen vsak ustrezen znesek.
(3) Če poročevalska finančna institucija Slovenije v
koledarskemu letu, za katero se poroča, ni identificirala računov, o katerih se
poroča, to sporoči pristojnemu organu.
255.d člen
(ugotavljanje okoliščin v zvezi z računi)
Poročevalska finančna institucija Slovenije mora uveljaviti
postopke, ki ji omogočajo ugotavljanje okoliščin v zvezi z računi in
spreminjanje teh okoliščin v skladu s Prilogo I in Prilogo II Direktive
2014/107 EU.
255.e člen
(tretje osebe kot ponudniki storitev)
Minister, pristojen za finance, lahko določi, da se
poročevalskim finančnim institucijam Slovenije dovoli uporaba storitev tretjih
oseb kot ponudnikov storitev pri izpolnjevanju obveznosti iz tega poglavja, kot
to dopuščajo ustrezni predpisi Slovenije. V navedenem primeru za izpolnjevanje
obveznosti odgovarjajo poročevalske finančne institucije Slovenije.
255.f člen
(sporočanje informacij pristojnemu organu)
(1) Minister, pristojen za finance, predpiše način in obliko
sporočanja informacij iz prvega in tretjega odstavka 255.č člena tega
zakona.
(2) Poročevalska finančna institucija Slovenije informacije
iz prvega in tretjega odstavka 255.č člena tega zakona sporoči pristojnemu
organu najpozneje do 31. maja leta, ki sledi koledarskemu letu, na katero
se informacije nanašajo.
255.g člen
(oblikovanje enotnega seznama neporočevalskih finančnih institucij
in izključenih računov)
(1) Poročevalska finančna institucija Slovenije za namene
oblikovanja in posodabljanja enotnega seznama neporočevalskih finančnih
institucij in izključenih računov, pristojnemu organu predloži seznam subjektov
oziroma računov, ki izpolnjujejo zahteve, opredeljene v pododstavkih B.1(c) in
C.17(g) Oddelka VIII Priloge I Direktive 2014/107/EU, in bi jih bilo treba
obravnavati kot neporočevalske finančne institucije Slovenije oziroma kot
izključene račune. Poročevalska finančna institucija Slovenije predloži seznam
v roku iz drugega odstavka 255.f člena tega zakona.
(2) Enotni seznam neporočevalskih finančnih institucij
Slovenije in izključenih računov se objavi na spletni strani Ministrstva za
finance.
255.h člen
(menjalni tečaj)
Za preračun valut se uporabi referenčni tečaj Evropske
centralne banke, objavljen na spletni strani Banke Slovenije.
III.B poglavje
Pravila za poročanje in izmenjavo
poročil po državah
255.i člen
(opredelitev pojmov in obveznost poročanja mednarodne
skupine podjetij)
(1) Pojmi, uporabljeni v tem poglavju, imajo enak pomen, kot
ga določa oddelek I Priloge III Direktive 2016/881/EU.
(2) Poročevalec predloži CbCR za poslovno leto poročanja,
najpozneje v 12 mesecih od zadnjega dne poslovnega leta poročanja mednarodne
skupine podjetij v skladu z Direktivo 2016/881/EU in tem zakonom.
(3) Za poročevalca iz drugega odstavka tega člena se šteje
krovno matično podjetje mednarodne skupine podjetij, ki je rezident Republike
Slovenije po zakonu, ki ureja davek od dohodkov pravnih oseb.
(4) Za poročevalca se šteje tudi oseba v sestavi ali
nadomestno matično podjetje mednarodne skupine podjetij pod pogoji in v skladu
z oddelkom II Priloge III Direktive 2016/881/EU in tem zakonom.
(5) Za poročevalca se ne šteje izvzeta mednarodna skupina
podjetij.
255.j člen
(vsebina CbCR)
CbCR vsebuje naslednje podatke o mednarodni skupini podjetij:
1.    
zbirne podatke, po posamezni jurisdikciji, v kateri mednarodna skupina
podjetij posluje: prihodek, dobiček (izguba) pred plačilom davka na dobiček,
plačan in obračunan davek od dohodkov, izkazani kapital, nerazporejeni dobiček,
število zaposlenih in vrednost opredmetenih sredstev razen denarja in denarnih
ustreznikov;
2.    
opredelitev posamezne osebe v sestavi mednarodne skupine podjetij:
navedba davčne jurisdikcije in jurisdikcija ustanovitve, če se razlikuje od
davčne jurisdikcije, ter vrsto glavnih poslovnih dejavnosti.
255.k člen
(uporaba CbCR)
(1) Davčni organ sme podatke, pridobljene iz CbCR, uporabiti
le za:
-      
analiziranje tveganja, povezanega z določanjem transfernih cen pri
davčnem zavezancu;
-      
analiziranje tveganj, povezanih z zniževanjem davčne osnove in
preusmerjanjem dobička;
-      
ekonomsko analizo in
-      
statistično analizo.
(2) Prilagoditev transferne cene, ki jo izvede davčni organ
na podlagi CbCR, za namene 16. člena ZDDPO-2, ni dovoljena.
(3) Ne glede na prvi in drugi odstavek tega člena sme davčni
organ podatke iz CbCR uporabiti kot podlago za nadaljnje poizvedbe o poslih
mednarodne skupine podjetij v zvezi z določanjem transfernih cen ali o drugih
davčnih zadevah v postopku davčnega nadzora, na podlagi katerih se ustrezno
obdavči dohodek oseb v sestavi.
255.l člen
(pooblastilo za podzakonski akt)
Minister, pristojen za finance, podrobneje določi način
izvajanja III.B poglavja tega zakona.
III.C poglavje
Pravila za poročanje o čezmejnih
aranžmajih
255.m člen
(opredelitev pojmov)
(1) Pojmi, uporabljeni v tem poglavju, imajo enak pomen, kot
je določen v 243.a členu tega zakona.
(2) Za namene tega poglavja pojem povezano podjetje pomeni
osebo, ki je povezana z drugo osebo na enega od naslednjih načinov:
1.    
oseba je udeležena pri upravljanju druge osebe tako, da je v položaju z
znatnim vplivom na to drugo osebo;
2.    
oseba je udeležena pri nadzoru nad drugo osebo z deležem glasovalnih
pravic, ki presega 25 %;
3.    
oseba je udeležena v kapitalu druge osebe z imetništvom kapitala, ki
neposredno ali posredno presega delež 25 %;
4.    
oseba je upravičena do 25 % ali več dobička druge osebe.
(3) Če je v skladu s prejšnjim odstavkom pri upravljanju,
nadzoru ali v kapitalu oziroma dobičku iste osebe udeležena več kot ena oseba,
se vse osebe štejejo za povezana podjetja. Če je pri upravljanju, nadzoru ali v
kapitalu oziroma pri dobičku več kot ene osebe udeležena ista oseba, se vse
osebe štejejo za povezana podjetja.
(4) Oseba, ki deluje skupaj z drugo osebo v zvezi z
glasovalnimi pravicami ali imetništvom kapitala, se obravnava kot udeležena pri
vseh glasovalnih pravicah ali lastništvu kapitala druge osebe. Pri posredni
udeležbi se izpolnjevanje zahtev iz 3. točke drugega odstavka tega člena določi
tako, da se pomnožijo deleži v kapitalu po zaporednih stopnjah. Za osebo z več kot
50 % glasovalnih pravic se šteje, da ima 100 % glasovalnih pravic.
(5) Posameznik in njegovi družinski člani se štejejo za eno
osebo.
(6) Za družinskega člana iz prejšnjega odstavka se šteje:
zakonec ali oseba, s katero posameznik živi v dalj časa trajajoči življenjski
skupnosti, ki ima po zakonu, ki ureja zakonsko zvezo in družinska razmerja,
enake pravne posledice kot zakonska zveza, otrok, posvojenec in pastorek ali
otrok osebe, s katero posameznik živi v dalj časa trajajoči življenjski
skupnosti, ki ima po zakonu, ki ureja zakonsko zvezo in družinska razmerja,
enake pravne posledice kot zakonska zveza, prednik ali potomec posameznika ali
njegovega zakonca, zakonec prednika ali potomca zavezanca ali njegovega
zakonca, bratje in sestre oziroma polbratje in polsestre ter posvojenci in
posvojitelji.
255.n člen
(davki, na katere se to poglavje nanaša)
Glede davkov, na katere se to poglavje nanaša, se uporablja
244. člen tega zakona.
255.o člen
(posrednik)
(1) Posrednik je oseba, ki oblikuje, trži, organizira ali
daje na voljo za uporabo čezmejni aranžma, o katerem se poroča, ali upravlja
njegovo izvajanje in izpolnjuje vsaj enega od dodatnih pogojev iz tretjega
odstavka tega člena.
(2) Poleg oseb iz prejšnjega odstavka je posrednik tudi
oseba, ki se ob upoštevanju ustreznih dejstev in okoliščin ter na podlagi
razpoložljivih informacij in ustreznega strokovnega znanja in razumevanja,
potrebnega za zagotavljanje takih storitev, zaveda, ali bi bilo zanjo
upravičeno pričakovati, da se zaveda, da bo neposredno ali prek drugih oseb
nudila pomoč oziroma svetovanje pri oblikovanju, trženju, organizaciji, dajanju
na voljo za uporabo ali upravljanju izvajanja čezmejnega aranžmaja, o katerem
se poroča, pri tem pa izpolnjuje vsaj enega od dodatnih pogojev iz tretjega odstavka
tega člena. Vsakdo lahko dokazuje, da ni vedel, niti ne bi bilo upravičeno
pričakovati, da bi vedel, da je sodeloval pri čezmejnem aranžmaju, o katerem se
poroča. V ta namen se lahko sklicuje na vsa ustrezna dejstva in okoliščine, pa
tudi na razpoložljive informacije, svoje ustrezno strokovno znanje in
razumevanje.
(3) Oseba iz prvega oziroma drugega odstavka tega člena se
šteje za posrednika, če izpolnjuje vsaj enega od dodatnih pogojev:
1.    
je rezident za davčne namene v Sloveniji;
2.    
ima stalno poslovno enoto v Sloveniji, prek katere zagotavlja storitve v
zvezi s čezmejnim aranžmajem;
3.    
je ustanovljena oziroma organizirana v skladu s slovenskim pravom ali
4.    
je v Sloveniji registrirana za opravljanje pravnih, davčnih ali
svetovalnih storitev.
255.p člen
(obveznost poročanja o čezmejnih aranžmajih)
(1) Posredniki pristojnemu organu predložijo naslednje
podatke o čezmejnih aranžmajih, o katerih se poroča, s katerimi razpolagajo:
1.    
identifikacijo posrednikov in zadevnih davčnih zavezancev, vključno z
njihovim imenom, datumom in krajem rojstva (če gre za posameznika),
rezidentstvom za davčne namene, davčno številko ter, če je primerno, osebami,
ki so povezana podjetja zadevnega davčnega zavezanca;
2.    
podrobnosti o prepoznavnih značilnostih iz Priloge IV, zaradi katerih se
o čezmejnem aranžmaju poroča;
3.    
povzetek vsebine čezmejnega aranžmaja, o katerem se poroča, vključno z
navedbo imena, pod katerim je znan, če takšno ime obstaja, ter abstraktnim
opisom zadevnih poslovnih dejavnosti ali aranžmajev, ne da bi to privedlo do razkritja
poslovne, industrijske ali poklicne skrivnosti oziroma poslovnega procesa niti
razkritja podatkov, ki bi bilo v nasprotju z javnim redom;
4.    
datum, ko je ali bo storjen prvi del pri izvajanju čezmejnega aranžmaja,
o katerem se poroča;
5.    
podrobnosti o določbah nacionalnega prava, ki so podlaga za čezmejni
aranžma, o katerem se poroča;
6.    
vrednost čezmejnega aranžmaja, o katerem se poroča;
7.    
identifikacijo države članice EU zadevnega davčnega zavezanca in
morebitnih drugih držav članic EU, ki bi jih verjetno zadeval čezmejni aranžma,
o katerem se poroča;
8.    
identifikacijo morebitne druge osebe v državi ali jurisdikciji, na
katero bi verjetno vplival čezmejni aranžma, o katerem se poroča, ob navedbi, s
katerimi državami ali jurisdikcijami je ta oseba povezana.
(2) Posredniki iz prvega odstavka 255.o člena predložijo
podatke iz prejšnjega odstavka v 30 dneh od:
1.    
dneva po tem, ko je tržni aranžma na voljo za izvajanje,
2.    
dneva po tem, ko je posebej prilagojeni aranžma pripravljen za izvajanje,
ali
3.    
dneva, ko se izvede kakršna koli aktivnost, ki kaže na namero o
izvajanju aranžmaja ali pomeni začetek izvajanja aranžmaja.
(3) Posredniki iz drugega odstavka 255.o člena tega zakona
predložijo podatke iz prvega odstavka tega člena v 30 dneh od dneva
po tem, ko so neposredno ali prek drugih oseb zagotovili pomoč oziroma
svetovanje.
(4) V primeru tržnih aranžmajev posrednik vsake tri mesece
predloži redno poročilo, ki glede na predhodno poročilo vsebuje nove podatke iz
1., 4., 7. in 8. točke prvega odstavka tega člena.
255.r člen
(poročanje pristojnemu organu)
(1) Kadar mora posrednik predložiti podatke pristojnim
organom več kot ene države članice EU, predloži podatke o čezmejnih aranžmajih,
o katerih se poroča, le v Sloveniji, če:
1.    
je posrednik v Sloveniji rezident za davčne namene;
2.    
ima posrednik v Sloveniji stalno poslovno enoto, prek katere se
zagotavljajo storitve v zvezi z aranžmajem, pa ni rezident za davčne namene v nobeni
drugi državi članici EU;
3.    
je posrednik ustanovljen ali organiziran po slovenskem pravu, pri tem pa
ni podana nobena od naveznih okoliščin iz 1. ali 2. točke tega odstavka v drugi
državi članici EU;
4.    
je posrednik v Sloveniji registriran za opravljanje pravnih, davčnih ali
svetovalnih storitev, pri tem pa ni podana nobena od naveznih okoliščin iz 1.,
2. ali 3. točke tega odstavka v drugi državi članici EU.
(2) Posrednik je oproščen poročanja v Sloveniji, če lahko
dokaže, da so bili, ob upoštevanju okoliščin iz prejšnjega odstavka, isti
podatki že predloženi v drugi državi članici EU.
255.s člen
(poklicna skrivnost)
(1) Posrednik je oproščen predložitve podatkov o čezmejnem
aranžmaju, o katerem se poroča, če bi s poročanjem kršil varovanje poklicne
skrivnosti, kot jo določa zakon, ki ureja poklicno skrivnost.
(2) Če se posrednik sklicuje na poklicno skrivnost, mora o
tem nemudoma pisno obvestiti katerega koli drugega posrednika ali, če tega ni,
zadevnega davčnega zavezanca, ter ga obvestiti tudi o njegovi obveznosti
poročanja iz 255.š člena tega zakona.
(3) Posrednik je oproščen poročanja v skladu s tem členom le
v obsegu, ki ga za njegov poklic določa zakon, ki ureja poklicno skrivnost.
255.š člen
(poročanje drugega posrednika ali zadevnega davčnega
zavezanca)
(1) Če ni posrednika ali če posrednik pisno obvesti zadevnega
davčnega zavezanca ali drugega posrednika o uporabi privilegija poklicne
skrivnosti iz 255.s člena tega zakona, podatke o čezmejnem aranžmaju, o katerem
se poroča, predloži drug posrednik ali, če tega ni, zadevni davčni zavezanec.
(2) Zadevni davčni zavezanec ali drug posrednik iz prejšnjega
odstavka predložita podatke v 30 dneh od dneva, na katerega je čezmejni
aranžma, o katerem se poroča, na voljo zadevnemu davčnemu zavezancu za
izvajanje ali je pripravljen za izvajanje s strani zadevnega davčnega zavezanca
ali je storjen prvi del pri njegovem izvajanju v zvezi z zadevnim davčnim
zavezancem, odvisno od tega, kaj nastopi prej.
(3) Kadar mora zadevni davčni zavezanec predložiti podatke
pristojnim organom več kot ene države članice EU, predloži podatke o čezmejnem
aranžmaju, o katerem se poroča, le v Sloveniji, če:
1.    
je v Sloveniji rezident za davčne namene;
2.    
ima v Sloveniji stalno poslovno enoto, ki ima koristi od aranžmaja, pa
ni rezident druge države članice EU;
3.    
v Sloveniji prejema dohodek ali ustvarja dobiček, pri tem pa ni podana
nobena od naveznih okoliščin iz 1. in 2. točke tega odstavka v drugi
državi članici EU;
4.    
v Sloveniji opravlja dejavnost, pri tem pa ni podana nobena od naveznih
okoliščin iz 1., 2. ali 3. točke tega odstavka v drugi državi članici EU.
(4) Zadevni davčni zavezanec je oproščen poročanja v
Sloveniji, če lahko dokaže, da so bili, ob upoštevanju okoliščin iz prejšnjega
odstavka, isti podatki že predloženi v drugi državi članici EU.
255.t člen
(pravila za poročanje, kadar je več posrednikov oziroma več
zadevnih davčnih zavezancev)
(1) Če je posrednikov več, morajo predložiti podatke o
čezmejnem aranžmaju, o katerem se poroča, vsi posredniki, ki so vključeni v
isti čezmejni aranžma. Posrednik je oproščen predložitve podatkov le, če lahko
dokaže, da je iste podatke iz prvega odstavka 248.c člena tega zakona že
predložil drug posrednik.
(2) Če je k poročanju zavezanih več zadevnih davčnih
zavezancev, predloži podatke v skladu s prvim odstavkom 255.s člena tega zakona
prvi zadevni davčni zavezanec, ki se je s posrednikom o čezmejnem aranžmaju
dogovoril oziroma, ki izvajanje aranžmaja upravlja.
(3) Zadevni davčni zavezanec je oproščen predložitve podatkov
le, če lahko dokaže, da je iste podatke iz prvega odstavka 248.c člena tega
zakona že predložil drug zadevni davčni zavezanec.
(4) Vsak zadevni davčni zavezanec podatke o uporabi aranžmaja
posreduje davčnemu organu vsako leto, za katero ga uporablja.
255.u člen
(učinek poročanja o čezmejnem aranžmaju)
Dejstvo, da je bilo o čezmejnem aranžmaju poročano, ne
omejuje davčnega organa pri izvrševanju njegovih pooblastil.
255.v člen
(pooblastilo za podzakonski akt)
Minister, pristojen za finance, lahko podrobneje določi način
izvajanja tega poglavja zakona.
III.Č poglavje
Pravila za poročanje operaterjev
platform
255.z člen
(opredelitev pojmov in smiselna uporaba določb glede
poročanja)
(1) Pojmi, uporabljeni v tem poglavju, imajo enak pomen, kot
ga določa oddelek I Priloge V Direktive 2011/16/EU, razen če so v tem poglavju
opredeljeni drugače. 
(2) To poglavje se smiselno uporablja tudi za poročanje operaterjev
platform za namene avtomatične izmenjave podatkov med pristojnim organom in
pristojnimi organi jurisdikcij, ki niso države članice. 
(3) Prodajalec, o katerem se poroča, pomeni katerega koli
aktivnega prodajalca, razen izključenega prodajalca, ki je rezident Republike
Slovenije ali jurisdikcije, v katero se poroča ali je dal v najem nepremičnino,
ki se nahaja v Republiki Sloveniji ali v jurisdikciji, v katero se poroča. 
(4) Številka za davčne namene pomeni identifikacijsko
številko davčnega zavezanca ali funkcijski ekvivalent identifikacijske številke
davčnega zavezanca, izdane s strani države članice EU ali jurisdikcije, kjer je
prodajalec rezident. 
(5) Subjekt iz točke 1.C oddelka I priloge V Direktive
2011/16/EU vključuje tudi samostojnega podjetnika posameznika in posameznika,
ki opravlja dejavnost. 
(6) Poročevalno obdobje pomeni koledarsko leto, za katero je
poročanje zaključeno v skladu z 255.ac členom tega zakona.
255.ž člen
(obveznosti dolžne skrbnosti)
(1) Poročevalski operaterji platform izvajajo postopke dolžne
skrbnosti glede zbiranja podatkov o prodajalcih in preverjanja prodajalcev v
skladu z odstavki A do E oddelka II Priloge V Direktive 2011/16/EU. 
(2) Poročevalski operater platforme zaključi postopke dolžne
skrbnosti iz odstavkov A do E oddelka II Priloge V Direktive 2011/16/EU do
31. decembra poročevalnega obdobja. 
(3) Poročevalski operater platforme se lahko opira na
postopke dolžne skrbnosti, izvedene v zvezi s prejšnjimi poročevalnimi obdobji,
če: 
-      
so bile zahtevane informacije o prodajalcu bodisi zbrane in preverjene
bodisi potrjene v zadnjih 36 mesecih in 
-      
ni razloga, da bi poročevalski operater platforme domneval, da so
informacije, zbrane v skladu z odstavki A, B in E oddelka II Priloge V
Direktive 2011/16/EU, nezanesljive ali neresnične oziroma so postale
nezanesljive ali neresnične. 
(4) Poročevalski operater platforme se lahko odloči, da
postopke dolžne skrbnosti v skladu s prvim odstavkom tega člena zaključi samo v
zvezi z aktivnimi prodajalci. 
(5) Poročevalski operater platforme se lahko pri izpolnitvi
obveznosti dolžne skrbnosti iz prvega odstavka tega člena opira na tretjega
ponudnika storitev, vendar je za take obveznosti še naprej odgovoren sam. 
(6) Kadar operater platforme izpolni obveznosti dolžne
skrbnosti za poročevalskega operaterja platforme v zvezi z isto platformo na
podlagi prejšnjega odstavka, ta operater platforme izvede postopke dolžne
skrbnosti v skladu s prvim odstavkom tega člena. Za obveznosti dolžne skrbnosti
je še naprej odgovoren poročevalski operater platforme.
255.aa člen
(informacije, ki se poročajo)
Vsak poročevalski operater platforme mora pristojnemu organu
sporočiti naslednje informacije: 
1.    
ime, naslov registriranega sedeža, davčno številko oziroma številko za
davčne namene davčnega zavezanca (v nadaljnjem besedilu: številka za davčne
namene) poročevalskega operaterja platforme, individualno identifikacijsko
številko iz drugega odstavka 255.aj člena tega zakona ter poslovno ime
platform, za katere poroča poročevalski operater platforme; 
2.    
za vsakega prodajalca, o katerem se poroča, ki je izvajal zadevno
dejavnost, razen najema nepremičnine: 
a) 
v primeru prodajalca, ki je posameznik: ime in priimek, naslov; številko
za davčne namene, izdano temu prodajalcu, vključno z jurisdikcijo, ki je izdala
številko za davčne namene, če številka za davčne namene ne obstaja, pa kraj
rojstva tega prodajalca, identifikacijsko številko za DDV tega prodajalca, če
je na voljo, in datum rojstva; 
b) 
v primeru prodajalca, ki je subjekt: naziv, sedež, številko za davčne namene,
izdano temu prodajalcu, vključno z jurisdikcijo, ki je izdala številko za
davčne namene, identifikacijsko številko za DDV tega prodajalca, če je na
voljo, matično številko subjekta, obstoj stalne poslovne enote, prek katere se
izvajajo zadevne dejavnosti, če je na voljo, z navedbo jurisdikcije, v kateri
je taka stalna poslovna enota; 
c) 
identifikator finančnega računa, če je na voljo poročevalskemu
operaterju platforme in pristojni organ jurisdikcije, v kateri je prodajalec, o
katerem se poroča, rezident, ni sporočil, da identifikatorja finančnega računa
ne namerava uporabiti v ta namen; 
č) če se razlikuje od imena prodajalca, o
katerem se poroča, poleg identifikatorja finančnega računa še ime imetnika
finančnega računa, na katerega se nadomestilo plača ali pripiše, v obsegu, ki
je na voljo poročevalskemu operaterju platforme, ter vse druge informacije za
identifikacijo, ki so poročevalskemu operaterju platforme na voljo v zvezi z
zadevnim imetnikom računa; 
d) 
jurisdikcijo, v kateri je prodajalec, o katerem se poroča, rezident, kot
je določeno na podlagi odstavka D oddelka II Priloge V Direktive 2011/16/EU; 
e) 
skupni znesek nadomestila, plačanega ali pripisanega v vsakem četrtletju
poročevalnega obdobja, in število zadevnih dejavnosti, za katere je bilo plačano
ali pripisano; 
f)  
vse pristojbine, provizije ali davke, ki jih poročevalski operater
platforme zadrži ali zaračuna v vsakem četrtletju poročevalnega obdobja. 
3.    
Za vsakega prodajalca, o katerem se poroča, ki je izvajal zadevno
dejavnost najema nepremičnin: 
a) 
v primeru prodajalca, ki je posameznik: ime in priimek, naslov; davčno
številko izdano temu prodajalcu, vključno z jurisdikcijo, ki je izdala davčno
številko, če davčna številka ne obstaja, pa kraj rojstva tega prodajalca;
identifikacijsko številko za DDV tega prodajalca, če je na voljo, in datum
rojstva; 
b) 
v primeru prodajalca, ki je subjekt: naziv, sedež, davčno številko,
izdano temu prodajalcu, vključno z jurisdikcijo, ki je izdala davčno številko,
identifikacijsko številko za DDV tega prodajalca, če je na voljo, matično
številko subjekta, obstoj stalne poslovne enote, prek katere se izvajajo
zadevne dejavnosti, če je na voljo, z navedbo jurisdikcije, v kateri je taka
stalna poslovna enota; 
c) 
identifikator finančnega računa, če je na voljo poročevalskemu operaterju
platforme in pristojni organ jurisdikcije, v kateri je prodajalec, o katerem se
poroča, rezident, ni sporočil, da identifikatorja finančnega računa ne namerava
uporabiti v ta namen; 
č) če se razlikuje od imena prodajalca, o
katerem se poroča, poleg identifikatorja finančnega računa še ime imetnika
finančnega računa, na katerega se nadomestilo plača ali pripiše, v obsegu, ki
je na voljo poročevalskemu operaterju platforme, ter vse druge informacije za
identifikacijo, ki so poročevalskemu operaterju platforme na voljo v zvezi z
zadevnim imetnikom računa; 
d) 
vsako jurisdikcijo, v kateri je prodajalec, o katerem se poroča,
rezident na podlagi postopkov iz odstavka D oddelka II Priloge V Direktive
2022/16/EU; 
e) 
naslov vsake oglaševane nepremičnine, ki je določen na podlagi postopkov
iz odstavka E oddelka II Priloge V Direktive 2022/16/EU, in identifikacijsko
številko nepremičnine v katastru, če je na voljo; 
f)  
skupni znesek nadomestila, plačanega ali pripisanega v vsakem četrtletju
poročevalnega obdobja, in število zadevnih dejavnosti, posredovano v zvezi z
vsako oglaševano nepremičnino; 
g) 
vse pristojbine, provizije ali davke, ki jih poročevalski operater
platforme zadrži ali zaračuna v vsakem četrtletju poročevalnega obdobja; 
h) 
če je na voljo, število dni, ko je bila vsaka oglaševana nepremičnina v
poročevalnem obdobju dana v najem, in vrsto vsake oglaševane nepremičnine.
255.ab člen
(poročanje o nadomestilu)
(1) Informacije o nadomestilu, plačanem ali pripisanem v fiat
valuti, se sporočijo v valuti, v kateri je bilo nadomestilo plačano ali
pripisano. Če je bilo nadomestilo plačano ali pripisano v obliki, ki ni fiat
valuta, se o njem poroča v lokalni valuti, preračunani ali vrednoteni na način,
ki ga določi poročevalski operater platforme. 
(2) Informacije o nadomestilu in drugih zneskih se sporočijo
za četrtletje poročevalnega obdobja, v katerem je bilo nadomestilo plačano ali
pripisano.
255.ac člen
(čas in način poročanja)
(1) Poročevalski operater platforme pristojnemu organu
sporoči informacije iz 255.aa člena tega zakona v zvezi s poročevalnim obdobjem
najpozneje 31. januarja leta, ki sledi koledarskemu letu, v katerem je
prodajalec identificiran kot prodajalec, o katerem se poroča. Informacije se
sporočajo na način in v obliki, ki ju predpiše minister, pristojen za finance. 
(2) Če poročevalski operater platforme v koledarskemu letu,
za katero se poroča, ni identificiral prodajalcev, o katerih se poroča, to
sporoči pristojnemu organu. 
(3) Če je poročevalskih operaterjev platform več, je vsak
izmed njih oproščen poročanja o informacijah, če lahko dokaže, da je o istih
informacijah poročal drug poročevalski operater platforme. 
(4) Če poročevalski operater platforme v smislu točke (a)
pododstavka A(4) oddelka I Priloge V Direktive 2011/16/EU, ki izpolnjuje katerega
koli od tam navedenih pogojev v več kot eni državi članici, za izpolnitev
zahtev glede poročanja iz tega člena izbere Republiko Slovenijo, sporoči
informacije iz 255.aa člena tega zakona v zvezi s poročevalnim obdobjem
pristojnemu organu najpozneje 31. januarja leta, ki sledi koledarskemu
letu, v katerem je prodajalec identificiran kot prodajalec, o katerem se
poroča. 
(5) Če je poročevalskih operaterjev platform iz prejšnjega
odstavka več, je vsak izmed njih oproščen poročanja o informacijah, če lahko
dokaže, da je o istih informacijah poročal drug poročevalski operater platforme
v drugi državi članici ali kvalificirani jurisdikciji zunaj EU. 
(6) Tuji operater platforme v smislu točke (b) pododstavka
A(4) oddelka I Priloge V Direktive 2011/16/EU sporoči informacije iz 255.aa
člena tega zakona v zvezi s poročevalnim obdobjem pristojnemu organu države
članice registracije, določene v skladu s pododstavkom F(1) oddelka IV Priloge
V Direktive 2011/16/EU v roku iz četrtega odstavka tega člena. 
(7) Poročevalskemu operaterju platforme iz prejšnjega
odstavka ni treba predložiti informacij iz 255.aa člena tega zakona v zvezi s
kvalificiranimi zadevnimi dejavnostmi, ki jih zajema veljaven kvalificiran
sporazum med pristojnimi organi, v katerem je že predvidena avtomatična
izmenjava enakovrstnih informacij o prodajalcih, o katerih se poroča in ki so
rezidenti Republike Slovenije.
255.ač člen
(izbira države članice poročanja)
Če poročevalski operater platforme v smislu točke (a)
pododstavka A(4) oddelka I Priloge V Direktive 2011/16/EU izpolnjuje katerega
koli od tam navedenih pogojev v več kot eni državi članici, za izpolnitev
zahtev glede poročanja v skladu s prejšnjim členom izbere eno od teh držav
članic. Poročevalski operater platforme o svoji izbiri obvesti vse pristojne
organe teh držav članic.
255.ad člen
(izključeni operater platforme)
Če se za operaterja platforme šteje, da je izključeni
operater platforme, pristojni organ v primeru, da je bil predložen dokaz v
skladu s pododstavkom A(3) oddelka I Priloge V Direktive 2011/16/EU, o tem in o
vseh naknadnih spremembah obvesti pristojne organe vseh drugih držav članic.
255.ae člen
(obveščanje prodajalca, o katerem se poroča)
Poročevalski operater platforme tudi prodajalcu, o katerem se
poroča in na katerega se informacije nanašajo, zagotovi informacije iz
pododstavkov B(2) in B(3) oddelka III Priloge V Direktive 2011/16/EU najpozneje
31. januarja leta, ki sledi koledarskemu letu, v katerem je prodajalec
identificiran kot prodajalec, o katerem se poroča.
255.af člen
(zaprtje računa prodajalca zaradi nepredložitve informacij)
Če prodajalec ne predloži informacij, zahtevanih v skladu z
oddelkom II Priloge V Direktive 2011/16/EU, poročevalski operater platforme po
dveh opominih, ki sledita prvotnemu zaprosilu poročevalskega operaterja
platforme, vendar ne pred iztekom 60 dni od prvotnega zaprosila, zapre račun
prodajalca in mu prepreči, da bi se ponovno registriral na platformi, ali
zadrži plačilo nadomestila prodajalcu, dokler prodajalec ne zagotovi zahtevanih
informacij.
255.ag člen
(vodenje evidence glede postopkov dolžne skrbnosti)
Poročevalski operaterji platform za namene nadzora davčnega
organa nad izvedenimi postopki dolžne skrbnosti vodijo evidenco zbranih
podatkov o prodajalcu iz točke B oddelka II priloge V Direktive 2011/16/EU,
evidenco zbranih podatkov o najetih nepremičninah iz točke E oddelka II priloge
V Direktive 2011/16/EU in evidenco izvedenih ukrepov pri izvajanju postopkov
dolžne skrbnosti iz točke C oddelka II priloge V Direktive 2011/16/EU ter evidenco
vseh informacij, na katere se oprejo pri izvajanju postopkov dolžne skrbnosti
in zahtev glede poročanja iz oddelkov II in III Priloge V Direktive 2011/16/EU.
Evidence hranijo pet let po koncu poročevalnega obdobja, na katerega se
nanašajo, na način iz 32. člena tega zakona.
255.ah člen
(zahteva za poročanje)
Pristojni organ lahko naslovi zahtevo za poročanje na
poročevalske operaterje platform, če ti ne sporočijo vseh informacij, ki so
potrebne, da pristojni organ lahko izpolni obveznost sporočanja informacij v
skladu z 248.č členom tega zakona.
255.ai člen
(nadzor pristojnega organa)
(1) Pristojni organ preverja, ali poročevalski operaterji
platform izpolnjujejo postopke dolžne skrbnosti in zahteve glede poročanja iz
oddelkov II in III Priloge V Direktive 2011/16/EU. 
(2) Če so sporočene informacije neresnične ali nepopolne,
pristojni organ od poročevalskega operaterja platforme zahteva popravek
poročila.
255.aj člen
(registracija tujega operaterja platforme, ki ni
kvalificiran operater platforme)
(1) Za namene izpolnjevanja zahtev glede poročanja na podlagi
255.ac člena tega zakona se poročevalski operater platforme v smislu točke (b)
pododstavka A(4) oddelka I Priloge V (tuji operater platforme) registrira, ko
začne izvajati dejavnost kot operater platforme. 
(2) Če tuji operater platforme za državo registracije izbere
Republiko Slovenijo, mu pristojni organ izda individualno identifikacijsko
številko. Pristojni organ sporoči individualno identifikacijsko številko, ki jo
je dodelil poročevalskemu operaterju platforme, pristojnim organom drugih držav
članic. 
(3) Poročevalski operater platforme iz prvega odstavka
pristojnemu organu sporoči informacije iz pododstavka F(2) oddelka IV Priloge V
Direktive 2011/16/EU in ga obvesti tudi o vseh spremembah sporočenih
informacij.
255.ak člen
(preklic registracije)
(1) Če tuji poročevalski operater platforme po dveh opominih
pristojnega organa, kadar je Republika Slovenija država enkratne registracije,
ne izpolni obveznosti poročanja v skladu z 255.ac členom tega zakona, pristojni
organ prekliče registracijo tujega poročevalskega operaterja platforme,
opravljene na podlagi 255.aj člena tega zakona. Registracija se prekliče
najpozneje po izteku 90 dni od prvega opomina, vendar ne pred iztekom 30 dni po
drugem opominu pristojnega organa. 
(2) Poročevalski operater platforme, katerega registracija je
bila preklicana, se lahko vnovič registrira le pod pogojem, da pristojnemu
organu predloži ustrezna jamstva za svojo zavezo, da bo izpolnil zahteve glede
poročanja v EU, vključno z vsemi še neizpolnjenimi zahtevami glede poročanja.
255.al člen
(izbris tujega operaterja platforme)
Če je Republika Slovenija država članica enkratne
registracije, pristojni organ zaprosi Evropsko komisijo za izbris
poročevalskega operaterja platforme iz prvega odstavka prejšnjega člena iz
centralnega registra v naslednjih primerih: 
1.    
če operater platforme obvesti pristojni organ, da ne izvaja več
dejavnosti kot operater platforme; 
2.    
kadar je kljub odsotnosti obvestila iz prejšnje točke mogoče domnevati,
da je dejavnost operaterja platforme prenehala; 
3.    
če operater platforme ne izpolnjuje več pogojev iz točke (b) pododstavka
A(4) oddelka I Priloge V Direktive 2011/16/EU; 
4.    
če je pristojni organ preklical registracijo na podlagi 255.ak člena
tega zakona.
255.am člen
(obvestilo o neregistraciji)
Pristojni organ nemudoma obvesti Evropsko komisijo o vsakem
tujem operaterju platforme, ki začne izvajati dejavnost kot operater platforme,
vendar se ne registrira v skladu z 255.aj členom tega zakona.
255.an člen
(prepoved opravljanja dejavnosti tujega operaterja
platforme)
(1) Če tuji poročevalski operater platforme ne izpolni
obveznosti registracije ali če je bila registracija preklicana v skladu z
255.ak členom tega zakona, lahko uradna oseba, če je to nujno potrebno zaradi
preprečitve nadaljnje kršitve, do odprave nepravilnosti tujemu operaterju
platforme z odločbo prepove opravljanje dejavnosti ter hkrati izreče ukrep
zapečatenja spletne strani v skladu s predpisi, ki urejajo načela delovanja,
naloge in pooblastila, in druga vprašanja, povezana z delovanjem finančne
uprave. 
(2) Pritožba zoper odločbo iz prejšnjega odstavka ne zadrži
izvršitve odločbe.
255.ao člen
(sporočanje v centralni register)
Pristojni organ sporoča informacije, ki so bile posredovane v
skladu z 255.ad členom in sporočene v skladu s tretjim odstavkom 255.aj člena
tega zakona v centralni register, vzpostavljen pri Evropski komisiji.
255.ap člen
(odločitev Evropske komisije o enakovrednosti podatkov na
podlagi zaprosila pristojnega organa)
Pristojni organ z obrazloženim zaprosilom Evropsko komisijo
zaprosi, naj ta odloči, ali so podatki, ki jih je treba avtomatično izmenjati
na podlagi sporazuma med pristojnim organom in jurisdikcijo zunaj EU v smislu
pododstavka (A)7 oddelka I Priloge V Direktive 2011/16/EU, enakovredni tistim
iz odstavka B oddelka III Priloge V Direktive 2011/16/EU.
255.ar člen
(pooblastilo za podzakonski akt)
Minister, pristojen za finance, podrobneje določi način
izvajanja tega poglavja.
IV. poglavje
Izvajanje mednarodnih pogodb
1. podpoglavje
Postopek skupnega dogovarjanja v skladu z mednarodno pogodbo
256. člen
(splošne določbe)
(1) To poglavje določa postopek skupnega dogovarjanja v zvezi
z izvajanjem Konvencije o odpravi dvojnega obdavčevanja v zvezi s preračunom
dobička povezanih podjetij s Protokolom (Uradni list RS – Mednarodne pogodbe,
št. 12/07) in mednarodne pogodbe o izogibanju dvojnega obdavčevanja
dohodka in premoženja, ki obvezuje Republiko Slovenijo (v nadaljnjem besedilu:
mednarodna pogodba), kot načina zagotavljanja obdavčitve v skladu z mednarodno
pogodbo, če je tak postopek dogovorjen v mednarodni pogodbi, sklenjeni med
Republiko Slovenijo in drugimi državami članicami EU, pravice in obveznosti
davčnega zavezanca, pristojnega organa, članov svetovalne komisije in komisije
za alternativno reševanje sporov ter način imenovanja članov svetovalne
komisije in komisije za alternativno reševanje sporov.
(2) V postopku skupnega dogovarjanja se zagotavlja varstvo
pravic in pravnih koristi davčnega zavezanca na način in po postopku, ki ju
določa to poglavje.
(3) Postopek skupnega dogovarjanja lahko sproži davčni
zavezanec, ki se šteje za rezidenta Republike Slovenije, z vložitvijo zahteve
iz 256.b člena tega zakona, kadar meni, da so ali bodo odločitve oziroma
dejanja davčnega organa ali davčnega organa druge države povzročile obdavčenje,
ki ni v skladu z mednarodno pogodbo (v nadaljnjem besedilu: vprašanje
obdavčitve).
(4) Postopek skupnega dogovarjanja se začne, ko pristojni
organ ugodi zahtevi za začetek postopka skupnega dogovarjanja in če se
pristojni organ druge države strinja s postopkom skupnega dogovarjanja.
(5) Če davčni zavezanec za reševanje sporov v zvezi z
mednarodno pogodbo ne izbere postopka po tem poglavju, kar navede v zahtevi iz
256.b člena tega zakona, se pri reševanju sporov v zvezi z izvajanjem
mednarodnih pogodb, sklenjenih med Republiko Slovenijo in državami članicami
EU, smiselno uporabljajo 256.a, 256.b, 256.c, 256.č, 256.d in 258. člen
tega zakona, če ni z mednarodno pogodbo določeno drugače.
(6) Če davčni zavezanec za že začeti postopek skupnega
dogovarjanja vloži novo zahtevo za reševanje sporov v zvezi z mednarodno
pogodbo, se predhodno začeti postopek iz petega odstavka tega člena nadaljuje
po tem poglavju zakona.
(7) Določbe 256.a, 256.b, 256.c, 256.č, 256.d in
258. člena tega zakona se smiselno uporabljajo tudi v zvezi z izvajanjem
mednarodnih pogodb, sklenjenih med Republiko Slovenijo in tretjimi državami
oziroma jurisdikcijami, če ni z mednarodno pogodbo ali dogovorom pristojnih
organov po mednarodni pogodbi določeno drugače.
(8) O vprašanjih postopka, ki niso urejena v tem poglavju, se
v postopku skupnega dogovarjanja smiselno uporabljata ta zakon in zakon, ki
ureja splošni upravni postopek.
256.a člen
(opredelitev pojmov)
(1) Pojem, ki v tem poglavju ni opredeljen, ima pomen, ki ga
ima po mednarodni pogodbi iz prvega odstavka 256. člena tega zakona na dan
začetka teka triletnega roka iz prvega odstavka 256.b člena tega zakona, razen
če sobesedilo zahteva drugače. Pojem, ki v mednarodni pogodbi ni opredeljen,
ima pomen, ki ga ima takrat po pravu Republike Slovenije za namene davkov, za
katere se uporablja omenjena mednarodna pogodba, pri čemer kateri koli pomen po
veljavni davčni zakonodaji Republike Slovenije prevlada nad pomenom izraza po drugi
zakonodaji Republike Slovenije.
(2) V tem poglavju pojem »dvojno obdavčevanje« pomeni
obdavčitev istega dohodka ali premoženja z davki, za katere se uporablja
mednarodna pogodba iz prvega odstavka 256. člena tega zakona, v dveh ali
več državah članicah, kadar taka obdavčitev privede do nastanka dodatne davčne
obveznosti, povečanja davčne obveznosti oziroma nepriznavanja ali zmanjšanja
izgube, ki lahko zmanjšuje davčno osnovo.
256.b člen
(zahteva za začetek postopka skupnega dogovarjanja)
(1) Davčni zavezanec, ki meni, da ni bil ali ne bo obdavčen v
skladu z mednarodno pogodbo, lahko najkasneje v treh letih od predložitve
obračuna davka, davčnega obračuna v postopku davčnega inšpekcijskega postopka
oziroma vročitve odmerne odločbe vloži pisno zahtevo za začetek postopka
skupnega dogovarjanja s pristojnim organom druge države (v nadaljnjem besedilu:
zahteva), v katerem se odloči o obravnavi dohodka ali premoženja po mednarodni
pogodbi (v nadaljnjem besedilu: dogovor), ne glede na pravna sredstva, ki jih
dovoljuje pravni red Republike Slovenije. Pred predložitvijo obračuna davka,
davčnega obračuna v postopku davčnega inšpekcijskega postopka oziroma pred
vročitvijo odmerne odločbe pa lahko davčni zavezanec vloži zahtevo, če meni, da
je že iz prvega uradnega obvestila verjetno izkazano, da bo prišlo do
obdavčitve, neskladne z mednarodno pogodbo.
(2) (črtan)
(3) Zahteva se vloži pri pristojnem organu Republike
Slovenije (v nadaljnjem besedilu: pristojni organ). Davčni zavezanec, ki se po
zakonu, ki ureja gospodarske družbe, šteje za veliko gospodarsko družbo,
zahtevo in izvod dopolnitve zahteve iz šestega odstavka tega člena hkrati vloži
pri vseh pristojnih organih držav, na katere se vprašanje obdavčitve nanaša.
Pristojni organ v dveh mesecih od prejema zahteve potrdi prejem zahteve
davčnemu zavezancu in o prejeti zahtevi obvesti pristojni organ druge države,
na katerega se zahteva nanaša, ter o jeziku, v katerem namerava voditi
postopek.
(4) Zahteva se vloži v slovenskem in angleškem jeziku.
Priloženim dokumentom, sestavljenim v tujem jeziku, ki niso v angleškem jeziku,
je treba priložiti prevod v angleškem jeziku.
(5) Zahteva mora vsebovati:
1.    
identifikacijske podatke davčnega zavezanca in drugih relevantnih oseb,
2.    
podatke o davčnih obdobjih, na katera se nanaša vprašanje obdavčitve,
3.    
dejstva, dokaze in okoliščine, odločilne za presojo o vprašanju
obdavčitve,
4.    
navedbo predpisov in mednarodne pogodbe, ki se uporablja oziroma je
pomembna v konkretnem primeru, ki se razlaga in uporablja v povezavi z
vprašanjem obdavčitve,
5.    
podatke v zvezi z zahtevo ter dokazila, s katerimi davčni zavezanec:
- 
izkazuje razloge, zaradi katerih meni, da ni bil ali ne bo obdavčen v
skladu z mednarodno pogodbo,
- 
seznani pristojni organ z obračunom ali odločbo, s katero je bil
obračunan ali odmerjen davek,
- 
seznani pristojni organ z vloženimi pravnimi sredstvi in izdanimi
upravnimi odločbami in sodbami iz prejšnje alineje,
- 
seznani pristojni organ s tem, da je že bila vložena zahteva oziroma da
že teče postopek skupnega dogovarjanja in poda izjavo, da bo postopek skupnega
dogovarjanja na podlagi te zahteve zaključen,
- 
seznani pristojni organ s tem, ali je vložil zahtevek pri pristojnem
organu druge države,
- 
poda izjavo, s katero se zavezuje, da bo na zahtevo pristojnih organov,
svetovalne komisije in komisije za alternativno reševanje sporov v postavljenem
roku pravilno navajal dejstva in predlagal dokaze v zvezi z zahtevo, predvsem
pa se izjavil o dejstvih, pomembnih za rešitev vprašanja obdavčitve,
- 
poda izjavo, da so vsi podatki v zahtevi resnični, pravilni in popolni,
- 
poda izjavo, da bo v treh mesecih od vročitve zahteve pristojnega organa
predložil podatke, dokaze in dokumente, potrebne za razjasnitev vprašanja
obdavčitve,
- 
poda izjavo, da bo v zvezi s postopkom skupnega dogovarjanja spoštoval
določbe tega poglavja, ki urejajo prekinitev postopka, ki je v teku oziroma da
bo sprožil postopke za prekinitev postopkov, ki tečejo v zvezi z reševanjem
vprašanja obdavčitve.
(6) Pristojni organ lahko v treh mesecih od prejema zahteve
iz prvega odstavka tega člena od davčnega zavezanca zahteva informacije,
pomembne za razjasnitev vprašanja obdavčitve. Davčni zavezanec mora v treh
mesecih od vročitve zahteve predložiti podatke, dokaze in dokumente.
Informacije, pomembne za razjasnitev vprašanja obdavčitve, lahko pristojni
organ zahteva tudi v postopku skupnega dogovarjanja.
(7) Minister, pristojen za finance, podrobneje predpiše
podatke, dokazila in dokumente, ki jih vsebuje zahteva iz petega odstavka tega
člena.
(8) Minister, pristojen za finance, za namene vodenja
postopka po tem poglavju določi vrsto informacij in način pošiljanja informacij
med Ministrstvom za finance in Finančno upravo Republike Slovenije.
(9) Ta člen se smiselno uporablja tudi za zahteve, ki jih
prejme pristojni organ od pristojnega organa druge države ali od rezidenta
druge države.
256.c člen
(postopek pred pristojnim organom)
(1) Pristojni organ preizkusi, ali je zahtevo vložila
upravičena oseba, ali je zahteva pravočasna in utemeljena. Če je zahtevo
vložila neupravičena oseba ali če je prepozna, jo pristojni organ zavrže s
sklepom, zoper katerega ni dovoljena pritožba.
(2) O utemeljenosti zahteve mora pristojni organ odločiti v
šestih mesecih od prejema zahteve ali v šestih mesecih od prejema informacij iz
šestega odstavka 256.b člena tega zakona.
(3) Če je bil davek odmerjen z odločbo in če pristojni organ
v šestih mesecih od prejema zahteve ali v šestih mesecih od prejema informacij
iz šestega odstavka 256.b člena tega zakona ugotovi, da je zahteva
utemeljena in da ni treba izvesti postopka skupnega dogovarjanja, s tem seznani
davčnega zavezanca, davčni organ in pristojni organ druge države. Pristojni organ
pošlje zahtevo davčnemu organu ter mu določi primeren rok za rešitev zadeve,
pri tem pa navede dejstva oziroma razloge, ki morajo biti upoštevani pri odmeri
davka. Z dnem, ko je davčni zavezanec seznanjen, da bo o njegovi zahtevi
odločal davčni organ, se postopek na podlagi tega poglavja zakona konča.
(4) O zahtevi iz prejšnjega odstavka odloči davčni organ z
rednimi ali izrednimi pravnimi sredstvi. Če je odločba o odmeri davka, na
katero se nanaša zahteva glede vprašanja obdavčitve, že dokončna ali pravnomočna,
pa te odločbe ni mogoče odpraviti z obnovo ali odpravo in razveljavitvijo
odločbe po nadzorstveni pravici, davčni organ z novo odločbo, v kateri upošteva
napotilo pristojnega organa iz prejšnjega odstavka, nadomesti dokončno ali
pravnomočno odločbo. Odločba učinkuje od dneva vročitve.
(5) Če se davek izračuna v obračunu davka in če pristojni
organ v šestih mesecih od prejema zahteve ali v šestih mesecih od prejema
informacij iz šestega odstavka 256.b člena tega zakona ugotovi, da je
zahteva utemeljena in da ni treba izvesti postopka skupnega dogovarjanja, s tem
seznani davčnega zavezanca, davčni organ in pristojni organ druge države.
Pristojni organ pošlje zahtevo davčnemu organu ter pri tem navede dejstva
oziroma razloge, ki morajo biti upoštevani v predloženem davčnem obračunu
oziroma popravku davčnega obračuna. Z dnem, ko je davčni zavezanec seznanjen,
da lahko predloži davčni obračun oziroma popravek davčnega obračuna, se
postopek na podlagi tega poglavja zakona konča.
(6) Davčni organ glede obdavčitve iz prejšnjega odstavka
davčnemu zavezancu dovoli predložitev davčnega obračuna oziroma popravka
davčnega obračuna in ga pri tem seznani z odločilnimi dejstvi, ki jih mora
upoštevati v davčnem obračunu ali popravku davčnega obračuna. S popravkom davčnega
obračuna davčni zavezanec odpravlja predhodno predloženi davčni obračun v delu,
v katerem ga spreminja. V predloženem davčnem obračunu ali popravku davčnega
obračuna mora izkazati razloge, zaradi katerih je predložil popravek davčnega
obračuna. Razlika v davčni obveznosti med predloženim in popravljenim
obračunom, ki učinkuje od dneva predloženega popravljenega obračuna, je
izvršilni naslov.
(7) Če o vprašanju obdavčitve že teče postopek pred sodiščem,
se zahteva, ki je glede vprašanja obdavčitve utemeljena, ne more rešiti na
način, kot je urejen v tretjem, četrtem, petem in šestem odstavku tega člena.
(8) Če pristojni organ v šestih mesecih od prejema zahteve
ali v šestih mesecih od prejema informacij iz šestega odstavka 256.b člena tega
zakona s sklepom ne zavrže ali z odločbo ne zavrne zahteve ali ne ravna v
skladu s tretjim, četrtim, petim in šestim odstavkom tega člena, izda odločbo,
s katero ugodi zahtevi davčnega zavezanca. O svoji odločitvi pristojni organ
nemudoma obvesti pristojni organ druge države. Če pristojni organ v
šestmesečnem roku ne odloči, se šteje, da je zahtevi ugodil.
(9) Vložitev zahteve ne prekine postopka obračunavanja,
odmere oziroma nadzora davka niti ne zadrži izvršitve obračuna davka oziroma
odmerne odločbe.
(10) Po sprejemu odločitve, s katero pristojni organ ugotovi,
da je zahteva glede vprašanja obdavčitve utemeljena in da ni potreben postopek
skupnega dogovarjanja, davčni organ po uradni dolžnosti do izdaje odločbe iz
četrtega odstavka tega člena oziroma do predložitve davčnega obračuna oziroma
popravka davčnega obračuna iz šestega odstavka tega člena odloži plačilo davka
oziroma davčno izvršbo.
(11) Če pristojni organ ugodi zahtevi davčnega zavezanca,
davčni organ odloži plačilo davka oziroma davčno izvršbo do uveljavitve
doseženega dogovora oziroma do poteka roka iz drugega odstavka 258. člena
tega zakona, če davčni zavezanec ne zahteva uveljavitve dogovora oziroma po
poteku 50 dni od vročitve obvestila iz tretjega odstavka 256.e člena tega
zakona, če dogovor ni dosežen in davčni zavezanec ni predlagal ustanovitve
svetovalne komisije. Za čas odloga se davčnemu zavezancu ne obračunajo obresti.
256.č člen
(umik zahteve)
(1) Davčni zavezanec lahko umakne svojo zahtevo vsak čas med
postopkom pred pristojnim organom in med postopkom skupnega dogovarjanja.
(2) Če davčni zavezanec umakne zahtevo med postopkom pred
pristojnim organom ali med postopkom skupnega dogovarjanja, pristojni organ
izda sklep o ustavitvi postopka, zoper katerega ni dovoljena pritožba.
(3) Z umikom zahteve med postopkom skupnega dogovarjanja se
končajo vsi postopki na podlagi tega poglavja zakona. Pristojni organ seznani
pristojni organ druge države, da se je postopek skupnega dogovarjanja končal.
(4) O umiku zahteve pristojni organ nemudoma obvesti davčni organ
in sodišče, če je bil postopek v skladu z 256.d členom tega zakona
prekinjen.
256.d člen
(prekinitev davčnega in sodnega postopka)
(1) Pristojni organ nemudoma obvesti davčni organ oziroma
sodišče, pred katerim teče postopek glede vprašanja obdavčitve, da je o tem
vprašanju začet postopek skupnega dogovarjanja.
(2) Davčni organ ali sodišče s sklepom prekine postopek takoj
po prejemu obvestila, da je bil začet postopek skupnega dogovarjanja.
(3) Zoper sklep o prekinitvi ni dovoljena pritožba.
(4) S prekinitvijo prenehajo teči vsi roki, določeni za
procesna dejanja.
(5) Prekinjeni postopek se nadaljuje, če davčni zavezanec
umakne svojo zahtevo ali če ne uveljavlja doseženega dogovora.
256.e člen
(rok za sprejem skupnega dogovora)
(1) Pristojni organ si mora s pristojnim organom druge države
prizadevati doseči dogovor v dveh letih od zadnje odločitve enega izmed
pristojnih organov, s katero je bilo ugodeno zahtevi davčnega zavezanca, če o
zahtevi ne odloči v roku šestih mesecev od vložitve zahteve ali prejema
informacij iz šestega odstavka 256.b člena tega zakona, pa v dveh letih po
poteku šest mesecev od vložitve zahteve ali prejema informacij iz šestega
odstavka 256.b člena tega zakona Rok se lahko na predlog enega izmed pristojnih
organov podaljša za največ eno leto, o čemer pristojni organ nemudoma obvesti
davčnega zavezanca.
(2) Če je sodišče ugodilo tožbi davčnega zavezanca, ki je v
upravnem sporu izpodbijal sklep o zavrženju ali odločbo o zavrnitvi zahteve,
začne teči rok za sprejem skupnega dogovora iz prejšnjega odstavka z dnem
vročitve obvestila, s katerim pristojni organ seznani davčnega zavezanca o
odločitvi sodišča.
(3) Pristojni organ po poteku roka iz prvega in drugega
odstavka tega člena obvesti davčnega zavezanca o razlogih, zaradi katerih dogovor
ni bil dosežen, ter o možnosti za ustanovitev svetovalne komisije in pogojih,
ki morajo biti izpolnjeni za ustanovitev svetovalne komisije.
257. člen
(ustanovitev svetovalne komisije)
(1) Davčni zavezanec lahko pristojnemu organu pisno predlaga
ustanovitev svetovalne komisije, če:
-      
je samo eden izmed pristojnih organov ugodil njegovi zahtevi, ali
-      
v roku iz prvega in drugega odstavka 256.e člena tega zakona ni bil
dosežen dogovor.
(2) Davčni zavezanec ne more vložiti predloga za ustanovitev
svetovalne komisije:
-      
dokler je mogoče vložiti tožbo zoper sklep o zavrženju zahteve ali
odločbo o zavrnitvi zahteve,
-      
dokler teče postopek pred sodiščem zoper sklep o zavrženju zahteve ali odločbo
o zavrnitvi zahteve,
-      
če je bila v zvezi z zavrženim sklepom ali odločbo o zavrnitvi zahteve
sprejeta odločitev sodišča, ki veže pristojni organ, ali če je bila v drugi
državi o zahtevi sprejeta odločitev, ki veže pristojni organ druge države,
-      
če je bila v upravnem sporu izdana pravnomočna sodba glede vprašanja
obdavčitve.
(3) Davčni zavezanec, ki je bil pravnomočno kaznovan za hujši
davčni prekršek ali pravnomočno obsojen za kaznivo dejanje davčne zatajitve, ne
more vložiti predloga za ustanovitev svetovalne komisije, četudi gre za
vprašanje obdavčitve, ki ni v skladu z mednarodno pogodbo. Če zoper davčnega
zavezanca iz prejšnjega stavka teče prekrškovni postopek za hujši davčni
prekršek ali kazenski postopek zaradi kaznivega dejanja davčne zatajitve, se
postopek skupnega dogovarjanja prekine, dokler prekrškovni in kazenski postopek
ni pravnomočno končan.
(4) Pristojni organ lahko zavrne ustanovitev svetovalne
komisije, če ne gre za vprašanje dvojne obdavčitve. O zavrnitvi mora nemudoma
obvestiti davčnega zavezanca in pristojni organ druge države.
(5) V primerih iz prve alineje prvega odstavka tega člena se
predlog vloži v 50 dneh od prejema sklepa o zavrženju zahteve ali odločbe, s
katero pristojni organ zavrne zahtevo, če zoper sklep ali odločbo ni bila
vložena tožba. Če je bila zoper sklep ali odločbo vložena tožba, se vloži predlog
v 50 dneh od prejema sodbe, s katero je sodišče ugodilo tožbi.
Predlog za primere iz druge alineje prvega odstavka tega člena se vloži v 50
dneh od prejema obvestila iz tretjega odstavka 256.e člena tega zakona.
(6) Z ustanovitvijo svetovalne komisije predsednik svetovalne
komisije nemudoma seznani davčnega zavezanca.
257.a člen
(sestava svetovalne komisije in način imenovanja uglednih
neodvisnih oseb)
(1) Svetovalno komisijo sestavljajo predsednik, predstavnika
pristojnih organov in ugledni neodvisni osebi, ki ju določita pristojna organa
s seznama uglednih neodvisnih oseb, ki ga vzpostavi in vodi Evropska komisija.
Ugledne neodvisne osebe imajo vsaka svojega namestnika, ki ju določita
pristojna organa s seznama uglednih neodvisnih oseb.
(2) Za ugledno neodvisno osebo se lahko izbere oseba, ki
izpolnjuje naslednje pogoje:
-      
ima univerzitetno izobrazbo pravne ali ekonomske smeri ali najmanj
magistrsko izobrazbo (druga bolonjska) pravne ali ekonomske smeri,
-      
je strokovnjak na področju davčnega prava, ima najmanj deset let
izkušenj na tem področju in znanje angleškega jezika,
-      
v zadnjih treh letih pred dnevom imenovanja ni bila ali ni zaposlena pri
davčnem organu oziroma v tem času ni ali ne deluje v njenem imenu,
-      
v zadnjih petih letih pred dnevom imenovanja ni imela ali nima pomembnih
lastniških deležev v pravni osebi, ni član upravnega ali nadzornega organa te
osebe, v njej ni zaposlena, niti ni njen svetovalec,
-      
v zadnjih treh letih pred dnevom imenovanja se ni ukvarjala ali se ne
ukvarja z davčnim svetovanjem,
-      
ni nobenih drugih okoliščin, ki vzbujajo dvom o njeni nepristranskosti
za reševanje vprašanja obdavčitve.
(3) Ugledna neodvisna oseba je lahko razrešena, če:
-      
sama zahteva razrešitev,
-      
se ugotovi, da obstajajo okoliščine, ki vzbujajo dvom o njeni neodvisnosti
in nepristranskosti za reševanje vprašanja obdavčitve,
-      
se ugotovi, da okoliščine iz prejšnje alineje nastopijo v enem letu od
podaje mnenja svetovalne komisije.
(4) Podatki o izbranih uglednih neodvisnih osebah, ki jih
izbere in razreši minister, pristojen za finance, je javen v delu, ki obsega
podatke o osebnem imenu ugledne neodvisne osebe in njen znanstveni ali
strokovni naziv. Te podatke objavi Ministrstvo za finance na svoji spletni
strani.
(5) Minister, pristojen za finance, predpiše način izbire in
razrešitve uglednih neodvisnih oseb ter upravljanje podatkov za vzpostavitev in
vodenje seznama uglednih neodvisnih oseb.
(6) Pristojni organ lahko nasprotuje izbiri ugledne neodvisne
osebe ali nasprotuje, da bi bila še naprej na seznamu uglednih neodvisnih oseb,
na način in po postopku, ki ga določa Direktiva 2017/1852/EU.
257.b člen
(pravila delovanja svetovalne komisije)
(1) Pristojni organ po ustanovitvi svetovalne komisije
nemudoma obvesti davčnega zavezanca o:
-      
pravilih delovanja svetovalne komisije (v nadaljnjem besedilu: pravila
delovanja),
-      
datumu, do katerega bo sprejeto mnenje glede vprašanja obdavčitve, in
-      
pravni podlagi, na podlagi katere bo sprejeta odločitev glede vprašanja
obdavčitve.
(2) Pristojni organ se s pristojnim organom druge države dogovori
o pravilih delovanja, ki določajo zlasti:
-      
opis in značilnosti vprašanja spora,
-      
mandat v zvezi s pravnimi in dejanskimi vprašanji, ki jih je treba
rešiti,
-      
časovni okvir postopka za reševanje sporov,
-      
sestavo svetovalne komisije, vključno s številom in imeni članov,
podrobnostmi o njihovi usposobljenosti in kvalifikacijah ter nasprotji interesov,
ki so jih razkrili,
-      
pravila za udeležbo davčnega zavezanca in tretjih oseb v postopku,
izmenjavo memorandumov, podatke in dokaze, stroške, vrsto postopka reševanja
sporov ter druge postopkovne in organizacijske vidike,
-      
logistične ureditve za postopke in podajo mnenja svetovalne komisije.
(3) Če je svetovalna komisija ustanovljena za podajo mnenja
glede vprašanja izpolnjevanja pogojev za začetek postopka skupnega dogovarjanja
iz prve alineje prvega odstavka 257. člena tega zakona, vsebujejo pravila
delovanja informacije iz prve, tretje, četrte in pete alineje prejšnjega
odstavka.
(4) Če so pravila delovanja svetovalne komisije nepopolna ali
pristojni organ o pravilih delovanja ne obvesti davčnega zavezanca, se
uporabljajo s strani predsednika in uglednih neodvisnih oseb izpolnjena
standardna pravila o delovanju, ki jih je sprejela Evropska komisija.
(5) Če se predsednik in ugledne neodvisne osebe ne dogovorijo
o pravilih delovanja ali če davčni zavezanec o njih ni bil obveščen, lahko
sodišče v postopku, začetem na predlog davčnega zavezanca, naloži svetovalni
komisiji, da v določenem roku sprejme pravila delovanja in jih sporoči davčnemu
zavezancu. V tem postopku se smiselno uporablja zakon, ki ureja arbitražo.
257.c člen
(ukrepi za ustanovitev svetovalne komisije in izbiro članov
svetovalne komisije s strani sodišča)
(1) Če svetovalna komisija ni ustanovljena najpozneje v
štirih mesecih od vložitve pisnega predloga iz prvega odstavka 257. člena
tega zakona, lahko davčni zavezanec zahteva od sodišča, da sprejeme potrebne
ukrepe za ustanovitev svetovalne komisije.
(2) Če pristojni organ ne izbere ugledne neodvisne osebe in
njenega namestnika, lahko ugledno neodvisno osebo in namestnika na zahtevo
davčnega zavezanca izbere sodišče s seznama uglednih neodvisnih oseb. Sodišče
na zahtevo davčnega zavezanca izbere s seznama uglednih neodvisnih oseb dve
ugledni neodvisni osebi, če pristojni organ in pristojni organ druge države ne
imenujeta ugledne neodvisne osebe.
(3) Zahteva za ustanovitev svetovalne komisije iz prvega
odstavka tega člena ali zahteva za izbiro ugledne neodvisne osebe in njenega
namestnika iz prejšnjega odstavka se vloži na sodišče v 30 dneh po poteku roka iz
prvega odstavka tega člena.
(4) V tem postopku se smiselno uporablja zakon, ki ureja
arbitražo.
257.č člen
(komisija za alternativno reševanje sporov)
(1) Če v roku z prvega in drugega odstavka 256.e člena tega
zakona ni bil dosežen dogovor, se pristojni organ lahko dogovori s pristojnim
organom druge države, da bo o vprašanju obdavčitve namesto svetovalne komisije
odločala komisija za alternativno reševanje sporov, ki se lahko oblikuje kot
stalno ali začasno telo.
(2) Če se pristojni organ s pristojnim organom druge države v
šestih mesecih od prejema mnenja komisije za alternativno reševanje sporov ne
dogovori drugače, je mnenje, ki ga poda komisija iz prejšnjega odstavka, za
pristojni organ zavezujoče.
(3) Določbe tega poglavja, ki se nanašajo na svetovalno
komisijo, veljajo smiselno tudi za komisijo za alternativno reševanje sporov,
razen če se pristojni organ s pristojnim organom druge države ne dogovori
drugače. Četudi se dogovori drugače, mora pristojni organ pri tem upoštevati
pogoje za izbiro in razrešitev uglednih neodvisnih oseb, določene v drugem in
tretjem odstavku 257.a člena tega zakona. Glede pravil o delovanju se pristojni
organ dogovori s pristojnim organom druge države o vrsti postopka za rešitev
vprašanja obdavčitve.
257.d člen
(naloge pristojnega organa v zvezi z odločitvami svetovalne
komisije)
(1) Če so na podlagi mnenja svetovalne komisije izpolnjeni
pogoji za začetek postopka skupnega dogovarjanja, lahko pristojni organ začne
postopek skupnega dogovarjanja. O začetku postopka skupnega dogovarjanja
pristojni organ nemudoma obvesti svetovalno komisijo, pristojni organ druge
države in davčnega zavezanca. Z dnem prejema obvestila o mnenju svetovalne
komisije glede izpolnjevanja pogojev za postopek skupnega dogovarjanja, za
pristojni organ začne teči rok za sprejem dogovora iz prvega odstavka 256.e
člena tega zakona.
(2) Kadar svetovalna komisija poda mnenje zaradi razloga iz
druge alineje prvega odstavka 257. člena tega zakona, lahko pristojni
organ s pristojnim organom druge države sklene dogovor, ki se razlikuje od
mnenja svetovalne komisije. Če pristojni organ s pristojnim organom druge
države v šestih mesecih od prejema mnenja svetovalne komisije ne sklene
dogovora, je mnenje, ki ga poda komisija na podlagi mednarodne pogodbe in
nacionalnega prava, za pristojni organ zavezujoče.
258. člen
(uveljavitev skupnega dogovora)
(1) Pristojni organ nemudoma obvesti davčnega zavezanca o
doseženem dogovoru. Če davčni zavezanec v 30 dneh od sprejema dogovora ni
prejel obvestila, lahko pri pristojnem organu zahteva njegovo predložitev.
(2) Davčni zavezanec v 60 dneh od dneva vročitve obvestila o
doseženem dogovoru, od davčnega organa zahteva uveljavitev dogovora. Dogovor se
lahko uveljavi ne glede na roke zastaranja, določene v tem zakonu.
(3) Davčni zavezanec, ki želi, da se uveljavi dogovor, mora
umakniti pritožbo, tožbo ali drugo pravno sredstvo, vloženo v zvezi z
vprašanjem obdavčitve. Dokazilo o umiku pravnega sredstva mora predložiti
pristojnemu organu v 60 dneh od vročitve obvestila pristojnega organa o
sprejemu dogovora.
(4) Če je bil davek ugotovljen z odločbo o odmeri davka,
davčni organ z novo odločbo, v kateri upošteva skupni dogovor, nadomesti
odločbo o odmeri davka. Zoper novo odločbo ima davčni zavezanec pravico
pritožbe, s katero ne more izpodbijati vsebine dogovora.
(5) Odločba iz četrtega odstavka tega člena učinkuje od dneva
vročitve. Davek, izračunan v odločbi, mora biti plačan v 30 dneh od vročitve
odločbe. Če je bil z novo odločbo ugotovljen premalo plačan oziroma neplačan
davek, začnejo teči zamudne obresti po preteku roka za plačilo. Davčnemu
zavezancu obresti za preveč odmerjen in plačan davek ne pripadajo, če je z novo
odločbo ugotovljeno preplačilo davka.
(6) Če se davek izračuna v obračunu davka, davčni zavezanec
hkrati z zahtevo za uveljavitev dogovora predloži davčni obračun ali popravek
davčnega obračuna, v katerem upošteva skupni dogovor. S popravkom davčnega
obračuna davčni zavezanec odpravlja predhodno predloženi davčni obračun v delu,
v katerem ga spreminja. V predloženem davčnem obračunu ali popravku davčnega
obračuna mora izkazati razloge, zaradi katerih je predložil popravek davčnega
obračuna, ter predložiti dokazilo o umiku pravnega sredstva. Razlika v davčni
obveznosti med predloženim in popravljenim obračunom, ki učinkuje od dneva
predloženega popravljenega obračuna, je izvršilni naslov.
(7) Šteje se, da davčni zavezanec ne uveljavlja dogovora, če
v roku iz drugega odstavka tega člena ne zahteva njegove uveljavitve oziroma v
roku iz tretjega odstavka tega člena ne predloži dokazila o umiku pravnega
sredstva.
(8) Pristojni organ nemudoma obvesti davčni organ oziroma
sodišče o tem, da davčni zavezanec ne uveljavlja dogovora. Z dnem prejema
obvestila prenehajo razlogi, zaradi katerih je bil postopek prekinjen.
(9) Če je davčni zavezanec izpolnil pogoje za uveljavitev
dogovora iz tretjega odstavka tega člena, pa davčni organ ni izdal odločbe iz
četrtega odstavka tega člena v šestih mesecih od dneva, ko je zahteval
uveljavitev dogovora, lahko vloži tožbo v upravnem sporu, ker odločba ni bila
izdana oziroma mu ni bila vročena v predpisanem roku.
258.a člen
(objava doseženega dogovora med pristojnimi organi)
(1) Dogovor, ki ga dosežejo pristojni organi po mnenju
svetovalne komisije ali komisije za alternativno reševanje sporov, se javno
objavi v celoti, če se pristojni organ tako dogovori s pristojnim organom druge
države in se davčni zavezanec s tem strinja. V nasprotnem primeru se javno
objavi samo njegov povzetek.
(2) Povzetek mora vsebovati opis in bistvene elemente
vprašanja obdavčitve, datum, davčna obdobja, pravno podlago za sprejem
odločitve, gospodarsko panogo, kratek opis dogovora ter uporabljene metode.
(3) Pristojni organ pred objavo seznani davčnega zavezanca z
vsebino nameravane objave dogovora.
(4) Davčni zavezanec lahko v 60 dneh po prejemu obvestila iz
prejšnjega odstavka zahteva izločitev podatkov, ki bi privedli do razkritja
poslovne skrivnosti ali razkritja podatkov, ki bi bili v nasprotju z javnim
redom.
258.b člen
(stroški postopka skupnega dogovarjanja)
(1) Stroški, ki nastanejo pristojnemu organu med postopkom
ali zaradi postopka skupnega dogovarjanja, gredo v breme pristojnega organa,
stroške svetovalne komisije ali komisije za alternativno reševanje sporov
krijeta pristojna organa po enakih delih, razen če se pristojna organa
dogovorita drugače.
(2) Davčnega zavezanca bremenijo stroški, ki jih ima zaradi
postopka skupnega dogovarjanja, kot so stroški za zamudo časa, izgubljeni
zaslužek, pravno zastopanje, strokovno pomoč, in drugi stroški v zvezi z
izpolnjevanjem zahtev svetovalne komisije ali komisije za alternativno
reševanje sporov.
(3) Ne glede na prvi odstavek tega člena davčni zavezanec
krije vse stroške uglednih neodvisnih oseb, če:
-      
je v postopku skupnega dogovarjanja umaknil zahtevo,
-      
je zaradi zavrnitve zahteve predlagal ustanovitev svetovalne komisije
ali
-      
je svetovalna komisija podala mnenje, da niso podani pogoji za začetek
skupnega dogovarjanja.
(4) Pristojni organ izda odločbo, s katero odloči o stroških
iz prejšnjega odstavka.
(5) Ugledni neodvisni osebi pripada povračilo dejanskih
stroškov, ki jih je imela zaradi sodelovanja v postopku skupnega dogovarjanja,
in nadomestilo za sodelovanje v postopku skupnega dogovarjanja. Višino
nadomestila določi minister, pristojen za finance.
2. podpoglavje
Uveljavljanje ugodnosti iz mednarodnih pogodb 
o izogibanju dvojnega obdavčevanja
259. člen
(vsebina tega podpoglavja)
(1) To podpoglavje določa način plačila davka od dohodka
nerezidentov, ki imajo vir v Republiki Sloveniji, v primerih, ko nerezidenti
uveljavljajo ugodnosti, določene v mednarodni pogodbi.
(2) Določbe tega podpoglavja, ki se nanašajo na plačilo
davka, se smiselno uporabljajo tudi za akontacije davka.
260. člen
(znižanje ali oprostitev plačila davčnega odtegljaja)
(1) Če plačnik davka izplača dohodek, ki je v skladu z
mednarodno pogodbo obdavčen po nižji stopnji, kot je določena z zakonom o
obdavčenju oziroma s tem zakonom, ali je izplačani dohodek v skladu z
mednarodno pogodbo oproščen davka v Republiki Sloveniji, prejemnik dohodka, z
namenom, da izkoristi ugodnosti, določene v mednarodni pogodbi, plačniku davka
predloži izpolnjen ustrezni zahtevek za zmanjšanje ali oprostitev davka, ki bi
ga sicer plačal v skladu z zakonom o obdavčenju oziroma s tem zakonom.
(2) Prejemnik dohodka mora plačniku davka predložiti
zahtevek iz prvega odstavka tega člena, preden je dohodek izplačan.
(3) Plačnik davka predloži izpolnjen zahtevek davčnemu
organu. Če davčni organ zahtevku v celoti ugodi, izda odločbo v skladu z 82.
členom tega zakona. Če davčni organ ne ugodi zahtevku, ali mu ne ugodi v
celoti, izda odločbo. Davčni organ odloči o zahtevku najpozneje v 15 dneh od
prejema zahtevka.
(4) Plačnik davka lahko izplača dohodek in obračuna
davek po nižji stopnji, kot je določena z zakonom o obdavčenju oziroma s tem
zakonom, ali da od tega dohodka ne izračuna in ne odtegne davka, šele ko prejme
s strani davčnega organa odobren zahtevek.
(5) Plačnik davka mora davčnemu organu za vsako
izplačilo dohodka predložiti nov zahtevek.
(6) Ne glede na peti odstavek tega člena lahko davčni
organ v primerih, ko plačnik davka izplačuje dohodek v rednih časovnih
presledkih, odobri ugodnosti v skladu s tem členom za daljše časovno obdobje.
261. člen
(vpliv na davčni nadzor)
Potrditev zahtevka v skladu z 260. členom ne vpliva na pravico
davčnega organa do uvedbe postopka davčnega nadzora v skladu s tem zakonom.
262. člen
(vračilo davčnega odtegljaja)
(1) Če plačnik davka ni postopal v skladu z 260. členom
tega zakona in je, ne glede na ugodnosti, ki jih določa mednarodna pogodba,
obračunal davek po stopnjah, ki so določene z zakonom o obdavčenju oziroma s
tem zakonom, ali je od tega dohodka izračunal in odtegnil davek, in je zaradi
tega bil plačan višji znesek davka, kot če bi bil davek plačan v skladu z
mednarodno pogodbo, lahko prejemnik dohodka zahteva vračilo davka, ki
predstavlja razliko med zneskom davka, ki je bil izračunan ob uporabi stopnje,
določene z zakonom o obdavčenju oziroma s tem zakonom, in zneskom davka, ki bi
bil izračunan ob uporabi davčne stopnje, določene z mednarodno pogodbo.
(2) Če je bil davek obračunan od dohodka, ki je v skladu
z mednarodno pogodbo oproščen davka, se prejemniku dohodka vrne celoten znesek
plačanega davka.
(3) Prejemniku dohodka se davek v skladu s prvim ali
drugim odstavkom tega člena vrne na podlagi njegovega pisnega zahtevka, ki ga
vloži pri davčnem organu.
(4) Prejemnik dohodka mora davčnemu organu za vsako
izplačilo dohodka predložiti nov zahtevek.
262.a člen
(uveljavljanje ugodnosti v primeru subjekta ali dogovora, ki
se obravnava kot v celoti ali delno davčno transparenten)
Ne glede na 260. in 383.e člen tega zakona plačnik davka
takrat, ko dohodek z virom v Republiki Sloveniji doseže subjekt ali dogovor ali
je dosežen prek subjekta ali dogovora, ki se obravnava kot v celoti ali delno
davčno transparenten po davčni zakonodaji druge države pogodbenice mednarodne
pogodbe, ki zavezuje Republiko Slovenijo, obračuna davek po stopnjah, ki so
določene z zakonom o obdavčenju oziroma s tem zakonom. Če je bil zaradi tega
plačan višji znesek davka, kot če bi bil davek plačan v skladu z mednarodno
pogodbo, lahko prejemnik dohodka uveljavlja ugodnosti, določene v mednarodni
pogodbi, v skladu z 262. členom tega zakona.
263. člen
(uveljavljanje ugodnosti v davčnem obračunu)
Kadar davčni zavezanec prejema dohodke, od katerih davek v
skladu s tem zakonom izračuna sam v davčnem obračunu, lahko v davčnem obračunu
uveljavlja tudi ugodnosti, določene v mednarodni pogodbi.
264. člen
(uveljavljanje ugodnosti v napovedi)
Kadar dohodek izplača oseba, ki ni plačnik davka, prejemnik
dohodka pa v skladu z mednarodno pogodbo ni zavezan za plačilo davka od tega
dohodka, mora prejemnik dohodka v skladu s tem zakonom vložiti napoved, v
kateri uveljavlja ugodnosti, določene v mednarodni pogodbi.
3. podpoglavje
Pristojni organ
265. člen
(pristojni organ)
(1) Pristojni organ za opravljanje nalog: 
-      
izmenjave podatkov po mednarodnih pogodbah o izogibanju dvojnega
obdavčevanja in mednarodnih pogodbah o izmenjavi informacij za davčne namene; 
-      
v okviru nudenja pomoči pri pobiranju davkov po mednarodnih pogodbah o
izogibanju dvojnega obdavčevanja in 
-      
v okviru nudenja pomoči pri davčnih zadevah po Konvenciji o medsebojni
upravni pomoči pri davčnih zadevah in Protokola o spremembi Konvencije o
medsebojni upravni pomoči pri davčnih zadevah (Uradni list RS, št. 109/10 – MP,
št. 22/10)
je v Republiki Sloveniji ministrstvo,
pristojno za finance. Minister, pristojen za finance, lahko pooblasti Finančno
upravo Republike Slovenije za opravljanje posameznih nalog izmenjave podatkov
in nudenja pomoči po teh pogodbah.
(2) Pristojni organ Republike Slovenije za postopke skupnega
dogovarjanja s pristojnimi organi drugih držav po mednarodnih pogodbah, ki
obvezujejo Republiko Slovenijo, je ministrstvo, pristojno za finance. Minister,
pristojen za finance, lahko pooblasti Finančno upravo Republike Slovenije za
opravljanje (posameznih ali vseh) nalog v zvezi s postopki skupnega dogovora s
pristojnimi organi drugih držav.
V. poglavje
Pooblastilo za podzakonski akt
266. člen
(podzakonski akt)
Minister, pristojen za finance, podrobneje določi način
izvajanja tega dela zakona, predvsem pa obrazce zahtevkov, ki se uporabljajo
pri izvajanju IV. poglavja tega dela zakona.
VI. poglavje
Izvajanje mednarodne pogodbe o izboljšanju spoštovanja davčnih predpisov na
mednarodni ravni in izvajanju FATCE
266.a člen
(vsebina poglavja)
To poglavje ureja izvajanje Sporazuma med Vlado Republike
Slovenije in Vlado Združenih držav Amerike o izboljšanju spoštovanja davčnih
predpisov na mednarodni ravni in izvajanju FATCA (Uradni list RS – MP, št. 8/14
– v nadaljnjem besedilu: sporazum).
266.b člen
(opredelitev pojmov)
(1) Pojmi, uporabljeni v tem poglavju, imajo enak pomen, kot
ga določa sporazum. 
(2) Po tem poglavju se za finančno institucijo rezidentko
Slovenije šteje finančna institucija, rezidentka po zakonu o obdavčenju, ter
investicijski oziroma pokojninski sklad brez pravne osebnosti, ki je oblikovan
v Sloveniji. 
(3) Minister, pristojen za finance, lahko v skladu s sedmim
odstavkom 4. člena sporazuma določi, da se pri izvajanju sporazuma uporablja
izraz v pomenu, opredeljenem v ustreznih predpisih finančnega ministrstva
Združenih držav Amerike (v nadaljnjem besedilu: ZDA), namesto ustreznega izraza
v pomenu, opredeljenem v sporazumu, če taka uporaba ne bi bila v nasprotju z namenom
sporazuma. 
(4) Minister, pristojen za finance, lahko v skladu s
pododstavkom jj) prvega odstavka 1. člena sporazuma določi, da se subjekt
obravnava kot subjekt, ki ni povezan z drugim subjektom.
266.c člen
(obveznosti dolžne skrbnosti, zbiranja in poročanja
informacij)
(1) Poročevalska finančna institucija Slovenije izvaja
postopke dolžne skrbnosti iz priloge I sporazuma za identificiranje računov
ZDA, o katerih se poroča, in računov, ki jih imajo nesodelujoče finančne
institucije, zbira informacije, za katere se zahteva poročanje po sporazumu,
ter jih letno sporoča pristojnemu organu, kot je določeno v tem poglavju. 
(2) Obveznost iz prejšnjega odstavka velja tudi za
neporočevalsko finančno institucijo Slovenije, če njena obveznost poročanja v
zvezi z računi, ki jih vodi, izhaja iz določb sporazuma. 
(3) Ne glede na prvi odstavek tega člena za investicijske
oziroma pokojninske sklade brez pravne osebnosti obveznosti po sporazumu in tem
zakonu izpolnjuje in zanje odgovarja družba za upravljanje ali drug upravljavec,
ki upravlja investicijski sklad, oziroma upravljavec pokojninskega sklada. 
(4) Obveznost pregleda, identifikacije in poročanja kot za
račune ZDA, o katerih se poroča, velja za vse račune, ki jih vodi poročevalska
finančna institucija Slovenije, razen če se poročevalska finančna institucija
Slovenije odloči, da bo uporabila izjemo glede obveznosti pregleda,
identifikacije ali poročanja za račune ZDA, o katerih se poroča, ki velja po
sporazumu za določene račune, in sicer glede vseh računov ali ločeno glede
katerekoli jasno določene skupine računov. O taki izbiri obvesti pristojni
organ. 
(5) Minister, pristojen za finance, lahko v skladu z
odstavkom C oddelka I priloge I sporazuma določi, da lahko poročevalske
finančne institucije Slovenije namesto postopkov, določenih v prilogi I
sporazuma, uporabljajo postopke, opisane v ustreznih predpisih finančnega
ministrstva ZDA. 
(6) Minister, pristojen za finance, lahko v skladu z
odstavkom F oddelka VI priloge I sporazuma določi, da se lahko poročevalske
finančne institucije zanesejo na postopke dolžne skrbnosti, ki jih izvajajo
tretje osebe, kot to dopuščajo ustrezni predpisi finančnega ministrstva ZDA. 
(7) Iz dokumentacije poročevalske finančne institucije
Slovenije oziroma tretje osebe iz 266.f člena tega zakona, ki jo vodi v zvezi z
izvajanjem postopkov dolžne skrbnosti in zbiranjem informacij iz prvega
odstavka tega člena, morajo biti razvidni postopki, po katerih so bile
informacije zbrane. Dokumentacija, vključno s samopotrdili in dokaznimi listinami,
se hrani 10 let od poteka leta, na katero se nanaša, na način iz 32. člena tega
zakona. Če hramba dokaznih listin ni možna v izvirniku, se te kopirajo in
hranijo v elektronski obliki.
266.č člen
(obveznost registracije)
Poročevalska in druga finančna institucija Slovenije oziroma
drug subjekt, če obveznost registracije slednjih izhaja iz sporazuma, se mora
registrirati na spletni strani IRS FATCA za registracijo, in sicer v skladu z
veljavnimi zahtevami glede registracije po sporazumu.
266.d člen
(informacije, ki se poročajo)
(1) Poročevalska finančna institucija Slovenije pristojnemu
organu v zvezi z vsakim računom, o katerem se poroča, sporoči informacije iz
pododstavka a) drugega odstavka 2. člena sporazuma, vključno s svojo globalno
posredniško identifikacijsko številko (GIIN), pridobljeno ob registraciji v
skladu z 266.č členom tega zakona. 
(2) Poročevalska finančna institucija Slovenije v sporočenih
informacijah navede valuto, v kateri je izražen vsak ustrezen znesek. 
(3) Če poročevalska finančna institucija Slovenije v
koledarskemu letu, za katero se poroča, ni identificirala računov ZDA, o
katerih se poroča, to sporoči pristojnemu organu. 
(4) Poročevalska finančna institucija Slovenije pristojnemu
organu sporoči tudi, ali se zanjo uporablja peti odstavek 4. člena sporazuma,
in če se, ali izpolnjuje zahteve iz pododstavkov a) do c) petega odstavka 4.
člena sporazuma. 
(5) Račun, o katerem se poroča, iz prvega odstavka tega
člena, je tudi račun, ki ga ima nesodelujoči imetnik računa iz drugega odstavka
4. člena sporazuma.
266.e člen
(ugotavljanje okoliščin v zvezi z računi)
Poročevalska finančna institucija Slovenije mora uveljaviti
postopke, ki ji omogočajo ugotavljanje okoliščin v zvezi z računi in
spreminjanje teh okoliščin.
266.f člen
(tretje osebe kot ponudniki storitev)
Minister, pristojen za finance, lahko določi, da se
poročevalskim finančnim institucijam dovoli uporaba storitev tretjih oseb kot
ponudnikov storitev pri izpolnjevanju obveznosti iz tega poglavja, kot je
predvideno s sporazumom. V navedenem primeru za izpolnjevanje obveznosti
odgovarjajo poročevalske finančne institucije.
266.g člen
(sporočanje informacij pristojnemu organu)
(1) Minister, pristojen za finance, predpiše način in obliko
sporočanja informacij iz četrtega odstavka 266.c člena in prvega, tretjega ter
četrtega odstavka 266.d člena tega zakona pristojnemu organu. 
(2) Poročevalska finančna institucija Slovenije informacije
iz četrtega odstavka 266.c člena in prvega, tretjega ter četrtega odstavka
266.d člena tega zakona sporoči pristojnemu organu najpozneje do 31. maja
leta, ki sledi koledarskemu letu, na katero se informacije nanašajo.
Informacije se sporočajo na način in v obliki, ki jo predpiše minister,
pristojen za finance.
266.h člen
(naknadno priznanje ugodnejših pogojev)
Če bi bili drugi partnerski jurisdikciji na podlagi
podpisanega dvostranskega sporazuma priznani ugodnejši pogoji od tistih, ki se
po 4. členu sporazuma ali njegovi prilogi I priznajo Sloveniji v zvezi z
uporabo FATCE za finančne institucije Slovenije, in se ti ugodnejši pogoji
skladno s sporazumom uporabljajo tudi za Slovenijo, minister, pristojen za
finance, v Uradnem listu Republike Slovenije z odredbo objavi te pogoje in dan
začetka njihove uporabe.
266.i člen
(pristojnost za izmenjavo informacij)
Pristojni organ za izvajanje nalog izmenjave informacij po
sporazumu je Finančna uprava Republike Slovenije.
266.j člen
(preprečevanje izogibanja)
Kadar je sklenjen dogovor, katerega glavni namen ali eden od
namenov je izogibanje kakršni koli obveznosti po sporazumu in predpisih o
njegovem izvajanju, se sporazum in ti predpisi uporabljajo, kot da tak dogovor
ni bil sklenjen.
266.k člen
(pooblastilo za podzakonski akt)
Minister, pristojen za finance, lahko podrobneje določi način
izvajanja tega poglavja zakona. 
PETI DEL
POSTOPEK POBIRANJA POSAMEZNIH DAVKOV
I. poglavje
Dohodnina
1. podpoglavje
Odmera in poračun dohodnine od dohodkov, 
ki se vštevajo v letno davčno osnovo, na letni ravni
267. člen
(odmera dohodnine)
(1) Davčni organ ugotovi dohodnino z odločbo.
(2) Odmera dohodnine se opravi na podlagi podatkov, s
katerimi razpolagata davčni organ in davčni zavezanec rezident.
(3) Na podlagi podatkov iz prejšnjega odstavka davčni
organ najpozneje do 31. maja tekočega leta za davčnega zavezanca rezidenta
sestavi in odpremi informativni izračun dohodnine, ki velja za njegovo napoved,
če davčni zavezanec rezident nanj v 15 dneh od vročitve ne vloži ugovora. Po
poteku roka za vložitev ugovora in če davčni zavezanec rezident nanj ne
ugovarja, velja informativni izračun dohodnine za odločbo o odmeri dohodnine. V
tem primeru velja, da se je odpovedal pritožbi.
(4) Če davčni zavezanec rezident ugotovi, da so podatki
v informativnem izračunu nepravilni ali nepopolni, v 15 dneh od vročitve
informativnega izračuna vloži ugovor.
(5) Če davčni zavezanec ugovarja zoper informativni
izračun, v roku za ugovor vloži dopolnjen informativni izračun, ki se šteje za
njegovo napoved za odmero dohodnine.
(6) Če davčnemu zavezancu rezidentu informativni izračun
dohodnine ni bil vročen do 15. junija tekočega leta za preteklo leto, mora
do 31. julija vložiti napoved za odmero dohodnine, s čimer izpodbija
domnevo vročitve po prvem odstavku 85. člena tega zakona.
(7) V primerih iz četrtega, petega in šestega odstavka
tega člena davčni organ preveri navedbe davčnega zavezanca in na podlagi svojih
podatkov in podatkov davčnega zavezanca izda odločbo.
(8) Če davčni zavezanec umre pred odpremo informativnega
izračuna dohodnine oziroma pred vložitvijo napovedi, ni izračuna in poračuna
dohodnine na letni ravni. Akontacija dohodnine se šteje kot dokončen davek.
(9) V primerih iz šestega in sedmega odstavka 48. člena
tega zakona, razen v primeru fizičnih oseb, ki jih sodišče razglasi za
opravilno nesposobne, ni izračuna in poračuna dohodnine na letni ravni.
Akontacija dohodnine se šteje kot dokončen davek.
268. člen
(črtan)
269. člen
(drugi primeri vložitve napovedi)
(1) Napoved lahko vloži tudi davčni zavezanec
nerezident, ki je rezident države članice EU oziroma Evropskega gospodarskega
prostora, ki v skladu z zakonom, ki ureja dohodnino, uveljavlja olajšave za
rezidente držav članic EU oziroma Evropskega gospodarskega prostora.
(2) Če davčni zavezanec preneha biti rezident, mora
vložiti napoved najpozneje do odhoda iz Republike Slovenije, če odide iz
Republike Slovenije pred rokom iz šestega odstavka 267. člena. Napoved vloži za
obdobje davčnega leta, v katerem je bil rezident.
270. člen
(način in roki vložitve napovedi ter podatki v napovedi in
informativnem izračunu)
(1) Informativni izračun in napoved vsebujeta podatke,
potrebne za določanje davčne osnove oziroma izračun dohodnine, in podatke,
potrebne za nadzor, uveljavljanje davčnih olajšav in osebne in druge podatke,
ki omogočajo identifikacijo davčnega zavezanca in drugih oseb, v zvezi s katerimi
davčni zavezanec uveljavlja davčne olajšave. Obrazec informativnega izračuna in
obrazec napovedi za odmero dohodnine predpiše minister, pristojen za finance.
(2) Davčni zavezanec rezident lahko podatke, ki jih davčni
organ potrebuje za pravilno upoštevanje davčnih olajšav že pri sestavi
informativnega izračuna dohodnine v skladu s tretjim odstavkom 267. člena tega
zakona, pošlje davčnemu organu najpozneje do 5. februarja tekočega leta za
preteklo leto. Minister, pristojen za finance, podrobneje določi vrsto in način
dajanja teh podatkov.
(3) Davčni zavezanec iz prvega odstavka 269. člena tega
zakona mora napoved iz šestega odstavka 267. člena tega zakona za posamezno
leto vložiti najpozneje do 31. julija tekočega leta za predpreteklo leto.
(4) Davčni zavezanec mora napoved iz 267. in 269. člena
tega zakona vložiti pri davčnem organu.
271. člen
(uveljavljanje posebne olajšave)
(1) Davčni zavezanec lahko uveljavlja posebno olajšavo
za vzdrževane družinske člane tudi v ugovoru zoper informativni izračun dohodnine.
(2) Davčni zavezanec, ki vlaga napoved v skladu s šestim
odstavkom 267. člena tega zakona, lahko uveljavlja posebno olajšavo za
vzdrževane družinske člane tudi po poteku roka za vložitev napovedi, vendar
najpozneje v roku za pritožbo na odločbo o odmeri ­dohodnine.
272. člen
(upoštevanje akontacij dohodnine)
(1) Od dohodnine, odmerjene za posamezno davčno leto, se
odšteje akontacija dohodnine.
(2) Kadar se akontacija dohodnine izračuna z obračunom
davčnega odtegljaja, se odšteje odtegnjen davčni odtegljaj.
(3) Kadar akontacijo dohodnine izračuna davčni zavezanec
sam z davčnim obračunom, se odšteje obračunana akontacija, razen v primeru
ponovne odmere dohodnine zaradi odločbe, izdane v inšpekcijskem nadzoru.
(4) Kadar se akontacija dohodnine izračuna z odločbo
davčnega organa in pri ponovni odmeri dohodnine zaradi odločbe, izdane v
davčnem inšpekcijskem nadzoru, se od dohodnine, odmerjene za posamezno davčno
leto, odšteje z odločbo odmerjena akontacija dohodnine.
273. člen
(uveljavljanje odbitka davka, plačanega v tujini)
(1) Davčni zavezanec, ki je rezident, lahko uveljavlja
odbitek za ustrezni znesek plačanega davka v tujini od dohodkov, ki so
vključeni v osnovo za dohodnino v Republiki Sloveniji (v nadaljnjem besedilu:
odbitek davka, plačanega v tujini), v skladu z zakonom, ki ureja dohodnino, v
ugovoru zoper informativni izračun dohodnine oziroma v napovedi za odmero
dohodnine. Kadar davčni zavezanec v ugovoru zoper informativni izračun
dohodnine oziroma v napovedi za odmero dohodnine uveljavlja odbitek davka,
plačanega v tujini, so sestavni del ugovora oziroma napovedi tudi ustrezna
dokazila glede davčne obveznosti izven Republike Slovenije, zlasti o znesku
davka, plačanega v tujini, o osnovi za plačilo davka ter o tem, da je znesek
davka, plačan v tujini, dokončen in dejansko plačan. Če davčni zavezanec
rezident ne uveljavlja odbitka davka, plačanega v tujini v ugovoru zoper
informativni izračun dohodnine, mu davčni organ odmeri dohodnino ne da bi se
upošteval odbitek davka, plačanega v tujini. Zoper to odločbo ima davčni
zavezanec, ne glede na tretji odstavek 267. člena, pravico do pritožbe.
(2) Kot ustrezna dokazila iz prejšnjega odstavka se
štejejo listine, izdane s strani davčnega organa tuje države, ali drugi
dokumenti, ki nedvoumno dokazujejo obstoj davčne obveznosti ali plačilo davka
izven Republike Slovenije.
(3) Če davčni zavezanec do poteka roka za vložitev
ugovora zoper informativni izračun dohodnine iz 270. člena tega zakona oziroma
do poteka roka za vložitev napovedi za odmero dohodnine iz 267. in 270. člena
tega zakona še ne razpolaga z ustreznimi dokazili, navede to v ugovoru oziroma
v napovedi in na tej podlagi ustrezna dokazila predloži naknadno.
(4) Če davčni zavezanec ne predloži dokazil do roka za
izdajo odločbe, izda davčni organ začasno odločbo. Davčni organ začasno odločbo
razveljavi in nadomesti z novo odločbo v 15 dneh po predložitvi dokazil. Če
davčni zavezanec ne predloži dokazil po preteku petih let po letu, za katero je
uveljavljal odbitek davka, plačanega v tujini, se šteje, da je začasna odločba
glavna.
(5) Davčni zavezanec rezident lahko odbitek davka po
mednarodni pogodbi o izogibanju dvojnega obdavčevanja, ki obvezuje Slovenijo,
uveljavlja tudi v pritožbi zoper odločbo o odmeri dohodnine.
274. člen
(uveljavljanje oprostitve)
(1) Če je z mednarodno pogodbo določena oprostitev za dohodke
rezidenta, davčni zavezanec uveljavlja oprostitev v ugovoru zoper informativni
izračun dohodnine oziroma v napovedi za odmero dohodnine.
(2) Ne glede na prejšnji odstavek davčni organ sestavi
informativni izračun dohodnine z upoštevanjem oprostitve, če je davčni
zavezanec uveljavljal oprostitev v napovedi za odmero akontacije dohodnine in
je davčni organ priznal oprostitev v odločbi, izdani na podlagi te napovedi,
oziroma je uveljavljal oprostitev v davčnem obračunu akontacije dohodnine od
dohodka iz dejavnosti.
(3) Davčni zavezanec rezident lahko uveljavlja oprostitev v
skladu z mednarodno pogodbo tudi v pritožbi zoper odločbo o odmeri dohodnine.
275. člen
(upoštevanje dohodkov, od katerih se ne plačuje akontacija
dohodnine)
Obdavčljivi dohodki, od katerih se v skladu z zakonom, ki
ureja dohodnino, ali tem zakonom ne plačuje akontacija dohodnine, se vštevajo v
izračun dohodnine na letni ravni, če ni s tem zakonom ali zakonom o obdavčenju
drugače določeno.
276. člen
(rok za izdajo odločbe)
Odločba o odmeri dohodnine, izdana na podlagi sedmega
odstavka 267. in 269. člena, mora biti izdana do 31. oktobra za preteklo
leto.
277. člen
(odpis poračuna dohodnine na letni ravni)
Če je znesek odmerjene dohodnine na letni ravni večji od
zneska akontacije dohodnine in razlika ne presega 2 eura, se razlika dohodnine
odpiše.
2. podpoglavje
Akontacija dohodnine od dohodkov, ki se vštevajo v letno davčno osnovo na letni
ravni – splošno
278. člen
(izračun akontacije dohodnine)
(1) Akontacijo dohodnine izračuna:
1.    
plačnik davka v obračunu davčnega odtegljaja,
2.    
davčni zavezanec sam v davčnem obračunu,
3.    
davčni organ v odločbi, izdani na podlagi napovedi zavezanca, oziroma
podatkov o katastrskem dohodku kmetijskih in gozdnih zemljišč,
od dohodkov, od
katerih se v skladu z zakonom, ki ureja dohodnino, med letom izračunava in
plačuje akontacija dohodnine, če ni s tem zakonom drugače določeno.
(2) Akontacija dohodnine se izračuna in plača od davčnih
osnov in po stopnjah, določenih z zakonom, ki ureja dohodnino.
(3) Obrazec obračuna davčnega odtegljaja, davčnega
obračuna in davčne napovedi iz prvega odstavka tega člena predpiše minister,
pristojen za finance. Obrazec mora vsebovati podatke, potrebne za določanje
davčne osnove oziroma izračun akontacije dohodnine, in podatke, potrebne za
nadzor, uveljavljanje davčnih olajšav in identifikacijo zavezanca za davek.
279. člen
(smrt davčnega zavezanca)
Če davčni zavezanec umre, se določbe, ki se nanašajo na
akontacijo dohodnine, smiselno uporabljajo tudi za pooblaščence za zastopanje,
pravne naslednike davčnih zavezancev oziroma skrbnike njihovega premoženja.
280. člen
(skrbnik davčnega zavezanca oziroma njegovega premoženja)
Če je davčnemu zavezancu v primeru, ko davčni zavezanec ni
znan, ali je opravilno nesposoben, ali po odločbi o denacionalizaciji določen
skrbnik oziroma skrbnik njegovega premoženja, se določbe, ki se nanašajo na
akontacijo dohodnine, smiselno uporabljajo tudi za skrbnika oziroma upravljavca
premoženja.
281. člen
(davčni odtegljaj)
Davčni odtegljaj je akontacija dohodnine, ki jo je v skladu s
1. točko prvega odstavka 278. člena tega zakona dolžan izračunati, odtegniti in
plačati plačnik davka za davčnega zavezanca od dohodkov, od katerih se v skladu
z zakonom, ki ureja dohodnino, in tem zakonom, plačuje akontacija dohodnine z
davčnim odtegljajem.
282. člen
(oprostitev davčnega odtegljaja)
(1) Ne glede na 281. člen tega zakona in ne glede na
zakon, ki ureja dohodnino, se od dohodkov rezidenta, od katerih se akontacija
dohodnine plačuje z davčnim odtegljajem, ta ne odtegne in ne plača, če
izračunan znesek akontacije ne presega 20 eurov.
(2) Prejšnji odstavek se uporablja za dohodke, ki se
vštevajo v letno davčno osnovo davčnega zavezanca, razen za dohodke iz delovnega
razmerja, dosežene pri delodajalcu, pri katerem davčni zavezanec dosega
pretežni del dohodka iz delovnega razmerja (glavni delodajalec), in dohodke,
dosežene z opravljanjem dejavnosti.
(3) Če davčni zavezanec ne želi, da se mu pri izračunu
akontacije dohodnine od dohodka iz delovnega razmerja, doseženega pri
delodajalcu, ki ni glavni delodajalec, upošteva oprostitev plačila davčnega
odtegljaja, o tem obvesti tega delodajalca.
283. člen
(izračun in rok za plačilo davčnega odtegljaja)
(1) Plačnik davka mora davčni odtegljaj izračunati in
odtegniti ob obračunu dohodka, plačati pa najpozneje v petih dneh od izplačila
dohodka.
(2) Ne glede na prvi odstavek tega člena mora Zavod za
pokojninsko in invalidsko zavarovanje Slovenije od pokojnin, izplačanih v
mesecu decembru, davčni odtegljaj izračunati in odtegniti ob obračunu dohodka,
plačati pa na dan izplačila dohodka.
284. člen
(rok predložitve obračuna davčnega odtegljaja in določenih
podatkov)
(1) Plačnik davka mora predložiti obračun davčnih
odtegljajev davčnemu organu najpozneje na dan izplačila dohodka.
(2) V roku iz prvega odstavka tega člena mora plačnik
davka predložiti podatke iz obračuna davčnih odtegljajev o dohodku, o
odtegnjenem in plačanem davčnem odtegljaju ter druge podatke, ki vplivajo na
višino davčnega odtegljaja, tudi davčnemu zavezancu.
284.a člen
(uveljavljanje odbitka davka, plačanega v tujini, ali
uveljavljanje oprostitve)
(1) Davčni zavezanec, ki je rezident, lahko, ne glede na
273. in 274. člen tega zakona, in ne glede na zakon o obdavčenju, uveljavlja
odbitek davka, plačanega v tujini, ali oprostitev že v davčnem obračunu iz 2.
točke oziroma že v napovedi iz 3. točke prvega odstavka 278. člena tega zakona
na podlagi svoje izjave o davčni obveznosti izven Republike Slovenije, ki
vsebuje podatke o dohodku, davku, plačanem v tujini, ter podatke, potrebne za
identifikacijo davčnega zavezanca. Obliko in podatke, ki jih mora davčni
zavezanec navesti v izjavi, predpiše minister, pristojen za finance.
(2) Ne glede na prejšnji odstavek se davčnemu zavezancu
odbitek davka, plačanega v tujini, ali oprostitev prizna pri izračunu in
poračunu dohodnine na letni ravni samo, če davčni zavezanec uveljavlja odbitek
davka, plačanega v tujini, ali oprostitev tudi v ugovoru zoper informativni
izračun dohodnine oziroma napovedi za odmero dohodnine v skladu z 273. in 274.
členom tega zakona, če ni s tem zakonom drugače določeno.
284.b člen
(znesek, do katerega se akontacija dohodnine ne odmeri)
Ne glede na prvi odstavek 50. člena tega zakona se akontacija
dohodnine za dohodke, ki se vštevajo v letno davčno osnovo davčnega zavezanca,
razen za dohodke iz delovnega razmerja, doseženega pri delodajalcu, pri katerem
davčni zavezanec dosega pretežni del dohodka iz delovnega razmerja (glavni
delodajalec), in za dohodke, dosežene z opravljanjem dejavnosti, ugotavlja z
odločbo o odmeri davka, vendar se akontacija dohodnine ne odmeri, če akontacija
dohodnine ne bi presegla 20 eurov. O tem se zavezanca za davek pisno obvesti.
(2) Če davčni zavezanec ne želi, da se mu pri izračunu
akontacije dohodnine od dohodka iz delovnega razmerja, doseženega pri
delodajalcu, ki ni glavni delodajalec, upošteva znesek, do katerega se
akontacija dohodnine ne odmeri, to uveljavlja v napovedi iz 288. člena tega
zakona.
3. podpoglavje
Akontacije dohodnine od dohodka iz zaposlitve
285. člen
(izračun)
(1) Akontacijo dohodnine od dohodka iz zaposlitve
izračuna plačnik davka kot davčni odtegljaj v obračunu davčnega odtegljaja.
Plačnik davka mora davčni odtegljaj izračunati in odtegniti hkrati z obračunom
dohodka iz zaposlitve.
(2) Če dohodek iz zaposlitve izplača oseba, ki ni
plačnik davka, akontacijo dohodnine od dohodka iz zaposlitve ugotovi davčni
organ na podlagi napovedi davčnega zavezanca.
(3) Ne glede na prvi in drugi odstavek tega člena akontacijo
dohodnine od dohodka od osebnega dopolnilnega dela po zakonu, ki ureja
preprečevanje zaposlovanja in dela na črno, ugotovi davčni organ na podlagi
napovedi davčnega zavezanca. 
286. člen
(obvestilo in potrdilo o znižani stopnji akontacije
dohodnine)
(1) Davčni zavezanec, ki se v skladu z zakonom, ki ureja
dohodnino, odloči za znižano stopnjo akontacije dohodnine od nadomestila iz
obveznega invalidskega zavarovanja, ki ga prejema kot delovni invalid po
predpisih, ki urejajo obvezno pokojninsko in invalidsko zavarovanje v Republiki
Sloveniji, od polovice oziroma sorazmernega dela pokojnine, delne pokojnine ali
dela pokojnine, ki jo prejema upravičenec po predpisih, ki urejajo pokojninsko
in invalidsko zavarovanje ali od pokojninske rente, kot je odmerjena v skladu z
zakonom, ki ureja pokojninsko in invalidsko zavarovanje iz naslova
prostovoljnega dodatnega pokojninskega zavarovanja, in od primerljive
pokojninske rente, ki je prejeta iz tujine, mora o tem obvestiti davčni organ
in izplačevalca dohodka.
(2) Znižana stopnja akontacije dohodnine se lahko
uporabi za dohodke iz prvega odstavka tega člena, izplačane po dnevu, ko je
bilo obvestilo v skladu s prvim odstavkom tega člena predloženo davčnemu
organu.
(3) Davčni organ davčnega zavezanca na podlagi njegovega
obvestila iz prvega odstavka tega člena v davčnih evidencah označi kot davčnega
zavezanca, ki se je odločil za znižano stopnjo akontacije dohodnine od dohodka
iz prvega odstavka tega člena, in o tem zavezancu izda potrdilo.
(4) Davčni organ izda potrdilo v petih dneh od dneva
predložitve obvestila davčnega zavezanca.
(5) Izplačevalec dohodka iz prvega odstavka tega člena
lahko izračuna, odtegne in plača akontacijo dohodnine po znižani stopnji samo,
če davčni zavezanec predloži potrdilo iz tretjega odstavka tega člena.
(6) Potrdilo iz petega odstavka tega člena velja za
obdobje davčnega leta. V obdobju davčnega leta davčni zavezanec lahko zahteva
spremembo potrdila, ali ga prekliče na način, kot velja za pridobitev potrdila.
287. člen
(uveljavljanje olajšave za vzdrževane družinske člane)
(1) Davčni zavezanec, ki v skladu z zakonom, ki ureja
dohodnino, uveljavlja olajšavo za vzdrževane družinske člane, mora pri izračunu
akontacije dohodnine od dohodka iz delovnega razmerja in od pokojnine, ki se
izplačuje za mesečno obdobje, o tem pisno obvestiti glavnega delodajalca in
izplačevalca pokojnine. Na obvestilu mora navesti osebne in druge podatke, ki
omogočajo njegovo identifikacijo in identifikacijo vzdrževanih družinskih
članov.
(2) Podatke, ki jih mora davčni zavezanec navesti v
obvestilu iz prvega odstavka tega člena, določi minister, pristojen za finance.
(3) Olajšava za vzdrževane družinske člane se lahko
upošteva pri izračunu akontacije dohodnine od dohodkov iz prvega odstavka tega
člena, ki so izplačani po dnevu, ko je bilo v skladu s prvim odstavkom tega
člena obvestilo predloženo glavnemu delodajalcu oziroma izplačevalcu pokojnine.
(4) Glavni delodajalec oziroma izplačevalec pokojnine
pri izračunu akontacije dohodnine upošteva olajšavo za vzdrževane družinske
člane na podlagi obvestila iz prvega odstavka tega člena, dokler davčni
zavezanec ne predloži novega obvestila, s katerim sporoči spremembe.
288. člen
(način in rok vložitve napovedi)
(1) Napoved za odmero akontacije dohodnine od dohodka iz
zaposlitve mora davčni zavezanec vložiti do 15. dne v mesecu za pretekli mesec
pri davčnem organu.
(2) Nerezident napoved za odmero akontacije dohodnine od
dohodka iz zaposlitve vloži v 15 dneh od dneva izplačila dohodka pri davčnem
organu.
(3) Davčni zavezanec za redni mesečni dohodek, prejet iz
delovnega razmerja, ali pokojnino vloži pri davčnem organu napoved za odmero
akontacije dohodnine od dohodka iz zaposlitve v 15 dneh od dneva, ko je prvič
prejel dohodek iz delovnega razmerja ali pokojnino.
(4) Davčni zavezanec iz tretjega odstavka tega člena
mora ponovno vložiti napoved za odmero akontacije dohodnine od dohodka iz
zaposlitve v 15 dneh od dneva, ko je prejel spremenjeno višino rednega
mesečnega dohodka iz delovnega razmerja ali pokojnine, ali ko se spremenijo drugi
pogoji, ki vplivajo na višino akontacije dohodnine od dohodka iz zaposlitve, če
ta sprememba znaša več kot 10%.
(5) Dejanski dohodek iz delovnega razmerja ali pokojnine
napove davčni zavezanec iz tretjega in četrtega odstavka tega člena v ugovoru
zoper informativni izračun dohodnine v skladu z 267. členom tega zakona.
289. člen
(uveljavljanje dejanskih stroškov)
(1) V primeru iz prvega odstavka 285. člena tega
zakona lahko davčni zavezanec rezident uveljavlja dejanske stroške v skladu z
zakonom, ki ureja dohodnino, že pri sestavi informativnega izračuna dohodnine v
skladu s tretjim odstavkom 267. člena tega zakona tako, da davčnemu organu
najpozneje do 5. februarja tekočega leta za preteklo leto pošlje pisni
zahtevek s podatki, ki jih davčni organ potrebuje za pravilno upoštevanje
dejanskih stroškov. Minister, pristojen za finance, podrobneje določi vrsto in
način dajanja teh podatkov.
(2) Davčni zavezanec iz prejšnjega odstavka lahko uveljavlja
dejanske stroške v skladu z zakonom, ki ureja dohodnino, najpozneje v ugovoru
zoper informativni izračun dohodnine.
(3) V primeru iz prvega odstavka 285. člena tega zakona
lahko davčni zavezanec nerezident uveljavlja pri davčnem organu dejanske
stroške v skladu z zakonom, ki ureja dohodnino, v 15 dneh od izplačila dohodka.
Nerezident uveljavlja dejanske stroške s pisnim zahtevkom, katerega vsebino
določi minister, pristojen za finance.
(4) V primeru iz drugega odstavka 285. člena tega zakona
lahko davčni zavezanec uveljavlja dejanske stroške v skladu z zakonom, ki ureja
dohodnino, v napovedi iz 288. člena tega zakona.
290. člen
(črtan)
291. člen
(rok za izdajo odločbe)
(1) Na podlagi napovedi iz prvega in drugega odstavka
288. člena tega zakona davčni organ izda odločbo o višini akontacije dohodnine
od dohodka iz zaposlitve v 15 dneh od dneva vložitve napovedi.
(2) Na podlagi napovedi iz tretjega odstavka 288. člena
tega zakona izda davčni organ v 15 dneh od dneva vložitve napovedi odločbo o
višini akontacije dohodnine od dohodka iz zaposlitve ter določi obroke za plačevanje
akontacije.
(3) Na podlagi napovedi iz četrtega odstavka 288. člena
tega zakona davčni organ na novo izda odločbo o višini akontacije dohodnine od
dohodka iz zaposlitve ter na novo določi obroke v 15 dneh od vložitve napovedi.
(4) Davčni organ odloči o novi akontaciji dohodnine od
dohodka iz zaposlitve in o poračunu odtegnjenega davčnega odtegljaja na podlagi
uveljavljanja dejanskih stroškov nerezidenta iz prvega odstavka 289. člena tega
zakona v 15 dneh od dneva predložitve zahtevka.
292. člen
(rok za plačilo akontacije dohodnine od dohodka iz
zaposlitve, ki jo izračuna davčni organ)
Akontacija dohodnine od dohodka iz zaposlitve, določena z
odločbo iz drugega, tretjega in četrtega odstavka 288. člena tega zakona, se
plačuje v obrokih, ki morajo biti plačani v 30 dneh od prejema dohodka iz
zaposlitve ali pokojnine.
293. člen
(uveljavljanje odbitka davka, plačanega v tujini, ali
uveljavljanje oprostitve pri davčnem odtegljaju)
(1) V primeru, ko akontacijo dohodnine od dohodka iz
delovnega razmerja rezidenta izračunava plačnik davka v obračunu davčnega
odtegljaja, se lahko, ne glede na 273. in 274. člen tega zakona, in ne glede na
zakon o obdavčenju upošteva odbitek davka, plačanega v tujini, ali oprostitev
že pri izračunu davčnega odtegljaja, če plačnik davka razpolaga z ustreznimi
dokazili glede davčne obveznosti zavezanca rezidenta izven Republike Slovenije,
zlasti o znesku davka, plačanega v tujini in o osnovi za plačilo davka.
(2) Ne glede na prvi odstavek tega člena, se davčnemu
zavezancu odbitek davka, plačanega v tujini, ali oprostitev prizna pri izračunu
in poračunu dohodnine na letni ravni samo, če davčni zavezanec uveljavlja
odbitek davka, plačanega v tujini, in oprostitev tudi v ugovoru zoper
informativni izračun dohodnine oziroma napovedi za odmero dohodnine v skladu z
273. in 274. členom tega zakona.
294. člen
(akontacija dohodnine od dohodkov verskih delavcev)
(1) Akontacijo dohodnine od dohodkov verskih delavcev
izračuna verska skupnost ali njen del kot davčni odtegljaj v obračunu davčnega
odtegljaja. Akontacija dohodnine se plača do 15. v mesecu za pretekli mesec.
(2) Če akontacije dohodnine od dohodkov verskih delavcev
ne izračuna in plača verska skupnost ali njen del na način iz prejšnjega
odstavka, mora verski delavec sam izračunati akontacijo dohodnine v obračunu
akontacije dohodnine. Verski delavec mora predložiti davčnemu organu obračun
akontacije in akontacijo dohodnine plačati do 15. v mesecu za pretekli mesec.
4. podpoglavje
Akontacija dohodnine in dohodnina od dohodka iz dejavnosti
1. Akontacija dohodnine od dohodka iz dejavnosti, ki se
všteva v letno davčno osnovo
295. člen
(izračun)
(1) Davčni zavezanec, ki v skladu z zakonom, ki ureja
dohodnino, ugotavlja davčno osnovo od dohodka iz dejavnosti, na podlagi
dejanskih prihodkov in odhodkov, sam izračunava akontacijo dohodnine od dohodka
iz dejavnosti, v davčnem obračunu. V primerih, določenih z zakonom, ki ureja
dohodnino, v katerih davčni zavezanec plačuje od dohodkov iz dejavnosti, tudi
davčni odtegljaj, davčni odtegljaj izračuna plačnik davka v obračunu davčnih
odtegljajev.
(2) Davčni obračun, ki ga predpiše minister, pristojen
za finance, vsebuje tudi podatke o poslovanju, ki jih davčni zavezanec vodi v
evidencah v skladu s tem zakonom, drugimi predpisi in računovodskimi standardi,
in podatke iz poročil, ki jih davčni zavezanec sestavlja v skladu s posebnimi
predpisi in računovodskimi standardi.
296. člen
(obdobje izračuna)
(1) Davčni zavezanec v davčnem obračunu izračuna
akontacijo dohodnine od dohodka iz dejavnosti za obdobje davčnega leta, ki je
koledarsko leto.
(2) Davčni zavezanec, ki preneha oziroma začne z
opravljanjem dejavnosti med davčnim letom, izračuna akontacijo dohodnine od
dohodka iz dejavnosti za obdobje, ki je krajše od koledarskega leta.
(3) V primeru prenehanja opravljanja dejavnosti se
obdobje, za katero se izračunava akontacija dohodnine od dohodka iz dejavnosti,
konča z dnem prenehanja opravljanja dejavnosti, če ni s tem zakonom drugače
določeno.
(4) V primeru smrti davčnega zavezanca se ločeno
izračuna akontacija dohodnine od dohodka iz dejavnosti za obdobje, ki se konča
z dnem smrti davčnega zavezanca in za obdobje, ki se začne s prvim dnem po
smrti davčnega zavezanca in konča z dnem prenehanja opravljanja dejavnosti, če
ni s tem zakonom drugače določeno.
(5) V primeru statusnega preoblikovanja podjetnika v
skladu z zakonom, ki ureja gospodarske družbe, se obdobje, za katero se
izračunava akontacija dohodnine od dohodka iz dejavnosti, konča na obračunski
dan statusnega preoblikovanja podjetnika po zakonu, ki ureja gospodarske
družbe, razen v primeru, ko po obračunskem dnevu statusnega preoblikovanja
podjetnika do vključno 31. marca naslednjega davčnega leta še ni izveden
vpis statusnega preoblikovanja podjetnika v sodni register. Navedeno velja tudi
za primer, ko fizična oseba, ki opravlja dejavnost, in ni podjetnik po zakonu,
ki ureja gospodarske družbe, izvede prenos podjetja, s katerim opravlja
dejavnost, na novo družbo oziroma prevzemno družbo na način, kot velja za
podjetnika po zakonu, ki ureja gospodarske družbe, in s tem preneha opravljati
dejavnost.
(6) V primeru prenosa dela podjetja podjetnika v skladu
z zakonom, ki ureja gospodarske družbe, se obdobje, za katero se izračunava
akontacija dohodnine od dohodka iz dejavnosti, ne konča na obračunski dan prenosa
dela podjetja podjetnika po zakonu, ki ureja gospodarske družbe.
297. člen
(predlaganje davčnega obračuna)
(1) Davčni zavezanec predloži davčni obračun davčnemu
organu. Če je davčni zavezanec del podatkov, ki so predpisani s tem zakonom,
predložil Agenciji Republike Slovenije za javnopravne evidence in storitve (v
nadaljnjem besedilu: AJPES), lahko predloži davčnemu organu davčni obračun brez
teh podatkov, mora pa v davčnem obračunu to izrecno navesti. Podrobnejši način
predložitve davčnega obračuna v primerih iz prejšnjega stavka in način ter roke
za izmenjavo podatkov med AJPES in davčnim organom predpiše minister, pristojen
za finance.
(2) Davčni zavezanec mora predložiti davčni obračun
davčnemu organu najpozneje do 31. marca tekočega leta za preteklo leto, če
ni s tem zakonom drugače določeno.
(3) Davčni zavezanec, ki preneha z opravljanjem
dejavnosti med davčnim letom, mora predložiti davčni obračun davčnemu organu v
60 dneh po zaključku obdobja iz tretjega odstavka 296. člena tega zakona, za
katero se obračunava akontacija dohodnine od dohodka iz dejavnosti. Ne glede na
prejšnji odstavek davčni zavezanec, ki preneha z opravljanjem dejavnosti zaradi
stečaja v prvem mesecu davčnega leta, predloži davčni obračun za preteklo leto
in tekoče leto hkrati, najpozneje v 60 dneh po prenehanju opravljanja
dejavnosti zaradi stečaja.
(4) V primeru postopka prisilne poravnave sestavi davčni
zavezanec davčni obračun v skladu s postopkom, določenim za davčni obračun
davka od dohodkov pravnih oseb pri postopku prisilne poravnave.
(5) V primeru iz četrtega odstavka 296. člena tega
zakona se mora predložiti davčni obračun davčnemu organu za obdobje, ki se
konča z dnem smrti davčnega zavezanca, v 60 dneh po smrti davčnega zavezanca,
in za obdobje, ki se konča z dnem prenehanja opravljanja dejavnosti, v 60 dneh
po dnevu prenehanja opravljanja dejavnosti. Če po dnevu smrti davčnega
zavezanca do zadnjega dneva davčnega obdobja po prvem odstavku 296. člena tega
zakona še ni prišlo do prenehanja opravljanja dejavnosti z izbrisom iz
ustreznega matičnega registra oziroma evidence, se v skladu z določili tega
zakona in zakona, ki ureja obdavčenje, predloži davčni obračun akontacije
dohodnine od dohodka iz dejavnosti tudi za to obdobje in za vsako morebitno
naslednje obdobje iz prvega odstavka 296. člena tega zakona, ki sledi do dneva
prenehanja opravljanja dejavnosti, in sicer v roku določenem z drugim odstavkom
tega člena.
297.a člen
(predlaganje davčnega obračuna pri statusnem preoblikovanju
podjetnika)
(1) Davčni zavezanec predloži davčni obračun za obdobje
iz petega odstavka 296. člena tega zakona davčnemu organu v 30 dneh od vpisa
statusnega preoblikovanja podjetnika v sodni register. Obvezna priloga davčnemu
obračunu je sklep o prenosu podjetja in akt o ustanovitvi družbe oziroma
pogodba o prenosu podjetja. Davčni zavezanec po obračunskem dnevu statusnega
preoblikovanja ne sestavi več davčnega obračuna, če ni s tem zakonom drugače
določeno.
(2) Ne glede na prejšnji odstavek v primeru, ko po
obračunskem dnevu statusnega preoblikovanja podjetnika do vključno
31. marca naslednjega davčnega leta še ni izveden vpis statusnega
preoblikovanja podjetnika v sodni register, predloži zavezanec v skladu z
določili tega zakona in zakona, ki ureja obdavčenje, tudi davčni obračun akontacije
dohodnine od dohodka iz dejavnosti na zadnji dan davčnega obdobja po prvem
odstavku 296. člena tega zakona, ki sledi obračunskemu dnevu statusnega
preoblikovanja podjetnika, in sicer najpozneje v 30 dneh po poteku roka iz
drugega odstavka 297. člena tega zakona.
(3) V primeru iz prejšnjega odstavka se po vpisu
statusnega preoblikovanja v sodni register davčni obračun, sestavljen po
obračunskem dnevu preoblikovanja, popravi tako, da se izključijo podatki o
poslovanju podjetja podjetnika za obdobje po obračunskem dnevu statusnega
preoblikovanja podjetnika, in sicer v 30 dneh po vpisu statusnega
preoblikovanja v sodni register.
(4) Predhodne akontacije oziroma akontacije, ki se
nanašajo na obdobje od obračunskega dneva statusnega preoblikovanja dalje, se
štejejo kot akontacije nove oziroma prevzemne pravne osebe. Za izvršilni naslov
davčne izvršbe se v tem primeru šteje izvršljiv obračun akontacije dohodnine od
dohodka iz dejavnosti, na podlagi katerega je bil podjetnik, ki se je statusno
preoblikoval, dolžan plačevati predhodne akontacije oziroma akontacijo
dohodnine.
(5) Nova pravna oseba oziroma prevzemna pravna oseba pri
statusnem preoblikovanju podjetnika smiselno upošteva določbe tega zakona, ki
določajo davčni obračun za prevzemno družbo pri združitvah in v posebnih
primerih pripojitev ali spojitev, če ni s tem zakonom drugače določeno.
(6) Ta člen velja tudi za primer, ko fizična oseba, ki
opravlja dejavnost, in ni podjetnik po zakonu, ki ureja gospodarske družbe,
izvede prenos podjetja, s katerim opravlja dejavnost, na novo družbo oziroma
prevzemno družbo na način, kot velja za podjetnika po zakonu, ki ureja
gospodarske družbe, in s tem preneha opravljati dejavnost.
297.b člen
(predlaganje davčnega obračuna pri prenosu dela podjetja
podjetnika)
(1) Davčni zavezanec ne sestavi davčnega obračuna na
obračunski dan prenosa dela podjetja podjetnika po zakonu, ki ureja gospodarske
družbe, razen če je obračunski dan prenosa dela podjetja podjetnika enak
zadnjemu dnevu davčnega obdobja iz prvega odstavka 296. člena tega zakona. Če
je obračunski dan prenosa dela podjetja podjetnika enak zadnjemu dnevu davčnega
obdobja iz prvega odstavka 296. člena tega zakona, davčni zavezanec predloži le
davčni obračun, ki se sestavlja na zadnji dan obdobja iz prvega odstavka 296. člena
tega zakona.
(2) Davčni zavezanec v prvi davčni obračun po
obračunskem dnevu prenosa dela podjetja podjetnika ne vključi podatkov o
poslovanju dela podjetja podjetnika, ki se prenaša. Obvezna priloga tega
davčnega obračuna in davčnega obračuna iz prejšnjega odstavka je sklep o
prenosu dela podjetja, delitveni načrt in akt o ustanovitvi družbe oziroma
pogodba o prenosu podjetja. Če pogodba o prenosu dela podjetja še ni podpisana,
jo mora davčni zavezanec predložiti naknadno.
(3) Ne glede na prvi in drugi odstavek tega člena v
primeru, ko po obračunskem dnevu prenosa dela podjetja podjetnika do vključno
31. marca naslednjega davčnega leta še ni izveden vpis prenosa dela
podjetja v sodni register, predloži zavezanec v skladu z določili tega zakona
in zakona, ki ureja obdavčenje, tudi davčni obračun akontacije dohodnine od
dohodka iz dejavnosti na zadnji dan davčnega obdobja po prvem odstavku 296.
člena tega zakona, ki sledi obračunskem dnevu prenosa dela podjetja podjetnika,
in sicer najpozneje v 30 dneh po poteku roka, določenega z drugim odstavkom
297. člena tega zakona.
(4) V primeru iz prejšnjega odstavka se, po vpisu
prenosa dela podjetja podjetnika v sodni register, davčni obračun, sestavljen
po obračunskem dnevu prenosa dela podjetja podjetnika, popravi tako, da se
izključijo podatki o poslovanju dela podjetja podjetnika, ki se prenaša, in
sicer v 30 dneh po vpisu prenosa dela podjetja podjetnika v sodni register.
(5) Predhodne akontacije oziroma akontacije za obdobje
od obračunskega dneva prenosa dela podjetja podjetnika se v celoti štejejo kot
predhodne akontacije oziroma akontacije dohodnine podjetnika.
(6) Nova pravna oseba oziroma prevzemna pravna oseba pri
prenosu dela podjetja podjetnika smiselno upošteva določbe tega zakona, ki
določajo davčni obračun za prevzemno družbo oziroma novo družbo pri oddelitvah
z ustanovitvijo in oddelitvah s prevzemom ter v posebnih primerih oddelitev, če
ni s tem zakonom drugače določeno.
298. člen
(plačevanje predhodne akontacije dohodnine od dohodka,
doseženega z opravljanjem dejavnosti)
(1) Predhodna akontacija dohodnine od dohodka iz
dejavnosti (v nadaljnjem besedilu: predhodna akontacija) se za davčno leto
plača v znesku, ki je enak znesku akontacije dohodnine od dohodka iz dejavnosti
po zadnjem obračunu akontacije dohodnine od tega dohodka oziroma znesku
dohodnine od dohodka iz dejavnosti po zadnjem obračunu dohodnine od dohodka iz
dejavnosti, v katerem se davčna osnova ugotavlja z upoštevanjem normiranih
odhodkov.
(2) Davčni zavezanec, ki začne opravljati dejavnost, sam
izračuna predhodno akontacijo v znesku glede na višino predvidene davčne osnove
davčnega leta, za katero se plačuje predhodna akontacija. Obrazložen izračun
predvidene davčne osnove, višino predhodne akontacije in obrokov predhodne
akontacije predloži davčnemu organu hkrati ob predložitvi prijave za vpis v
davčni register v osmih dneh od vpisa v primarni register oziroma od vpisa v
uradno evidenco organa. Izračun pripravi na obrazcu davčnega obračuna
akontacije dohodnine od dohodka iz dejavnosti z izpolnitvijo samo tistih
postavk, ki so potrebne za ustrezen prikaz višine davčne osnove, predhodne
akontacije in obrokov predhodne akontacije.
(3) Predhodna akontacija se plača v mesečnih ali
trimesečnih obrokih. Predhodna akontacija se plača v mesečnih obrokih, če
znesek predhodne akontacije presega 400 eurov, oziroma trimesečnih obrokih, če
znesek predhodne akontacije ne presega 400 eurov.
(4) Obroki predhodne akontacije dospejo v plačilo na
zadnji dan obdobja, na katerega se nanašajo, in morajo biti plačani v dvajsetih
dneh po dospelosti.
(5) Predhodna akontacija se v novem davčnem letu do novega
davčnega obračuna plačuje v rokih in v višini obrokov, kot se je plačevala za
preteklo davčno leto. Če je višina predhodne akontacije na podlagi novega
davčnega obračuna višja, mora zavezanec razliko za že dospele obroke predhodne
akontacije tekočega leta plačati pri prvem naslednjem obroku predhodne
akontacije. Če je višina predhodne akontacije na podlagi novega davčnega
obračuna manjša, se preplačila zapadlih in plačanih obrokov predhodne
akontacije vrnejo.
299. člen
(sprememba predhodne akontacije med davčnim letom)
(1) Davčni zavezanec, katerega davčna osnova za tekoče
davčno leto se razlikuje od davčne osnove za predhodno davčno leto, lahko od
davčnega organa zahteva spremembo višine predhodne akontacije. Davčni zavezanec
vloži zahtevo najmanj 30 dni pred dospelostjo obroka predhodne akontacije in
priloži davčni obračun akontacije dohodnine od dohodka iz dejavnosti, za tekoče
davčno leto pred vložitvijo zahteve, oceno davčne osnove za tekoče leto ter
podatke, ki dokazujejo spremembo davčne osnove.
(2) O zahtevi iz prvega odstavka tega člena odloči
davčni organ z odločbo v 15 dneh od predložitve zahteve.
(3) Če davčni organ v postopku nadzora ugotovi, da
višina predhodne akontacije ne ustreza pričakovani davčni osnovi tekočega
davčnega leta, z odločbo določi novo višino predhodne akontacije.
(4) Če je nova višina predhodne akontacije manjša, se
obroki predhodne akontacije, ki bodo dospeli v plačilo, sorazmerno zmanjšajo.
(5) Če je nova višina predhodne akontacije večja, se
obroki predhodne akontacije, ki bodo dospeli v plačilo, sorazmerno povečajo.
300. člen
(upoštevanje predhodne akontacije in davčnega odtegljaja)
Predhodna akontacija in davčni odtegljaj se odštejeta od
akontacije dohodnine od dohodka iz dejavnosti za posamezno davčno leto.
Odštejeta se obračunana predhodna akontacija in odtegnjeni davčni odtegljaj.
301. člen
(plačilo poračuna akontacije dohodnine od dohodka,
doseženega z opravljanjem dejavnosti)
Davčni zavezanec mora razliko med akontacijo dohodnine od
dohodka iz dejavnosti, izračunano v davčnem obračunu, in predhodno akontacijo
dohodnine in davčnim odtegljajem, plačati v 30 dneh od dneva predložitve
davčnega obračuna.
302. člen
(ponovna odmera dohodnine)
Na podlagi dokončne odločbe, izdane v postopku nadzora
pravilnosti izračunavanja in plačevanja akontacije dohodnine od dohodka iz
dejavnosti, davčni organ ponovno odmeri dohodnino.
303. člen
(prenehanje opravljanja dejavnosti in nadaljevanje dejavnosti
po drugi osebi)
(1) Oseba, ki želi v skladu z zakonom, ki ureja
dohodnino, pri ugotavljanju davčne osnove uveljavljati davčno obravnavo, ki se
lahko upošteva pri prenehanju opravljanja dejavnosti, če dejavnost nadaljuje
druga oseba, ali pri statusnem preoblikovanju podjetnika, in so izpolnjeni
pogoji, določeni z zakonom, ki ureja dohodnino, mora takšno davčno obravnavo
priglasiti davčnemu organu.
(2) Podatke, ki jih ob priglasitvi davčnemu organu
sporoči oseba iz prejšnjega odstavka, predpiše minister, pristojen za finance.
Del priglasitve je tudi izjava o izpolnjevanju pogojev, določenih z zakonom, ki
ureja dohodnino.
(3) Oseba, ki preneha opravljati dejavnost, in novi
zasebnik v skladu z zakonom, ki ureja dohodnino oziroma nova pravna oseba ali
prevzemna pravna oseba v skladu z zakonom, ki ureja gospodarske družbe,
opravita priglasitev hkrati na isti vlogi, ki jo podpišeta oba. Kadar oseba
preneha opravljati dejavnost zaradi smrti, priglasitev opravi novi zasebnik
oziroma pravna oseba, v katero so vložena sredstva.
(4) Priglasitev se mora opraviti najpozneje do roka za
predložitev davčnega obračuna davčnega zavezanca, ki je prenehal z opravljanjem
dejavnosti. Priglasitev se opravi pri davčnem organu, kjer je davčni zavezanec,
ki preneha z opravljanjem dejavnosti, vpisan v davčni register.
(5) Davčni organ na podlagi priglasitve osebo, ki
priglasi davčno obravnavo v skladu s tem členom zakona, v davčnih evidencah
označi kot davčnega zavezanca, ki je priglasil posebno obravnavo, in mu o tem
izda potrdilo.
(6) Osebe, ki so priglasile davčno obravnavo v skladu s
tem členom, morajo v davčnem obračunu posebej izkazati učinke na davčno osnovo,
ki so posledica upoštevanja priglašene davčne obravnave.
304. člen
(priglasitev ugotavljanja davčne osnove od dohodka iz osnovne
kmetijske in osnovne gozdarske dejavnosti na podlagi dejanskih prihodkov in
odhodkov oziroma dejanskih prihodkov in normiranih odhodkov)
(1) Priglasitev ugotavljanja davčne osnove od dohodka iz
osnovne kmetijske in osnovne gozdarske dejavnosti na podlagi dejanskih
prihodkov in odhodkov oziroma dejanskih prihodkov in normiranih odhodkov ter
določitev nosilca te dejavnosti v skladu z drugim odstavkom 47. člena ZDoh‑2 se
opravita pri davčnem organu.
(2) Priglasitev in določitev nosilca dejavnosti se opravi
na obrazcu, ki ga predpiše minister, pristojen za finance. Sestavni del obrazca
je izjava vseh zavezancev, ki dosegajo dohodke iz opravljanja osnovne kmetijske
in osnovne gozdarske dejavnosti v okviru istega kmečkega gospodinjstva, da se
strinjajo z določenim nosilcem ter dohodki iz opravljanja osnovne kmetijske in
gozdarske dejavnosti, oziroma v primeru, da se v okviru kmečkega gospodinjstva
opravlja tudi druga kmetijska ali dopolnilna dejavnost, tudi dohodki druge
kmetijske in dopolnilne dejavnosti pripišejo nosilcu.
(3) Priglasitev in določitev nosilca dejavnosti se opravita
do 31. oktobra leta pred letom, v katerem želijo člani kmečkega
gospodinjstva prostovoljno začeti ugotavljati davčno osnovo na podlagi
dejanskih prihodkov in dejanskih odhodkov oziroma dejanskih prihodkov in
normiranih odhodkov.
(4) Davčni organ na podlagi priglasitve nosilcu izda
odločbo o načinu ugotavljanja davčne osnove od dohodka iz osnovne kmetijske in
osnovne gozdarske dejavnosti v 30 dneh od dneva prejema popolne priglasitve.
Na podlagi priglasitve nosilec kot zavezanec za dohodke iz kmetijske in
dopolnilne dejavnosti kmečkega gospodinjstva začne z ugotavljanjem davčne
osnove na podlagi dejanskih prihodkov in odhodkov ali dejanskih prihodkov in
normiranih odhodkov s prvim dnem naslednjega koledarskega leta po letu vročitve
odločbe.
(5) Nosilec mora vsako spremembo članov kmečkega
gospodinjstva, uporabnikov kmetijskih in gozdnih zemljišč ali panjev priglasiti
v 15 dneh po nastanku spremembe. Davčni organ na podlagi priglasitve spremembe
nosilcu izda novo odločbo o načinu ugotavljanja davčne osnove od dohodka iz
osnovne kmetijske in osnovne gozdarske dejavnosti v 30 dneh od dneva prejema
popolne priglasitve.
(6) Določitev novega nosilca, ki se v skladu s 1. točko
prvega odstavka 58. člena ZDoh‑2 ne šteje za prenehanje opravljanja dejavnosti,
se priglasi na obrazcu iz drugega odstavka tega člena. Davčni organ izda
odločbo o spremembi nosilca v 30 dneh od dneva prejema popolne priglasitve.
Sprememba nosilca se prvič upošteva za davčno leto po letu, v katerem je bila
sprememba nosilca priglašena.
(7) Nosilec iz prvega odstavka tega člena, ki izpolnjuje
pogoje, določene z zakonom, ki ureja dohodnino, priglasitev za ugotavljanje
davčne osnove z upoštevanjem normiranih odhodkov, ne glede na drugi odstavek
308. člena tega zakona, opravi hkrati ob priglasitvi, opravljeni po tem
členu zakona, vendar najpozneje v osmih dneh od te priglasitve, razen nosilca,
ki v letu pred letom, za katero se opravi priglasitev v skladu s tem členom, dosega
dohodke iz opravljanja dejavnosti v skladu s 46. členom ZDoh-2, ki opravi
priglasitev ugotavljanja davčne osnove z upoštevanjem normiranih odhodkov v
skladu s prvim odstavkom 308. člena tega zakona.
(8) Člani kmečkega gospodinjstva lahko po poteku leta, za
katero morajo v skladu s 3. točko drugega odstavka 47. člena ZDoh-2 še
ugotavljati davčno osnovo na način iz drugega odstavka 47. člena ZDoh-2,
davčnemu organu priglasijo spremembo načina ugotavljanja davčne osnove
najpozneje do 31. oktobra leta pred letom, v katerem želijo preiti na
način ugotavljanja davčne osnove po poglavju III.4. ZDoh-2.
(9) Davčni organ na podlagi priglasitve in preveritve
izpolnjevanja pogojev nosilcu izda odločbo o prenehanju ugotavljanja davčne
osnove od dohodka iz osnovne kmetijske in osnovne gozdarske dejavnosti na
podlagi dejanskih prihodkov in dejanskih odhodkov oziroma dejanskih prihodkov
in normiranih odhodkov za leto po letu priglasitve v 30 dneh od dneva
priglasitve.
(10) Pritožba zoper odločbo iz četrtega in devetega odstavka
tega člena ne zadrži izvršitve odločbe.
2. Dohodnina od dohodka iz dejavnosti, ki se ne všteva v
letno davčno osnovo 
305. člen
(izračun)
(1) Davčni zavezanec, ki v skladu z zakonom, ki ureja
dohodnino, ugotavlja davčno osnovo od dohodka iz dejavnosti z upoštevanjem
normiranih odhodkov, sam izračuna dohodnino od dohodka iz dejavnosti v davčnem
obračunu. V primerih, določenih z zakonom, ki ureja dohodnino, v katerih davčni
zavezanec plačuje od dohodkov iz dejavnosti tudi davčni odtegljaj, davčni
odtegljaj izračuna plačnik davka v obračunu davčnih odtegljajev. 
(2) Davčni obračun, ki ga predpiše minister, pristojen za
finance, vsebuje tudi podatke o poslovanju, ki jih davčni zavezanec vodi v
evidencah v skladu s tem zakonom, drugimi predpisi in računovodskimi standardi.
306. člen
(obdobje izračuna)
Za obdobje izračuna se smiselno uporabljajo določbe 296.
člena tega zakona.
307. člen
(predlaganje davčnega obračuna)
Za predlaganje davčnega obračuna se smiselno uporabljajo
določbe 297., 297.a in 297.b člena tega zakona, pri čemer se zadnja dva stavka
prvega odstavka 297. člena tega zakona ne uporabljata.
307.a člen
(plačevanje akontacije dohodnine od dohodka iz dejavnosti in
sprememba akontacije med davčnim letom)
(1) Za plačevanje akontacije dohodnine od dohodka iz
dejavnosti ter za spremembo akontacije med davčnim letom se smiselno
uporabljajo določbe 298. in 299. člena tega zakona. 
(2) Ne glede na prejšnji odstavek v primerih, določenih z
zakonom, ki ureja dohodnino, v katerih davčni zavezanec plačuje od dohodkov iz
dejavnosti tudi davčni odtegljaj, davčni odtegljaj izračuna plačnik davka v
obračunu davčnega odtegljaja.
307.b člen
(upoštevanje akontacije dohodnine in davčnega odtegljaja)
Od dohodnine, obračunane za posamezno davčno leto, se
odštejeta akontacija dohodnine in davčni odtegljaj. Odštejeta se obračunana
akontacija dohodnine in odtegnjen davčni odtegljaj.
307.c člen
(plačilo poračuna dohodnine od dohodka, doseženega z
opravljanjem dejavnosti)
Davčni zavezanec mora razliko med dohodnino od dohodka iz
dejavnosti, izračunano v davčnem obračunu, ter akontacijo dohodnine in davčnim
odtegljajem plačati v 30 dneh od dneva predložitve davčnega obračuna.
307.č člen
(uveljavljanje odbitka davka, plačanega v tujini, ali
uveljavljanje oprostitve)
(1) Davčni zavezanec, ki je rezident, lahko uveljavlja
odbitek za ustrezni znesek plačanega davka v tujini od dohodka iz dejavnosti,
ki je obdavčen v Republiki Sloveniji, ali oprostitev v davčnem obračunu iz 305.
člena tega zakona. Kadar davčni zavezanec v davčnem obračunu uveljavlja odbitek
davka, plačanega v tujini, ali oprostitev, vsebuje davčni obračun tudi ustrezna
dokazila glede davčne obveznosti izven Republike Slovenije, zlasti o znesku
davka, plačanega v tujini, osnovi za plačilo davka ter o tem, da je znesek davka,
plačan v tujini, dokončen in dejansko plačan. 
(2) Kot ustrezna dokazila iz prejšnjega odstavka se štejejo
listine, izdane s strani davčnega organa tuje države, ali drugi dokumenti, ki
nedvoumno dokazujejo davčno obveznost ali plačilo davka izven Republike
Slovenije. 
(3) Ne glede na prvi odstavek tega člena lahko davčni
zavezanec zahteva vračilo davka s posebnim zahtevkom, če v davčnem obračunu ni
uveljavljal odbitka davka, plačanega v tujini, ali oprostitev za dohodke,
vključene v davčno osnovo. Sestavni del zahtevka so ustrezna dokazila glede
davčne obveznosti v tujini, zlasti o znesku plačanega davka, osnovi za plačilo
davka ter o tem, da je znesek davka, plačan v tujini, dokončen in dejansko
plačan.
307.d člen
(smrt davčnega zavezanca)
Če davčni zavezanec umre, se določbe, ki se nanašajo na
dohodnino po 2. točki tega podpoglavja tega zakona, smiselno uporabljajo tudi
za pooblaščence za zastopanje, pravne naslednike davčnih zavezancev oziroma
skrbnike njihovega premoženja.
307.e člen
(skrbnik davčnega zavezanca oziroma njegovega premoženja)
Če je davčnemu zavezancu v primeru, ko davčni zavezanec ni
znan ali je opravilno nesposoben ali po odločbi o denacionalizaciji določen
skrbnik oziroma skrbnik njegovega premoženja, se določbe, ki se nanašajo na
dohodnino po 2. točki tega podpoglavja tega zakona, smiselno uporabljajo tudi
za skrbnika oziroma upravljavca premoženja.
307.f člen
(davčni odtegljaj)
Davčni odtegljaj je akontacija dohodnine, ki jo mora v skladu
s drugim odstavkom 307.a člena tega zakona izračunati, odtegniti in plačati
plačnik davka za davčnega zavezanca od dohodka iz dejavnosti, ki se ne všteva v
letno davčno osnovo in od katerega se v skladu z zakonom, ki ureja dohodnino,
in tem zakonom plačuje akontacija dohodnine z davčnim odtegljajem.
307.g člen
(rok predložitve obračuna davčnega odtegljaja in določenih
podatkov)
Glede roka predložitve obračuna davčnega odtegljaja in
določenih podatkov davčnemu organu se uporablja 284. člen tega zakona.
308. člen
(priglasitev ugotavljanja davčne osnove z upoštevanjem
normiranih odhodkov in obvestilo o prenehanju ugotavljanja davčne osnove z
upoštevanjem normiranih odhodkov)
(1) Davčni zavezanec, ki izpolnjuje pogoje, določene z
zakonom, ki ureja dohodnino, in ki se odloči za ugotavljanje davčne osnove z upoštevanjem
normiranih odhodkov, priglasi ugotavljanje davčne osnove z upoštevanjem
normiranih odhodkov davčnemu organu. Davčni zavezanec opravi priglasitev
najpozneje do 31. marca leta, za katero se odloči za ugotavljanje davčne osnove
z upoštevanjem normiranih odhodkov, oziroma do poteka roka za predložitev
obračuna akontacije dohodnine od dohodka iz dejavnosti iz drugega odstavka 297.
člena tega zakona za predhodno leto v obračunu akontacije dohodnine od dohodka
iz dejavnosti iz 295. člena tega zakona za predhodno leto. Sestavni del
priglasitve je izjava davčnega zavezanca, da za davčno leto uveljavlja
ugotavljanje davčne osnove z upoštevanjem normiranih odhodkov, in izjava o
izpolnjevanju pogojev, določenih z zakonom, ki ureja dohodnino. 
(2) Davčni zavezanec, ki na novo začne opravljati dejavnost,
opravi priglasitev iz prvega stavka prejšnjega odstavka za prvo davčno leto
opravljanja dejavnosti hkrati ob predložitvi prijave za vpis v davčni register
v osmih dneh od vpisa v primarni register oziroma od vpisa v uradno evidenco
organa. Sestavni del priglasitve je izjava davčnega zavezanca, da za davčno
leto, v katerem je začel na novo opravljati dejavnost, uveljavlja ugotavljanje
davčne osnove z upoštevanjem normiranih odhodkov, ter izjava o izpolnjevanju pogojev,
določenih z zakonom, ki ureja dohodnino. 
(3) Priglasitev, opravljeno po roku, določenem v prvem in
drugem odstavku tega člena, davčni organ s sklepom zavrže. Pritožba zoper sklep
ne zadrži izvršitve. 
(4) Šteje se, da je davčni zavezanec priglasil ugotavljanje
davčne osnove za davčno leto z upoštevanjem normiranih odhodkov in se odločil
za ugotavljanje davčne osnove z upoštevanjem normiranih odhodkov, če do 31.
marca tega leta oziroma do poteka roka za predložitev obračuna dohodnine od
dohodka iz dejavnosti iz 307. člena tega zakona za predhodno leto, ne obvesti
davčnega organa o prenehanju ugotavljanja davčne osnove z upoštevanjem
normiranih odhodkov v obračunu dohodnine od dohodka iz dejavnosti iz 305. člena
tega zakona za predhodno leto. Priglasitev prenehanja ugotavljanja davčne
osnove z upoštevanjem normiranih odhodkov, predloženo po roku, določenem v
prvem stavku tega odstavka, davčni organ s sklepom zavrže. 
(5) Davčni zavezanec mora za davčno leto ugotavljati davčno
osnovo na podlagi dejanskih prihodkov in odhodkov ter voditi ustrezne poslovne
knjige, evidence in poslovno poročilo, ki jih je dolžan voditi za ugotavljanje
davčne osnove na podlagi dejanskih prihodkov in odhodkov, če ugotovi, da ne
izpolnjuje pogojev, določenih z zakonom, ki ureja dohodnino, za ugotavljanje
davčne osnove z upoštevanjem normiranih odhodkov.
309. člen
(vpis davčnega zavezanca, ki ugotavlja davčno osnovo z
upoštevanjem normiranih odhodkov, v davčno evidenco)
Davčni organ na podlagi priglasitve davčnega zavezanca iz 308.
člena tega zakona davčnega zavezanca v davčnem registru označi kot zavezanca,
ki ugotavlja davčno osnovo dohodnine od dohodka iz dejavnosti z upoštevanjem
normiranih odhodkov.
310. člen
(črtan)
311. člen
(črtan)
3. Uveljavljanje dejanskih stroškov – nastopajočih
izvajalcev ali športnikov – v primeru davčnega odtegljaja od dohodka iz
dejavnosti
311.a člen
(uveljavljanje normiranih stroškov ali dejanskih stroškov)
Davčni zavezanec nerezident – nastopajoči izvajalec ali
športnik, ki nima poslovne enote v Sloveniji in lahko v skladu s 1. in 2. točko
drugega odstavka 68. člena ZDoh-2 uveljavlja normirane stroške ali
dejanske stroške, te uveljavi pri davčnem organu v 30 dneh od izplačila dohodka
ali v 30 dneh od zadnjega izplačila dohodka, če se dohodek za posamezno
aktivnost izplačuje v več delih. Davčni zavezanec uveljavlja normirane stroške
ali dejanske stroške na podlagi dokazil in s pisnim zahtevkom. Vsebino zahtevka
določi minister, pristojen za finance.
311.b člen
(rok za izdajo odločbe)
Davčni organ odloči o poračunu davčnega odtegljaja na podlagi
uveljavljanja dejanskih stroškov iz 311.a člena tega zakona v 15 dneh od dneva
predložitve zahtevka.
5. podpoglavje
Akontacija dohodnine od dohodka iz osnovne kmetijske in osnovne gozdarske
dejavnosti
312. člen
(črtan)
312.a člen
(prenehal
veljati)
313. člen
(izračun)
(1) Akontacijo dohodnine od katastrskega dohodka davčni
organ ugotovi z odločbo na podlagi podatkov o davčnem zavezancu, ki je kot
imetnik pravice uporabe kmetijskih in gozdnih zemljišč vpisan v zemljiški
knjigi oziroma zemljiškem katastru ali evidentiran kot dejanski uporabnik,
podatkov o površini in parcelni številki zemljišč v uporabi zavezanca, kot jih
izkazuje zemljiški kataster, podatkov o katastrskem dohodku, vpisanem v
zemljiškem katastru ali določenem s predpisi o dohodnini, ter podatkov o
priznanih oprostitvah in znižanjih katastrskega dohodka, ki se priznajo za več
let, po stanju na dan 30. junija leta, za katero se akontacija dohodnine
odmerja.
(2) Kot stanje se štejejo pravnomočni vpis podatkov v
navedenih evidencah, dokazila, ki nedvoumno dokazujejo dejanskega uporabnika
zemljišča, ki pravice uporabe nima vpisane v zemljiški knjigi oziroma v
zemljiškem katastru, in pravnomočna odločba, s katero se prizna oprostitev
oziroma znižanje katastrskega dohodka.
(3)  Akontacijo dohodnine od pavšalne ocene dohodka
za panje davčni organ ugotovi z odločbo na podlagi podatkov o panjih in osebah,
ki so kot lastniki ali uporabniki panjev vpisani v register čebelnjakov ter
podatka o pavšalni oceni dohodka na panj po predpisih o ugotavljanju
katastrskega dohodka, po stanju na dan 30. junija leta, za katero se
akontacije dohodnine odmerja.
(4) Akontacijo dohodnine od drugega dohodka iz 70. člena
ZDoh-2, pripisanega posameznemu zavezancu, članu kmečkega gospodinjstva, davčni
organ ugotovi z odločbo na podlagi podatkov izplačevalcev o izplačilih drugih
dohodkov, od katerih je bila odtegnjena predhodna akontacija dohodnine.
(5) Predhodno akontacija dohodnine od drugega dohodka iz 70.
člena ZDoh‑2 izračuna plačnik davka kot davčni odtegljaj v obračunu davčnega
odtegljaja. Plačnik davka mora davčni odtegljaj izračunati in odtegniti hkrati
z obračunom drugega dohodka iz osnovne kmetijske in osnovne gozdarske
dejavnosti.
(6) Za predhodno akontacijo dohodnine iz prejšnjega odstavka
se smiselno uporabljajo določbe 278. do 284. člena tega zakona.
314. člen
(uveljavljanje oprostitev)
(1) Oprostitve od katastrskega dohodka, ki so določene z
zakonom, ki ureja dohodnino, davčni zavezanec lahko uveljavlja z vlogo pri
davčnem organu. Obrazec vloge predpiše minister, pristojen za finance.
(2) Davčni zavezanec mora k vlogi priložiti dokazila, ki
dokazujejo upravičenost do oprostitve, ali navesti javno evidenco, iz katere je
upravičenost do oprostitve razvidna. Izjemoma oprostitev za neodmerjene gozdne
ceste in za zemljišča, na katerih so objekti posebnega pomena za obrambo, ali
ležijo v varnostnem območju takega objekta in se zanje predpiše ukrep
varovanja, davčni organ prizna brez vloge zavezanca po uradni dolžnosti na
podlagi podatkov Zavoda za gozdove Slovenije in ministrstva, pristojnega za
obrambo.
(3) Davčni organ odloči o upravičenosti do oprostitve z
odločbo v 15 dneh od vložitve vloge.
(4) Za zemljišča in panje, pripisane nosilcu v skladu s
304. členom tega zakona, se oprostitev od katastrskega dohodka in pavšalne
ocene dohodka na panj, ne glede na prvi, drugi in tretji odstavek tega člena,
prizna na podlagi odločbe iz 304. člena tega zakona.
(5) Vloge za priznanje oprostitev se lahko vložijo do poteka
obdobja, ki ga zakon, ki ureja dohodnino, določa za priznanje posamezne vrste
oprostitev. Obdobje priznavanja oprostitev se prizna sorazmerno glede na leto,
v katerem je vloga vložena.
(6) V posameznem letu se priznajo oprostitve, za katere
so bile vloge vložene do 30. junija leta, za katero se dohodnina odmerja,
in so odločbe postale pravnomočne najpozneje do izdaje odmerne odločbe, razen
oprostitev, ki se v skladu z zakonom, ki ureja dohodnino, uveljavljajo v prvem
letu po letu izvedbe ukrepa, za katere se oprostitev v primeru, da je bila
vloga vložena v letu izvedbe ukrepa, ne glede na pravnomočnost odločbe,
upošteva v naslednjem letu. Oprostitve, priznane na podlagi odločbe, za katero
je bila vloga vložena po 30. juniju leta, za katero se dohodnina odmerja,
se upoštevajo pri izračunu akontacije dohodnine od katastrskega dohodka za
naslednje davčno leto.
(7) Prenehanje razlogov za oprostitev po tem členu,
razen za oprostitve z zakonsko določenim rokom, mora davčni zavezanec oziroma
Zavod za gozdove Slovenije in ministrstvo, pristojno za obrambo, sporočiti
davčnemu organu v treh mesecih od prenehanja.
(8) Ne glede na sedmi odstavek tega člena se prenehanje
oprostitev uveljavi na podlagi odločbe iz 304. člena tega zakona.
(9) Prenehanje oprostitve na podlagi prijave iz sedmega
odstavka tega člena, podane po 30. juniju tekočega leta, ali odločbe iz osmega
odstavka tega člena, ki je postala pravnomočna po 30. juniju tekočega
leta, se upošteva pri izračunu akontacije dohodnine od katastrskega dohodka za
naslednje davčno leto.
315. člen
(izdaja odmerne odločbe)
(1) Odločba o odmeri akontacije dohodnine od
katastrskega dohodka in pavšalne ocene dohodka na panj za preteklo davčno leto,
o poračunu akontacije dohodnine od teh dohodkov za preteklo davčno leto ter o
določitvi obroka akontacije dohodnine od teh dohodkov za tekoče davčno leto
mora biti izdana do 30. aprila tekočega leta.
(2) Nerezidentu odločbo o akontaciji dohodnine od
katastrskega dohodka in pavšalne ocene dohodka na panj, najkasneje do 30. aprila
tekočega leta za preteklo leto, izda davčni organ, pri katerem je zavezanec za
davke vpisan v davčni register. Nerezidentu, ki ni vpisan v davčni register,
izda odločbo davčni organ, na območju katerega ležijo zemljišča oziroma so
registrirani panji v uporabi zavezanca.
(3) V odločbi o odmeri akontacije dohodnine od katastrskega
dohodka in pavšalne ocene dohodka na panj iz prvega in drugega odstavka tega
člena davčni organ določi tudi davčno osnovo od drugih dohodkov iz 70. člena
ZDoh-2, pripisano zavezancu v skladu s četrtim in petim odstavkom 72. člena
ZDoh-2, obračunano in odtegnjeno predhodno akontacijo dohodnine, ki se šteje za
akontacijo dohodnine v skladu s sedmim odstavkom 129. člena ZDoh-2, pripisano
tem dohodkom v skladu s šestim odstavkom 129. člena ZDoh-2, ter akontacijo
dohodnine za nerezidenta, v skladu z osmim odstavkom 129. člena ZDoh-2.
(4) V odločbi o odmeri akontacije dohodnine od katastrskega
dohodka in pavšalne ocene dohodka na panj ter drugih dohodkov iz 70. člena
ZDoh-2 iz prvega in drugega odstavka tega člena davčni organ odloči tudi o
poračunu akontacije dohodnine od drugega dohodka iz 70. člena ZDoh-2
nerezidenta, ugotovljene v skladu z osmim odstavkom 129. člena ZDoh-2, s predhodno
akontacijo dohodnine od drugih dohodkov iz 70. člena ZDoh-2, pripisane
nerezidentu, ter o vračilu akontacije dohodnine od dohodkov iz osnovne
kmetijske in osnovne gozdarske dejavnosti, če ugotovi, da skupni dohodek iz
osnovne kmetijske in osnovne gozdarske dejavnosti članov kmečkega gospodinjstva
znaša manj kot 200 eurov.
316. člen
(plačevanje akontacije dohodnine)
Davčni zavezanci plačujejo akontacijo dohodnine od
katastrskega dohodka in pavšalne ocene dohodka na panj v dveh obrokih. Prvi
obrok se plača v višini 70% akontacije dohodnine za preteklo davčno leto do
30. septembra tekočega leta. Drugi obrok se plača v višini razlike med
akontacijo dohodnine, izračunano za leto, za katero se akontacija dohodnine
odmerja, in prvim obrokom za to leto, do 31. maja naslednjega leta.
316.a člen
(izdaja računov in seznam izdanih računov)
(1) Člani kmečkega gospodinjstva po zakonu, ki ureja
dohodnino, morajo, če ima kmečko gospodinjstvo pri davčnem organu priglašeno
obravnavo dohodka iz malega obsega prve stopnje predelave lastnih kmetijskih in
gozdarskih pridelkov kot dohodka v zvezi z osnovno kmetijsko in osnovno
gozdarsko dejavnostjo, v skladu z zakonom, ki ureja dohodnino, za dobave
izdelkov iz malega obsega prve stopnje predelave lastnih kmetijskih in gozdarskih
pridelkov kmečkega gospodinjstva izdati račun, pri čemer se pri gotovinskem
poslovanju uporablja tudi 31.a člen tega zakona. Če prodajo izvaja oseba, ki ni
član kmečkega gospodinjstva, je za izdajo računa odgovoren član kmečkega
gospodinjstva iz tretjega odstavka tega člena.
(2) Kmečko gospodinjstvo iz prejšnjega odstavka mora voditi
seznam izdanih računov pri prodaji izdelkov iz predelave lastnih pridelkov.
Seznam izdanih računov se ne šteje za evidenco v skladu s prvim in drugim
odstavkom 31. člena tega zakona.
(3) Za vodenje seznama iz prejšnjega odstavka je odgovoren
član kmečkega gospodinjstva, ki je nosilec kmetijskega gospodarstva v skladu s
predpisi o kmetijstvu, ali v primeru, da nobeden od članov kmečkega
gospodinjstva ni nosilec kmetijskega gospodarstva, član kmečkega gospodinjstva,
ki ima za leto, za katero se vodi seznam izdanih računov iz prejšnjega
odstavka, izkazan najvišji dohodek iz osnovne kmetijske in osnovne gozdarske
dejavnosti.
(4) Enkrat letno, do 31. marca tekočega leta za preteklo
leto, mora član kmečkega gospodinjstva iz prejšnjega odstavka davčnemu organu
predložiti zbirne podatke iz seznama izdanih računov. Obveznost ne nastane, če
v preteklem letu ni bilo dobav izdelkov iz predelave lastnih pridelkov.
(5) Podrobnejšo vsebino seznama izdanih računov, način
vodenja seznama ter vsebino zbirnih podatkov in podrobnejši način predložitve
teh podatkov davčnemu organu predpiše minister, pristojen za finance.
316.b člen
(prijava kmetijskih in gozdnih zemljišč ter pridelka vina
izven Slovenije)
(1) Za določitev davčne osnove od dohodkov iz osnovne
kmetijske in osnovne gozdarske dejavnosti mora član kmečkega gospodinjstva iz
tretjega odstavka 316.a člena tega zakona do 15. julija leta, za katero se
dohodek ugotavlja, davčnemu organu prijaviti površine kmetijskih in gozdnih
zemljišč, ki jih imajo člani kmečkega gospodinjstva v uporabi izven Republike
Slovenije na dan 30. junija leta, za katero se dohodek ugotavlja.
(2) Za določitev davčne osnove od dohodkov iz predelave
lastnega pridelka grozdja v vino, kot dohodkov v zvezi z osnovno kmetijsko
dejavnostjo, mora član kmečkega gospodinjstva iz tretjega odstavka 316.a člena
tega zakona do 31. januarja leta po letu, za katero se dohodek ugotavlja,
davčnemu organu prijaviti količino proizvedenega vina iz lastnega pridelka
grozdja kmečkega gospodinjstva izven Republike Slovenije v letu, za katero se
dohodek ugotavlja.
316.c člen
(prijava dejanskega uporabnika kmetijskih in gozdnih
zemljišč)
Dejanski uporabnik kmetijskega in gozdnega zemljišča, ki nima
pravice do uporabe zemljišča na podlagi pravnega naslova, evidentiranega v
zemljiški knjigi ali zemljiškem katastru, davčnemu organu prijavi dejansko
uporabo zemljišča na dan 30. junija leta, za katero se dohodek ugotavlja,
do 15. julija leta, za katero se dohodek ugotavlja. Davčni organ lahko v
primeru, če ugotovi, da se zemljišče dejansko uporablja v okviru kmečkega
gospodinjstva, katerega člani niso lastniki tega zemljišča, kot dejanskega
uporabnika določi člana kmečkega gospodinjstva z izkazanim najvišjim dohodkom
iz osnovne kmetijske in osnovne gozdarske dejavnosti.
316.č člen
(priglasitev obravnave dohodka iz določene predelave lastnih
pridelkov kot dohodka v zvezi z osnovno kmetijsko in osnovno gozdarsko
dejavnostjo)
(1) Član kmečkega gospodinjstva iz tretjega odstavka 316.a
člena tega zakona opravi priglasitev pri davčnem organu, če kmečko
gospodinjstvo izpolnjuje pogoje, določene z zakonom, ki ureja dohodnino, za
obravnavo dohodka iz malega obsega prve stopnje predelave kot dohodka v zvezi z
osnovno kmetijsko in osnovno gozdarsko dejavnostjo. Sestavni del priglasitve je
izjava o izpolnjevanju pogojev kmečkega gospodinjstva, določenih z zakonom, ki
ureja dohodnino.
(2) Priglasitev se opravi najpozneje do 31. marca leta,
za katero priglasi obravnavo iz prvega odstavka tega člena. Priglasitev
učinkuje za celo leto, za katero se priglasitev opravi. Za kmečko
gospodinjstvo, ki na novo začne z malim obsegom prve stopnje predelave ter želi
obravnavo dohodka od tovrstne predelave kot dohodka v zvezi z osnovno kmetijsko
in osnovno gozdarsko dejavnostjo, se lahko priglasitev opravi tudi v tekočem
letu za tekoče leto.
(3) Šteje se, da je bila za posamezno leto po priglasitvi v
skladu s prvim in drugim odstavkom tega člena priglasitev opravljena in bila
sprejeta odločitev za obravnavo dohodkov iz določenih predelav kot dohodka v
zvezi z osnovno kmetijsko in osnovno gozdarsko dejavnostjo, če član kmečkega
gospodinjstva iz tretjega odstavka 316.a člena tega zakona do 31. marca
tekočega leta za tekoče leto ne priglasi prenehanja tovrstne obravnave pri
davčnem organu.
(4) Davčni organ priglasitev iz prvega in tretjega odstavka
tega člena, opravljeno po roku, določenem v drugem in tretjem odstavku tega
člena, s sklepom zavrže. Pritožba zoper sklep ne zadrži izvršitve.
(5) Priglasitev iz prvega in tretjega odstavka tega člena se
opravi na obrazcu, ki ga predpiše minister, pristojen za finance.
(6) Z začetkom ali prenehanjem učinkovanja priglasitve se
dohodki članov kmečkega gospodinjstva iz priglašene predelave lastnih pridelkov
po uradni dolžnosti prenehajo oziroma začnejo obravnavati po zakonu, ki ureja
dohodnino, kot dohodki iz dejavnosti.
6. podpoglavje
Akontacija dohodnine od dohodka iz prenosa premoženjske pravice
317. člen
(izračun)
(1) Akontacijo dohodnine od dohodka iz prenosa
premoženjske pravice izračuna plačnik davka kot davčni odtegljaj v obračunu
davčnega odtegljaja. Plačnik davka mora davčni odtegljaj izračunati in
odtegniti hkrati z obračunom dohodka iz prenosa premoženjske pravice.
(2) Če dohodek iz prenosa premoženjske pravice izplača
oseba, ki ni plačnik davka, akontacijo dohodnine od dohodka iz prenosa
premoženjske pravice ugotovi davčni organ na podlagi napovedi zavezanca.
318. člen
(način in rok vložitve napovedi)
(1) Napoved za odmero akontacije dohodnine od dohodka iz
prenosa premoženjske pravice mora davčni zavezanec vložiti v 15 dneh od prejema
dohodka iz prenosa premoženjske pravice pri davčnem organu.
(2) (črtan)
319. člen
(črtan)
320. člen
(rok za izdajo odločbe)
(1) Na podlagi napovedi iz 318. člena tega zakona davčni
organ izda odločbo o višini akontacije dohodnine od dohodka iz prenosa
premoženjske pravice v 30 dneh od dneva vložitve napovedi.
(2) (črtan)
7. podpoglavje
Akontacija dohodnine od drugih dohodkov
321. člen
(izračun)
(1) Akontacijo dohodnine od drugih dohodkov izračuna
plačnik davka kot davčni odtegljaj v obračunu davčnega odtegljaja. Plačnik
davka mora davčni odtegljaj izračunati in odtegniti hkrati z obračunom drugega
dohodka.
(2) Če drug dohodek izplača oseba, ki ni plačnik davka, akontacijo
dohodnine od drugega dohodka ugotovi davčni organ na podlagi napovedi davčnega
zavezanca.
322. člen
(obvestilo in potrdilo o uporabi stopenj in lestvice in
davčnih olajšav)
(1) Davčni zavezanec, ki se v skladu z zakonom, ki ureja
dohodnino, odloči za izračun akontacije dohodnine od drugega dohodka, ki se
prejema redno za mesečno obdobje, z uporabo stopenj in lestvice za odmero
dohodnine in davčnih olajšav v skladu z zakonom o dohodnini, mora o tem
obvestiti davčni organ in izplačevalca tega dohodka.
(2) Zahtevani način izračuna akontacije dohodnine se
lahko uporabi za druge dohodke iz prvega odstavka tega člena, izplačane po
dnevu, ko je bilo obvestilo v skladu s prvim odstavkom tega člena predloženo
davčnemu organu.
(3) Davčni organ davčnega zavezanca na podlagi njegovega
obvestila iz prvega odstavka tega člena v davčnih evidencah označi kot davčnega
zavezanca, ki se je odločil za izračun dohodnine od drugih dohodkov na način iz
prvega odstavka tega člena, in o tem zavezancu izda potrdilo.
(4) Davčni organ izda potrdilo v petih dneh od dneva
predložitve obvestila davčnega zavezanca.
(5) Izplačevalec dohodka iz prvega odstavka tega člena
lahko izračuna, odtegne in plača akontacijo dohodnine na način iz prvega
odstavka tega člena, če davčni zavezanec predloži potrdilo iz tretjega odstavka
tega člena.
(6) Potrdilo iz petega odstavka tega člena velja za
obdobje davčnega leta. V obdobju davčnega leta davčni zavezanec lahko zahteva
spremembo potrdila ali ga prekliče na način, kot velja za pridobitev potrdila.
(7) Davčni zavezanec uveljavlja posebno olajšavo za
vzdrževane družinske člane pri izplačevalcu drugega dohodka na način, določen v
287. členu tega zakona.
322.a člen
(uveljavljanje dejanskih stroškov)
(1) V primeru iz prvega odstavka 321. člena tega zakona lahko
davčni zavezanec uveljavlja dejanske stroške v skladu z zakonom, ki ureja
dohodnino, v ugovoru zoper informativni izračun, razen nerezidenta, ki jih
lahko uveljavlja pri davčnem organu v sedmih dneh od izplačila dohodka.
Nerezident uveljavlja dejanske stroške s pisnim zahtevkom, katerega obliko
predpiše minister, pristojen za finance. 
(2) V primeru iz drugega odstavka 321. člena tega zakona
lahko davčni zavezanec uveljavlja dejanske stroške v skladu z zakonom, ki ureja
dohodnino, v napovedi iz 323. člena tega zakona.
322.b člen
(uveljavljanje drugačne določitve višine dohodka od odkupne
vrednosti iz prostovoljnega dodatnega pokojninskega zavarovanja)
(1) Davčni zavezanec lahko uveljavlja drugačno določitev
višine dohodka od odkupne vrednosti iz prostovoljnega dodatnega pokojninskega
zavarovanja, prejete na podlagi plačanih premij izvajalcu pokojninskega načrta
s sedežem v Republiki Sloveniji ali v drugi državi članici EU, ki je bil
odobren in vpisan v register v skladu s predpisi, ki urejajo prostovoljno
dodatno pokojninsko in invalidsko zavarovanje po zakonu, ki ureja dohodnino, v
ugovoru zoper informativni izračun dohodnine oziroma v napovedi za odmero
dohodnine.
(2) Davčni zavezanec nerezident, ki ne more uveljavljati
drugačne določitve višine dohodka v skladu s prejšnjim odstavkom, lahko
drugačno določitev višine dohodka iz prejšnjega odstavka uveljavlja pri davčnem
organu najkasneje do 31. januarja tekočega leta za izplačila odkupne
vrednosti iz prostovoljnega dodatnega pokojninskega zavarovanja, prejeta v
preteklem letu.
323. člen
(način in rok vložitve napovedi)
Napoved za odmero akontacije dohodnine od drugega dohodka
mora davčni zavezanec vložiti v 15 dneh od dneva prejema dohodka pri davčnem
organu.
324. člen
(rok za izdajo odločbe)
Na podlagi napovedi iz 323. člena tega zakona davčni organ
izda odločbo o višini akontacije dohodnine od drugega dohodka v 15 dneh od
dneva vložitve napovedi.
8. podpoglavje
Plačevanje dohodnine od dohodkov iz kapitala in dohodka iz oddajanja premoženja
v najem
325. člen
(izračun)
(1) Dohodnino od obresti, dividend in dohodka iz
oddajanja premoženja v najem izračuna:
1.    
plačnik davka v obračunu davčnega odtegljaja,
2.    
davčni organ v odločbi, izdani na podlagi napovedi zavezanca.
(2) Dohodnina iz prvega odstavka tega člena se izračuna
in plača od davčnih osnov in po stopnji, določeni z zakonom, ki ureja
dohodnino.
(3) Obrazec obračuna davčnega odtegljaja in davčne
napovedi iz prvega odstavka tega člena predpiše minister, pristojen za finance.
Obrazec mora vsebovati podatke, potrebne za določanje davčne osnove, oziroma
izračun dohodnine, in podatke, potrebne za nadzor in identifikacijo zavezanca
za davek.
(4) Dohodnino od obresti, dohodnino od dividend in dohodnino
od dohodka iz oddajanja premoženja v najem izračuna plačnik davka kot davčni
odtegljaj v obračunu davčnega odtegljaja. Plačnik davka mora davčni odtegljaj
izračunati in odtegniti hkrati z obračunom obresti, dividend ali dohodka iz
oddajanja premoženja v najem, plačati pa najpozneje v petih dneh od izplačila
dohodka. 
(5) Če obresti, dividende ali dohodek iz oddajanja premoženja
v najem izplača oseba, ki ni plačnik davka, ali v primerih iz devetega odstavka
tega člena, dohodnino od obresti, dividend ali dohodka iz oddajanja premoženja
v najem ugotovi davčni organ na podlagi napovedi zavezanca.
(6) Dohodnino od dobička iz kapitala ugotovi davčni
organ z odločbo na podlagi napovedi davčnega zave­zanca. Med letom plačana
dohodnina se šteje za akontacijo dohodnine.
(7) Ne glede na prejšnje odstavke tega člena, dohodnino
od obresti, ki jih doseže rezident na denarne depozite pri bankah in
hranilnicah, ustanovljenih v skladu s predpisi v Republiki Sloveniji, in pri
bankah drugih držav članic EU, ugotovi davčni organ na podlagi napovedi
zavezanca.
(8) Ne glede na prejšnje odstavke davčni organ, na podlagi
napovedi zavezanca, ugotovi dohodnino od obresti, ki jih doseže rezident od:
1.    
vrednostnih papirjev, katerih izdajateljica je Republika Slovenija in so
izdani na podlagi zakona, ki ureja javne finance;
2.    
dolžniških vrednostnih papirjev, ki jih izda gospodarska družba, ki je
ustanovljena v skladu s predpisi v Sloveniji, če:
- 
ne vsebujejo opcije zamenjave za lastniški vrednostni papir (oziroma ne
vsebujejo opcije imetnikov, z uresničitvijo katere dosežejo zamenjavo za
lastniški vrednostni papir, če je izdajatelj dolžniškega vrednostnega papirja
banka) in
- 
so uvrščeni v trgovanje na organiziranem trgu ali se z njimi trguje v
večstranskem sistemu trgovanja v državi članici EU ali državi članici
Organizacije za ekonomsko sodelovanje in razvoj,
razen v primeru dolžniških vrednostnih papirjev, ki so izdani
za plačilo odškodnin v skladu z zakonom, ki ureja denacionalizacijo.
(9) Plačnik davka davčnega odtegljaja ne izračuna in
odtegne, če ima dohodek iz finančnih instrumentov, od katerega se v skladu s
tem zakonom ali zakonom o obdavčenju izračunava, odteguje in plačuje davčni
odtegljaj:
1.    
vir izven Slovenije in je prejet v naravi ali je izven Slovenije
neposredno reinvestiran ali
2.    
vir v Sloveniji in je prejet v naravi ter ga je izplačala oseba iz 1.
točke prvega odstavka 58. člena tega zakona drugi osebi iz drugega odstavka
navedenega člena, ki se šteje za plačnika davka.
(10) Prejšnji odstavek ne vpliva na obveznost plačnika
davka za avtomatično dajanje podatkov davčnemu organu po 9. podpoglavju I.
poglavja petega dela tega zakona.
(11) Ne glede na prvi do peti odstavek tega člena davčni
organ, na podlagi napovedi davčnega zavezanca, ugotovi dohodnino od:
-      
obresti, doseženih z odstopom ali poplačilom prevzete terjatve in
-      
dividend, doseženih z vračilom naknadnega vplačila družbeniku, ki ga ni
vplačal in je pravico do njegovega vračila pridobil s pridobitvijo deleža.
326. člen
(način in rok vložitve napovedi)
(1) Napoved za odmero dohodnine iz 325. člena tega
zakona davčni zavezanec vloži pri davčnem organu do 28. februarja tekočega
leta za preteklo leto.
(2) Napovedi za odmero dohodnine iz sedmega odstavka
325. člena tega zakona ni dolžan vložiti davčni zavezanec rezident,
katerega skupni znesek obresti na denarne depozite pri bankah in hranilnicah,
ustanovljenih v skladu s predpisi v Republiki Sloveniji, in pri bankah drugih
držav članic EU, dosežen v davčnem letu, ne presega zneska obresti, ki jih
doseže rezident, na denarne depozite pri bankah in hranilnicah, oproščenega
dohodnine z zakonom, ki ureja dohodnino.
(3) Davčni zavezanec napoved za odmero dohodnine od dobička
iz kapitala iz odsvojitve nepremičnine vloži v 15 dneh od dneva odsvojitve
kapitala.
(4) Davčni zavezanec, ki je nerezident, napoved za odmero
dohodnine od dobička iz odsvojitve vrednostnih papirjev in drugih deležev ter
investicijskih kuponov vloži v 15 dneh od dneva odsvojitve kapitala.
Nerezident lahko vloži napoved do 28. februarja tekočega leta za preteklo
leto, če napove vse odsvojitve vrednostnih papirjev in drugih deležev v
preteklem letu.
(5) V napovedi za odmero dohodnine od dobička iz kapitala, ki
jo vloži davčni zavezanec v roku iz prvega odstavka tega člena in iz zadnjega
stavka četrtega odstavka tega člena, lahko davčni zavezanec uveljavlja tudi
zmanjšanje pozitivne davčne osnove od dobička iz kapitala iz odsvojitve
vrednostnih papirjev in drugih deležev ter investicijskih kuponov ali iz
odsvojitve nepremičnin, za izgubo, doseženo z odsvojitvijo vrednostnih papirjev
in drugih deležev ter investicijskih kuponov ali doseženo z odsvojitvijo
nepremičnine.
(6) Davčnemu zavezancu, ki je rezident, ni treba vložiti
napovedi za odmero dohodnine od dobička iz unovčitve investicijskih kuponov
podsklada krovnega sklada (pri katerem lahko zavezanec v skladu z zakonom, ki
ureja dohodnino, v primeru prehajanja med podskladi uveljavlja odlog
ugotavljanja davčne obveznosti od dobička iz kapitala), če so bile take
unovčitve investicijskih kuponov namenjene izključno poravnavi stroškov,
povezanih s prehajanjem zavezanca med podskladi krovnega sklada.
(7) Davčni zavezanec napoved za odmero dohodnine od dobička
iz odsvojitve vrednostnih papirjev in drugih deležev ter investicijskih kuponov
vloži v elektronski obliki, če je v zvezi s tem kapitalom opravil več kot deset
transakcij – pridobitev v preteklih letih in obdavčljivih odsvojitev v
preteklem letu.
327. člen
(obvestilo davčnega zavezanca glede vštevanja obračunanih
obresti v davčno osnovo)
(1) Kadar želi davčni zavezanec uveljavljati možnost v
skladu z zakonom, ki ureja dohodnino, da se v davčno osnovo od obresti,
doseženih v primeru vezanih denarnih sredstev in varčevanja pri bankah in
hranilnicah, ustanovljenih v skladu s predpisi v Republiki Sloveniji, z
ročnostjo, daljšo od enega leta, pri čemer zavezanec ne more razpolagati s
privarčevanimi sredstvi pred potekom datuma vezave oziroma poteka varčevanja
brez bistvenega zmanjšanja obresti, vštejejo obresti, obračunane za obdobje
davčnega leta, je dolžan o tem obvestiti banko ali hranilnico v Republiki
Sloveniji. Podatke v obvestilu predpiše minister, pristojen za finance.
(2) Davčni zavezanec predloži obvestilo iz prvega
odstavka tega člena ob sklenitvi pogodbe o varčevanju oziroma vezavi denarnih
sredstev, vendar najpozneje do konca davčnega leta, v katerem je bila pogodba
sklenjena. Če davčni zavezanec obvesti banko ali hranilnico, da želi
uveljavljati možnost iz prvega odstavka tega člena že ob sklenitvi pogodbe,
lahko banka ali hranilnica predpisano vsebino obrazca vključi v besedilo
pogodbe, kar se šteje za predložitev obvestila.
(3) Predlagano obvestilo zavezuje banko ali hranilnico
in davčnega zavezanca, da v davčnem letu obračunane obresti davčnega zavezanca,
ki predloži takšno obvestilo, obravnavata enako, kot da so bile izplačane.
Obvestilo zavezuje banko ali hranilnico in davčnega zavezanca do poteka datuma
vezave denarnih sredstev, poteka varčevanja ali do prekinitve pogodbe.
328. člen
(uveljavljanje odbitka davka, plačanega v tujini)
(1) Davčni zavezanec, ki je rezident, lahko uveljavlja
odbitek za ustrezni znesek plačanega davka v tujini od dohodka iz kapitala in
dohodka iz oddajanja premoženja v najem, ki so obdavčeni v Republiki Sloveniji
(v nadaljnjem besedilu: odbitek davka, plačanega v tujini), v skladu z zakonom,
ki ureja dohodnino, v napovedi za odmero dohodnine od teh dohodkov. Kadar
davčni zavezanec v napovedi za odmero dohodnine od teh dohodkov uveljavlja
odbitek davka, plačanega v tujini, so sestavni del napovedi tudi ustrezna
dokazila glede davčne obveznosti izven Republike Slovenije, zlasti o znesku
davka, plačanega v tujini, o osnovi za plačilo davka ter o tem, da je znesek
davka, plačan v tujini, dokončen in dejansko plačan.
(2) Kot ustrezna dokazila iz prvega, petega in šestega
odstavka tega člena se štejejo listine, izdane s strani davčnega organa tuje
države, ali drugi dokumenti, ki nedvoumno dokazujejo davčno obveznost ali
plačilo davka izven Republike Slovenije.
(3) Če davčni zavezanec do roka za vložitev napovedi za
odmero dohodnine iz 326. člena tega zakona še ne razpolaga z ustreznimi
dokazili, lahko ustrezna dokazila predloži naknadno.
(4) Če davčni zavezanec ne predloži dokazil do roka za
izdajo odločbe iz 330. člena tega zakona, izda davčni organ začasno odločbo.
Davčni organ začasno odločbo razveljavi in nadomesti z novo odločbo v 15 dneh
po predložitvi dokazil. Če davčni zavezanec ne predloži dokazil po preteku
petih let po letu, za katero je uveljavljal odbitek davka, plačanega v tujini,
se šteje, da je začasna odločba glavna.
(5) V primeru, ko dohodnino od obresti, dividend in
dohodka iz oddajanja premoženja v najem rezidenta izračunava plačnik davka v
obračunu davčnega odtegljaja, odbitek davka za ustrezni znesek plačanega davka
v tujini od obresti, dividend in dohodka iz oddajanja premoženja v najem, ki so
obdavčeni v Republiki Sloveniji, upošteva pri izračunu davčnega odtegljaja, če
plačnik davka razpolaga z ustreznimi dokazili glede davčne obveznosti zavezanca
rezidenta izven Republike Slovenije, zlasti o znesku davka, plačanega v tujini,
o osnovi za plačilo davka ter o tem, da je znesek davka, plačan v tujini,
dokončen in dejansko plačan. Če plačnik davka do roka za obračun davčnega
odtegljaja iz 336. člena tega zakona še ne razpolaga z ustreznimi dokazili,
lahko ustrezna dokazila pridobi naknadno. Če plačnik davka ne pridobi ustreznih
dokazil po preteku treh let po letu, za katero je bil uveljavljen odbitek
davka, plačanega v tujini, davčni odtegljaj v delu, ki ni bil odtegnjen,
bremeni plačnika davka. Plačnik davka je dolžan plačati davčni odtegljaj v
delu, ki ni bil odtegnjen, s pripadajočimi dajatvami v 30 dneh po poteku
navedenega roka.
(6) Davčni zavezanec rezident lahko uveljavlja odbitek davka
po mednarodni pogodbi o izogibanju dvojnega obdavčevanja, ki obvezuje
Slovenijo, tudi v pritožbi zoper odločbo o odmeri dohodnine od dohodka iz
kapitala ali dohodka iz oddajanja premoženja v najem.
329. člen
(uveljavljanje oprostitve)
(1) Če je z mednarodno pogodbo določena oprostitev
plačila davka od dohodka od kapitala in dohodka iz oddajanja premoženja v najem
rezidenta, davčni zavezanec uveljavlja oprostitev v napovedi iz 326. člena tega
zakona.
(2) Če je z mednarodno pogodbo določena oprostitev
plačila davka od obresti, dividend in dohodka iz oddajanja premoženja v najem
rezidenta, od katerih dohodnino izračunava plačnik davka v obračunu davčnega
odtegljaja, plačnik davka ne izračuna davčnega odtegljaja, če plačnik davka do
roka za obračun davčnega odtegljaja iz 336. člena tega zakona razpolaga z
ustreznimi dokazili o tem, da so izpolnjeni z mednarodno pogodbo določeni
pogoji za oprostitev plačila davka.
(3) Davčni zavezanec rezident lahko oprostitev po mednarodni
pogodbi uveljavlja tudi v pritožbi zoper odločbo o odmeri dohodnine od dohodka
iz kapitala ali dohodka iz oddajanja premoženja v najem.
329.a člen
(uveljavljanje dejanskih stroškov od dohodka iz oddajanja
premoženja v najem)
(1) V primeru iz 1. točke prvega odstavka 325. člena tega
zakona lahko davčni zavezanec uveljavlja dejanske stroške od dohodka iz
oddajanja premoženja v najem v skladu z zakonom, ki ureja dohodnino, s pisnim
zahtevkom, ki ga predpiše minister, pristojen za finance. Zahtevek mora vložiti
do 28. februarja tekočega leta za preteklo leto pri davčnem organu. 
(2) V primeru iz 2. točke prvega odstavka 325. člena tega
zakona lahko davčni zavezanec uveljavlja dejanske stroške od dohodka iz
oddajanja premoženja v najem v skladu z zakonom, ki ureja dohodnino, v napovedi
iz petega odstavka 325. člena tega zakona.
329.b člen
(uveljavljanje zmanjšanja izplačane vrednosti delnic ali
deležev v primeru odsvojitve delnic ali deležev v okviru pridobivanja lastnih
delnic oziroma deležev družbe za nabavno vrednost odsvojenih delnic ali
deležev)
(1) Davčni zavezanec, ki v skladu z zakonom, ki ureja
dohodnino, uveljavlja zmanjšanje izplačane vrednosti delnic ali deležev v
primeru odsvojitve delnic ali deležev v okviru pridobivanja lastnih delnic
oziroma deležev družbe za nabavno vrednost odsvojenih delnic ali deležev, v
primeru iz 1. točke prvega odstavka 325. člena tega zakona o tem pred
izplačilom dohodka pisno obvesti plačnika davka. V obvestilu mora navesti
osebne in druge podatke, ki omogočajo njegovo identifikacijo ter podatke o
odsvojenih delnicah oziroma deležih, času in načinu pridobitve ter njihovi
nabavni vrednosti.
(2) Davčni zavezanec, ki v skladu z zakonom, ki ureja
dohodnino, uveljavlja zmanjšanje izplačane vrednosti delnic ali deležev v
primeru odsvojitve delnic ali deležev v okviru pridobivanja lastnih delnic
oziroma deležev družbe za nabavno vrednost odsvojenih delnic ali deležev, v
primeru iz 2. točke prvega odstavka 325. člena tega zakona zmanjšanje
uveljavlja v napovedi iz petega odstavka 325. člena tega zakona.
(3) Če davčni zavezanec plačnika davka ni obvestil o
uveljavljanju zmanjšanja izplačane vrednosti delnic ali deležev skladno s prvim
odstavkom tega člena, ali če plačnik davka obvestila ni upošteval pri izračunu
dohodnine v obračunu davčnega odtegljaja, odtegnitvi in plačilu davčnega
odtegljaja, lahko davčni zavezanec uveljavlja zmanjšanje izplačane vrednosti
delnic ali deležev v treh mesecih od izplačila vrednosti delnic ali deležev s
pisnim zahtevkom pri davčnem organu. V zahtevku mora navesti osebne in druge
podatke, ki omogočajo njegovo identifikacijo, podatke o odtegnjenem davčnem
odtegljaju ter podatke o odsvojenih delnicah oziroma deležih, času in načinu
pridobitve ter njihovi nabavni vrednosti.
(4) Davčni organ odloči o poračunu odtegnjenega davčnega
odtegljaja na podlagi uveljavljanja zmanjšanja izplačane vrednosti delnic ali
deležev iz prejšnjega odstavka tega člena v 60 dneh od dneva predložitve
pisnega zahtevka.
(5) Podatke, ki jih mora davčni zavezanec navesti v pisnem
obvestilu iz prvega odstavka tega člena in pisnem zahtevku iz tretjega odstavka
tega člena, določi minister, pristojen za finance.
(6) Če davčni organ ugotovi, da je davčni zavezanec v pisnem
obvestilu plačniku davka iz prvega odstavka tega člena navedel neresnične ali
nepravilne ali nepopolne podatke, in plačnik davka davčnega odtegljaja zato ni
odtegnil in plačal, ali ga ni odtegnil in plačal pravilno, davčni odtegljaj v
delu, ki ni bil odtegnjen in plačan, s pripadajočimi dajatvami, ne glede na
četrti odstavek 59. člena tega zakona, bremeni davčnega zavezanca.
330. člen
(rok za izdajo odločbe)
(1) Na podlagi napovedi iz tretjega odstavka in prvega stavka
četrtega odstavka 326. člena tega zakona davčni organ izda odločbo o
višini dohodnine od dobička iz kapitala v 30 dneh od dneva vložitve napovedi.
(2) Na podlagi napovedi iz prvega odstavka in drugega
stavka četrtega odstavka 326. člena tega zakona davčni organ izda odločbo
o višini dohodnine od obresti, dividend, dobička iz kapitala in dohodka iz
oddajanja premoženja v najem do 30. aprila tekočega leta za preteklo leto.
(3) Davčni organ odloči o poračunu odtegnjenega davčnega
odtegljaja na podlagi uveljavljanja dejanskih stroškov iz prvega odstavka 329.a
člena tega zakona v 60 dneh od dneva predložitve zahtevka.
331. člen
(odlog ugotavljanja davčne obveznosti)
(1) Podaritev kapitala zavezančevemu zakoncu ali otroku,
za katero davčni zavezanec želi v skladu z zakonom, ki ureja dohodnino,
uveljaviti odlog ugotavljanja davčne obveznosti, mora priglasiti pri davčnem
organu, pri katerem bi moral vložiti napoved.
(2) Priglasitev iz prvega odstavka tega člena opravi
davčni zavezanec najpozneje do roka za vložitev napovedi iz tretjega ali petega
odstavka 326. člena tega zakona na obrazcu, ki ga predpiše minister, pristojen
za finance, s priloženimi dokazili o izpolnjevanju pogojev za odlog.
(3) O odobritvi odloga iz prvega odstavka tega člena
odloči davčni organ z odločbo v 15 dneh od vložitve priglasitve.
(4) Če odlog iz prvega odstavka tega člena ni odobren,
mora davčni zavezanec vložiti napoved v desetih dneh od vročitve odločbe iz
prejšnjega odstavka oziroma do roka iz tretjega odstavka 326. člena tega
zakona.
(5) V primeru zamenjave deleža v okviru zamenjave kapitalskih
deležev, združitev in delitev, za katero lahko davčni zavezanec v skladu z
zakonom, ki ureja dohodnino, uveljavlja odlog ugotavljanja davčne obveznosti,
priglasitev za vse zavezance hkrati opravi družba obenem s predložitvijo vloge
po 380. oziroma 381. členu tega zakona.
(6) Družba, ki opravi priglasitev transakcije iz 380.
oziroma 381. člena tega zakona, je dolžna zavezance najpozneje v roku 15 dni po
priglasitvi transakcije pri davčnem organu, pisno obvestiti o odložitvi
ugotavljanja davčne obveznosti.
(7) Družba, ki opravi priglasitev transakcije iz 380.
oziroma 381. člena tega zakona, je dolžna zavezance najpozneje v roku 15 dni po
prejemu odločbe davčnega organa o zavrnitvi ugodnosti pisno obvestiti o tem, da
odlog ugotavljanja davčne obveznosti po zakonu, ki ureja dohodnino, ni odobren.
V tem primeru morajo zavezanci vložiti napoved do roka iz petega odstavka 326.
člena tega zakona.
(8) V primeru zamenjave investicijskih kuponov podsklada
za investicijske kupone drugih podskladov pri istem krovnem vzajemnem skladu,
za katero lahko davčni zavezanec v skladu z zakonom, ki ureja dohodnino,
uveljavlja odlog ugotavljanja davčne obveznosti, priglasitev za vse zavezance
hkrati opravi družba za upravljanje, ki upravlja krovni sklad, obenem z
dajanjem podatkov po 339. členu tega zakona.
(9) Družba, ki upravlja krovni sklad, je dolžna
zavezance najpozneje v roku 15 dni po zamenjavi pisno obvestiti o odložitvi
ugotavljanja davčne obveznosti.
(10) Pri zamenjavi investicijskih kuponov vzajemnega sklada z
investicijskimi kuponi drugih vzajemnih skladov, za katero lahko davčni
zavezanec uveljavlja odlog ugotavljanja davčne obveznosti in pri kateri
priglasitev opravi za vse zavezance hkrati družba za upravljanje, ki upravlja
prevzemni oziroma krovni sklad, v skladu z zakonom, ki ureja investicijske
sklade in družbe za upravljanje, minister, pristojen za finance, predpiše
podrobnejše določbe glede vrste, oblike in načina dajanja podatkov v okviru
priglasitve.
332. člen
(obveznost družb, ki se preoblikujejo)
Kadar se družba preoblikuje, je nova oziroma prevzemna družba
dolžna lastnikom ob preoblikovanju posredovati vse podatke, ki so potrebni za
ugotavljanje njihovih morebitnih davčnih obveznosti iz preoblikovanja, vključno
s podatki o menjalnem razmerju, denarnem izplačilu in vrednosti novih deležev.
332.a člen
(obveznost družb za upravljanje v primeru unovčitve ali
izplačila investicijskega kupona podsklada pri krovnem skladu)
Družba za upravljanje, ki upravlja krovni sklad, mora
davčnemu zavezancu, ki unovči investicijski kupon podsklada oziroma prejme
izplačilo sorazmernega dela likvidacijske mase ob likvidaciji podsklada, ob
unovčitvi oziroma izplačilu dostaviti izpis iz evidence spremljanja prehodov
med podskladi istega krovnega sklada, ki vključuje podatke, ki jih predpiše
minister, pristojen za finance.
333. člen
(smrt davčnega zavezanca)
Če davčni zavezanec umre, se določbe, ki se nanašajo na
dohodnino po tem podpoglavju zakona, smiselno uporabljajo tudi za pooblaščence
za zastopanje, pravne naslednike davčnega zavezanca oziroma skrbnike njegovega
premoženja.
334. člen
(skrbnik davčnega zavezanca oziroma njegovega premoženja)
Če je davčnemu zavezancu v primeru, ko davčni zavezanec ni
znan, ali je poslovno nesposoben, ali je po odločbi o denacionalizaciji določen
skrbnik oziroma skrbnik njegovega premoženja, se določbe, ki se nanašajo na
dohodnino po tem podpoglavju zakona, smiselno uporabljajo tudi za skrbnika
oziroma upravljalca njegovega premoženja.
335. člen
(davčni odtegljaj)
Davčni odtegljaj je dohodnina, ki jo je v skladu s 1. točko
prvega odstavka 325. člena tega zakona dolžan izračunati, odtegniti in plačati
plačnik davka za davčnega zavezanca od obresti, dividend ali dohodka iz
oddajanja premoženja v najem, od katerih se v skladu z zakonom, ki ureja dohodnino,
in s tem zakonom plačuje dohodnina z davčnim odtegljajem.
336. člen
(rok predložitve obračuna davčnega odtegljaja in določenih
podatkov)
Glede roka predložitve obračuna davčnega odtegljaja in
določenih podatkov davčnemu zavezancu, velja 284. člen tega zakona.
9. podpoglavje
Avtomatično dajanje podatkov
337. člen
(avtomatično dajanje podatkov)
(1) Plačnik davka iz 58. člena tega zakona mora davčnemu
organu dostaviti podatke, potrebne za pobiranje dohodnine, določanje davčne
osnove in uveljavljanje davčnih olajšav ter identifikacijo zavezanca za davek
in zavezanca za dajanje podatkov. Plačnik davka mora davčnemu organu dostaviti
tudi podatke o vzdrževanih družinskih članih.
(2) Podatke iz prejšnjega odstavka mora davčnemu organu
dostaviti tudi pravna oseba oziroma združenje oseb, vključno z družbo civilnega
prava po tujem pravu, ki je brez pravne osebnosti, samostojni podjetnik
posameznik in posameznik, ki samostojno opravlja dejavnost, če je v skladu z
zakonom o obdavčenju rezident Republike Slovenije ali nerezident Republike
Slovenije (ki ima v skladu z zakonom o obdavčenju poslovno enoto nerezidenta v
Republiki Sloveniji ali ima v skladu z zakonodajo, ki ureja ustanovitev in
poslovanje v Republiki Sloveniji, podružnico v Republiki Sloveniji), ter fizična
oseba v zvezi z dohodki iz zaposlitve, ki jih izplača kot delodajalec po
zakonu, ki ureja delovna razmerja, če je v skladu z zakonom o obdavčenju
rezident Republike Slovenije, razen diplomatsko‑konzularno predstavništvo tuje
države ali predstavništvo mednarodne organizacije,ki fizični osebi izplačajo:
1.    
dohodek, oproščen plačila dohodnine v skladu z zakonom o dohodnini, ali
2.    
dohodek, ki se ne všteva v letno davčno osnovo na letni ravni, od
katerega se dohodnina izračuna z odmerno odločbo, ali
3.    
dohodek, ki se všteva v letno davčno osnovo, od katerega se akontacija
dohodnine izračuna na podlagi napovedi zavezanca, in sicer ne glede na to, ali
jih tak dohodek bremeni.
(3) Dolžnost dajanja podatkov po tem členu se ne nanaša
na dajanje podatkov o nedenarnih dohodkih, ki so oproščeni plačila dohodnine v
skladu z zakonom, ki ureja dohodnino.
(4) Osebe, zavezane za dajanje podatkov, morajo podatke
iz tega člena dostaviti davčnemu organu in davčnemu zavezancu do
31. januarja tekočega davčnega leta za preteklo davčno leto.
(5) Šteje se, da je oseba, zavezana za dostavo podatkov,
izpolnila obveznost do dajanja podatkov davčnemu organu po tem členu, za tiste
dohodke, za katere je davčnemu organu predložila obračun davčnega odtegljaja v
skladu s tem zakonom.
(6) Ne glede na četrti odstavek tega člena osebe, ki so
zavezane za dajanje podatkov, niso dolžne dostaviti davčnemu zavezancu do
31. januarja tekočega davčnega leta za preteklo davčno leto podatkov iz
tega člena, ki se nanašajo na obresti – razen podatkov, ki se nanašajo na
obresti pri bankah in hranilnicah, ustanovljenih v skladu s predpisi v
Republiki Sloveniji, in pri bankah drugih držav članic EU – dividende in
dohodek iz oddajanja v najem, od katerih je bil plačan davčni odtegljaj.
338. člen
(avtomatično dajanje podatkov izvajalcev pokojninskih
načrtov)
(1) Izvajalci pokojninskih načrtov, ki zbirajo premije
prostovoljnega dodatnega pokojninskega zavarovanja in vodijo osebne račune
zavarovancev, morajo davčnemu organu dostaviti podatke, potrebne za pobiranje
dohodnine, v zvezi s premijami prostovoljnega dodatnega pokojninskega
zavarovanja in uveljavljanjem oprostitev in davčnih olajšav v zvezi s tem, ter
podatke, potrebne za identifikacijo davčnega zavezanca, plačnika premije
prostovoljnega dodatnega pokojninskega zavarovanja, in zavezanca za dajanje
podatkov.
(2) Osebe, zavezane za dajanje podatkov po tem členu,
morajo podatke iz tega člena dostaviti davčnemu organu in davčnemu zavezancu
oziroma lastniku osebnega računa do 31. januarja tekočega davčnega leta za
preteklo davčno leto.
339. člen
(avtomatično dajanje podatkov v zvezi s pridobitvijo in
odsvojitvijo vrednostnih papirjev, drugih deležev in investicijskih kuponov)
(1) Davčnemu organu podatke, ki se nanašajo na
pridobitve, odsvojitve, vključno z unovčitvami, vrednostnih papirjev in deležev
v gospodarskih družbah, zadrugah in drugih oblikah organiziranja ter
investicijskih kuponov, po posameznih vrstah poslov, in na uveljavljanje
stroškov ter identifikacijo zavezanca za davek in zavezanca za dajanje
podatkov, dostavijo:
-      
pravne osebe, ki so v skladu z zakonom o obdavčenju rezidenti Republike
Slovenije ali nerezidenti Republike Slovenije s podružnico v Republiki
Sloveniji, ki so opravljale prenose imetništva vrednostnih papirjev in
investicijskih kuponov;
-      
notarji, kadar je za odsvojitev deleža potrebna pogodba, ki je izdelana
v obliki notarskega zapisa;
-      
gospodarske družbe, zadruge in druge oblike organiziranja, katerih
vrednostni papirji oziroma deleži so se prenašali, kadar se prenosi imetništva
niso opravljali prek oseb iz prve alineje tega odstavka in če za odsvojitev
deleža ni potrebna pogodba, ki je izdelana v obliki notarskega zapisa.
(2) Podatkov iz prvega odstavka tega člena ni potrebno
dajati v primerih odsvojitev, kjer je bil pravni temelj sklep o dedovanju, drugi
pravni posel v zvezi s smrtjo ali upravna izvršba (sklep o prisilni
izterjavi).
(3) Osebe, zavezane za dajanje podatkov po tem členu,
morajo podatke iz tega člena zakona dostaviti davčnemu organu do
31. januarja tekočega davčnega leta za preteklo davčno leto.
340. člen
(avtomatično dajanje podatkov o zemljiščih, čebeljih panjih
in dohodkih osnovne kmetijske in osnovne gozdarske dejavnosti)
(1) Upravni organ, pristojen za geodetske zadeve, mora
davčnemu organu do 15. julija leta, za katero se odmerja akontacija
dohodnine od katastrskega dohodka, posredovati podatke, vključno z enotno
matično številko občana, o vseh osebah, ki so bile na dan 30. junija leta,
za katero se dohodnina odmerja, v zemljiški knjigi oziroma zemljiškem katastru
vpisane kot lastniki, zakupniki ali imetniki pravice uporabe kmetijskih ali
gozdnih zemljišč, podatke o dejanski rabi teh zemljišč na dan 30. junija
leta, za katero se dohodnina odmerja ter podatke o katastrskem dohodku,
pripisanemu tem zemljiščem.
(2) Zavod za gozdove Slovenije do 15. julija za vse
parcele gozdnih zemljišč, na katerih so varovalni gozdovi, in za vse parcele
gozdnih zemljišč, po katerih potekajo gozdne ceste, pošlje podatke o parcelni
številki in površini parcele varovalnega gozda oziroma o parcelni številki in
površini parcele ter delu parcele pod gozdno cesto po stanju na dan
30. junija leta, za katero se akontacija dohodnine odmerja.
(3) Ministrstvo, pristojno za obrambo, do
15. julija za vsa kmetijska in gozdna zemljišča, na katerih so objekti
posebnega pomena za obrambo, ali ležijo v varnostnem območju takega objekta in
se zanje predpišejo ukrepi varovanja, pošlje podatke o parcelni številki in
površini parcele oziroma delu parcele pod takimi zemljišči po stanju na dan
30. junija leta, za katero se akontacija dohodnine odmerja.
(4) Organ, ki je pristojen za vodenje registra čebelnjakov,
do 15. julija pošlje podatke o številu panjev v uporabi posameznega
zavezanca po stanju na dan 30. junija leta, za katero se akontacija
dohodnine odmerja.
(5) Agencija Republike Slovenije za kmetijske trge in
razvoj podeželja, Zavod za gozdove Slovenije ter drugi izplačevalci drugih
dohodkov iz 70. člena ZDoh‑2, pošljejo davčnemu organu podatke o prejemnikih in
izplačanih drugih dohodkih, ki se vštevajo v davčno osnovo od dohodka iz
osnovne kmetijske in osnovne gozdarske dejavnosti, vendar zanje davčni
odtegljaj ni bil odtegnjen in plačan v skladu s 26. členom ZDavP-2D, enkrat
letno, in sicer do 15. januarja tekočega leta za preteklo leto.
(6) Agencija Republike Slovenije za kmetijske trge in razvoj
podeželja, Zavod za gozdove Slovenije ter drugi izplačevalci drugih dohodkov iz
70. člena ZDoh-2, ki jih izplačujejo za račun zavezancev, članov agrarne
skupnosti, skupnega pašnika ali planine, ki se po predpisih o kmetijstvu štejejo
za samostojno kmetijsko gospodarstvo, za katere se v skladu z zakonom, ki ureja
dohodnino, predhodna akontacija izračuna in plača od osnove od drugih dohodkov
iz 70. člena ZDoh-2, pošljejo davčnemu organu podatke, potrebne za pripis
davčne osnove in predhodne akontacije dohodnine od drugih dohodkov iz 70. člena
ZDoh-2 posameznemu davčnemu zavezancu ter podatke za identifikacijo zavezanca
za davek in zavezanca za dajanje podatkov, do 15. januarja tekočega leta za
preteklo leto. Za vsako agrarno skupnost, skupni pašnik ali planino pošlje
podatke po stanju na dan 30. junija leta, za katero se predhodna akontacija
odmerja, in sicer enolično identifikacijo osebe, ki ji je bil dohodek izplačan,
in seznam članov skupnosti fizičnih oseb, zavezancev za dohodnino od dohodkov
po poglavju III.4. ZDoh-2 z enoličnimi identifikatorji ter pripadajočimi
lastniškimi deleži ali deleži skupnosti, ki jih imajo v uporabi.
340.a člen
(avtomatično sporočanje podatkov o površinah posebnih kultur
in proizvodnji vina, pridelanega iz lastnega grozdja)
(1) Agencija, pristojna za kmetijske trge in razvoj
podeželja, mora davčnemu organu do 15. julija leta, za katero se odmerja
dohodnina, sporočiti podatke o površinah posebnih kultur, določenih z zakonom,
ki ureja dohodnino, in evidentiranih pri agenciji, pristojni za kmetijske trge
in razvoj podeželja, po stanju na dan 30. junija leta, za katero se
odmerja dohodnina, po pridelovalcih in posebnih kulturah.
(2) Ministrstvo, pristojno za kmetijstvo in gozdarstvo, mora
davčnemu organu do 31. januarja leta po letu, za katero se odmerja
dohodnina, sporočiti podatke o količini vina, predelanega iz lastnega grozdja v
letu, po stanju 31. decembra leta, za katero s odmerja dohodnina od
katastrskega dohodka, po posameznih proizvajalcih vina.
340.b člen
(avtomatično dajanje podatkov o naknadnih vplačilih in
kapitalskih deležih družbenikov – fizičnih oseb)
(1) Gospodarske družbe, ustanovljene v skladu s predpisi v
Republiki Sloveniji, morajo davčnemu organu dostaviti podatke o naknadnih
vplačilih družbenikov – fizičnih oseb – ter podatke, potrebne za identifikacijo
družbenika – fizične osebe – oziroma pravnega naslednika njegovega deleža v
gospodarski družbi, in zavezanca za dajanje podatkov.
(2) Osebne gospodarske družbe, ustanovljene v skladu s
predpisi v Republiki Sloveniji, morajo davčnemu organu dostaviti podatke o
kapitalskih deležih družbenikov – fizičnih oseb – ter podatke, potrebne za
identifikacijo družbenika – fizične osebe, in zavezanca za dajanje podatkov.
(3) Oseba, zavezana za dajanje podatkov po prvem oziroma
drugem odstavku tega člena, za vsakega družbenika – fizično osebo – oziroma
pravnega naslednika njegovega deleža v gospodarski družbi v zvezi z kapitalskim
deležem oziroma naknadnim vplačilom dostavi naslednje podatke:
-      
osebno ime,
-      
datum rojstva,
-      
davčno številko oziroma številko za davčne namene davčnega zavezanca in
državo rezidentstva,
-      
o naknadnih vplačilih (datumu in znesku vplačila ter datumu in znesku
vračila),
-      
o kapitalskih deležih (datumu in znesku pripisa ter datumu in znesku
znižanja).
(4) Osebe, zavezane za dajanje podatkov po tem členu, morajo
podatke iz tega člena dostaviti davčnemu organu najpozneje do 31. januarja
tekočega davčnega leta za preteklo davčno leto.
340.c člen
(avtomatično dajanje podatkov organa, pristojnega za zaščito,
reševanje in pomoč)
Organ, pristojen za zaščito, reševanje in pomoč, ki vodi
evidenco oseb, ki prostovoljno in nepoklicno opravljajo operativne naloge
zaščite, reševanja in pomoči, mora davčnemu organu do 31. januarja
tekočega davčnega leta za preteklo davčno leto, za potrebe priznavanje davčne
olajšave pri odmeri dohodnine, dostaviti naslednje podatke o osebah, ki v
skladu s predpisi o varstvu pred naravnimi in drugimi nesrečami prostovoljno in
nepoklicno opravljajo operativne naloge zaščite, reševanja in pomoči
nepretrgoma najmanj deset let: 
-      
osebno ime, 
-      
EMŠO ali davčno številko, 
-      
naslov in 
-      
datum razporeda.
341. člen
(črtan)
342. člen
(dajanje podatkov)
Minister, pristojen za finance, predpiše podrobnejše določbe
glede vrste, oblike in načina dajanja podatkov na podlagi 337. do 340.c člena
tega zakona.
10. podpoglavje
Dajanje podatkov o dohodku od prihrankov v obliki 
plačil obresti
(črtano)
1. Splošne določbe
343. člen
(črtan)
344. člen
(črtan)
345. člen
(črtan)
346. člen
(črtan)
347. člen
(črtan)
348. člen
(črtan)
2. Podatki, ki jih je potrebno pridobiti, preveriti 
in dostaviti
349. člen
(črtan)
350. člen
(črtan)
351. člen
(črtan)
II. poglavje
Obvezni prispevki za socialno varnost
352. člen
(izračun)
(1) Obvezne prispevke za socialno varnost, določene z
zakoni, ki urejajo pokojninsko in invalidsko zavarovanje, zdravstveno varstvo
in zdravstveno zavarovanje, starševsko varstvo in družinske prejemke in
zaposlovanje (v nadaljnjem besedilu: prispevki za socialno
varnost) izračunavajo zavezanci za prispevke v obračunu prispevkov za
socialno varnost, če ni s tem zakonom drugače določeno. V obračunu prispevkov
za socialno varnost mora zavezanec za prispevke za socialno varnost navesti
podatke, ki so resnični, popolni in pravilni glede na posamezen zakon o
obdavčenju ter ne smejo spraviti v zmoto organa za pobiranje prispevkov za
socialno varnost. Obliko obračuna prispevkov za socialno varnost, ki mora
vsebovati vse podatke, ki so potrebni za izračun in nadzor pravilnosti izračuna
prispevkov za socialno varnost, predpiše minister, pristojen za finance.
(2) Ne glede na prvi odstavek tega člena prispevke za
socialno varnost, za katere je zavezanec zavarovanec, za zavarovanca izračuna,
odtegne in plača zavezanec za prispevke za socialno varnost, ki ni hkrati tudi
zavarovanec in je plačnik davka v skladu z 58. členom tega zakona. V tem
primeru se izračun prispevkov za socialno varnost opravi v obračunu davčnih
odtegljajev.
(3) Ne glede na prvi odstavek tega člena zavezanec za
prispevke za socialno varnost, ki ni hkrati tudi zavarovanec, in je plačnik
davka v skladu z 58. členom tega zakona, opravi izračun prispevkov za socialno
varnost sam v obračunu davčnih odtegljajev, če ni z zakonom drugače določeno.
(4) Ne glede na prvi odstavek tega člena prispevke za
socialno varnost, za katere je zavezan zavarovanec, za zavarovanca izračuna,
odtegne in plača zavezanec za prispevke za socialno varnost, ki ni hkrati tudi
zavarovanec in je delodajalec, ki ni plačnik davka v skladu z 58. členom
tega zakona, v obračunu davčnega odtegljaja. Ne glede na prvi odstavek tega
člena zavezanec za prispevke za socialno varnost, ki ni hkrati tudi zavarovanec
in je delodajalec, ki ni plačnik davka v skladu z 58. členom tega zakona,
opravi izračun prispevkov za socialno varnost sam v obračunu davčnega
odtegljaja.
(5) Ne glede na prvi odstavek tega člena prispevke za
socialno varnost za zavezance, ki plačujejo prispevke za socialno varnost od
katastrskega dohodka kmetijskih in gozdnih zemljišč, ugotovi davčni organ z
odločbo na podlagi podatkov o katastrskem dohodku, določenih z zakonom, ki
ureja dohodnino, ob upoštevanju 316.b, 340. in 340.a člena tega zakona. Če
davčni organ za zavezanca izda odločbo, s katero za zavezanca izračuna
akontacijo dohodnine od dohodka iz osnovne kmetijske in osnovne gozdarske
dejavnosti, s to odločbo ugotovi tudi prispevke za socialno varnost.
(6) Prispevki za socialno varnost se izračunajo po
stopnjah, ki veljajo na dan nastanka davčne obveznosti za plačilo prispevkov za
socialno varnost, kot je določen v zakonu o obdavčenju ali v tem zakonu.
353. člen
(rok za predložitev obračuna prispevkov za socialno varnost
oziroma obračuna davčnih odtegljajev in rok za plačilo)
(1) Zavezanec za prispevke za socialno varnost iz prvega
in četrtega odstavka 352. člena tega zakona mora predložiti obračun prispevkov
za socialno varnost najpozneje do 15. dne v mesecu, plačati pa najpozneje do
20. dne v mesecu za pretekli mesec, če ni z zakonom drugače določeno.
(2) Zavezanec za prispevke za socialno varnost iz
drugega in tretjega odstavka 352. člena mora predložiti obračun davčnih
odtegljajev davčnemu organu in plačati prispevke za socialno varnost v roku,
kot je določen za akontacijo dohodnine od dohodkov, od katerih se plačujejo
prispevki za socialno varnost. V enakem roku mora plačnik davka predložiti tudi
davčnemu zavezancu (zavarovancu) podatke iz obračuna davčnih odtegljajev o
dohodku, od katerih se plačujejo prispevki za socialno varnost, o odtegnjenih
in plačanih prispevkih za socialno varnost ter druge podatke, ki vplivajo na
višino prispevkov za socialno varnost.
(3) Zavezanec za prispevke za socialno varnost iz petega
odstavka 352. člena tega zakona mora plačati prispevke za socialno varnost v
rokih in na način, ki je določen za akontacijo dohodnine od katastrskega
dohodka.
353.a člen
(predizpolnjen obračun prispevkov za socialno varnost)
(1) Predizpolnjen obračun prispevkov za socialno varnost za
zavezance za prispevke za socialno varnost, določene s tem členom zakona,
sestavi davčni organ.
(2) Davčni organ sestavi predizpolnjen obračun prispevkov za
socialno varnost za zavezance za prispevke za socialno varnost, za katere so
izpolnjeni naslednji pogoji:
1.    
so sami zavarovanci;
2.    
morajo sami izračunati in plačati prispevke za socialno varnost v
obračunu prispevkov za socialno varnost in
3.    
davčni organ razpolaga s podatki za določitev osnove za plačilo
prispevkov za socialno varnost.
(3) Oblika in vsebina predizpolnjenega obračuna prispevkov za
socialno varnost je enaka vsebini in obliki obračuna prispevkov za socialno
varnost, ki jo v skladu s prvim odstavkom 352. člena tega zakona predpiše
minister, pristojen za finance.
(4) Davčni organ predizpolnjen obračun prispevkov za socialno
varnost vroči zavezancu za prispevke elektronsko prek portala eDavki najpozneje
do 10. v mesecu za pretekli mesec. Ne glede na peti odstavek 85.a člena tega
zakona vročitev velja za opravljeno z dnem, ko je davčni organ odložil
predizpolnjeni obračun prispevkov za socialno varnost v portal eDavki.
(5) Predizpolnjen obračun prispevkov za socialno varnost velja
za obračun prispevkov za socialno varnost zavezanca za prispevke za socialno
varnost iz 352. člena tega zakona, če zavezanec za prispevke za socialno
varnost ne odda obračuna prispevkov za socialno varnost (v elektronski obliki
prek portala eDavki) najpozneje do roka iz prvega odstavka 353. člena tega
zakona.
(6) Če zavezancu za prispevke za socialno varnost
predizpolnjen obračun prispevkov za socialno varnost ni bil vročen v roku iz
četrtega odstavka tega člena ali če so podatki v predizpolnjenem obračunu
prispevkov za socialno varnost nepravilni ali nepopolni, mora prek portala
eDavki predložiti obračun prispevkov za socialno varnost v roku iz prvega
odstavka 353. člena tega zakona.
III. poglavje
Davek od dohodkov pravnih oseb
354. člen
(izračunavanje in plačevanje davka)
(1) Zavezanec za davek od dohodkov pravnih oseb (v
nadaljnjem besedilu tega poglavja: davčni zavezanec) sam izračuna in plača
davek od dohodkov pravnih oseb za davčno obdobje.
(2) Ne glede na prvi odstavek tega člena, v primeru
davčnega odtegljaja davek izračuna, odtegne in plača plačnik davka.
(3) Davčni zavezanec in plačnik davka zagotavljata
podatke o poslovanju, ki so podlaga za ugotovitev davčne obveznosti, na način
in v obsegu, kot je določen s tem zakonom in zakonom, ki ureja davek od
dohodkov pravnih oseb.
355. člen
(davčni obračun)
(1) Davek od dohodkov pravnih oseb izračuna davčni
zavezanec v davčnem obračunu v skladu s tem za­konom.
(2) Obrazec davčnega obračuna, ki ga predpiše minister,
pristojen za finance, predloži davčnemu organu davčni zavezanec, določen s tem
zakonom in zakonom, ki ureja davek od dohodkov pravnih oseb, če zakon ne določa
drugače.
(3) Davčni obračun vsebuje podatke, ki so podlaga za
ugotovitev davka, na način in v obsegu, kot je določeno s tem zakonom in zakonom,
ki ureja davek od dohodkov pravnih oseb.
356. člen
(osebe, ki morajo predložiti davčni obračun)
(1) Davčni obračun predloži davčni zavezanec rezident in
nerezident od dohodkov, ki jih dosega z opravljanjem dejavnosti oziroma poslov
v poslovni enoti ali preko poslovne enote nerezidenta v Republiki Sloveniji.
(2) Davčni obračun predložijo tudi:
1.    
davčni zavezanci, oproščeni davka po 9. členu Zakona o davku od dohodkov
pravnih oseb (v nadaljnjem besedilu: ZDDPO-2);
2.    
davčni zavezanci, ki plačujejo davek po stopnji 0% v skladu z 61. členom
ZDDPO-2.
357. člen
(vsebina davčnega obračuna)
(1) Davčni obračun je, če ni s tem zakonom drugače
določeno, sestavljen iz:
-      
izkaza poslovnega izida ali drugega poročila, ki ustreza izkazu
poslovnega izida in prikazuje prihodke, odhodke in izid, ter pojasnil,
izdelanih na podlagi zakona, ki ureja gospodarske družbe, ali drugega zakona,
ki tudi ureja izdelovanje takšnih izkazov, poročil in pojasnil, in
računovodskih standardov;
-      
bilance stanja ali drugega poročila, ki ustreza bilanci stanja in
prikazuje stanje sredstev in obveznosti do virov sredstev, ter pojasnil,
izdelanih na podlagi zakona, ki ureja gospodarske družbe, ali drugega zakona,
ki tudi ureja izdelovanje takšnih bilanc, poročil in pojasnil, in računovodskih
standardov;
-      
izkaza gibanja kapitala ali drugega poročila, ki ustreza izkazu gibanja
kapitala in prikazuje gibanje posameznih sestavin kapitala, vključno z uporabo
čistega dobička in pokrivanjem izgube, izdelanih na podlagi zakona, ki ureja
gospodarske družbe, ali drugega zakona, ki tudi ureja izdelovanje takšnih
izkazov, poročil in pojasnil, in računovodskih standardov;
-      
in drugih podatkov, določenih s tem zakonom in zakonom, ki ureja davek
od dohodkov pravnih oseb.
(2) Sestavni deli davčnega obračuna tvorijo celoto.
358. člen
(predlaganje davčnega obračuna)
(1) Davčni zavezanec predloži davčni obračun davčnemu
organu. Če je davčni zavezanec del podatkov, ki jih predpisuje ta zakon,
predložil AJPES, lahko predloži davčnemu organu davčni obračun brez teh
podatkov, mora pa v davčnem obračunu to izrecno navesti. Podrobnejši način
predložitve davčnega obračuna v primerih iz prejšnjega stavka in način ter roke
za izmenjavo podatkov med AJPES in davčnim organom predpiše minister, pristojen
za finance.
(2) Če davčni zavezanec sestavlja davčni obračun za
davčno obdobje, ki se ne razlikuje od koledarskega leta, predloži davčni
obračun najpozneje v treh mesecih po poteku koledarskega leta za preteklo
koledarsko leto.
(3) Če davčni zavezanec sestavlja davčni obračun za
davčno obdobje, ki se razlikuje od koledarskega leta in je enako poslovnemu
letu, predloži davčni obračun najpozneje v treh mesecih po poteku poslovnega
leta za preteklo poslovno leto.
(4) Pri prehodu na davčno obdobje, ki se razlikuje od
koledarskega leta, davčni zavezanec predloži davčni obračun najpozneje v treh
mesecih po preteku poslovnega leta. Davčni obračun se v tem primeru nanaša na
obdobje od konca koledarskega leta do začetka naslednjega davčnega obdobja, ki
se razlikuje od koledarskega leta.
(5) Pri prehodu na davčno obdobje, ki se ne razlikuje od
koledarskega leta, davčni zavezanec predloži davčni obračun najpozneje v treh
mesecih po preteku koledarskega leta. Davčni obračun se v tem primeru nanaša na
obdobje od konca poslovnega leta do začetka naslednjega davčnega obdobja, ki se
ne razlikuje od koledarskega leta.
(6) Pri prehodu iz davčnega obdobja, ki se razlikuje od
koledarskega leta, na drugo davčno obdobje, ki se prav tako razlikuje od
koledarskega leta, davčni zavezanec predloži davčni obračun najpozneje v treh
mesecih po preteku drugega davčnega obdobja. Davčni obračun se v tem primeru
nanaša na obdobje od konca prejšnjega davčnega obdobja, ki se razlikuje od
koledarskega leta, do začetka drugega davčnega obdobja, ki se prav tako
razlikuje od koledarskega leta.
(7) Davčni zavezanec, ki ni bil davčni zavezanec skozi
celotno davčno obdobje, sestavi davčni obračun na dan, ko so prenehali pogoji,
po katerih je bil davčni zavezanec za plačilo davka od dohodkov pravnih oseb,
razen če je s tem zakonom določeno drugače. Davčni obračun predloži davčnemu
organu najpozneje v treh mesecih po dnevu prenehanja pogojev, po katerih je bil
davčni zavezanec za plačilo davka od dohodkov pravnih oseb, razen če je s tem
zakonom določeno drugače.
(8) Davčni zavezanec, ki je bil davčni zavezanec v
preteklem davčnem obdobju in za preteklo davčno obdobje ni predložil davčnega
obračuna, ker na zadnji dan preteklega davčnega obdobja še ni izpolnjeval
pogojev, da bi bil davčni zavezanec, mora predložiti davčni obračun za preteklo
davčno obdobje najpozneje v treh mesecih po prvem dnevu, ko so izpolnjeni
pogoji, po katerih se šteje kot davčni zavezanec za plačilo davka od dohodkov
pravnih oseb.
359. člen
(znižanje davčnih osnov in uveljavljanje davčnih olajšav v
postopku davčnega nadzora)
Davčni zavezanec lahko v postopku davčnega nadzora uveljavlja
znižanje davčne osnove in davčne olajšave do izdaje odmerne odločbe.
360. člen
(davčni obračun pri postopkih prenehanja davčnega zavezanca)
(1) Davčni zavezanec, nad katerim se začne postopek
prenehanja, sestavi davčni obračun na dan pred prenehanjem, razen če je s tem
zakonom določeno drugače.
(2) Davčni obračun iz prvega odstavka tega člena
predloži davčni zavezanec davčnemu organu v 30 dneh od prenehanja, razen če je
z zakonom določeno drugače.
(3) Plačilo davka v postopku likvidacije oziroma stečaja
in pri prenehanju davčnega zavezanca po skrajšanem postopku, se opravi hkrati s
predložitvijo davčnega obračuna, razen če je z zakonom določeno drugače.
361. člen
(davčni obračun pri združitvah)
(1) Davčni zavezanec, ki se pripoji k drugi pravni osebi
ali spoji z drugo pravno osebo (prevzeta družba), sestavi davčni obračun na
obračunski dan združitve po zakonu, ki ureja gospodarske družbe. Če je
obračunski dan združitve enak zadnjemu dnevu davčnega obdobja, davčni zavezanec
sestavi davčni obračun po določbah 358. člena tega zakona in davčni obračun po
tem členu tega zakona. Obvezna priloga davčnega obračuna po tem členu tega
zakona je pogodba o združitvi.
(2) Davčni obračun na obračunski dan združitve iz prvega
odstavka tega člena za račun prevzete družbe predloži prevzemna družba v 30
dneh od vpisa združitve v sodni register. Plačani zneski davka, ki jih je
davčni zavezanec plačal na podlagi davčnega obračuna po 358. členu tega zakona
za isto davčno obdobje, kot je davčno obdobje za katerega se predlaga davčni
obračun po tem členu tega zakona, se upoštevajo kot že plačane akontacije
davka. Davčna obveznost zapade v plačilo na dan predložitve davčnega obračuna.
Vračilo ali plačilo davka po davčnem obračunu opravi davčni zavezanec, ki
predloži davčni obračun.
(3) V davčnem obračunu iz prvega odstavka tega člena se
morajo razkriti skrite rezerve v skladu z 38. členom ZDDPO-2.
(4) Prevzeta družba po obračunskem dnevu združitve ne
sestavi več davčnega obračuna, če zakon ne določa drugače.
(5) Prevzemna družba v prvi davčni obračun, ki sledi
obračunskemu dnevu združitve, vključi podatke o poslovanju prevzete družbe za
obdobje po obračunskem dnevu združitve. Vse davčne olajšave in druge pravice
ter obveznosti glede določanja davčne osnove in sestave davčnega obračuna
prevzete družbe po obračunskem dnevu združitve učinkujejo za račun prevzemne
družbe in ob upoštevanju pogojev, ki veljajo za prevzemno družbo. Obvezna
priloga davčnega obračuna prevzemne družbe je pogodba o združitvi.
362. člen
(davčni obračun v posebnih primerih pripojitev ali spojitev)
(1) Ne glede na 361. člen tega zakona, v primeru, ko je
vpis združitve v sodni register izveden po poteku treh mesecev po koncu
davčnega obdobja zavezanca, ki se pripoji ali spoji, prevzeta družba v skladu z
določili tega zakona in zakona, ki ureja obdavčenje, predloži tudi davčni
obračun na zadnji dan davčnega obdobja, ki sledi obračunskemu dnevu združitve.
Davčni obračun iz prejšnjega stavka predloži na način in v rokih iz 358. člena
tega zakona.
(2) V 30 dneh po vpisu združitve v sodni register se
davčni obračuni prevzete in prevzemne družbe, sestavljeni po obračunskem dnevu
združitve popravijo.
(3) Prevzemna družba davčnemu organu predloži
popravljene davčne obračune za davčna obdobja po obračunskem dnevu združitve, v
katere vključi tudi podatke o poslovanju prevzete družbe po obračunskem dnevu
združitve, na način iz petega odstavka 361. člena tega zakona. Plačane zneske
davka po popravljenih davčnih obračunih prevzete družbe prevzemna družba
upošteva kot že plačane akontacije davka.
363. člen
(davčni obračun pri razdelitvah z ustanovitvijo in
razdelitvah s prevzemom)
(1) Davčni zavezanec, ki se razdeli z ustanovitvijo
novih družb ali s prevzemom (prenosna družba), sestavi davčni obračun na
obračunski dan razdelitve po zakonu, ki ureja gospodarske družbe. Če je
obračunski dan razdelitve enak zadnjemu dnevu davčnega obdobja, davčni
zavezanec sestavi davčni obračun po določbah 358. člena tega zakona in davčni
obračun po tem členu tega zakona. Obvezna priloga davčnega obračuna po tem
členu tega zakona je delitveni načrt oziroma pogodba o delitvi in prevzemu.
(2) Davčni obračun na obračunski dan razdelitve iz
prvega odstavka tega člena za račun prenosne družbe predložijo prevzemne
oziroma nove družbe v 30 dneh od vpisa razdelitve v sodni register. Plačani
zneski davka, ki jih je davčni zavezanec plačal na podlagi davčnega obračuna po
358. členu tega zakona za isto davčno obdobje, kot je davčno obdobje za
katerega se predlaga davčni obračun po tem členu tega zakona, se upoštevajo kot
že plačane akontacije davka. Davčna obveznost zapade v plačilo na dan
predložitve davčnega obračuna. Vračilo in plačilo davka po davčnem obračunu
opravi davčni zavezanec, ki predloži davčni obračun. Vračilo ali plačilo davka
opravi vsaka od prevzemnih oziroma vsaka od novih družb, skladno z delitvenim
načrtom oziroma pogodbo o delitvi in prevzemu, ali glede na delež kapitala
(premoženja), ki ga prevzame posamezna prevzemna oziroma nova družba, če z
delitvenim načrtom oziroma pogodbo o delitvi in prevzemom ni določeno drugače.
(3) V davčnem obračunu iz prvega odstavka tega člena se
morajo razkriti skrite rezerve v skladu z 38. členom ZDDPO-2.
(4) Prenosna družba po obračunskem dnevu razdelitve ne
sestavi več davčnega obračuna, če zakon ne določa drugače.
(5) Prevzemne oziroma nove družbe v prvi davčni obračun,
ki sledi obračunskem dnevu razdelitve, vključijo podatke o poslovanju prenosne
družbe za obdobje po obračunskem dnevu razdelitve za področje poslovanja, ki se
pripiše prevzetemu premoženju prevzemne oziroma nove družbe skladno z
delitvenim načrtom oziroma pogodbo o delitvi in prevzemu. Vse davčne olajšave
in druge pravice ter obveznosti glede določanja davčne osnove in sestave
davčnega obračuna prenosne družbe po obračunskem dnevu razdelitve učinkujejo za
račun prevzemnih oziroma novih družb, ob upoštevanju pogojev, ki veljajo za
prenosno družbo. Obvezna priloga davčnega obračuna prevzemnih oziroma novih
družb je delitveni načrt oziroma pogodba o delitvi in prevzemu.
364. člen
(davčni obračun v posebnih primerih razdelitev)
(1) Ne glede na 363. člen tega zakona, v primeru, ko je
vpis razdelitve v sodni register izveden po poteku treh mesecev po koncu
davčnega obdobja zavezanca, ki se razdeli, prenosna družba v skladu z določili
tega zakona in zakona, ki ureja obdavčenje, predloži tudi davčni obračun na
zadnji dan davčnega obdobja, ki sledi obračunskemu dnevu razdelitve. Davčni
obračun iz prejšnjega stavka predloži na način in v rokih iz 358. člena tega
zakona.
(2) V 30 dneh po vpisu razdelitve v sodni register, se
davčni obračuni prenosne in prevzemnih družb, sestavljeni po obračunskem dnevu razdelitve,
popravijo.
(3) Prevzemne in nove družbe davčnemu organu predložijo
popravljene davčne obračune za davčna obdobja po obračunskem dnevu razdelitve,
v katere vključijo tudi podatke o poslovanju prenosne družbe po obračunskem
dnevu razdelitve, na način iz petega odstavka 363. člena tega zakona. Plačane
zneske davka po popravljenih davčnih obračunih prenosne družbe prevzemne
oziroma nove družbe upoštevajo kot že plačane akontacije davka.
365. člen
(davčni obračun pri oddelitvah z ustanovitvijo in oddelitvah
s prevzemom)
(1) Davčni zavezanec (prenosna družba), ki oddeli eno
ali več dejavnosti (deli premoženja) na obračunski dan oddelitve po zakonu
o gospodarskih družbah ne sestavi davčnega obračuna, razen če je obračunski dan
oddelitve enak zadnjemu dnevu davčnega obdobja prenosne družbe. Če je
obračunski dan oddelitve enak zadnjemu dnevu davčnega obdobja, davčni zavezanec
sestavi in predloži le davčni obračun po določbah 358. člena tega zakona.
(2) Prenosna družba v prvem davčnem obračunu, ki sledi
obračunskemu dnevu oddelitve, ali je enak kot obračunski dan oddelitve,
razkrije skrite rezerve, ki se nanašajo na posamezni del premoženja, ki se
skladno z delitvenim načrtom oziroma pogodbo o delitvi in prevzemu, prenaša na
prevzemne oziroma nove družbe. Obvezna priloga tega davčnega obračuna je
delitveni načrt oziroma pogodba o delitvi in prevzemu. Če delitveni načrt
oziroma pogodba o delitvi in prevzemu še ni podpisana, jo mora davčni zavezanec
predložiti naknadno.
(3) Prenosna družba v prvi davčni obračun, ki sledi
obračunskemu dnevu oddelitve, ne vključi podatkov o poslovanju, ki se pripiše
posameznemu delu premoženja, ki se, skladno z delitvenim načrtom oziroma
pogodbo o delitvi in prevzemu, prenaša na prevzemne oziroma nove družbe.
(4) Prevzemne oziroma nove družbe v prvi davčni obračun,
ki sledi obračunskem dnevu oddelitve, vključijo podatke o poslovanju prenosne
družbe za obdobje po obračunskem dnevu oddelitve za področje poslovanja, ki se
pripiše prevzetemu premoženju prevzemne oziroma nove družbe, skladno z
delitvenim načrtom oziroma pogodbo o delitvi in prevzemu. Vse davčne olajšave
in druge pravice ter obveznosti glede določanja davčne osnove in sestave
davčnega obračuna prenosne družbe po obračunskem dnevu oddelitve učinkujejo za
račun prevzemnih oziroma novih družb ob upoštevanju pogojev, ki veljajo za
prenosno družbo. Obvezna priloga davčnega obračuna prevzemnih oziroma novih
družb je delitveni načrt oziroma pogodba o delitvi in prevzemu.
366. člen
(davčni obračun v posebnih primerih oddelitev)
(1) Ne glede na 365. člen tega zakona, v primeru, ko je
vpis oddelitve v sodni register izveden po poteku treh mesecev po koncu
davčnega obdobja zavezanca, ki se deli, prenosna družba v skladu z določili
tega zakona in zakona, ki ureja obdavčenje, predloži tudi davčni obračun na
zadnji dan davčnega obdobja, ki sledi obračunskemu dnevu oddelitve. Davčni
obračun iz prejšnjega stavka predloži v rokih iz 358. člena tega zakona.
(2) V 30 dneh po vpisu oddelitve v sodni register, se
davčni obračuni prenosne in prevzemnih družb, sestavljeni po obračunskem dnevu
oddelitve, popravijo.
(3) Prenosna družba davčnemu organu predloži popravljene
davčne obračune za davčna obdobja po obračunskem dnevu oddelitve, iz katerih
izključijo podatke o poslovanju, ki se pripišejo posameznemu delu premoženja,
ki se, skladno z delitvenim načrtom oziroma pogodbo o delitvi in prevzemu, prenaša
na prevzemne oziroma nove družbe.
(4) Prevzemne in nove družbe davčnemu organu predložijo
popravljene davčne obračune za davčna obdobja po obračunskem dnevu oddelitve, v
katere vključijo tudi podatke o poslovanju prenosne družbe po obračunskem dnevu
oddelitve, na način iz petega odstavka 365. člena tega zakona. Plačane zneske
davka po popravljenih davčnih obračunih prenosne družbe za preneseni del
premoženja prevzemne oziroma nove družbe upoštevajo kot že plačane akontacije
davka.
367. člen
(davčni obračun pri postopku prisilne poravnave)
(1) Davčni zavezanec, nad katerim je bil začet postopek
prisilne poravnave, sestavi davčni obračun na dan pred začetkom postopka
prisilne poravnave.
(2) Davčni obračun iz prvega odstavka tega člena
predloži davčni zavezanec davčnemu organu v 20 dneh po dnevu začetka postopka
prisilne poravnave.
368. člen
(davčni obračun pri stečajnem postopku)
(1) Davčni zavezanec, nad katerim se začne stečajni
postopek, sestavi davčni obračun na dan pred začetkom stečajnega postopka.
(2) Davčni obračun iz prejšnjega odstavka predloži
davčni zavezanec v stečajnem postopku davčnemu organu najpozneje v dveh mesecih
od dneva, ko se je začel stečajni postopek.
(3) Ne glede na prejšnji odstavek davčni zavezanec, nad
katerim se stečajni postopek začne v prvem mesecu tekočega davčnega obdobja,
predloži davčni obračun za preteklo davčno obdobje in tekoče davčno obdobje
hkrati, najpozneje v dveh mesecih po poteku preteklega davčnega obdobja.
(4) Davčni zavezanec v času stečajnega postopka predloži,
skupaj z davčnim obračunom za posamezno davčno obdobje, tudi poročila
upravitelja s prilogami. Če je upravitelj te podatke predložil AJPES, lahko
predloži davčnemu organu davčni obračun brez teh podatkov.
(5) Davčni zavezanec sestavi končni davčni obračun na
dan pred potrditvijo načrta končne razdelitve, davčnemu organu pa ga predloži v
15 dneh od potrditve načrta. Če se stečajni postopek konča brez razdelitve
upnikom, davčni zavezanec sestavi davčni obračun na dan pred sprejetjem sklepa
o končanju stečajnega postopka brez razdelitve upnikom in ga davčnemu organu
predloži v 15 dneh od sprejetja tega sklepa.
(6) Davčne obračune po tem členu mora za davčnega
zavezanca sestaviti in davčnemu organu predložiti upravitelj.
368.a člen
(davčni obračun pri postopku likvidacije)
(1) Davčni zavezanec, nad katerim se začne postopek
likvidacije, sestavi davčni obračun na dan pred začetkom postopka likvidacije.
(2) Davčni obračun iz prejšnjega odstavka predloži
davčni zavezanec v likvidaciji davčnemu organu najpozneje v 20 dneh od dneva
vpisa začetka likvidacije v register.
(3) Če bi se rok za predložitev davčnega obračuna iz
prejšnjega odstavka iztekel pred potekom roka za predložitev obračuna za davčno
obdobje, ki se je končalo pred začetkom likvidacije, mora davčni zavezanec oba
davčna obračuna predložiti najpozneje v 20 dneh od začetka postopka
likvidacije.
(4) Davčni zavezanec v času likvidacijskega postopka
predloži davčni obračun za posamezno davčno obdobje.
(5) Davčni zavezanec v likvidaciji sestavi končni davčni
obračun na dan pred sprejetjem sklepa o razdelitvi premoženja oziroma na dan
pred sprejetjem sklepa o končanju postopka prisilne likvidacije, davčnemu
organu pa ga predloži v 15 dneh od sprejetja sklepa.«.
(6) Če skupščina družbe med likvidacijskim postopkom
odloči, da družba deluje dalje, davčni zavezanec sestavi končni davčni obračun
na dan pred sprejetjem sklepa o nadaljevanju, davčnemu organu pa ga predloži v
15 dneh od sprejetja sklepa.
(7) Davčni zavezanec v rokih iz prvega oziroma petega
odstavka tega člena sestavi in predloži tudi obračun davčnega odtegljaja, v
katerega vključi skrite rezerve po ZDDPO‑2, ki so predmet za obračun davčnega
odtegljaja v skladu s 70. členom in 74. členom ZDDPO‑2.
(8) Davčne obračune po tem členu mora za davčnega
zavezanca sestaviti in davčnemu organu predložiti upravitelj.
369. člen
(davčni obračun pri postopku prenehanja davčnega zavezanca
po skrajšanem postopku)
(1) Davčni zavezanec sestavi davčni obračun na dan pred
izbrisom zavezanca iz ustreznega registra.
(2) Davčni zavezanec predloži davčni obračun iz prvega
odstavka tega člena davčnemu organu v 30 dneh od dneva izbrisa iz ustreznega
registra. Sestavni del davčnega obračuna so v tem primeru tudi notarsko
overjene izjave družbenikov oziroma delničarjev o prevzemu obveznosti plačila
morebitnih preostalih obveznosti družbe.
(3) Plačilo davka se opravi hkrati s predložitvijo
davčnega obračuna. Zahtevek za vračilo davka se predloži skupaj z davčnim
obračunom. V zahtevku mora davčni zavezanec navesti razmerje oziroma deleže, na
podlagi katerih davčni organ opravi vračilo davka delničarjem oziroma
družbenikom, v primeru, ko na dan vračila davka predlagatelj davčnega obračuna
nima več statusa davčnega zavezanca. Če razmerje oziroma deleži niso navedeni,
davčni organ razdeli znesek vračila davka med vse delničarje oziroma družbenike
v enakih delih.
(4) V rokih iz prvega odstavka tega člena davčni
zavezanec sestavi in predloži tudi obračun davčnega odtegljaja, v katerega
vključi skrite rezerve po ZDDPO-2, ki so predmet za obračun davčnega odtegljaja
v skladu s 70. členom in 74. členom ZDDPO-2.
(5) Davčni zavezanec mora za zavarovanje plačila davka
po obračunu iz prvega in četrtega odstavka tega člena predložiti ustrezno
bančno garancijo pri davčnem organu na dan pred sprejetjem sklepa o prenehanju.
Za ustrezno bančno garancijo se šteje bančna garancija v višini, ki bo
zagotovila plačilo davka po obračunu iz prvega in četrtega odstavka tega člena.
Način predložitve bančne garancije iz tega člena, kriterije za določitev njene
višine in način sprostitve oziroma unovčitve določi minister, pristojen za
finance.
370. člen
(plačevanje davka)
(1) Davek se plača na podlagi davčnega obračuna od
davčne osnove, ki se ugotavlja za davčno obdobje, ki je enako koledarskemu
oziroma poslovnemu letu, ki se razlikuje od koledarskega leta.
(2) Davčni zavezanec mora razliko med plačano akontacijo
in izračunanim davkom plačati v roku 30 dni od predložitve davčnega obračuna,
razen če ta zakon določa drugače. Davčni organ vrne preveč plačan znesek
najpozneje v 30 dneh od predložitve davčnega obračuna.
370.a člen
(odlog plačila davka pri izstopni obdavčitvi)
(1) Prvi obrok davka od vključenih skritih rezerv po
54.a členu ZDDPO-2, ki ga davčni zavezanec plača po 54.b členu
ZDDPO-2, zapade v plačilo v 30 dneh od predložitve davčnega obračuna, vsak
naslednji obrok pa po poteku enega leta od zapadlosti predhodnega obroka.
(2) Za čas, ko je davčnemu zavezancu odloženo plačilo davka
od vključenih skritih rezerv po določbah VII.a poglavja ZDDPO-2, se za odloženi
znesek davka obračunajo obresti v skladu s 104. členom tega zakona.
(3) Davčni zavezanec v davčnem obračunu, v katerem razkrije
skrite rezerve po prvem odstavku 54.a člena ZDDPO-2, navede podatek o številu
obrokov, zneske in zapadlost obrokov ter znesek obračunanih obresti za odloženi
davek.
(4) Davčni organ lahko v zvezi z odlogom davka po prvem
odstavku tega člena zahteva zavarovanje izpolnitve davčne obveznosti v skladu z
določbami tega zakona.
(5) Davčnemu zavezancu v plačilo nemudoma zapadejo vsi naslednji
neplačani obroki davka, če:
1.    
se prenesena sredstva ali poslovanje poslovne enote zavezanca prodajo
ali kako drugače odsvojijo;
2.    
se prenesena sredstva naknadno prenesejo v državo, ki ni država iz drugega
odstavka 54.b člena ZDDPO-2;
3.    
se davčno rezidentstvo ali poslovanje poslovne enote zavezanca naknadno
prenese v državo, ki ni država iz drugega odstavka 54.b člena ZDDPO-2;
4.    
gre zavezanec v stečaj ali preneha poslovati ali
5.    
posameznega obroka ali njegovega dela ne plača v 12 mesecih od njegove
zapadlosti.
371. člen
(akontiranje davka po davčnem obračunu)
(1) Davčni zavezanec med davčnim obdobjem plačuje
akontacijo davka.
(2) Akontacija davka se plača v mesečnih ali trimesečnih
obrokih. Akontacija se plača v mesečnih obrokih, če znesek akontacije presega
400 eurov, oziroma trimesečnih obrokih, če znesek akontacije ne presega 400
eurov.
(3) Obroki akontacije dospejo v plačilo na zadnji dan
obdobja, na katerega se nanašajo in morajo biti plačani v dvajsetih dneh po
dospelosti.
(4) Akontacija davka je enaka znesku davka, ki se
izračuna od davčne osnove po davčnem obračunu za predhodno davčno obdobje in po
stopnji, ki velja za tekoče davčno obdobje. Pri zavezancih, ki imajo davčno
obdobje različno od koledarskega leta, je stopnja iz tega odstavka stopnja za
leto, ko se predhodno davčno obdobje zaključi, in stopnja za leto, ko se
naslednje davčno obdobje začne, navedeni stopnji pa se uporabita sorazmerno
glede na število mesecev poslovanja v posameznem koledarskem letu.
(5) Razliko v višini akontacije, ki nastane zaradi spremembe
davčne osnove na podlagi novega davčnega obračuna, mora zavezanec za že dospele
obroke akontacije plačati pri prvem naslednjem obroku akontacije.
(6) Če je višina akontacij na podlagi novega davčnega
obračuna manjša, se preplačila zapadlih in plačanih obrokov akontacije vrnejo.
(7) Davčni zavezanec, ki prične poslovati, sam izračuna
akontacijo davka, ki je enaka znesku davka, izračunanega glede na višino
predvidene davčne osnove davčnega obdobja, za katerega se plačuje akontacija. Obrazloženi
izračun davčne osnove, višino akontacije ter obrokov akontacije predloži
davčnemu organu v 8 dneh po vpisu v primarni register oziroma uradno evidenco
organa. Izračun pripravi na obrazcu davčnega obračuna davka od dohodkov pravnih
oseb z izpolnitvijo samo tistih postavk, ki so potrebne za ustrezen prikaz
višine davčne osnove, akontacije in obrokov akontacije. Obrazloženi izračun
predloži davčni zavezanec ne glede na to, ali je izračunal dobiček ali izgubo.
(8) Davčni zavezanec (nova družba), ustanovljen s prenosom
podjetja oziroma dela podjetja fizične osebe, ki opravlja dejavnost, ki
predlaga davčni obračun v skladu z 297.a ali 297.b členom tega zakona, sam
izračuna akontacijo davka, izhajajoč iz zadnjega obračuna akontacije dohodnine
od dohodka iz dejavnosti fizične osebe, ki opravlja dejavnosti, in je prenesla
podjetje oziroma del podjetja na davčnega zavezanca, ob upoštevanju obsega
prenosa in uveljavljanja ugodnosti pri prenehanju opravljanja dejavnosti
fizične osebe. Obrazložen izračun davčne osnove, višino akontacije ter obrokov
akontacije predloži davčnemu organu v 8 dneh po vpisu v primarni register
oziroma uradno evidenco organa. Izračun pripravi na obrazcu davčnega obračuna
davka od dohodkov pravnih oseb z izpolnitvijo samo tistih postavk, ki so potrebne
za ustrezen prikaz višine davčne osnove, akontacije in obrokov akontacije.
Obrazložen izračun predloži davčni zavezanec ne glede na to, ali je izračunal
dobiček ali izgubo.
(9) Davčni zavezanec, katerega davčna osnova za tekoče
davčno obdobje se razlikuje od davčne osnove za predhodno davčno obdobje, lahko
od davčnega organa zahteva spremembo višine akontacije. Davčni zavezanec vloži
zahtevo najmanj 30 dni pred dospelostjo obroka akontacije in priloži davčni
obračun za tekoče davčno obdobje pred vložitvijo vloge, oceno davčne osnove za
tekoče leto ter podatke, ki dokazujejo spremembo ocene davčne osnove.
(10) O zahtevi iz devetega odstavka tega člena odloči
davčni organ v 15 dneh. Obroki akontacije, ki dospejo v plačilo po odločitvi
davčnega organa in se razlikujejo od obrokov akontacije, ki jih je zavezanec
plačeval do odločitve davčnega organa, se spremenijo. Ne glede na zadnji
stavek, se v primeru, če je višina akontacije po odločitvi davčnega organa
nižja, preplačila že plačanih obrokov akontacije, ki dospejo v plačilo po 30.
dnevu od vložitve zahteve iz devetega odstavka tega člena, vrnejo.
(11) Če davčni organ v postopku davčnega nadzora
ugotovi, da višina akontacije ne ustreza pričakovani davčni osnovi tekočega
davčnega obdobja, z odločbo določi novo višino akontacije.
(12) Obveznost davčnega zavezanca za plačilo davka po
davčnem obračunu se zmanjša za plačani znesek davka, ki je bil odtegnjen od
posameznega dohodka v skladu z zakonom o obdavčenju.
372. člen
(obvestilo o spremembi davčnega obdobja)
(1) Davčni zavezanec mora davčni organ obvestiti o
nameravani spremembi davčnega obdobja z vlogo, ki jo mora predložiti davčnemu
organu vsaj 45 dni pred dnem, s katerim se bo začelo novo davčno obdobje.
(2) Davčni zavezanec iz prvega odstavka tega člena, ki
na novo začne z opravljanjem dejavnosti, o tem, da se bo davčno obdobje
razlikovalo od koledarskega leta, pisno obvesti davčni organ v osmih dneh po
vpisu v primarni register oziroma uradno evidenco organa.
(3) Davčni organ, na podlagi obvestila iz prvega in
drugega odstavka tega člena, v davčnem registru označi pri davčnem zavezancu,
ki je vložil vlogo iz prvega in drugega odstavka tega člena, spremenjeno davčno
obdobje oziroma začetno davčno obdobje, ki se razlikuje od koledarskega leta,
ter datum začetka tega obdobja, in o tem obvesti davčnega zavezanca najpozneje
v 15 dneh od dneva prejema vloge.
373. člen
(davčni odtegljaj)
Plačnik, oziroma oseba, ki se v skladu z 58. členom tega
zakona šteje za plačnika davka, je dolžan za davčnega zavezanca izračunati, odtegniti
in plačati davčni odtegljaj od dohodkov, od katerih se v skladu z zakonom, ki
ureja davek od dohodkov pravnih oseb, davek izračuna, odtegne in plača.
374. člen
(predložitev obračuna davčnega odtegljaja in plačilo
davčnega odtegljaja)
(1) Plačnik davka mora davčni odtegljaj izračunati in
odtegniti ob obračunu dohodka, plačati pa najpozneje v petih dneh od izplačila
dohodka.
(2) Plačnik davka mora predložiti davčni obračun davčnih
odtegljajev davčnemu organu najpozneje v roku iz prejšnjega odstavka.
(3) V roku iz prejšnjega odstavka tega člena mora
plačnik davka predložiti podatke iz obračuna davčnih odtegljajev o dohodku, o
odtegnjenem in plačanem davčnem odtegljaju ter druge podatke, ki vplivajo na
višino davčnega odtegljaja tudi davčnemu zavezancu.
375. člen
(postopek v zvezi z obdavčenjem, ki velja za matične družbe
in odvisne družbe iz različnih držav članic EU)
(1) Plačnik davka, če se davek od plačil dividend in
dohodkov, podobnih dividendam, ne odtegne po 71. členu ZDDPO-2, mora davčnemu
organu v 15 dneh, za vsako izplačilo posebej, če davka ni odtegnil, predložiti:
1.    
dokazilo o rezidentstvu prejemnika za davčne namene v času izplačila;
2.    
dokazilo o izpolnjevanju pogojev iz 3.a in 3.c točke prvega odstavka 71.
člena ZDDPO-2 v času izplačila;
3.    
dokazilo o minimalni neposredni udeležbi po 1. točki prvega odstavka 71.
člena ZDDPO-2 in obdobju (trajanju) udeležbe iz 2. točke prvega odstavka
71. člena ZDDPO-2 v času izplačila.
(2) Bančna garancija iz 71. člena ZDDPO-2 se izroči ob
izplačilu dividende.
(3) Davčni organ lahko predloženo garancijo zavrne, če
le-ta ni ustrezna. Bančna garancija ni ustrezna, če nima lastnosti iz četrtega
odstavka 71. člena ZDDPO-2.
(4) Če davčni organ ugotovi, da predložena garancija ni
ustrezna, s sklepom zahteva, da plačnik davka lahko prvotno garancijo v treh
dneh nadomesti z novo.
(5) V primeru neizpolnitve pogoja iz 2. točke prvega
odstavka 71. člena ZDDPO-2 se veljavnost garancije podaljša za 60 dni. To
podaljšanje veljavnosti mora biti navedeno v garanciji.
(6) Če se pogoj ne izpolni, plačnik davka lahko v osmih
dneh davek plača. Če zavezanec davka ne plača, davčni organ garancijo unovči
nemudoma.
376. člen
(vračilo plačanega davka)
Če je bil davek odtegnjen, pa se je pogoj iz 2. točke prvega
odstavka 71. člena ZDDPO-2 naknadno izpolnil oziroma je bil izpolnjen že ob
izplačilu, je plačnik davka upravičen do vračila davka. O vložitvi zahtevka za
vračilo in vračilu davka mora plačnik davka nemudoma pisno obvestiti prejemnika
dividend.
376.a člen
(postopek v zvezi z izvzemom dividend in dohodkov, ki so
podobni dividendam, ter izvzemom dobičkov iz odsvojitve lastniških deležev)
(1) Davčni zavezanec, ki je izvzel dividende in dohodke,
podobne dividendam, iz davčne osnove po 24. členu ZDDPO-2, mora zagotavljati in
na zahtevo davčnega organa predložiti: 
-      
dokazilo o rezidentstvu za davčne namene izplačevalca, ki je rezident
države članice EU, ki ni Republika Slovenija, ter dokazilo o zavezanosti za
enega od davkov, v zvezi s katerimi se uporablja skupen sistem obdavčenja, ki
velja za matične družbe in odvisne družbe iz različnih držav članic EU, ali 
-      
dokazilo o rezidentstvu za davčne namene izplačevalca, ki je rezident
države, ki ni članica EU, oziroma potrdilo davčnih oblasti države, v kateri se
nahaja poslovna enota, o obstoju te poslovne enote v času izplačila ter
dokazilo o zavezanosti za davek od dohodka oziroma dobička, ki je primerljiv z
davkom po ZDDPO-2.
(2) Davčni zavezanec, ki je izvzel dobičke iz odsvojitve
lastniških deležev iz davčne osnove po 25. členu ZDDPO‑2, mora zagotavljati in
na zahtevo davčnega organa predložiti dokazilo o minimalni neposredni udeležbi,
obdobju (trajanju) udeležbe po prvem odstavku 25. člena ZDDPO‑2 v času
izplačila ter dokazilo o pogoju po prvem odstavku 25. člena ZDDPO‑2 glede
zaposlenosti.
377. člen
(postopek v zvezi z obdavčenjem, ki velja v zvezi s plačili
obresti in plačili uporabe premoženjskih pravic med povezanimi družbami iz
različnih držav članic EU)
(1) Vlogo iz desetega odstavka 72. člena ZDDPO-2 vloži
plačnik davka pri davčnem organu.
(2) Vloga iz desetega odstavka 72. člena ZDDPO-2 mora
vsebovati:
-      
dokazilo o rezidentstvu družbe prejemnice za davčne namene oziroma
potrdilo davčnih oblasti države članice EU, v kateri je družba prejemnica
rezident za davčne namene, ali v kateri se poslovna enota nahaja, o obstoju
poslovne enote;
-      
dokazilo o upravičenem lastništvu družbe prejemnice po četrtem odstavku
72. člena ZDDPO-2 ali o izpolnjevanju pogojev po petem odstavku 72. člena
ZDDPO-2, ko gre za poslovno enoto;
-      
dokazilo o izpolnjevanju pogojev iz 4.c točke prvega odstavka 72. člena
ZDDPO-2;
-      
dokazilo o minimalni neposredni udeležbi po 2. točki prvega odstavka 72.
člena ZDDPO-2 in obdobju udeležbe iz 3. točke prvega odstavka 72. člena
ZDDPO-2;
-      
v primeru, ko se ali bi se lahko uporabil drugi odstavek 72. člena
ZDDPO-2, dokazilo o specifikaciji zneska iz istega odstavka in uporabljeni
metodi za določitev te specifikacije;
-      
pravno podlago za izplačilo (pogodbo).
(3) Vloga iz prvega odstavka tega člena se vloži za
vsako izplačilo, ki temelji na drugi pogodbeni podlagi, posebej. Veljavnost
dokazil, ki jih vsebuje vloga, je 12 mesecev od njihove izdaje.
(4) Davčni organ mora izdati dovoljenje iz desetega
odstavka 72. člena ZDDPO-2 najpozneje tri mesece od vložitve vloge. Dovoljenje
velja eno leto od izdaje.
(5) Davčni organ zavrne izdajo dovoljenja, če niso izpolnjeni
pogoji iz prvega do devetega odstavka 72. člena ZDDPO-2.
(6) Če niso več izpolnjeni pogoji, da se davek ne
odtegne, mora družba ali poslovna enota prejemnica nemudoma obvestiti družbo
ali poslovno enoto plačnico. Obvestiti mora tudi davčni organ države družbe ali
poslovne enote plačnice.
(7) Če je bil davek odtegnjen, pa so bili izpolnjeni
pogoji, da se ne odtegne, se lahko pri davčnem organu uveljavlja vračilo
odtegnjenega davka. Davčni organ lahko zahteva dokazila iz drugega odstavka
tega člena.
(8) Davčni organ odloči o vračilu preveč odtegnjenega
davka v treh mesecih od prejema vloge za vračilo odtegnjenega davka in
zahtevanih dokazil. Davčni organ vrne preveč odtegnjeni davek v 30 dneh od izdaje
odločbe o vračilu davka. Če se zahtevani davek ne vrne v tem obdobju, je
prejemnik, družba ali poslovna enota, upravičena od poteka tega obdobja naprej
do zamudnih obresti po stopnji iz 96. člena tega zakona.
378. člen
(uporaba določb)
375., 376. in 377. člen tega zakona se smiselno uporabljajo
tudi, če se davek ne odtegne v skladu z 9. členom Sporazuma med Evropsko unijo
in Švicarsko konfederacijo o avtomatični izmenjavi podatkov o finančnih računih
za izboljšanje spoštovanja davčnih predpisov na mednarodni ravni (UL L
št. 385 z dne 29. 12. 2004, str. 30), spremenjen s Protokolom o
spremembi k Sporazumu med Evropsko skupnostjo in Švicarsko konfederacijo o
ukrepih, enakovrednih tistim iz Direktive Sveta 2003/48/ES o obdavčevanju
dohodka od prihrankov v obliki plačil obresti (UL L št. 333 z dne 19. 12.
2015, str. 16, v nadaljnjem besedilu: Sporazum). Smiselna uporaba pomeni
upoštevanje pogojev iz Sporazuma, vključno z oblikami družb.
379. člen
(postopek pri obdavčitvi pri prenosu premoženja)
(1) Priglasitev iz 43. člena ZDDPO-2 davčni zavezanec
opravi za posamično transakcijo.
(2) Priglasitev iz prejšnjega odstavka opravi prenosna
družba ali prevzemna družba, ki je rezident Republike Slovenije, če sta obe
rezidenta Republike Slovenije, pa prenosna družba, če nobena ni rezident
Republike Slovenije, pa družba prejemnica, pred predvidenim datumom transakcije
iz 39. člena ZDDPO-2.
(3) Davčni zavezanec mora ob priglasitvi predložiti
davčnemu organu naslednje:
-      
dokazila, da se prenosna družba oziroma družba prejemnica štejeta za
rezidenta države članice EU, ki ni Republika Slovenija, po drugem odstavku 41.
člena ZDDPO-2, če katera od njiju ali obe nista rezidenta Republike Slovenije;
-      
opis premoženja (obrat), ki se prenaša, zadnjo bilanco stanja prenosne
družbe z navedbo sredstev in obveznosti, ki pripadajo prenesenemu obratu
oziroma obratom, ter navedbo dejstev, ki dokazujejo, da s poslovno
organizacijskega vidika obrat oziroma obrati, ki se prenašajo, predstavljajo
neodvisno poslovanje;
-      
zneske rezerv in rezervacij, ki jih je oblikovala prenosna družba v
zadnji bilanci stanja in se pripišejo prenesenemu oziroma prenesenim obratom;
-      
zneske davčnih izgub prenosne družbe, ki se pripišejo prenesenemu obratu
oziroma obratom, in davčne oprostitve in pogoje v zvezi z njimi, ki bi veljali
za prenosno družbo, če prenos ne bi bil izvršen;
-      
navedbo družbe prejemnice, ki je rezident Republike Slovenije, če je
tudi prenosna družba rezident Republike Slovenije, ali gre za prenos obrata v
Republiki Sloveniji ali v državi članici EU, ki ni Republika Slovenija, z
navedbo te države;
-      
izjavo družbe prejemnice, da bodo po prenosu prenesena sredstva,
obveznosti, rezervacije, rezerve in izgube pripadale poslovni enoti družbe
prejemnice v Republiki Sloveniji ali družbi prejemnici, ki je rezident
Republike Slovenije, vendar ne njeni poslovni enoti izven Republike Slovenije;
-      
tržno ceno vrednostnih papirjev družbe prejemnice na dan pred
priglasitvijo iz drugega odstavka tega člena;
-      
podroben opis in navedba davčnih, poslovnih in finančnih razlogov za
izvedbo transakcije;
-      
izračun ocenjenih zneskov davčnih, poslovnih in finančnih posledic
transakcije;
-      
izjavo prenosne družbe ali družbe prejemnice, ki v skladu z drugim
odstavkom tega člena ni navedena kot družba, ki opravi priglasitev za izdajo
dovoljenja, da se strinja s priglasitvijo;
-      
druge dokumente in podatke, ki so pomembni za odločitev o stvari.
(4) Če vlagatelj še ne razpolaga z dokumentacijo, ki jo
mora vsebovati priglasitev, v trenutku vložitve priglasitve, jo predloži
naknadno ter o tem ob priglasitvi v priglasitev poda izjavo. Dokumentacijo mora
predložiti nemudoma, ko z njo razpolaga.
(5) Davčni organ lahko v 90 dneh za velike družbe
oziroma v 45 dneh za mikro, male in srednje družbe izda odločbo o zavrnitvi
ugodnosti po ZDDPO-2. Odločba glasi in se vroči prenosni družbi in družbi
prejemnici.
(6) Če davčni organ ne izda odločbe o zavrnitvi
ugodnosti po ZDDPO-2, je možna obnova postopka.
(7) Davčni organ izda odločbo o zavrnitvi ugodnosti po
ZDDPO-2, če niso izpolnjeni pogoji iz ZDDPO-2, ali če ugotovi, da je bil glavni
namen ali eden glavnih namenov transakcije manjše plačilo davka oziroma
izogibanje davčnim obveznostim, zlasti kadar za transakcijo ni utemeljenih
poslovnih razlogov, kot so reorganizacija ali racionalizacija dejavnosti
prenosne oziroma prevzemne družbe, ali drugi utemeljeni poslovni ali finančni
razlogi.
(8) Prenosna družba oziroma prevzemna družba iz drugega
odstavka tega člena, ki je določena, da opravi priglasitev, in ki vloži vlogo,
mora davčnemu organu predložiti dokumentacijo, ki dokazuje izpolnjevanje
pogojev, vrednotenje in prevzem pravic in obveznosti po 39. do 43. členu
ZDDPO-2, s katero razpolaga prenosna družba oziroma prevzemna družba, ki ni
rezident ali nerezident po ZDDPO-2 in ni ustanovljena v Republiki Sloveniji.
(9) Prenosna družba oziroma prevzemna družba morata
hraniti dokumentacijo, ki je povezana s transakcijo, še deset let od konca
koledarskega leta, v katerem je bila transakcija opravljena.
(10) Če po izvedbi transakcije nastopijo kakršne koli
spremembe v zvezi s transakcijo, morata prenosna družba oziroma prevzemna
družba o nastalih spremembah nemudoma pisno obvestiti davčni organ.
380. člen
(postopek pri obdavčitvi pri zamenjavi kapitalskih deležev)
(1) Priglasitev iz 47. člena ZDDPO-2 se opravi za
posamično transakcijo.
(2) Priglasitev iz prejšnjega odstavka za družbenike
prevzete družbe opravi prevzeta družba pred predvidenim datumom transakcije iz
44. člena ZDDPO-2.
(3) Davčni zavezanec mora ob priglasitvi predložiti
davčnemu organu naslednje:
-      
navedbo prevzemne družbe in vseh družbenikov prevzete družbe in družbe
prevzemnice;
-      
dokazila o rezidentstvu prevzemne družbe in prevzete družbe, dokazila o
rezidentstvu družbenikov prevzete družbe in prevzemne družbe, ki zamenjajo
kapitalske deleže in dokazilo o lastništvu vrednostnih papirjev družbenika, ki
ni rezident Republike Slovenije, v skladu s 46. členom ZDDPO-2;
-      
tržno in knjigovodsko vrednost vrednostnih papirjev prevzete družbe in
prevzemne družbe na dan pred oddajo priglasitve;
-      
ocenjene zneske plačila v denarju, ki bo opravljeno posameznim
družbenikom namesto izdaje ali prenosa vrednostnih papirjev;
-      
dokumentacijo, ki jo je potrebno predložiti skupaj s predlogom za vpis
transakcije v sodni register po zakonu, ki ureja gospodarske družbe, oziroma
primerljiv register države članice EU;
-      
izjavo o predvideni udeležbi prevzemne družbe v prevzeti družbi po
zamenjavi kapitalskih deležev;
-      
izjavo prevzemne družbe ali prevzete družbe, ki v skladu z drugim
odstavkom tega člena ni navedena kot družba, ki opravi priglasitev, da se
strinja s priglasitvijo;
-      
druge dokumente in podatke, ki so pomembni za odločitev o stvari.
(4) Če vlagatelj še ne razpolaga z dokumentacijo, ki jo
mora vsebovati vloga, v trenutku vložitve priglasitve, jo predloži naknadno ter
o tem ob predložitvi priglasitve v priglasitvi poda izjavo. Dokumentacijo mora
predložiti nemudoma, ko z njo razpolaga.
(5) Davčni organ lahko v 90 dneh za velike družbe
oziroma 45 dneh za mikro, male in srednje družbe izda odločbo o zavrnitvi
ugodnosti po ZDDPO-2. Odločba glasi na in se vroči prevzeti družbi, v njem pa
so navedeni družbeniki prevzete družbe. Prevzeta družba mora o odločbi o
zavrnitvi ugodnosti nemudoma obvestiti družbenike prevzete družbe.
(6) Če davčni organ ne izda odločbe o zavrnitvi
ugodnosti po ZDDPO-2, je možna obnova postopka.
(7) Davčni organ izda odločbo o zavrnitvi ugodnosti po
ZDDPO-2, če niso izpolnjeni pogoji iz ZDDPO-2, ali če ugotovi, da je bil glavni
namen ali eden glavnih namenov transakcije manjše plačilo davka oziroma
izogibanje davčnim obveznostim, zlasti kadar za transakcijo ni utemeljenih
poslovnih razlogov, kot so reorganizacija ali racionalizacija dejavnosti
prenosne oziroma prevzemne družbe, ali drugi utemeljeni poslovni ali finančni
razlogi.
(8) Prevzeta družba in prevzemna družba morata davčnemu
organu predlagati dokumentacijo, ki dokazuje izpolnjevanje pogojev.
Dokumentacijo, ki je povezana z transakcijo, morata hraniti še deset let od
konca koledarskega leta, v katerem je bila transakcija opravljena.
(9) Če po priglasitvi transakcije nastopijo kakršnekoli
spremembe v zvezi s transakcijo, morata prevzeta družba oziroma prevzemna
družba o nastalih spremembah nemudoma pisno obvestiti davčni organ.
(10) Prevzeta družba in prevzemna družba morata davčnemu
organu v vsakem primeru poročati o trajanju prevzema in datumu izvršitve
prevzema ter borzi, preko katere je bil prevzem opravljen.
381. člen
(postopek pri obdavčitvi pri združitvah in delitvah)
(1) Priglasitev iz 53. člena ZDDPO-2 davčni zavezanec
opravi za posamično transakcijo.
(2) Priglasitev iz prejšnjega odstavka opravi prenosna
družba ali prevzemna družba, ki je rezident Republike Slovenije, če sta obe
rezidenta Republike Slovenije, pa prenosna družba, če nobena ni rezident
Republike Slovenije, pa prevzemna družba, pred predvidenim datumom transakcije
iz 48. člena ZDDPO-2.
(3) Davčni zavezanec mora ob priglasitvi predložiti
davčnemu organu naslednje:
-      
navedbo družb, ki se združujejo oziroma delijo;
-      
dokazila, da se prenosna družba oziroma prevzemna družba štejeta za
rezidenta države članice EU, ki ni Republika Slovenija, po 50. členu ZDDPO-2,
če katera od njiju ali obe nista rezidenta Republike Slovenije;
-      
dokazila o rezidentstvu družbenikov prenosne družbe, ki bodo pri
združitvi ali delitvi zamenjali vrednostne papirje v prenosni družbi za vrednostne
papirje v družbi prejemnici, in dokazilo o lastništvu vrednostnih papirjev v
skladu s tretjim odstavkom 49. člena ZDDPO-2;
-      
bilanco stanja prenosne družbe oziroma prenosnih družb, če jih je več,
na obračunski dan združitve oziroma delitve, opis premoženja (obrat), ki se
prenaša ter navedbo dejstev, ki dokazujejo, da s poslovno organizacijskega
vidika obrat oziroma obrati, ki se prenašajo, predstavljajo neodvisno
poslovanje;
-      
zneske rezerv in rezervacij, v bilanci stanja na obračunski dan
združitve ali delitve, zneske davčnih izgub prenosne družbe, davčne oprostitve
in pogoje v zvezi z njimi, ki bi veljali za prenosno družbo, če prenos ne bi
bil izvršen, navedba udeležbe, če jo ima, prevzemna družba v prenosni družbi;
-      
navedbo, če sta prenosna družba in prevzemna družba rezidenta Republike
Slovenije, ali se obrat oziroma obrati prenosne družbe nahaja v Republiki
Sloveniji ali v državi članici EU, ki ni Republika Slovenija, z navedbo te
države;
-      
izjavo prevzemne družbe, da po združitvi ali delitvi prenesena sredstva,
obveznosti, rezervacije, rezerve in davčne izgube ne bodo pripadale poslovni
enoti prevzemne družbe izven Republike Slovenije, oziroma, da bodo po združitvi
ali delitvi prenesena sredstva, obveznosti, rezervacije, rezerve in izgube
pripadale poslovni enoti prevzemne družbe v Republiki Sloveniji;
-      
ocenjene zneske plačila v denarju, ki bo opravljen posameznim
družbenikom ob odsvojitvi vrednostnih papirjev;
-      
tržno in knjigovodsko vrednost vrednostnih papirjev prevzemne družbe na
dan pred priglasitvijo iz drugega odstavka tega člena;
-      
podroben opis in navedba davčnih, poslovnih in finančnih razlogov za
izvedbo transakcije;
-      
izračun ocenjenih zneskov davčnih, poslovnih in finančnih posledic
transakcije;
-      
izjavo prenosne družbe ali prevzemne družbe, ki v skladu z drugim
odstavkom tega člena ni navedena kot družba, ki opravi priglasitev, da se
strinja s priglasitvijo in
-      
druge dokumente in podatke, ki so pomembni za odločitev o stvari.
(4) Če vlagatelj še ne razpolaga z dokumentacijo, ki jo
mora vsebovati priglasitev, v trenutku vložitve priglasitve, jo predloži
naknadno ter o tem ob predložitvi priglasitve v priglasitvi poda izjavo.
Dokumentacijo mora predložiti nemudoma, ko z njo razpolaga.
(5) Davčni organ lahko v 90 dneh za velike družbe
oziroma 45 dneh za mikro, male in srednje družbe izda odločbo o zavrnitvi
ugodnosti po ZDDPO-2. Odločba glasi in se vroči prenosni družbi in prevzemni
družbi. Odločba vsebuje navedbo vseh družbenikov iz tretjega odstavka 49. člena
ZDDPO-2.
(6) Če davčni organ ne izda odločbe o zavrnitvi
ugodnosti po ZDDPO-2, je možna obnova postopka.
(7) Davčni organ izda odločbo o zavrnitvi ugodnosti po
ZDDPO-2, če niso izpolnjeni pogoji iz ZDDPO-2, ali če ugotovi, da je bil glavni
namen ali eden glavnih namenov transakcije manjše plačilo davka oziroma
izogibanje davčnim obveznostim, zlasti kadar za transakcijo ni utemeljenih
poslovnih razlogov, kot so reorganizacija ali racionalizacija dejavnosti
prenosne oziroma prevzemne družbe, ali drugi utemeljeni poslovni ali finančni
razlogi.
(8) Prenosna družba oziroma prevzemna družba iz drugega
odstavka tega člena, ki je določena, da opravi priglasitev, mora davčnemu
organu predložiti dokumentacijo, ki dokazuje izpolnjevanje pogojev, vrednotenje
in prevzem pravic in obveznosti, s katero razpolaga prenosna družba oziroma
družba prejemnica, ki ni rezident po ZDDPO-2.
(9) Prenosna družba, prevzemna družba in družbenik
morajo hraniti dokumentacijo, ki je povezana s transakcijo, še deset let od
konca koledarskega leta, v katerem je bila transakcija opravljena.
(10) Če po izvedbi transakcije nastopijo kakršne koli
spremembe v zvezi s transakcijo, morata prenosna družba oziroma prevzemna
družba o nastalih spremembah nemudoma pisno obvestiti davčni organ.
382. člen
(podatki v zvezi s transfernimi cenami in cenami med
povezanimi osebami rezidenti)
(1) Davčni zavezanec mora zagotavljati naslednjo
dokumentacijo o povezanih osebah, obsegu in vrsti poslovanja z njimi ter o
določitvi primerljivih tržnih cen:
1.    
splošno dokumentacijo (masterfile), ki je lahko enotna za skupino
povezanih oseb kot celoto, in mora vsebovati najmanj:
- 
opis davčnega zavezanca, organizacijske strukture na svetovni ravni in
vrste povezanosti (kot kapitalska, pogodbena, osebna), njegovega sistema
določanja transfernih cen, splošnega opisa poslovanja in poslovnih strategij,
splošnih ekonomskih in drugih dejavnikov, konkurenčnega okolja.
2.    
posebno dokumentacijo (country-specific documentation), ki mora
vsebovati najmanj:
- 
podatke v zvezi s transakcijami s povezanimi osebami (opis, vrsta, tip,
vrednost, roki in pogoji),
- 
podatke o izvedbi analize primerljivosti transakcij o:
- 
lastnostih sredstev in storitev,
- 
izvedeni funkcijski analizi (opravljene naloge glede na vložena sredstva
oziroma storitve in prevzeta tve­ganja),
- 
pogodbenih pogojih,
- 
ekonomskih in drugih razmerah, ki vplivajo na transakcije,
- 
poslovnih strategijah,
- 
drugih vplivih, pomembnih za izvedbo transakcije,
- 
podatke o uporabi metode oziroma metod za določitev transfernih cen in
njihove določitve v skladu s primerljivimi tržnimi cenami,
- 
drugo dokumentacijo, ki dokazuje skladnost transfernih cen s
primerljivimi tržnimi cenami.
(2) Davčni zavezanec dokumentacijo iz prvega odstavka
tega člena zagotavlja tekoče, vendar najpozneje do predložitve davčnega
obračuna, po posamezni transakciji. Če se transakcije bistveno ne razlikujejo,
lahko davčni zavezanec zagotavlja dokumentacijo tudi za dve ali več transakcij
s tem, da mora opraviti prilagoditve, za razlike med njimi, če obstajajo.
(3) Minister, pristojen za finance, določi, katere
podatke iz dokumentacije iz prvega odstavka tega člena mora davčni zavezanec
predlagati ob predložitvi davčnega obračuna, pri tem pa upošteva, da gre za
poročanje za davčno obdobje, da gre za davčne zavezance različnih velikosti, in
da davčni zavezanci dokumentacijo o posameznih transakcijah zagotavljajo v
skladu s prvim in drugim odstavkom tega člena in so jo dolžni dajati na
razpolago davčnemu organu v skladu s petim odstavkom tega člena, če ta to
zahteva.
(4) Davčni zavezanec lahko vodi dokumentacijo iz prvega
odstavka tega člena v elektronski obliki.
(5) Davčni zavezanec mora v času davčnega inšpekcijskega
nadzora na zahtevo davčnega organa temu dati na razpolago dokumentacijo iz tega
člena. Davčni zavezanec da dokumentacijo na razpolago praviloma nemudoma. Če
davčni zavezanec ne more dati dokumentacije na razpolago takoj, mu davčni organ
določi rok, v katerem mora to storiti. Določen rok je lahko najmanj 30 in
največ 90 dni, glede na obseg in zahtevnost podatkov.
(6) Davčni zavezanec mora dokumentacijo iz tega člena
hraniti še deset let po zaključku leta, na katerega se nanaša.
(7) Splošno dokumentacijo iz 1. točke prvega odstavka
tega člena mora davčni zavezanec na zahtevo davčnega organa prevesti, če ni
pripravljen v slovenskem jeziku, v roku, ki mu ga določi davčni organ, vendar
ne prej kot v 60 dneh. Prevedenega pa lahko davčni zavezanec predloži tudi pred
določenim rokom.
382.a člen
(obračunavanje in plačevanje davka za zavezance, ki
ugotavljajo davčno osnovo z upoštevanjem normiranih odhodkov)
(1) Ta člen določa postopek za obračunavanje in plačevanje
davka za zavezance, ki ugotavljajo davčno osnovo z upoštevanjem normiranih
odhodkov. 
(2) Za vsa vprašanja postopka, ki niso urejena v tem členu,
se smiselno uporabljajo druge določbe tega zakona. 
(3) Zavezanec iz 67.b člena ZDDPO-2 priglasi ugotavljanje
davčne osnove z upoštevanjem normiranih odhodkov najpozneje do 31. marca
davčnega obdobja, za katero priglaša ugotavljanje davčne osnove z upoštevanjem
normiranih odhodkov, oziroma do poteka roka za predložitev davčnega obračuna za
predhodno obdobje davčnemu organu v davčnem obračunu za predhodno obdobje.
Sestavni del priglasitve je izjava zavezanca, da za davčno obdobje uveljavlja
ugotavljanje davčne osnove z upoštevanjem normiranih odhodkov, ter izjava o
izpolnjevanju pogojev, določenih z zakonom, ki ureja obdavčitev dohodkov
pravnih oseb. 
(4) Zavezanec iz 67.č člena ZDDPO-2 opravi priglasitev za
prvo davčno obdobje hkrati ob predložitvi prijave za vpis v davčni register v
osmih dneh od vpisa v primarni register oziroma od vpisa v uradno evidenco
organa. Sestavni del priglasitve je izjava zavezanca, da za to davčno obdobje
uveljavlja ugotavljanje davčne osnove z upoštevanjem normiranih odhodkov, ter
izjava o izpolnjevanju pogojev, določenih z zakonom, ki ureja obdavčitev dohodkov
pravnih oseb. 
(5) Priglasitev, opravljeno po roku, določenem v tretjem in
četrtem odstavku tega člena, davčni organ s sklepom zavrže. Pritožba zoper
sklep ne zadrži izvršitve. 
(6) Šteje se, da je zavezanec priglasil ugotavljanje davčne
osnove za davčno obdobje z upoštevanjem normiranih odhodkov, če do 31. marca
tega obdobja oziroma do roka za predložitev davčnega obračuna za predhodno
obdobje v davčnem obračunu za predhodno obdobje ne obvesti davčnega organa o
prenehanju ugotavljanja davčne osnove z upoštevanjem normiranih odhodkov. Priglasitev
prenehanja ugotavljanja davčne osnove z upoštevanjem normiranih odhodkov,
predloženo po roku, določenem v prvem stavku tega odstavka, davčni organ s
sklepom zavrže.
383. člen
(uveljavljanje odbitka tujega davka)
(1) Davčni zavezanec, ki je rezident, lahko uveljavlja
odbitek iz 62. člena ZDDPO-2 v davčnem obračunu. Kadar davčni zavezanec v
obračunu davka uveljavlja odbitek tujega davka, vsebuje davčni obračun tudi
dokazila iz prvega odstavka 64. člena ZDDPO-2.
(2) Dokazila iz prvega odstavka tega člena o znesku
davka, ki je bil plačan, so dokazila, izdana s strani davčnega organa tuje
države, v kateri je bil tuj davek plačan, ali drug dokument, ki nedvoumno
dokazuje obseg in način izpolnitve davčne obveznosti izven Republike Slovenije.
(3) Ne glede na prvi odstavek tega člena lahko davčni
zavezanec zahteva vračilo davka, če v davčnem obračunu ni uveljavljal odbitka
iz 62. člena ZDDPO-2 za dohodke, vključene v davčno osnovo, vendar največ v
višini odbitka, izračunanega za obdobje, v katerem je bil dohodek vključen v
davčno osnovo, razen po 66. in 67. členu ZDDPO-2.
383.a člen
(uveljavljanje neodtegnitve davka in vračila odtegnjenega
davka v skladu s 70. členom ZDDPO-2)
(1) Plačnik davka ne odtegne davka v skladu s tretjim
ali petim odstavkom 70. člena ZDDPO‑2, če mu nerezident iz tretjega ali petega
odstavka 70. člena ZDDPO‑2 izroči izjavo, da izpolnjuje pogoje iz tretjega ali
petega odstavka 70. člena ZDDPO‑2. K izjavi mora biti priloženo dokazilo o
rezidentstvu prejemnika za davčne namene v času izplačila. Nerezident lahko v
primerih, ko plačnik davka izplačuje dohodek v rednih časovnih presledkih,
predloži izjavo iz prejšnjega stavka za časovno obdobje enega leta.
(2) Plačnik davka mora izjavo in dokazila iz prejšnjega
odstavka hraniti deset let in jo na zahtevo predložiti davčnemu organu.
(3) Zahtevek za vračilo davka v skladu s četrtim
odstavkom 70. člena ZDDPO‑2 vloži pri davčnem organu v roku petih let od
plačila davka plačnik davka in k vlogi priloži ustrezno izjavo in potrdilo o
rezidentstvu iz prvega odstavka tega člena.
(4) Vračilo davka v skladu s četrtim odstavkom 70. člena
ZDDPO‑2 se opravi plačniku davka. Vračilo davka se opravi največ do zneska
davka, ki bi bil izračunan ob uporabi davčne stopnje, določene z mednarodno
pogodbo. Če nerezident iz tretjega in petega odstavka 70. člena ZDDPO‑2 davka
ne more uveljavljati v celoti v državi rezidentstva, ker v državi rezidenstva
velja metoda odbitka od davka, ki tega ne omogoča, se vračilo opravi le za del
zneska, ki ga ne more uveljavljati v državi rezidentstva.
(5) O vložitvi zahtevka za vračilo in vračilu davka mora
plačnik davka takoj obvestiti prejemnika dohodka.
III.a poglavje
Davčni odtegljaj od dohodkov iz nematerializiranih finančnih instrumentov
383.b člen
(vsebina tega poglavja)
(1) To poglavje zakona se nanaša na izračunavanje,
odtegovanje in plačevanje davčnega odtegljaja od dohodkov iz nematerializiranih
finančnih instrumentov, prejetih za tuj račun.
(2) Ne glede na prejšnji odstavek se 383.c člen in 383.d
člen tega zakona uporabljata tudi za dohodke iz materializiranih finančnih
instrumentov.
383.c člen
(davčni odtegljaj od dohodkov iz nematerializiranih
finančnih instrumentov)
(1) Če plačnik davka, določen v skladu z 58. členom tega
zakona, izplača dohodek iz nematerializiranih finančnih instrumentov osebi, ki
ga prejme za tuj račun, ne glede na druge določbe tega zakona in zakona o
obdavčenju, izračuna in odtegne davčni odtegljaj brez upoštevanja določb, ki
imajo za posledico nižjo davčno obveznost iz naslova davčnega odtegljaja, če
niso za vse upravičence do dohodka po vseh zakonih o obdavčenju in mednarodnih
pogodbah enaka.
(2) V primeru iz prejšnjega odstavka plačnik davka, ne
glede na druge določbe tega zakona, davčni odtegljaj obračuna, odtegne in plača
po stopnji, določeni po tistem zakonu o obdavčenju, ki določa višjo stopnjo
davčnega odtegljaja od izplačanega dohodka.
(3) Šteje se, da oseba iz prvega odstavka tega člena
prejema dohodek za tuj račun, kadar je izpolnjen kateri od naslednjih pogojev:
1.    
oseba opravlja dejavnost, ki je ali katere del je prejemanje dohodka za
tuj račun oziroma je za osebo znano, da nastopa, četudi občasno, kot oseba, ki
prejema dohodek za tuj račun;
2.    
naslov za plačilo dohodka je drugačen od registriranega naslova osebe iz
prvega odstavka tega člena;
razen če oseba iz prvega odstavka tega člena plačniku davka
pred izplačilom predloži izjavo o tem, da pravice iz nematerializiranih
finančnih instrumentov, na podlagi katerih je dohodek izplačan, izvršuje zase
in ne za tuj račun. Če oseba iz prvega odstavka tega člena pravice iz
nematerializiranih finančnih instrumentov izvršuje deloma zase in deloma za tuj
račun, se davčni odtegljaj po prvem in drugem odstavku tega člena izračuna,
odtegne in plača od dohodkov, ki jih prejme za tuj račun. V tem primeru mora
oseba iz prvega odstavka tega člena v izjavi navesti količino finančnih
instrumentov, iz katerih pravice izvršuje zase in količino finančnih
instrumentov, iz katerih pravice izvršuje za tuj račun.
(4) Izjave iz tretjega odstavka tega člena mora
prejemnik izjav hraniti najmanj deset let po poteku leta, v katerem je bil
izplačan dohodek, na katerega se izjava nanaša.
383.d člen
(vračilo davčnega odtegljaja od dohodkov iz
nematerializiranih finančnih instrumentov)
(1) Oseba, za katere račun se izvršujejo pravice iz
nematerializiranih finančnih instrumentov (v nadaljnjem besedilu: upravičeni
imetnik nematerializiranih finančnih instrumentov), ki je prejela dohodek, od
katerega je plačnik davka v skladu s 383.c členom tega zakona odtegnil previsok
davčni odtegljaj glede na davčno obveznost upravičenega imetnika
nematerializiranih finančnih instrumentov, določeno po zakonu o obdavčenju in
tem zakonu, lahko zahteva vračilo preveč odtegnjenega in plačanega davka s
pisnim zahtevkom, ki ga vloži pri davčnem organu. Sestavni del zahtevka so
ustrezna dokazila glede davčne obveznosti po zakonu o obdavčenju in tem zakonu,
zlasti o identiteti upravičenega imetnika nematerializiranih finančnih
instrumentov, o prejemu dohodka, o osnovi za plačilo davčnega odtegljaja in o
plačanem davčnem odtegljaju.
(2) Prejšnji odstavek ne vpliva na:
1.    
postopek vračila davka v primeru ugodnosti, določenih v mednarodni
pogodbi, po drugem podpoglavju IV. poglavja četrtega dela tega zakona;
2.    
postopek vračila davka v primeru ugodnosti, ki so določene z zakonom o
obdavčenju in veljajo za matične družbe in odvisne družbe iz različnih držav
članic EU, in za obdavčitev, ki velja v zvezi s plačili obresti in plačili
premoženjskih pravic med povezanimi družbami iz različnih držav članic EU, po
III. poglavju petega dela tega zakona;
3.    
postopek vračila po 383.a členu tega zakona v primeru ugodnosti, ki so
določene v tretjem do sedmem odstavku 70. člena ZDDPO‑2.
(3) Ne glede na prvi odstavek tega člena se za
prejemnike iz prvega in drugega odstavka 75. člena ZDDPO‑2 vračilo preveč
plačanega davka uveljavlja le v skladu s tretjim odstavkom 75. člena ZDDPO‑2.
383.e člen
(poseben postopek v zvezi z obračunom davčnega odtegljaja od
dohodkov iz nematerializiranih finančnih instrumentov)
(1) Ne glede na prvi in drugi odstavek 383.c člena tega
zakona plačnik davka, določen v skladu z 58. členom tega zakona, ki izplačuje
dohodke iz nematerializiranih finančnih instrumentov z virom v Sloveniji,
davčni odtegljaj od dohodka iz nematerializiranih finančnih instrumentov
obračuna po stopnji, določeni po zakonu o obdavčenju ali mednarodni pogodbi, ki
velja za upravičenega imetnika nematerializiranih finančnih instrumentov, na
podlagi katerih je dohodek izplačan, če so izpolnjeni naslednji pogoji:
1.    
dohodek je izplačan v tujino osebi, ki je pridobila status pooblaščenega
tujega posrednika iz 383.g člena tega zakona;
2.    
oseba iz 1. točke tega odstavka plačniku davka do desetega dne v mesecu,
ki sledi mesecu, v katerem je dohodek izplačala oseba, ki jo tak dohodek
bremeni, dostavi podatke, potrebne za odmero davka, za določanje davčne osnove
in za uveljavljanje davčnih olajšav, ugodnosti po mednarodnih pogodbah ter
identifikacijo upravičenega imetnika nematerializiranih finančnih instrumentov,
ki prejme dohodek na podlagi teh finančnih instrumentov.
(2) Plačnik davka mora znesek davčnega odtegljaja iz
prejšnjega odstavka izračunati, odtegniti in plačati hkrati z obračunom
davčnega odtegljaja, ki ga mora predložiti davčnemu organu najpozneje do 14.
dne v mesecu, ki sledi mesecu, v katerem je dohodek izplačala oseba, ki jo tak
dohodek bremeni.
(3) Obliko, način in vsebino podatkov iz 2. točke prvega
odstavka tega člena predpiše minister, pristojen za finance.
(4) Če pooblaščeni tuji posrednik plačniku davka do 10.
dne v mesecu, ki sledi mesecu, v katerem je dohodek izplačala oseba, ki jo tak
dohodek bremeni, ne dostavi vseh podatkov iz 2. točke prvega odstavka tega
člena, se davčni odtegljaj obračuna tako, da se dohodek razdeli v dve skupini,
in sicer:
1.    
skupino dohodka, v zvezi s katerim je plačnik davka prejel vse podatke
iz 2. točke prvega odstavka tega člena, od katerega se davčni odtegljaj
obračuna po stopnji iz prvega odstavka tega člena, in
2.    
skupino dohodka, v zvezi s katerim plačnik davka ni prejel vseh podatkov
iz 2. točke prvega odstavka tega člena, od katerega se davčni odtegljaj
obračuna po stopnji iz prvega in drugega odstavka 383.c člena tega zakona.
(5) Če plačnik davka naknadno prejme podatke iz 2. točke
prvega odstavka tega člena za skupino dohodka (ali del skupine dohodka) iz 2.
točke četrtega odstavka tega člena, lahko zahteva vračilo preveč plačanega
davčnega odtegljaja s popravkom obračuna po 54. členu tega zakona. Popravek
obračuna lahko predloži najpozneje v roku treh mesecev od poteka roka za predložitev
obračuna davčnega odtegljaja iz drugega odstavka tega člena zakona. Po tem
datumu plačnik davka ne more več predložiti popravka davčnega obračuna po tem
odstavku in po 54. členu tega zakona.
(6) Ne glede na prvi odstavek 383.d člena tega zakona lahko
upravičeni imetnik nematerializiranih finančnih instrumentov, ki je prejel
dohodek, od katerega je plačnik davka v skladu s 383.c členom tega zakona
odtegnil davčni odtegljaj po 2. točki četrtega odstavka tega člena, zahteva v
skladu 383.d členom tega zakona vračilo preveč odtegnjenega in plačanega davka
po poteku treh mesecev od roka za predložitev obračuna davčnega odtegljaja iz
drugega odstavka tega člena zakona.
383.f člen
(pooblaščenec)
(1) Ne glede na četrti odstavek 58. člena tega zakona
lahko plačnik davka iz prvega odstavka 383.e člena tega zakona pooblasti le
osebo, ki ima status pooblaščenca po tem členu, da v njegovem imenu izpolni
obveznost iz 59. člena tega zakona od izplačil dohodkov iz nematerializiranih
finančnih instrumentov z virom v Sloveniji osebam, ki so pridobile status
pooblaščenega tujega posrednika iz 383.g člena tega zakona.
(2) Status pooblaščenca lahko za obdobje petih let
pridobi oseba, ki je v skladu z zakonom o obdavčenju rezident Republike
Slovenije ali poslovna enota nerezidenta v Republiki Sloveniji, ter če je
hkrati:
1.    
banka, ki je za opravljanje bančnih storitev na območju Republike
Slovenije pridobila dovoljenje Banke Slovenije;
2.    
podružnica banke iz tretje države, ki je pridobila dovoljenje Banke
Slovenije za ustanovitev, ali
3.    
podružnica banke iz države članice EU, ki na območju Republike Slovenije
opravlja bančne storitve na podlagi dovoljenja pristojnega nadzornega organa za
opravljanje teh storitev;
in če opravlja dejavnost, ki je ali katere del je prejemanje
dohodka za tuj račun ter je zaradi rednega, prostovoljnega in pravilnega
izpolnjevanja davčnih obveznosti ter glede na svojo organizacijsko strukturo,
vrsto in obseg dejavnosti po mnenju davčnega organa primerna za pooblaščenca.
(3) Davčni organ na podlagi pisne vloge osebe iz
prejšnjega odstavka odloči o podelitvi statusa pooblaščenca. Vlogi morajo biti
priložena dokazila o izpolnjevanju pogojev po prejšnjem odstavku. Davčni organ
odloči o podelitvi statusa najpozneje v 15 dneh od prejema vloge. Osebo, ki je
pridobila status pooblaščenca, davčni organ uvrsti na seznam pooblaščencev, ki
ga objavi na spletni strani davčnega organa. Seznam vključuje podatke, potrebne
za identifikacijo pooblaščencev.
(4) Davčni organ zavrne vlogo o podelitvi statusa, če:
1.    
oseba ne izpolnjuje pogojev iz drugega odstavka tega člena;
2.    
zoper odgovorno osebo osebe iz drugega odstavka tega člena pred sodiščem
teče postopek zaradi storitve kaznivega dejanja zoper gospodarstvo ali pravni
promet;
3.    
je odgovorna oseba osebe iz drugega odstavka tega člena pravnomočno
obsojena zaradi storitve kaznivega dejanja zoper gospodarstvo ali pravni
promet;
4.    
je oseba iz drugega odstavka tega člena storila hujši davčni prekršek,
pa od pravnomočnosti odločbe oziroma sodbe o prekršku še niso pretekla tri
leta, ali
5.    
obstajajo druge okoliščine, ki vzbujajo dvom o primernosti osebe iz
drugega odstavka tega člena za opravljanje obveznosti pooblaščenca.
(5) Davčni organ odvzame status pooblaščencu, če
ugotovi, da ta ne izpolnjuje svojih obveznosti kot pooblaščenec, ali če ugotovi,
da obstajajo okoliščine iz prejšnjega odstavka.
(6) Pooblaščencu preneha status, če pisno zahteva
prenehanje statusa, ali če pred potekom petih let od izdaje odločbe iz tretjega
odstavka tega člena ne vloži ponovne vloge za podelitev.
(7) Davčni organ pooblaščenca po odvzemu statusa ali po
prenehanju statusa izbriše s seznama pooblaščencev.
(8) Pooblaščenec mora sporočiti davčnemu organu vsako
spremembo podatkov iz drugega odstavka tega člena, vključno s podatki za
njegovo identifikacijo, in sicer v sedmih dneh od njenega nastanka.
383.g člen
(pooblaščeni tuji posrednik)
(1) Tuji posrednik lahko za obdobje petih let pridobi
status pooblaščenega tujega posrednika, če:
1.    
je rezident druge države članice EU ali države, s katero ima Slovenija
sklenjeno mednarodno pogodbo o izogibanju dvojnega obdavčevanja dohodka, ki
omogoča izmenjavo informacij zaradi izvajanja domače zakonodaje;
2.    
opravlja dejavnost, ki je ali katere del je prejemanje dohodka za tuj
račun;
3.    
je oseba, ki:
a)   ima (ali je v popolni
lasti družbe, ki ima) dovoljenje pristojnega nadzornega organa za opravljanje
bančnih storitev v državi iz 1. točke tega odstavka;
b)   je član priznane borze
v državi iz 1. točke tega odstavka, ali
c)   je druga oseba, ki je
po mnenju davčnega organa glede na svojo organizacijsko strukturo, vrsto in
obseg dejavnosti primerna za tujega posrednika, in
4.    
poda izjavo, da bo:
a)   plačniku davka oziroma
njegovemu pooblaščencu iz 383.f člena tega zakona v roku in na način iz prvega
in tretjega odstavka 383.e člena tega zakona dostavljala podatke, potrebne za
odmero davka, za določanje davčne osnove in za uveljavljanje davčnih olajšav,
ugodnosti po mednarodnih pogodbah ter identifikacijo upravičenega imetnika
nematerializiranih finančnih instrumentov, ki prejme dohodek na podlagi teh
finančnih instrumentov;
b)   od upravičenega
imetnika nematerializiranih finančnih instrumentov, ki je s posredovanjem te
osebe ali te osebe in drugega posrednika, prejel dohodek na podlagi teh
finančnih instrumentov, pridobil potrdilo o davčnem rezidentstvu upravičenega
imetnika, kot je opredeljeno v osmem odstavku tega člena, in druga dokazila
(izjave ali obvestila), ki so mu predložena v zvezi z izplačilom dohodka ter
izpolnjevanjem pogojev za uveljavljanje davčnih olajšav ter ugodnosti po
mednarodnih pogodbah;
c)   na zahtevo plačnika
davka oziroma njegovega pooblaščenca iz 383.f člena tega zakona ali njegovega
pravnega naslednika ali davčnega organa tem osebam v roku, določenem v zahtevi,
predložil zahtevana dokazila iz točke 4.b tega odstavka;
d)   hranil dokazila iz
točke 4.b tega odstavka do poteka roka iz devetega odstavka tega člena;
e)   izvajal dolžnost
skrbnega ravnanja in preverjanja dokazil iz točke 4.b tega odstavka ter
plačnika davka obvestil o vseh dokazilih, za katera upravičeno meni, da niso
bila točna in pravilna v času, ko so mu bila izročena.
(2) Davčni organ na podlagi pisne vloge osebe iz
prejšnjega odstavka odloči o podelitvi statusa pooblaščenega tujega posrednika.
Vlogi morajo biti priložena dokazila o izpolnjevanju pogojev po prejšnjem
odstavku. Davčni organ odloči o podelitvi statusa najpozneje v 15 dneh od
prejema popolne vloge. Osebo, ki je pridobila status pooblaščenega tujega
posrednika, davčni organ uvrsti na seznam pooblaščenih tujih posrednikov, ki ga
objavi na spletni strani davčnega organa.Seznam vključuje podatke, potrebne za
identifikacijo pooblaščenih tujih posrednikov.
(3) Davčni organ zavrne vlogo o podelitvi statusa, če
oseba ne izpolnjuje pogojev iz prvega odstavka tega člena.
(4) Davčni organ odvzame status pooblaščenemu tujemu
posredniku, če ugotovi, da pooblaščeni tuji posrednik ne izpolnjuje svojih
obveznosti kot pooblaščeni tuji posrednik.
(5) Pooblaščenemu tujemu posredniku preneha status, če
pisno zahteva prenehanje statusa, ali če pred potekom petih let od izdaje
odločbe iz drugega odstavka tega člena ne vloži ponovne vloge za podelitev.
(6) Davčni organ pooblaščenega tujega posrednika po
odvzemu statusa ali po prenehanju statusa izbriše s seznama pooblaščenih tujih
posrednikov.
(7) Pooblaščeni tuji posrednik mora sporočiti davčnemu
organu vsako spremembo podatkov iz prvega odstavka tega člena, vključno s
podatki za njegovo identifikacijo, in sicer v 7 dneh od njenega nastanka.
(8) Potrdilo o davčnem rezidentstvu iz točke 4.b prvega
odstavka tega člena izda davčni organ države davčnega rezidentstva upravičenega
imetnika nematerializiranih finančnih instrumentov. Predloženo potrdilo velja
tri leta od datuma njegove izdaje oziroma do predložitve novega potrdila.
Upravičeni imetnik nematerializiranih finančnih instrumentov mora pooblaščenemu
tujemu posredniku predložiti novo potrdilo, če se spremeni država njegovega
davčnega rezidentstva. Predložitev potrdila ni obvezna, če posamezen dohodek
upravičenega imetnika, ki je fizična oseba, ne presega zneska, ki ga določi
minister za finance. V tem primeru upravičeni imetnik nematerializiranih
finančnih instrumentov predloži posebno pisno izjavo. Izjava velja tri leta od
datuma njene predložitve pooblaščenemu tujemu posredniku oziroma do predložitve
nove izjave. Upravičeni imetnik nematerializiranih finančnih instrumentov mora
pooblaščenemu tujemu posredniku predložiti novo izjavo, če se spremeni podatek
iz izjave. Izjava mora vsebovati:
1.    
ime in priimek oziroma naziv upravičenega imetnika;
2.    
rojstni datum ali identifikacijsko številko upravičenega imetnika;
3.    
izjavo, da upravičeni imetnik ni rezident Slovenije;
4.    
navedbo države, katere rezident je upravičeni imetnik, ter naslov
upravičenega imetnika v tej državi;
5.    
naslove vseh drugih prebivališč, ki jih ima upravičeni imetnik kjerkoli
na svetu;
6.    
izjavo, da upravičeni imetnik prejema dohodek za svoj račun ter da ga ni
dolžan poslati tretji osebi;
7.    
izjavo, da dohodek ne pripada slovenski poslovni enoti in
8.    
vrsto prejetega dohodka.
(9) Oseba, ki je vpisana na seznam pooblaščenih tujih
posrednikov, mora v skladu z določbami tega zakona hraniti dokazila iz 4.b
točke prvega odstavka tega člena najmanj deset let po poteku leta, na katerega
se nanašajo.
(10) Priznana borza iz 3.b točke prvega odstavka tega
člena je borza, katere organizator je polnopravni član svetovnega združenja
borz (World Federation of Exchanges – WFE oziroma Federation Internationale des
Bourses de Valeurs – FIBV).
(11) Ne glede na 4. točko prvega odstavka tega člena
lahko minister, pristojen za finance, predpiše poseben postopek dostavljanja
podatkov, pridobivanja, predlaganja in hranjenja potrdil in dokazil v primeru,
če upravičeni imetnik nematerializiranih finančnih instrumentov s posredovanjem
več pooblaščenih tujih posrednikov prejme dohodek na podlagi teh finančnih
instrumentov.
IV. poglavje
Davek od premoženja
384. člen
(prenehal
veljati)
(poseg odločbe US
o načinu izvrševanja tega člena)
385. člen
(prenehal
veljati)
(poseg odločbe US
o načinu izvrševanja tega člena)
386. člen
(prenehal
veljati)
(poseg odločbe US
o načinu izvrševanja tega člena)
387. člen
(prenehal
veljati)
(poseg odločbe US
o načinu izvrševanja tega člena)
V. poglavje
Davek na dobitke od klasičnih iger na srečo
388. člen
(prenehal
veljati)
VI. poglavje
Plačevanje prispevkov za opravljanje radijske in televizijske dejavnosti
389. člen
(splošno)
(1) Zavezanec plačuje prispevek za opravljanje radijske
in televizijske dejavnosti (v nadaljnjem besedilu: prispevek) do 15. dne v
mesecu za tekoči mesec v višini, določeni z Zakonom o Radioteleviziji Slovenije
(Uradni list RS, št. 96/05 in 109/05 – ZDavP-1B; v nadaljnjem besedilu:
ZRTVS-1) oziroma s sklepom vlade, izdanim na podlagi omenjenega zakona.
(2) Javni zavod Radiotelevizija Slovenija (v nadaljnjem
besedilu: RTV Slovenija) mesečno obvešča zavezanca o višini prispevka.
390. člen
(izdaja odločbe v primeru neplačila)
Fizični in pravni osebi, ki ne plača prispevka in za katero
RTV Slovenija ugotovi, da je zavezanec za prispevek, izda RTV Slovenija odločbo
o obveznosti plačila prispevka, s katero naloži zavezancu, da neplačane
prispevke plača v 15 dneh od vročitve odločbe.
391. člen
(olajšave in oprostitve)
O olajšavah in oprostitvah plačevanja prispevka, določenih v
ZRTVS-1, odloči RTV Slovenija z odločbo, ki mora biti izdana v 30 dneh od
prejema vloge za olajšavo oziroma oprostitev.
392. člen
(pooblastilo za izdajo odločbe in pritožba)
(1) Odločbo iz 390. in 391. člena tega zakona izda
generalni direktor RTV Slovenija.
(2) Zoper odločbo iz 390. in 391. člena tega zakona je
dopustna pritožba na ministrstvo, pristojno za kulturo, v 15 dneh od vročitve
odločbe.
(3) Pritožba zoper odločbo iz drugega odstavka tega
člena ne zadrži njene izvršitve.
(4) Ministrstvo, pristojno za kulturo, lahko do
odločitve o pritožbi zoper odločbo iz drugega odstavka tega člena odloži
prisilno izterjavo, če oceni, da bo pritožbi mogoče ugoditi, ker obstoji
verjetnost, da ne obstajajo zakonite podlage za nastanek obveznosti plačevanja
prispevka iz 31. člena ZRTVS-1 oziroma, ker verjetno obstoje dejstva, na
podlagi katerih je mogoče uveljavljati olajšave in oprostitve v skladu z 32.
členom ZRTVS-1.
393. člen
(postopek izterjave)
Postopek izterjave prispevka, ki ga zavezanec ni plačal v
predpisanem roku, uvede in vodi RTV Slovenija po določbah tega zakona o davčni
izvršbi.
ŠESTI DEL
KAZENSKE DOLOČBE
394. člen
(davčni prekrški posameznikov)
Z globo 250 do 400 eurov se kaznuje za prekršek posameznik,
če:
1.    
ne vloži davčne napovedi v predpisanem roku ali na predpisani način
(četrti odstavek 61. člena, šesti odstavek 267. člena, tretji odstavek 270.
člena, 288., 318., 323. in 326. člen);
2.    
(črtana);
3.    
na zahtevo davčnega organa ne predloži ali ne predloži v določenem roku
ali na predpisan način seznama premoženja ali na seznamu navede nepopolne ali
neresnične podatke (147. člen);
4.    
ne omogoči davčnemu organu vpogleda v sef (185. člen);
5.    
uporablja zarubljeno premičnino v nasprotju z zakonom (prvi in tretji
odstavek 186. člena);
6.    
razpolaga z zarubljenimi premičninami (prvi odstavek 187. člena);
7.    
ne predloži podatkov o čezmejnem aranžmaju, o katerem se poroča, ali jih
ne predloži v predpisanem roku oziroma jih ne predloži za vsako leto, ko
aranžma uporablja (prvi in drugi odstavek 255.š člena ter četrti odstavek
255.t člena).
395. člen
(hujši davčni prekrški posameznikov)
Z globo od 400 do 5.000 eurov se kaznuje za prekršek
posameznik, če:
1.    
v davčni napovedi ali obračunu davka navede neresnične ali nepravilne
ali nepopolne podatke (prvi odstavek 10. člena);
2.    
v nasprotju z zakonom razkrije podatke, ki so davčna tajnost, ali jih
sporoči tretjim osebam ali jih uporablja oziroma omogoči, da jih uporablja
tretja oseba (16. člen);
3.    
na zahtevo davčnega organa ne da podatkov ali dokumentacije, s katero
razpolaga, oziroma je ne hrani v skladu s tem zakonom (41. člen);
3.a  na
poziv davčnega organa ne predloži prijave premoženja ali je ne predloži na
predpisan način ali v prijavi navaja neresnične podatke (69. člen); 
3.b  (črtana);
4.    
ne predloži obračuna prispevkov za socialno varnost oziroma ga ne
predloži na predpisan način oziroma v predpisanih rokih oziroma v obračunu
prispevkov za socialno varnost navede neresnične, nepopolne ali nepravilne
podatke (prvi odstavek 10. člena, 352., 353. člen);
5.    
ne predloži davčnega obračuna oziroma ga ne predloži na predpisan način
oziroma v predpisanih rokih oziroma v davčnem obračunu navede neresnične,
nepopolne ali nepravilne podatke (prvi odstavek 10. člena, tretji odstavek 297.
člena, drugi odstavek 369. člena);
6.    
kot plačnik davka ne vodi evidenc o dohodkih in odtegnjenih davkih po
posameznem davčnem zavezancu (31. in 32. člen);
7.    
kot plačnik davka ne izračuna, odtegne ali ne plača davčnega odtegljaja
za davčnega zavezanca v skladu z zakonom (59. člen).
396. člen
(izjema od prekrška pri vložitvi davčne napovedi)
(1) Ne glede na 1. točko 394. člena in 1.a točko
397. člena tega zakona se za prekršek ne kaznuje pravna oseba, samostojni
podjetnik posameznik, posameznik, ki samostojno opravlja dejavnost, in
odgovorne osebe teh oseb ter posameznik, če je davek plačan na podlagi
samoprijave v skladu s 63. členom tega zakona.
(2) Ne glede na 1. točko 395. člena in 8. točko prvega
odstavka 397. člena tega zakona se za prekršek ne kaznuje pravna oseba,
samostojni podjetnik posameznik, posameznik, ki samostojno opravlja dejavnost,
in odgovorne osebe teh oseb ter posameznik, če popravi davčno napoved v skladu
s 64. členom tega zakona.
397. člen
(davčni prekrški v zvezi z opravljanjem dejavnosti)
(1) Z globo od 800 do 10.000 eurov se kaznuje za prekršek
samostojni podjetnik posameznik ali posameznik, ki samostojno opravlja
dejavnost, z globo od 1.200 do 15.000 eurov se kaznuje za prekršek pravna
oseba, če pa se pravna oseba po zakonu, ki ureja gospodarske družbe, šteje za
srednjo ali veliko gospodarsko družbo, pa se za prekršek kaznuje z globo od
3.200 do 30.000 eurov, če:
1.    
ne predloži davčnega obračuna ali ne predloži davčnega obračuna na
predpisan način oziroma v predpisanih rokih (tretji do peti odstavek 51. člena,
297., 297.a, 297.b, 307. člen in 356. do 369. člen);
1.a  ne
vloži davčne napovedi na predpisan način ali v predpisanem roku (četrti
odstavek 61. člena);
2.    
ne predloži obračuna davčnega odtegljaja ali ne predloži obračuna
davčnega odtegljaja na predpisan način oziroma v predpisanih rokih (četrti,
peti in deveti odstavek 57. člena, 284., 307.g, 336. člen, drugi in tretji
odstavek 352. člena, drugi odstavek 353. člena, 374. člen);
3.    
ne predloži izjave oziroma ne navede ali ne navede pravilno količine
finančnih instrumentov (peti odstavek 58. člena);
4.    
izjave ne hrani do poteka predpisanega roka (šesti odstavek 58. člena in
četrti odstavek 383.c člena);
5.    
prejemnik izjave ne dostavi davčnemu organu podatkov o prenosu
obveznosti plačnika davka ali podatkov ne dostavi v zakonsko določenem roku
(sedmi odstavek 58. člena);
6.    
kot plačnik davka ne izračuna, odtegne ali ne plača davčnega odtegljaja
za davčnega zavezanca v skladu z zakonom (59., 260. člen, prvi odstavek 283.
člena, 285. člen, prvi odstavek 305. člena, četrti odstavek 313. člena, prvi
odstavek 317. člena, prvi odstavek 321. člena, prvi, tretji in četrti odstavek
325. člena, drugi in tretji odstavek 352. člena, 353., 374. člen, drugi
odstavek 383.c člena in drugi odstavek 383.e člena);
7.    
(črtana)
8.    
v davčni napovedi ali obračunu davka navede neresnične, nepravilne ali
nepopolne podatke (prvi odstavek 10. člena);
9.    
ne vodi ali ne hrani poslovnih knjig in evidenc v skladu s tem zakonom
ali jih ne vodi dobro in pravilno oziroma na način, ki zagotavlja podatke za
ugotovitev davčnih obveznosti (31. in 32. člen ter peti odstavek 308. člena);
10.  kot
plačnik davka ne vodi evidenc o dohodkih in o odtegnjenih davkih po posameznem
davčnem zavezancu (tretji odstavek 31. člena);
10.a ne vzpostavi, vodi ali hrani seznama izdanih računov
pri prodaji lastnih izdelkov iz predelave lastnih pridelkov ali ga ne vodi
dobro in pravilno oziroma na način, ki zagotavlja nadzor izpolnjevanja pogojev
za obravnavo dohodkov kot dohodkov v zvezi z osnovno kmetijsko in osnovno
gozdarsko dejavnostjo ali ne predloži ustreznih zbirnih podatkov iz seznama
izdanih računov ali jih ne predloži davčnemu organu v predpisanem roku in na
predpisan način (drugi, tretji in četrti odstavek 316.a člena);
10.b ne izdaja ustreznih računov (prvi odstavek 316.a člena);
11.  ne
obvesti davčnega organa, kje se po prenehanju davčnega zavezanca hrani
dokumentacija oziroma kdo hrani dokumentacijo (šesti odstavek 32. člena);
12.  ne
navede davčne številke na davčni napovedi ali obračunu davka (34. člen);
13.  v
nasprotju s tem zakonom izplača dohodek fizični osebi, ki ni predložila svoje
davčne številke, oziroma ne zagotovi potrebnih podatkov o nerezidentu (drugi in
šesti odstavek 35. člena);
14.  v
nasprotju z zakonom ne nakazuje plačila za dobavljeno blago ali opravljene
storitve ter druga plačila na transakcijske račune prejemnikov (prvi odstavek
36. člena);
14.a v nasprotju z
zakonom oseba iz 31. člena tega zakona pri ponudniku plačilnih storitev
nima odprtega transakcijskega računa (tretji odstavek 37. člena);
15.  ne
zagotovi na predpisan način izpisov iz elektronsko vodenih poslovnih knjig ali
evidenc oziroma ne omogoči dostopa ali vpogleda v svoje elektronsko vodene
knjige ali evidence ali v programsko ter strojno opremo ali v baze podatkov ali
ne zagotovi pristnosti izdanih dokumentov izdajatelja ter celovitosti vsebine
izdanih dokumentov (prvi do tretji odstavek in peti odstavek 38. člena zakona);
16.  davčnemu
organu na njegovo zahtevo ne da na razpolago dokumentacije o elektronskem
sistemu za vodenje poslovnih knjig in evidenc ali ne dokumentira vsake
spremembe elektronske rešitve v časovnem zaporedju na predpisan način (šesti in
sedmi odstavek 38. člena);
17.  davčnemu
organu v nasprotju z zakonom ne da na razpolago podatkov iz evidenc, zbirk
podatkov, registrov ali drugih evidenc, ki jih vodi, ali ne omogoči davčnemu
organu vpogleda v svojo dokumentacijo ali dokumentacijo, s katero razpolaga
povezana oseba (prvi in drugi odstavek 39. člena in 40. člen);
18.  v
nasprotju z zakonom razkrije podatke, ki so davčna tajnost, ali jih sporoči
tretjim osebam ali jih uporablja oziroma omogoči, da jih uporablja tretja oseba
(16. člen);
19.  (črtana);
20.  na
poziv davčnega organa ne predloži ali ne predloži v predpisanem roku in na
predpisan način seznama premoženja ali na seznamu navede nepopolne in
neresnične podatke (147. člen);
21.  ne
omogoči davčnemu organu vpogleda v sef (185. člen);
22.  uporablja
zarubljeno premičnino v nasprotju z zakonom (prvi in tretji odstavek 186.
člena);
23.  odtuji,
poškoduje, uniči ali kako drugače onemogoči unovčitev zarubljene premičnine (prvi
odstavek 187. člena);
24.  ne
izračuna ali ne predloži izračuna akontacije davka davčnemu organu v skladu z
zakonom (drugi odstavek 298., 307.a člen in sedmi odstavek 371. člena);
25.  ne
priglasi sprememb članov kmečkega gospodinjstva, uporabnikov kmetijskih in
gozdnih zemljišč ali panjev ali jih ne priglasi v predpisanem roku (peti
odstavek 304. člena);
26.  (črtana);
27.  (črtana);
28.  uveljavlja
oprostitev od katastrskega dohodka v nasprotju z odločbo davčnega organa ali ne
sporoči razlogov za prenehanje oprostitve od katastrskega dohodka (šesti
odstavek 314. člena);
28.a v nasprotju z zakonom ne prijavi kmetijskih in
gozdnih zemljišč ter pridelka vina izven Republike Slovenije, jih ne prijavi v
predpisanem roku ali prijavi neresnične, nepravilne ali nepopolne podatke
(316.b člen);
29.  zavezanca
ne obvesti pisno o tem, da odlog ugotavljanja davčne obveznosti po zakonu, ki
ureja dohodnino, ni odobren (sedmi odstavek 331. člena);
30.  zavezanca
ne obvesti pisno o odložitvi ugotavljanja davčne obveznosti (deveti odstavek
331. člena);
31.  lastnikom
ne pošlje vseh podatkov, ki so potrebni za ugotavljanje njihovih morebitnih
davčnih obveznosti iz preoblikovanja (332. člen);
32.  davčnemu
zavezancu ob unovčitvi investicijskega kupona podsklada pri krovnem skladu
oziroma ob prejemu izplačila sorazmernega dela likvidacijske mase ob
likvidaciji podsklada ne dostavi izpisa iz evidence spremljanja prehodov med
podskladi istega krovnega sklada s potrebnimi podatki (332.a člen);
33.  davčnemu
organu ali davčnemu zavezancu v nasprotju z zakonom ne dostavi podatkov,
potrebnih za pobiranje dohodnine, ali ne dostavi teh podatkov v predpisanih
rokih ali na predpisan način ali v dostavljenih podatkih navede neresnične,
nepravilne ali nepopolne podatke (prvi odstavek 10. člena, osmi odstavek 331.
člena, prvi, drugi, četrti in sedmi odstavek 337. člena, 338. člen, prvi
in tretji odstavek 339. člena ter 340.b člen);
34.  (črtana);
35.  (črtana);
36.  ne
predloži obračuna prispevkov za socialno varnost ali ne predloži obračuna
prispevkov za socialno varnost na predpisan način oziroma v predpisanih rokih
(prvi in tretji odstavek 353. člena);
37.  davčnega
organa ne obvesti o nameravani spremembi davčnega obdobja (prvi in drugi
odstavek 372. člena);
38.  davčnemu
organu ne predloži dokazil in dokumentov ali jih ne predloži na predpisan način
oziroma v predpisanih rokih (prvi odstavek 375. člena);
39.  zavezanec
ne zagotovi in na zahtevo davčnega organa ne predloži zahtevanih dokazil (376.a
člen);
40.  ne
predloži dokumentacije o povezanih osebah, obsegu in vrsti poslovanja z njimi
ter o določitvi primerljivih tržnih cen oziroma tega ne predloži na predpisan
način oziroma v določenih rokih (382. člen);
41.  družba
za upravljanje skrbniku ne zagotovi podatkov, ki jih skrbnik potrebuje za
izpolnjevanje obveznosti plačnika davka in z njimi ne razpolaga (enajsti
odstavek 58. člena); 
42.  družba
za upravljanje in skrbnik ne določita, kdo od njiju se šteje za plačnika davka,
oziroma ne določita tudi načina zagotavljanja podatkov v pogodbi (enajsti
odstavek 58. člena);
43.  pred
izdajo vezanih knjig računov od davčnega organa ne pridobi identifikacijske
oznake za namene izdaje vezanih knjig računov ali pred izdajo vezanih knjig
računov davčnemu organu ne posreduje podatkov o serijskih številkah vezanih
knjig računov (drugi odstavek 31.a člena);
44.  davčnemu
organu ne poroča o veljavnosti in spremembah kritičnih predpostavk in
prilagoditvah, opravljenih skladno z merili, določenimi z APA sporazumom ali v
poročilu ali obvestilu ne navede resničnih, pravilnih in popolnih podatkov
(14.c člen);
45.  poročevalec
ne predloži poročila po državah ali ga ne predloži na predpisani način oziroma
v predpisanih rokih (drugi odstavek 255.i člena);
46.  ne
predloži ali ne predloži v predpisanem roku podatkov o čezmejnem aranžmaju, o
katerem se poroča, oziroma ne predloži rednega poročila ali ga ne predloži v
roku (prvi, drugi, tretji in četrti odstavek 255.p člena);
47.  ne
obvesti drugega posrednika ali zadevnega davčnega zavezanca o uporabi
privilegija zaupnosti in o obveznosti poročanja (drugi odstavek 255.s člena);
48.  ne
predloži podatkov o čezmejnem aranžmaju, o katerem se poroča, ali jih ne
predloži v predpisanem roku oziroma jih ne predloži za vsako leto, ko aranžma
uporablja (prvi in drugi odstavek 255.š člena ter četrti odstavek
255.t člena).
(2) Z globo v višini od 400 do 4.000 eurov se za prekrške iz
prejšnjega odstavka kaznuje tudi odgovorna oseba samostojnega podjetnika
posameznika ali odgovorna oseba posameznika, ki samostojno opravlja dejavnost.
(3) Z globo v višini od 600 do 4.000 eurov se za prekrške iz
prvega odstavka tega člena kaznuje tudi odgovorna oseba pravne osebe, če pa se
pravna oseba po zakonu, ki ureja gospodarske družbe, šteje za srednjo ali
veliko gospodarsko družbo, pa se odgovorna oseba pravne osebe za prekrške iz
prvega odstavka tega člena kaznuje z globo 800 do 4.000 eurov.
398. člen
(globa v primerih prekrškov, katerih narava je posebno huda)
(1) V primerih, ko je narava prekrška iz 395., 397., 398.a in
398.b člena tega zakona posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se z globo od 2.500 do
15.000 eurov za prekršek kaznuje posameznik, z globo od 3.500 do 75.000
eurov se za prekršek kaznuje samostojni podjetnik posameznik ali posameznik, ki
samostojno opravlja dejavnost, z globo od 4.500 do 100.000 eurov se kaznuje za
prekršek pravna oseba, če pa se pravna oseba po zakonu, ki ureja gospodarske
družbe, šteje za srednjo ali veliko gospodarsko družbo, pa se za prekršek
kaznuje z globo od 10.500 do 150.000 eurov.
(2) Z globo v višini od 1.000 do 20.000 eurov se za prekršek
iz prejšnjega odstavka kaznuje tudi odgovorna oseba samostojnega podjetnika
posameznika oziroma odgovorna oseba posameznika, ki samostojno opravlja
dejavnost.
(3) Z globo v višini od 1.200 do 20.000 eurov se za prekršek
iz prvega odstavka tega člena kaznuje tudi odgovorna oseba pravne osebe, če pa
se pravna oseba po zakonu, ki ureja gospodarske družbe, šteje za srednjo ali
veliko gospodarsko družbo, pa se odgovorna oseba pravne osebe za prekršek iz
prvega odstavka tega člena kaznuje z globo od 1.400 do 20.000 eurov.
(4) Za potrebe tega člena se šteje, da je narava prekrška
posebno huda zaradi višine pridobljene protipravne premoženjske koristi, če se
s prekrškom iz 395., 397., 398.a in 398.b člena tega zakona povzroči ali bi se
lahko povzročilo neplačilo davka, ki v primeru storitve prekrška s strani
posameznika presega 5.000 eurov, v primeru storitve prekrška s strani
samostojnega podjetnika posameznika ali posameznika, ki samostojno opravlja
dejavnost, presega 8.000 eurov, v primeru storitve prekrška s strani pravne
osebe presega 10.000 eurov in v primeru storitve prekrška s strani pravne
osebe, ki se po zakonu, ki ureja gospodarske družbe, šteje za srednjo ali
veliko gospodarsko družbo, presega 25.000 eurov.
398.a člen
(hujši davčni prekrški pri elektronski obdelavi podatkov)
(1) Z globo od 2.000 do 5.000 eurov se kaznuje za prekršek
posameznik, z globo od 3.000 do 50.000 eurov se kaznuje za prekršek samostojni
podjetnik posameznik ali posameznik, ki samostojno opravlja dejavnost, z globo
od 4.000 do 75.000 eurov se kaznuje za prekršek pravna oseba, če pa se pravna
oseba po zakonu, ki ureja gospodarske družbe, šteje za srednjo ali veliko
gospodarsko družbo, pa se za prekršek kaznuje z globo od 10.000 do 125.000 eurov,
če:
1.    
ne zagotovi elektronskega obdelovanja podatkov na predpisan način
(četrti odstavek 38. člena),
2.    
ima ali uporablja računalniški program ali elektronsko napravo, ki
omogoča brisanje, prilagajanje, popravljanje, razveljavljanje, nadomeščanje,
dodajanje, skrivanje ali kakršno koli drugačno spreminjanje katerega koli
zapisa, shranjenega v napravi ali na drugem mediju, brez hrambe izvornih
podatkov in vseh poznejših sprememb ali če ne zagotovi izpisa izvornih podatkov
in vseh poznejših sprememb izvornih podatkov, če je do takšnih sprememb prišlo
(osmi odstavek 38. člena),
3.    
kot proizvajalec oziroma dobavitelj oziroma vzdrževalec računalniškega
programa, elektronske naprave ali informacijskega sistema zavezancem za davek
zagotovi, omogoči ali namesti računalniški program, elektronsko napravo ali
informacijski sistem, ki v trenutku prodaje, predaje v uporabo ali namestitve
omogoča brisanje, prilagajanje, popravljanje, razveljavljanje, nadomeščanje,
dodajanje, skrivanje ali kakršno koli drugačno spreminjanje katerega koli
zapisa, shranjenega v informacijskem sistemu, napravi ali na drugem mediju,
brez hrambe izvornih podatkov in vseh poznejših sprememb (deveti odstavek
38. člena).
(2) Z globo od 800 do 10.000 eurov se za prekrške iz
prejšnjega odstavka kaznuje tudi odgovorna oseba samostojnega podjetnika
posameznika oziroma odgovorna oseba posameznika, ki samostojno opravlja
dejavnost.
(3) Z globo od 1.000 do 10.000 eurov se za prekrške iz prvega
odstavka tega člena kaznuje tudi odgovorna oseba pravne osebe, če pa se pravna
oseba po zakonu, ki ureja gospodarske družbe, šteje za srednjo ali veliko
gospodarsko družbo, pa se odgovorna oseba pravne osebe za prekrške iz prvega
odstavka tega člena kaznuje z globo od 1.200 do 10.000 eurov.
398.b člen
(hujši davčni prekrški pri izdaji računov brez uporabe
računalniškega programa oziroma elektronske naprave)
(1) Z globo od 2.000 do 5.000 eurov se kaznuje za prekršek
posameznik, z globo od 3.000 do 50.000 eurov se kaznuje za prekršek samostojni
podjetnik posameznik ali posameznik, ki samostojno opravlja dejavnost, z globo
od 4.000 do 75.000 eurov se kaznuje za prekršek pravna oseba, če pa se pravna
oseba po zakonu, ki ureja gospodarske družbe, šteje za srednjo ali veliko
gospodarsko družbo, pa se za prekršek kaznuje z globo od 10.000 do 125.000
eurov, če: 
1.    
ne izda računa oziroma izda račun v nasprotju s prvim odstavkom 31.a
člena tega zakona, 
2.    
ne zagotovi hrambe izvornih podatkov in vseh poznejših sprememb izvornih
podatkov v vezani knjigi računov, če je do takšnih sprememb prišlo (četrti
odstavek 31.a člena). 
(2) Z globo od 800 do 10.000 eurov se za prekrške iz
prejšnjega odstavka kaznuje tudi odgovorna oseba samostojnega podjetnika
posameznika oziroma odgovorna oseba posameznika, ki samostojno opravlja
dejavnost. 
(3) Z globo od 1.000 do 10.000 eurov se za prekrške iz prvega
odstavka tega člena kaznuje tudi odgovorna oseba pravne osebe, če pa se pravna
oseba po zakonu, ki ureja gospodarske družbe, šteje za srednjo ali veliko
gospodarsko družbo, pa se odgovorna oseba pravne osebe za prekrške iz prvega
odstavka tega člena kaznuje z globo od 1.200 do 10.000 eurov. 
399. člen
(izjema od prekrška pri predložitvi davčnega obračuna)
Ne glede na 1., 4., 5. in 7. točko 395. člena ter 1., 2., 6.,
8. in 24. točko prvega odstavka 397. člena in 398. člen tega zakona se za
prekršek ne kaznujejo pravna oseba, samostojni podjetnik posameznik,
posameznik, ki samostojno opravlja dejavnost, in odgovorne osebe teh oseb ter
posameznik, če predložijo davčni obračun v skladu s 53., 54., 54.a, 55., 57. ali
140.a členom tega zakona.
400. člen
(davčni prekrški, ki jih storijo ponudniki plačilnih
storitev)
(1) Z globo 1.600 do 25.000 eurov se kaznuje za prekršek
ponudnik plačilnih storitev, če:
1.    
odpre transakcijski račun pravnih oziroma fizičnih oseb brez predložitve
davčne številke prosilca (1. točka prvega odstavka 37. člena);
2.    
izvrši predložen plačilni nalog kljub temu, da na njem ni navedene
davčne številke nalogodajalca in drugih potrebnih podatkov (2. točka prvega
odstavka 37. člena);
3.    
v predpisanem roku ne izvrši naloga za plačilo davka (3. točka prvega
odstavka 37. člena);
4.    
davčnemu organu ne pošilja ali ne pošilja na predpisan način podatkov o
transakcijskih računih oseb in o poslovanju preko transakcijskih računov (drugi
odstavek 37. člena).
(2) Z globo od 400 do 4.000 eurov se za prekrške iz
prvega odstavka tega člena kaznuje tudi odgovorna oseba ponudnika plačilnih
storitev.
400.a člen
(davčni prekrški, ki jih storijo poročevalske finančne
institucije ali drugi subjekti oziroma osebe v zvezi z izvajanjem sporazuma iz
VI. poglavja četrtega dela tega zakona)
(1) Z globo od 1.600 do 25.000 eurov se kaznuje za prekršek
poročevalska finančna institucija, če: 
1.    
ne izvaja postopkov dolžne skrbnosti iz priloge I sporazuma, ne zbira
informacij, za katere se zahteva poročanje po sporazumu in tem zakonu, ter jih
ne sporoča pristojnemu organu (prvi in drugi odstavek 266.c člena); 
2.    
ne vodi dokumentacije, iz katere so razvidni postopki, po katerih je
zbrala informacije, oziroma je ne hrani skladno z določbami tega zakona (sedmi
odstavek 266.c člena); 
3.    
pristojnemu organu ne sporoča informacij glede računov, o katerih se
poroča, jih ne sporoča pravočasno ali v sporočilu ne navede ustrezne valute
oziroma ne sporoči, da v zadevnem koledarskem letu ni identificirala računov, o
katerih se poroča (prvi, drugi, tretji in četrti odstavek 266.d člena ter drugi
odstavek 266.g člena). 
(2) Z globo od 400 do 4.000 eurov se za prekrške iz prvega
odstavka tega člena kaznuje tudi odgovorna oseba poročevalske finančne
institucije. 
(3) Z globo od 1.600 do 25.000 eurov se za prekrške iz prvega
odstavka tega člena kaznuje družba za upravljanje oziroma upravljavec, ki
upravlja investicijski oziroma pokojninski sklad brez pravne osebnosti. 
(4) Z globo od 400 do 4.000 eurov se za prekrške iz prvega
odstavka tega člena kaznuje tudi odgovorna oseba družbe za upravljanje oziroma
upravljavca, ki upravlja investicijski oziroma pokojninski sklad brez pravne
osebnosti. 
400.b člen
(davčni prekrški, ki jih storijo poročevalske finančne
institucije Slovenije ali drugi subjekti oziroma osebe v zvezi z izvajanjem
III.A poglavja četrtega dela tega zakona)
(1) Z globo od 1.600 do 25.000 eurov se kaznuje za prekršek
poročevalska finančna institucija Slovenije, če:
1.    
ne izvaja postopkov dolžne skrbnosti in ne zbira informacij, za katere
se zahteva poročanje (prvi odstavek 255.b člena);
2.    
ne vodi dokumentacije, iz katere so razvidni postopki, po katerih je
zbrala informacije, oziroma je ne hrani skladno z določbami tega zakona (četrti
odstavek 255.b člena);
3.    
pristojnemu organu ne sporoča informacij glede računov, o katerih se
poroča, ali jih ne sporoča pravočasno ali v sporočilu ne navede ustrezne valute
oziroma ne sporoči, da v zadevnem koledarskem letu ni identificirala računov, o
katerih se poroča (prvi, drugi in tretji odstavek 255.č člena in drugi odstavek
255.f člena).
(2) Z globo od 400 do 4.000 eurov se za prekrške iz prvega
odstavka tega člena kaznuje tudi odgovorna oseba poročevalske finančne
institucije Slovenije.
(3) Z globo od 1.600 do 25.000 eurov se za prekrške iz prvega
odstavka tega člena kaznuje družba za upravljanje oziroma upravljavec, ki
upravlja investicijski oziroma pokojninski sklad brez pravne osebnosti.
(4) Z globo od 400 do 4.000 eurov se za prekrške iz prvega
odstavka tega člena kaznuje tudi odgovorna oseba družbe za upravljanje oziroma
upravljavca, ki upravlja investicijski oziroma pokojninski sklad brez pravne
osebnosti.
400.c člen
(davčni prekrški v zvezi z izvajanjem III.Č poglavja
četrtega dela tega zakona)
(1) Z globo od 250 do 400 eurov se kaznuje za prekršek
posameznik, z globo od 800 do 10.000 eurov se kaznuje za prekršek samostojni
podjetnik posameznik ali posameznik, ki samostojno opravlja dejavnost, z globo
od 1.200 do 15.000 eurov se kaznuje za prekršek pravna oseba, če pa se
pravna oseba po zakonu, ki ureja gospodarske družbe, šteje za srednjo ali
veliko gospodarsko družbo, pa se za prekršek kaznuje z globo od 3.200 do 30.000
eurov, če: 
1.    
ne izvaja postopkov dolžne skrbnosti glede zbiranja podatkov o
prodajalcih in preverjanja prodajalcev v skladu z odstavki A do E oddelka II
Priloge V Direktive 2011/16/EU (prvi odstavek 255.ž člena); 
2.    
pristojnemu organu ne sporoči predpisanih informacij iz 255.aa člena
tega zakona; 
3.    
ne poroča o nadomestilu v skladu z 255.ab členom tega zakona; 
4.    
pristojnemu organu ne sporoči informacij iz 255.aa člena tega
zakona v zvezi s poročevalnim obdobjem najpozneje 31. januarja leta, ki
sledi koledarskemu letu, v katerem je prodajalec identificiran kot prodajalec,
o katerem se poroča (prvi odstavek 255.ac člena) ali če v nasprotju z drugim
odstavkom 255.ac člena tega zakona ne sporoči, da ni identificiral prodajalcev,
o katerih se poroča; 
5.    
ne vodi evidence izvedenih ukrepov in vseh informacij, na katere se
lahko opre pri izvajanju postopkov dolžne skrbnosti in zahtev glede poročanja
iz oddelkov II in III Priloge V Direktive 2011/16/EU ali evidence ne hrani pet
let po koncu poročevalnega obdobja, na katerega se nanašajo (255.ag člen); 
6.    
na zahtevo pristojnega organa ne predloži popravka poročila ali v
popravku poročila navede nepopolne ali neresnične informacije (drugi odstavek
255.ai člena). 
(2) Z globo v višini od 400 do 4.000 eurov se za prekrške iz
prejšnjega odstavka kaznuje tudi odgovorna oseba samostojnega podjetnika
posameznika ali odgovorna oseba posameznika, ki samostojno opravlja dejavnost. 
(3) Z globo v višini od 600 do 4.000 eurov se za prekrške iz
prvega odstavka tega člena kaznuje tudi odgovorna oseba pravne osebe, če pa se
pravna oseba po zakonu, ki ureja gospodarske družbe, šteje za srednjo ali veliko
gospodarsko družbo, pa se odgovorna oseba pravne osebe za prekrške iz prvega
odstavka tega člena kaznuje z globo 800 do 4.000 eurov.
401. člen
(davčni prekrški, ki jih storijo izvajalci pokojninskih
načrtov)
(1) Izvajalec pokojninskih načrtov, ki zbira premije
prostovoljnega dodatnega pokojninskega zavarovanja in vodi osebne račune
zavarovancev, se kaznuje za prekršek z globo od 1.600 do 25.000 eurov, če
davčnemu organu ne dostavi predpisanih podatkov, ki so potrebni za pobiranje
dohodnine, oziroma teh podatkov ne dostavi v predpisanem roku oziroma na
predpisan način (338. člen).
(2) Z globo od 400 do 4.000 eurov se za prekršek iz
prvega odstavka tega člena kaznuje tudi odgovorna oseba izvajalca pokojninskih
načrtov.
402. člen
(davčni prekrški, ki jih storijo pooblaščeni udeleženci trga
vrednostnih papirjev in nepremičninski posredniki)
(1) Z globo od 1.600 do 25.000 eurov se kaznuje za
prekršek pooblaščeni udeleženec trga vrednostnih papirjev, če davčnemu organu
ne dostavi potrebnih podatkov v zvezi s pridobitvijo in odsvojitvijo
vrednostnih papirjev, drugih deležev ali investicijskih kuponov (339.
člen) oziroma teh podatkov ne dostavi v predpisanem roku oziroma na
predpisan način.
(2) Z globo od 400 do 4.000 eurov se za prekršek iz
prvega odstavka tega člena kaznuje tudi odgovorna oseba pooblaščenega
udeleženca trga vrednostnih papirjev.
402.a člen
(pooblastilo za izrek globe v razponu)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.
402.b člen
(črtan)

Zakon o davčnem postopku – ZDavP-2 (Uradni
list RS, št. 117/06)
vsebuje naslednje posebne, prehodne in končne določbe:
»SEDMI DEL
POSEBNE, PREHODNE IN KONČNE DOLOČBE
I. poglavje
Posebne določbe glede nadomestila za uporabo stavbnih zemljišč
403. člen
(odločba)
Zavezanec plačuje nadomestilo za uporabo stavbnega zemljišča
na podlagi odločbe, ki mu jo izda davčni organ, kjer nepremičnina leži.
404. člen
(podlaga za odmero)
Davčni organ izdaja odločbe o nadomestilu za uporabo
stavbnega zemljišča po uradni dolžnosti na podlagi občinskega odloka in
vrednosti točke, ki veljata na dan 1. januarja leta, za katero se določa
nadomestilo. Nadomestilo za uporabo stavbnega zemljišča določi zavezancem
davčni organ na podlagi podatkov občine do 31. marca za tekoče leto
oziroma v treh mesecih po prejemu podatkov, ki mu jih posreduje občina.
405. člen
(plačilo v obrokih)
Nadomestilo za uporabo stavbnega zemljišča se plačuje za leto
vnaprej. Zavezanec plačuje nadomestilo za uporabo stavbnega zemljišča v
obrokih, kot velja za odmero davka od premoženja, razen če občinski odlok ne
določa drugače.
406. člen
(sprememba zavezanca)
Če se med letom spremeni zavezanec za plačilo nadomestila za
uporabo stavbnega zemljišča, ima zavezanec, ki mu je bila izdana odločba, v 15
dneh po spremembi, pravico zahtevati, da se odločba spremeni tako, da se
njegova obveznost zmanjša in novemu zavezancu določi ustrezen znesek
nadomestila.
II. poglavje
Ostale prehodne in končne določbe
407. člen
(izkazovanje davčnega
odtegljaja v obračunu davčnega odtegljaja)
(1) V obračunu davčnega odtegljaja iz 57. člena tega
zakona se davčni odtegljaj začne izkazovati individualno po davčnem zavezancu,
za katerega plačnik davka izračuna, odtegne in plača davčni odtegljaj,
najpozneje s 1. julijem 2008.
(2) Peti odstavek 337. člena tega zakona se začne
uporabljati z dnem, ko se v skladu s prvim odstavkom tega člena davčni
odtegljaj začne izkazovati individualno po davčnem zavezancu.
(3) 21. člen in tretji odstavek 31. člena tega zakona se
začneta uporabljati s 1. julijem 2008.
408. člen
(razkritje)
(1) Ne glede na četrti odstavek 23. člena tega zakona
lahko davčni organ do ureditve avtomatskega dajanja podatkov v zakonu, ki ureja
zdravstveno varstvo in zdravstveno zavarovanje, Zavodu za zdravstveno
zavarovanje Slovenije avtomatsko razkriva podatke o posameznem zavezancu za
davek, ki jih zavod potrebuje za izvrševanje nalog, določenih z zakonom.
(2) Ne glede na VI. poglavje prvega dela tega zakona sme
davčni organ do vključno 31. decembra 2008 razkriti podatke, ki so davčna
tajnost, fizični ali pravni osebi, ki kot pogodbeni obdelovalec teh podatkov v
imenu in za račun davčnega organa obdeluje podatke, ki so davčna tajnost.
pogodbeni obdelovalci morajo pri ravnanju s podatki, ki se štejejo za davčno
tajnost, upoštevati 30. člen tega zakona.
(3) Peti odstavek 23. člena se začne uporabljati s
1. januarjem 2009.
409. člen
(prehodna ureditev za
predložitev davčnega obračuna 
v elektronski obliki)
Peti odstavek 51. člena tega zakona se začne uporabljati
1. aprila 2007, razen za samostojne podjetnike posameznike, male
gospodarske družbe, mikro družbe in posameznike, ki samostojno opravljajo
dejavnost, za katere se peti odstavek 51. člena tega zakona prične uporabljati
najpozneje 1. januarja 2009.
410. člen
(prehodna ureditev za
predložitev obračuna 
davčnega odtegljaja v elektronski obliki)
Osmi odstavek 57. člena tega zakona se začne uporabljati
1. aprila 2007, razen za samostojne podjetnike posameznike, male
gospodarske družbe, mikro družbe in posameznike, ki samostojno opravljajo
dejavnost, za katere se osmi odstavek 57. člena tega zakona prične uporabljati
najpozneje 1. januarja 2009.
411. člen
(veljavnost izjave o
vzdrževanju družinskih članov)
(1) Izjava, predložena v skladu s 16. členom Zakona o
dohodnini (Uradni list RS, št. 71/93, p. 2/94, 7/95, 14/96 – odločba US in
44/96), se šteje za obvestilo v skladu z 287. členom tega zakona.
(2) Obvestilo, predloženo v skladu z 269. členom Zakona
o davčnem postopku (Uradni list RS, št. 21/06 – UPB2), se šteje za obvestilo v
skladu z 287. členom tega zakona.
412. člen
(prehodna določba za
evidentiranje obsega 
in iz­račun akontacije dohodnine 
od proizvodnje oljčnega olja)
(1) Do ureditve novega sistema ugotavljanja katastrskega
dohodka mora za določitev davčne osnove za proizvodnjo oljčnega olja iz
lastnega pridelka zavezanec za dohodke iz osnovne kmetijske in osnovne
gozdarske dejavnosti najpozneje do 30. junija leta, za katero se ta
dohodek začne ugotavljati, davčnemu organu prijaviti parcelne številke oljčnih
nasadov, uporabnike teh zemljišč ter površine teh nasadov, s katerih se
pridelek uporabi za proizvodnjo oljčnega olja iz lastnega pridelka.
(2) Vse nadaljnje spremembe podatkov iz prejšnjega
odstavka tega člena mora zavezanec za dohodke iz osnovne kmetijske in osnovne
gozdarske dejavnosti za preteklih dvanajst mesecev letno sporočiti davčnemu
organu najpozneje do 30. junija tekočega leta.
(3) Akontacijo dohodnine od katastrskega dohodka, ki se
kot večkratnik katastrskega dohodka oljčnih nasadov upošteva kot ocena dohodka
od proizvodnje oljčnega olja v okviru kmečkega gospodinjstva, davčni organ
ugotovi z odločbo na podlagi podatkov o površinah in parcelnih številkah
oljčnih nasadov, kot so skladno s prejšnjim odstavkom tega člena evidentirane
pri davčnem organu, in na podlagi katastrskega dohodka, kot je določen s
predpisi o dohodnini, po stanju na dan 30. junija leta, za katero se
akontacija odmerja.
413. člen
(prehodne določbe v zvezi s
prenosljivimi dolžniškimi vrednostnimi papirji)
(1) Do vključno 31. decembra 2010 se za dolžniške
terjatve iz drugega odstavka 325. člena tega zakona ne štejejo prenosljivi
dolžniški vrednostni papirji:
-      
ki so bili prvič izdani pred 1. marcem 2001 ali
-      
za katere je prvotne prospekte za izdajo pred tem datumom potrdil:
-      
pristojni organ po Direktivi Evropskega parlamenta in Sveta 2001/34/ES o
sprejemu vrednostnih papirjev v uradno kotacijo na borzi in o informacijah, ki
jih je treba objaviti v zvezi s temi vrednostnimi papirji; ali
-      
odgovorni organ v državi, ki ni država članica EU.
(2) Kadar je prišlo do nadaljnje izdaje prenosljivih
dolžniških vrednostnih papirjev, ki jih je izdala država ali z njo povezani
subjekt, ki deluje kot organ oblasti, ali katerega vlogo priznava mednarodna
pogodba na dan 1. marca 2002 ali po tem datumu, se celotna izdaja takšnih
vrednostnih papirjev, ki obsega prvotno izdajo in vse nadaljnje izdaje, šteje
za dolžniško terjatev.
(3) Kadar je prišlo do nadaljnje izdaje prenosljivih
dolžniških vrednostnih papirjev, ki jih je izdala oseba, ki ni oseba iz drugega
odstavka tega člena, na dan 1. marca 2002 ali po tem datumu, se takšna
nadaljnja izdaja šteje za dolžniško terjatev.
(4) Za povezani subjekt, ki deluje kot organ oblasti,
ali katerega vlogo priznava mednarodna pogodba iz drugega odstavka tega člena,
se štejejo subjekti v članicah EU in mednarodni subjekti, ki jih objavi
minister, pristojen za finance.
(5) Ta člen ne posega v kakršne koli obveznosti, ki bi
jih države članice EU prevzele glede na mednarodne subjekte iz četrtega
odstavka tega člena.
(6) Za povezan subjekt, ki deluje kot organ oblasti, ali
katerega vlogo priznava mednarodna pogodba iz drugega odstavka tega člena, se
šteje tudi subjekt, ki je ustanovljen v državi, ki ni država članica EU, in
izpolnjuje naslednje pogoje:
1.    
se nedvomno šteje za javni subjekt v skladu z nacionalnimi merili,
2.    
je netržni proizvajalec, ki upravlja in financira skupino dejavnosti, ki
zagotavljajo predvsem netržno blago in storitve, namenjene za dobrobit
skupnosti, in ki jih učinkovito nadzoruje osrednja državna uprava,
3.    
se redno in v večjem obsegu zadolžuje, in
4.    
država, v kateri je ustanovljen, lahko jamči, da ta subjekt ne bo
uveljavljal predčasnega odkupa v primeru, kadar pogoji izdaje prenosljivih
dolžniških vrednostnih papirjev vključujejo določbo, po kateri je subjekt
dolžan investitorju zagotoviti nadomestilo za kakršen koli davek, odtegnjen od
obresti v državi, v kateri je subjekt usta­novljen.
414. člen
(prehodna rešitev –
definicija dohodka 
od prihrankov iz 351. člena tega zakona)
Do vključno 31. decembra 2010 se v 4. točki prvega
odstavka in v 1. točki osmega odstavka 347. člena tega zakona namesto »25%«
uporablja »40%«.
415. člen
(začetek uporabe 335.
člena)
331. člen tega zakona, ki se nanaša na odlog ugotavljanja
davčne obveznosti v primeru zamenjave investicijskih kuponov podsklada za
investicijske kupone drugih podskladov v okviru prehajanja med podskladi pri
istem krovnem vzajemnem skladu, se prične uporabljati eno leto po uveljavitvi
spremembe zakona o investicijskih skladih in družbah za upravljanje, ki dopušča
ustanovitev krovnih vzajemnih skladov.
416. člen
(prehodna ureditev za
obdavčenje v skupini)
Davčnim zavezancem, katerim je pred dnem začetka uporabe tega
zakona, davčni organ izdal dovoljenje za obdavčenje v skupini po 364. členu
Zakona o davčnem postopku (Uradni list RS, št. 21/06 – UPB2), pripravljajo
skupinski davčni obračun do poteka obdavčenja v skupini v skladu s 338. členom
Zakona o davčnem postopku (Uradni list RS, št. 21/06 – UPB2), predložijo v
skladu s 339. in tretjim odstavkom 341. člena in akontirajo davek po 351. členu
Zakona o davčnem postopku (Uradni list RS, št. 21/06 – UPB2).
417. člen
(prehodna določba za
dovoljenje pri obdavčitvi pri prenosu dejavnosti, zamenjavah kapitalskih
deležev, združitvah in delitvah v skladu z ZDDPO-1)
Davčni zavezanci, ki jim je bilo izdano dovoljenje po 361. do
363. členu Zakona o davčnem postopku (Uradni list RS, št. 21/06 – UPB2), se
glede tega dovoljenja in posledic obravnavajo po teh členih.
418. člen
(uporaba zakona o davčnem
postopku)
(1) Zadeve, glede katerih je postopek ob začetku uporabe
tega zakona v teku, se končajo po tem zakonu.
(2) Zadeve, glede katerih je bila ob začetku uporabe
tega zakona že vloženo pravno sredstvo, oziroma upravni spor, se končajo Zakonu
o davčnem postopku (Uradni list RS, št. 21/06 – UPB2).
(3) Če je bilo uporabljeno pravno sredstvo oziroma začet
upravni spor po prejšnjem odstavku tega člena in je bila izdana odločba odpravljena
in zadeva vrnjena v ponovni postopek, se postopek nadaljuje tem zakonu.
419. člen
(prenehanje veljavnosti)
(1) Z dnem uveljavitve tega zakona preneha veljati Zakon
o davčnem postopku (Uradni list RS, št. 21/06 – UPB2).
(2) Z dnem uveljavitve tega zakona prenehajo veljati:
-      
Pravilnik o načinu predložitve instrumenta zavarovanja, kriterijih za
določitev njegove višine in načinu sprostitve oziroma unovčitve glede
izpolnitve oziroma izpolnitve davčne obveznosti (Uradni list RS, št. 70/04,
24/05);
-      
Pravilnik o stroških v zvezi z davčno izvršbo, odvzetim oziroma
prepuščenim blagom in blagom ki ga po zakonskem pooblastilu prodaja davčni
organ, ter pogojih za prodajo oziroma drugo ravnanje s tem blagom (Uradni list
RS, št. 75/04);
-      
Pravilnik o odvzemu vzorcev blaga za potrebe davčnega nadzora (Uradni
list RS, št. 124/04);
-      
Pravilnik o obrazcu za priglasitev ugotavljanja dohodka iz osnovne
kmetijske in osnovne gozdarske dejavnosti na podlagi dejanskih prihodkov in
odhodkov ter o načinu in rokih predložitve obrazca davčnemu organu (Uradni list
RS, št. 125/04);
-      
Pravilnik o obrazcu za obračun davčnih odtegljajev od plačil dohodkov
rezidentov in nerezidentov in o načinu predložitve obrazca davčnemu organu
(Uradni list RS, št. 125/04);
-      
Pravilnik o obrazcu za obračun davčnega odtegljaja davka na dobitke od
klasičnih iger na srečo (Uradni list RS, št. 128/04);
-      
Pravilnik o medsebojni upravni pomoči med državami članicami Evropske
unije pri izterjavi davščin in izmenjavi podatkov (Uradni list RS, št. 128/04);
-      
Pravilnik o obvestilu za uveljavljanje olajšave za vzdrževane družinske
člane pri izračunu akontacije dohodnine od dohodka iz delovnega razmerja in
pokojnine (Uradni list RS, št. 130/04);
-      
Pravilnik o obrazcih obvestil o znižani stopnji akontacije dohodnine ter
o načinu predložitve obrazcev davčnemu organu (Uradni list RS, št. 130/04);
-      
Pravilnik o obrazcih za obračun prispevkov za socialno varnost (Uradni
list RS, št. 130/04);
-      
Pravilnik o obrazcu zahtevka za zmanjšanje davčne osnove od dohodka iz
oddajanja premoženja v najem zaradi uveljavljanja stroškov vzdrževanja
premoženja, ki ohranja uporabno vrednost premoženja (Uradni list RS, št.
130/04);
-      
Pravilnik o obrazcu zahtevka za zmanjšanje davčne osnove od dohodka iz
zaposlitve iz drugega pogodbenega razmerja zaradi uveljavljanja dejanskih
stroškov (Uradni list RS, št. 130/04);
-      
Pravilnik o obrazcu priglasitve uveljavljanja odloga ugotavljanja davčne
obveznosti pri podaritvi kapitala zakoncu ali otroku (Uradni list RS, št.
130/04);
-      
Pravilnik o obrazcih obvestil o znižani stopnji akontacije dohodnine od
dohodka iz dejavnosti in obrazcih obvestil o uveljavljanju posebne osebne
olajšave (Uradni list RS, št. 130/04);
-      
Pravilnik o obrazcih vlog za uveljavljanje oprostitev od katastrskega
dohodka, za uveljavljanje znižanj katastrskega dohodka in za uveljavljanje
olajšave za investiranje v osnovno kmetijsko in osnovno gozdarsko dejavnost
(Uradni list RS, št. 130/04, 122/05);
-      
Pravilnik o poslovnih knjigah in drugih davčnih evidencah za osebe, ki
dosegajo dohodek z opravljanjem dejavnosti (Uradni list RS, št. 130/04);
-      
Pravilnik o obrazcih za zahtevke za uveljavitev ugodnosti iz mednarodnih
pogodb o izogibanju dvojnega obdavčevanja (Uradni list RS, št. 138/04);
-      
Pravilnik o primerih, v katerih se plačila za dobavljeno blago in
opravljene storitve ter druga plačila ne nakazujejo na transakcijske račune
(Uradni list RS, št. 140/04, 3/06);
-      
Pravilnik o podračunih ter načinu plačevanja obveznih dajatev in drugih
javnofinančnih prihodkov (Uradni list RS, št. 141/04, 106/05, 120/05, 72/06);
-      
Pravilnik o podrobnejših kriterijih za odpis, delni odpis, obročno
plačilo in odlog plačila davčnemu zavezancu – fizični osebi (Uradni list RS,
št. 142/04, 117/05);
-      
Pravilnik o obrazcu vloge za pridobitev statusa kvalificiranega
vzajemnega sklada (Uradni list RS, št. 142/04);
-      
Pravilnik o obrazcu zahtevka za zmanjšanje davčne osnove od obresti,
doseženih ob unovčitvi kupona, za natečene nedospele obresti do dneva
pridobitve kupona (Uradni list RS, št. 10/05);
-      
Pravilnik o obrazcu napovedi za odmero davka na darilo (Uradni list RS,
št. 17/05);
-      
Pravilnik o fizičnih, organizacijskih in tehničnih ukrepih ter postopkih
za varovanje podatkov, ki so davčna tajnost (Uradni list RS, št. 28/05,
117/05);
-      
Pravilnik o pošiljanju podatkov davčnemu organu o transakcijskih računih
oseb in poslovanju preko transakcijskih računov (Uradni list RS, št. 31/05);
-      
Sklep o objavi datuma začetka uporabe določb 240. člena in desetega
podpoglavja I. poglavja petega dela Zakona o davčnem postopku glede izmenjave
podatkov o dohodku od prihrankov v obliki plačil obresti (Uradni list RS, št.
61/05);
-      
Pravilnik o dajanju podatkov o dohodku od prihrankov v obliki plačil
obresti (Uradni list RS, št. 66/05);
-      
Pravilnik o določitvi ozemelj, ki uporabljajo ukrepe, ki ustrezajo ali
so enaki tistim, ki jih določa Direktiva Sveta 2003/48/ES (Uradni list RS, št.
66/05);
-      
Pravilnik o določitvi povezanih subjektov, ki delujejo kot organi
oblasti ali katerih vlogo priznava mednarodna pogodba (Uradni list RS, št.
67/05);
-      
Pravilnik o obrazcu napovedi za odmero dohodnine za leto 2005 (Uradni
list RS, št. 122/05);
-      
Pravilnik o dostavi podatkov za odmero dohodnine za leto 2005 (Uradni
list RS, št. 122/05, 10/06);
-      
Pravilnik o obrazcu zahtevka za ugotavljanje davčne osnove z
upoštevanjem normiranih odhodkov (Uradni list RS, št. 122/05);
-      
Pravilnik o obrazcih za obračun davčnih odtegljajev ter o načinu in
rokih predlaganja obrazcev davčnemu organu (Uradni list RS, št. 122/05, 13/06);
-      
Pravilnik o obrazcu za priglasitev davčne obravnave ob prenehanju
opravljanja dejavnosti in nadaljevanje po drugi osebi (Uradni list RS, št.
122/05);
-      
Pravilnik o obrazcu za obračun davčnih odtegljajev za obresti in
dividende ter o načinu in rokih predlaganja obrazca davčnemu organu (Uradni
list RS, št. 123/05);
-      
Pravilnik o obrazcih za napoved za odmero akontacije dohodnine in o
obrazcih za napoved za odmero dohodnine od obresti, dividend in dobička iz
kapitala (Uradni list RS, št. 123/05);
-      
Pravilnik o obrazcu za ugotovitev rezidentskega statusa po 4. točki
prvega odstavka 7. člena ZDOH-1 (Uradni list RS, št. 2/06);
-      
Pravilnik o načinu in kriterijih za ugotavljanje hujše gospodarske škode
(Uradni list RS, št. 13/06);
-      
Pravilnik o davčnem obračunu davka od dohodkov pravnih oseb (Uradni list
RS, št. 18/06);
-      
Pravilnik o obrazcu za davčni obračun akontacije dohodnine od dohodka,
doseženega z opravljanjem dejavnosti (Uradni list RS, št. 21/06, 22/06 –
popr.);
-      
Pravilnik o obrazcu obvestila o uveljavljanju davčne osnove po 73. členu
ZDoh-1 od obresti od dolgoročno vezanih denarnih sredstev in dolgoročnega
varčevanja pri bankah in hranilnicah (Uradni list RS, št. 23/06);
-      
Pravilnik o vrstah, vsebini, načinih in rokih za pošiljanje poročil
Agencije Republike Slovenije za javnopravne evidence in storitve Davčni upravi
Republike Slovenije in Carinski upravi Republike Slovenije (Uradni list RS, št.
109/02, 32/04, 71/06).
(3) Z dnem uveljavitve tega zakona prenehajo veljati
peti odstavek 39. člena Obrtnega zakona (Uradni list RS, št. 40/04 –
UPB1) in 26. člen Zakona o kmetijsko gozdarski zbornici Slovenije (Uradni
list RS, št. 69/04 – UPB1).
(4) Pravilnik o skupinskem davčnem obračunu (Uradni list
RS, št. 38/06) se uporablja do poteka prehodnega obdobja, določenega s
predpisi, ki urejajo davek od dohodkov pravnih oseb.
420. člen
(prehodna določba za odmero
in obračun dohodnine za leto 2006 in za obračun davka od dohodka pravnih oseb
za leto 2006)
(1) Zakon o davčnem postopku iz prvega odstavka
419. člena tega zakona se uporablja za odmero in obračun dohodnine za leto
2006 in za obračun davka od dohodka pravnih oseb za leto 2006, če ni s tem
zakonom drugače določeno. Ne glede na navedeno se:
-      
pri odmeri dohodnine za leto 2006 že uporablja prvi odstavek 337. člena
tega zakona;
-      
pri obračunu davka od dohodka pravnih oseb za leto 2006 že uporablja
382. člen tega zakona.
(2) Davčni zavezanec iz 2. točke tretjega odstavka
252. člena Zakona o davčnem postopku (Uradni list RS, št. 21/06 –
UPB2) ni dolžan vložiti dohodninske napovedi za leto 2006, če njegovi
skupni preostali obdavčljivi dohodki poleg pokojnine ne presegajo 80 eurov.
421. člen
(prehodna določba v zvezi s
posredovanjem predizpolnjene napovedi za dohodnino za leto 2006)
(1) Ne glede na prvi odstavek 420. člena tega zakona
posreduje davčni organ, na podlagi prejetih kontrolnih podatkov, davčnemu
zavezancu predizpolnjeno napoved za odmero dohodnine za leto 2006.
(2) Davčni zavezanec v predizpolnjeno napoved iz
prejšnjega odstavka tega člena vpiše manjkajoče podatke oziroma vpisane podatke
popravi ter jo podpisano vrne davčnemu organu najpozneje do 30. aprila
2007.
(3) Glede ostalih določb postopka v zvezi z odmero
dohodnine za leto 2006 se smiselno uporabljajo določbe Zakona o davčnem
postopku (Uradni list RS, št. 21/06 – UPB2), ki se nanašajo na odmero
dohodnine.
(4) V primeru, da davčni zavezanec ni prejel
predizpolnjene dohodninske napovedi do 31. marca 2007 in je dolžan vložiti
dohodninsko napoved, sam izpolni dohodninsko napoved za leto 2006 in jo v roku
iz drugega odstavka tega člena predloži davčnemu organu.
422. člen
(ureditev dostopa do
podatkov, ki se štejejo za davčno tajnost s strani informacijskega
pooblaščenca)
Z dnem uveljavitve tega zakona se v peti alineji drugega
odstavka 6. člena Zakona o dostopu do informacij javnega značaja (Uradni list
RS, št. 24/03 in 61/05, 109/05 in 28/06) za besedo »odstavka« doda vejica
in besedilo »razen če je davčni postopek že pravnomočno končan oziroma je
zavezanec za davek obveznost ugotovil v obračunu davka in ga ni plačal v
predpisanem roku«.
423. člen
(prehodna določba v zvezi z
veljavnostjo 
podzakonskih aktov)
Minister, pristojen za finance, izda predpise na podlagi tega
zakona v šestih mesecih po uveljavitvi tega zakona. Do izdaje teh predpisov se
uporabljajo predpisi iz drugega odstavka 419. člena tega zakona.
424. člen
(začetek veljavnosti
zakona)
Ta zakon začne veljati naslednji dan po objavi v Uradnem
listu Republike Slovenije, uporabljati pa se začne od 1. januarja 2007.«.

Zakon o davku na dobitke pri klasičnih igrah
na srečo – ZDDKIS (Uradni list RS, št. 24/08)
vsebuje naslednjo končno določbo:
»12. člen
(veljavnost zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2A (Uradni list RS, št. 125/08)
spreminja 408. člena zakona tako, da se glasi: 
»408. člen
(razkritje)
(1) Ne glede na četrti odstavek 23. člena tega zakona
lahko davčni organ do ureditve avtomatskega dajanja podatkov v zakonu, ki ureja
zdravstveno varstvo in zdravstveno zavarovanje, Zavodu za zdravstveno
zavarovanje Slovenije avtomatsko razkriva podatke o posameznem zavezancu za
davek, ki jih zavod potrebuje za izvrševanje nalog, določenih z zakonom.
(2) Ne glede na V. poglavje prvega dela tega zakona sme
davčni organ razkriti podatke, ki so davčna tajnost, fizični ali pravni osebi,
ki kot pogodbeni obdelovalec teh podatkov v imenu in za račun davčnega organa
obdeluje podatke, ki so davčna tajnost. Pogodbeni obdelovalci morajo pri
ravnanju s podatki, ki se štejejo za davčno tajnost, upoštevati 30. člen
tega zakona.
(3) Peti odstavek 23. člena se začne uporabljati s
1. januarjem 2009.«;
vsebuje naslednji prehodni določbi: 
»PREHODNI DOLOČBI
20. člen
Določba 13. člena tega zakona se uporablja že za odmero
dohodnine za leto 2008.
21. člen
Določba 17. člena tega zakona se uporablja za obroke
akontacije davka od dohodkov pravnih oseb, ki dospejo v plačilo
1. januarja 2009 ali kasneje.«;
ter vsebuje naslednjo končno določbo:
»KONČNA DOLOČBA
22. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2B (Uradni list RS, št. 110/09)
spreminja 407. člena zakona tako, da se glasi:
»407. člen
(izkazovanje davčnega
odtegljaja v obračunu davčnega odtegljaja)
(1) V obračunu davčnega odtegljaja iz 57. člena tega
zakona se davčni odtegljaj začne izkazovati individualno po davčnem zavezancu,
za katerega plačnik davka izračuna, odtegne in plača davčni odtegljaj,
najpozneje s 1. julijem 2008.
(2) Peti odstavek 337. člena tega zakona se začne
uporabljati z dnem, ko se v skladu s prvim odstavkom tega člena davčni
odtegljaj začne izkazovati individualno po davčnem zavezancu.
(3) 21. člen in tretji odstavek 31. člena tega zakona se
začneta uporabljati s 1. julijem 2008.
(4) Zavezanci za dajanje podatkov po 337. členu tega zakona
ne glede na drugi odstavek tega člena in peti odstavek 337. člena tega zakona
dostavijo podatke po 337. členu tega zakona še za leto 2009.«;
črta 412. člen:
»412. člen
(črtan)«;
spreminja 413. člen tako, da se glasi:
»413. člen
(prehodne določbe v zvezi s
prenosljivimi dolžniškimi vrednostnimi papirji)
(1) Do vključno 31. decembra 2010 se za dolžniške
terjatve iz drugega odstavka 347. člena tega zakona ne štejejo prenosljivi
dolžniški vrednostni papirji:
-      
ki so bili prvič izdani pred 1. marcem 2001 ali
-      
za katere je prvotne prospekte za izdajo pred tem datumom potrdil:
-      
pristojni organ po Direktivi Evropskega parlamenta in Sveta 2001/34/ES o
sprejemu vrednostnih papirjev v uradno kotacijo na borzi in o informacijah, ki
jih je treba objaviti v zvezi s temi vrednostnimi papirji; ali
-      
odgovorni organ v državi, ki ni država članica EU.
(2) Kadar je prišlo do nadaljnje izdaje prenosljivih
dolžniških vrednostnih papirjev, ki jih je izdala država ali z njo povezani
subjekt, ki deluje kot organ oblasti, ali katerega vlogo priznava mednarodna
pogodba na dan 1. marca 2002 ali po tem datumu, se celotna izdaja takšnih
vrednostnih papirjev, ki obsega prvotno izdajo in vse nadaljnje izdaje, šteje
za dolžniško terjatev.
(3) Kadar je prišlo do nadaljnje izdaje prenosljivih
dolžniških vrednostnih papirjev, ki jih je izdala oseba, ki ni oseba iz drugega
odstavka tega člena, na dan 1. marca 2002 ali po tem datumu, se takšna
nadaljnja izdaja šteje za dolžniško terjatev.
(4) Za povezani subjekt, ki deluje kot organ oblasti,
ali katerega vlogo priznava mednarodna pogodba iz drugega odstavka tega člena,
se štejejo subjekti v članicah EU in mednarodni subjekti, ki jih objavi
minister, pristojen za finance.
(5) Ta člen ne posega v kakršne koli obveznosti, ki bi
jih države članice EU prevzele glede na mednarodne subjekte iz četrtega
odstavka tega člena.
(6) Za povezan subjekt, ki deluje kot organ oblasti, ali
katerega vlogo priznava mednarodna pogodba iz drugega odstavka tega člena, se
šteje tudi subjekt, ki je ustanovljen v državi, ki ni država članica EU, in
izpolnjuje naslednje pogoje:
1.    
se nedvomno šteje za javni subjekt v skladu z nacionalnimi merili,
2.    
je netržni proizvajalec, ki upravlja in financira skupino dejavnosti, ki
zagotavljajo predvsem netržno blago in storitve, namenjene za dobrobit skupnosti,
in ki jih učinkovito nadzoruje osrednja državna uprava,
3.    
se redno in v večjem obsegu zadolžuje, in
4.    
država, v kateri je ustanovljen, lahko jamči, da ta subjekt ne bo
uveljavljal predčasnega odkupa v primeru, kadar pogoji izdaje prenosljivih
dolžniških vrednostnih papirjev vključujejo določbo, po kateri je subjekt
dolžan investitorju zagotoviti nadomestilo za kakršen koli davek, odtegnjen od
obresti v državi, v kateri je subjekt usta­novljen.«;
spreminja 414. člen tako, da se glasi:
»414. člen
(prehodna rešitev –
definicija dohodka 
od prihrankov iz 347. člena tega zakona)
Do vključno 31. decembra 2010 se v 4. točki prvega
odstavka in v 1. točki osmega odstavka 347. člena tega zakona namesto »25%«
uporablja »40%«.«;
spreminja 415. člen tako, da se glasi:
»415. člen
(začetek uporabe 331.
člena)
331. člen tega zakona, ki se nanaša na odlog ugotavljanja
davčne obveznosti v primeru zamenjave investicijskih kuponov podsklada za
investicijske kupone drugih podskladov v okviru prehajanja med podskladi pri
istem krovnem vzajemnem skladu, se prične uporabljati eno leto po uveljavitvi
spremembe zakona o investicijskih skladih in družbah za upravljanje, ki dopušča
ustanovitev krovnih vzajemnih skladov.«;
vsebuje naslednjo posebno določbo:
»POSEBNA DOLOČBA
144. člen
(posebna določba v zvezi z
vzpostavitvijo evidence)
V treh mesecih po uveljavitvi tega
zakona se v Registru neposestnih zastavnih pravic in zarubljenih premičnin
vzpostavi evidenca izdanih začasnih sklepov za zavarovanje.«;
vsebuje naslednjo posebno ureditev:
»POSEBNA UREDITEV
145. člen
(posebna odmera in posebni
odpis ter pogoji za posebni odpis dohodnine za davčne zavezance, prejemnike
določenih dohodkov iz Avstrije, za leto 2005, 2006, 2007 in 2008)
(1) Ta člen se uporablja za davčnega zavezanca, rezidenta
Slovenije, ki je bil zaposlen pri avstrijskem delodajalcu in je zaposlitev
opravljal v Republiki Avstriji ter je v zvezi s tem v letu oziroma letih 2005,
2006, 2007 ali 2008 prejel dohodek iz delovnega razmerja (v nadaljnjem
besedilu: dohodek iz Avstrije) in je napovedal dohodek iz Avstrije za leto
2005, 2006, 2007 ali 2008 najpozneje do 31. 3. 2010.
(2) Za vprašanja, ki v tem členu niso urejena, se
uporabljajo določbe zakona o dohodnini, ki se je uporabljal za leto, za katero
se dohodnina odmerja, ter veljavni zakon, ki ureja davčni postopek.
(3) Dohodnino za leta 2005, 2006, 2007 in 2008 na letni
ravni odmeri davčni organ po določbah zakona o dohodnini, ki se je uporabljal
za leto, za katero se dohodnina odmerja, na podlagi napovedi, ki jo je vložil
davčni zavezanec, če ni s tem členom določeno drugače. Za napoved za odmero
dohodnine se šteje tudi dopolnjen informativni izračun dohodnine ter napoved na
podlagi samoprijave.
(4) Ne glede na zakon, ki ureja davčni postopek, davčni
zavezanec lahko predloži davčno napoved na podlagi samoprijave za dohodke iz
Avstrije tudi po izdaji odmerne odločbe, oziroma po vročitvi sklepa o začetku
davčnega inšpekcijskega nadzora oziroma po začetku postopka o prekršku oziroma
kazenskega postopka, če predloži davčno napoved najpozneje do 31. 3. 2010.
(5) Ne glede na zakon, ki ureja davčni postopek, se v
primeru, če se davčni zavezanec samoprijavi do 31. 3. 2010, v odločbi ne
obračunavajo obresti.
(6) Ne glede na pravna sredstva, določena z zakonom, ki
ureja davčni postopek, in zakonom, ki ureja splošni upravni postopek, davčni
organ po uradni dolžnosti ali na zahtevo davčnega zavezanca v primeru, če je
bila davčnemu zavezancu iz prvega odstavka tega člena že izdana odločba o
odmeri dohodnine za leto 2005, 2006, 2007 ali 2008 in je ta že postala
dokončna, to odločbo odpravi in izda novo odločbo v skladu s tem členom.
Odločbo do poteka zastaralnega roka za odmero davka odpravi in izda novo organ
prve stopnje, ki je izdal prejšnjo odločbo, organ druge stopnje pa le, če je s
svojo odločbo odločil o stvari.
(7) Davčnemu zavezancu, rezidentu Slovenije, ki je v
letu 2005, 2006, 2007 ali 2008 prejel dohodek iz Avstrije, se dohodnina od tega
dohodka za posamezno leto, vključno z akontacijo dohodnine, odpiše, če je
napovedal dohodek iz Avstrije najpozneje do 31. 3. 2010. Pod enakim
pogojem se odpišejo tudi obresti, stroški postopka pobiranja davka, denarne
kazni in globe ter stroški postopka o prekršku, ki jih odmeri oziroma izreka
davčni organ (v nadaljnjem besedilu tega člena: pripadajoče dajatve), ki jih je
odmeril oziroma izrekel davčni organ v zvezi z izpolnjevanjem davčne obveznosti
iz naslova dohodka iz Avstrije, prejetega v letih 2005, 2006, 2007 in 2008.
(8) Dohodnina za posamezno leto se odpiše v deležu, ki
ga predstavlja dohodek iz Avstrije v vseh dohodkih posameznega davčnega
zavezanca, ki se vštevajo v letno davčno osnovo. V tem primeru se pri določanju
poračuna dohodnine na letni ravni za posamezno leto od neodpisanega zneska
dohodnine za posamezno leto odšteje med letom plačana dohodnina od dohodkov, ki
se ne štejejo za dohodek iz Avstrije, katera se šteje za akontacijo dohodnine.
Če je znesek tako odmerjene neodpisane dohodnine na letni ravni za posamezno
leto večji od zneska med letom plačane akontacije dohodnine, davčni zavezanec
doplača razliko dohodnine. Če je znesek tako odmerjene neodpisane dohodnine na
letni ravni za posamezno leto manjši od zneska med letom plačane akontacije
dohodnine, se zavezancu razlika dohodnine vrne.
(9) Če je davčni zavezanec, ki je upravičen do odpisa
dohodnine ter pripadajočih dajatev po tem členu, plačal dohodnino od dohodkov
iz Avstrije za posamezno leto, se mu v Sloveniji plačana dohodnina in
pripadajoče dajatve od dohodkov iz Avstrije vrnejo. Obresti se ne obračunajo.
Glede vračila se smiselno uporabi 97. člen tega zakona. Če znesek za vračilo
presega 200 eurov se ne glede na 97. člen tega zakona vrnejo v dveh enakih
obrokih, in sicer se prvi obrok vrne najpozneje do 31. 12. 2010, drugi
obrok pa najpozneje do 31. 12. 2011.
(10) Dohodnino, poračun dohodnine, odpis dohodnine,
vračilo dohodnine ter pripadajočih dajatev za posamezno leto določi davčni
organ z odločbo po poteku roka iz sedmega odstavka tega člena, vendar
najpozneje do 31. 12. 2010.
(11) Postopki o prekrških v zvezi z izpolnjevanjem davčne
obveznosti iz naslova dohodkov iz Avstrije, prejetih v letih 2005, 2006, 2007
in 2008, ki so ob začetku uporabe tega člena v teku, se ustavijo oziroma se ne
uvedejo novi, če davčni zavezanec ravna v skladu s tem členom.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
146. člen
Drugi odstavek 37. člen zakona se začne uporabljati
najkasneje 1. januarja 2015.
147. člen
Četrti odstavek 146. člena zakona se začne uporabljati
najkasneje 1. januarja 2015.
148. člen
Četrti odstavek 166. člena zakona se začne uporabljati
najkasneje 1. januarja 2015.
149. člen
(1) 315. člen zakona se začne uporabljati za odmero
akontacije dohodnine za leto 2010.
(2) Za izračun dohodnine od obresti prejetih v letu 2009
od vrednostnih papirjev, katerih izdajateljica je Republika Slovenija in so
izdani na podlagi zakona, ki ureja javne finance, se uporabljajo določbe osmega
podpoglavja I. poglavja petega dela Zakona o davčnem postopku (Uradni list RS,
št. 117/06, 24/08 – ZDDKIS, 125/08 in 20/09 – ZDoh‑2D).
150. člen
Podatki za leto 2009 se dostavijo v skladu s 337. členom
Zakona o davčnem postopku (Uradni list RS, št. 117/06, 24/08 – ZDDKIS, 125/08
in 20/09 – ZDoh–2D).
151. člen
Sedmi odstavek 58. člena ter 383.b, 383.c, 383.d, 383.e,
383.f in 383.g člen zakona se začnejo uporabljati 1. julija 2010.
152. člen
368.a člen se uporablja za vse tiste davčne zavezance, nad
katerimi je postopek likvidacije začet po uveljavitvi tega zakona. Postopki
likvidacij, ki so se začeli pred uveljavitvijo tega zakona, se zaključijo po
določbah 368. člena Zakona o davčnem postopku (Uradni list RS, št. 117/06,
24/08 – ZDDKIS, 125/08 in 20/09 – ZDoh‑2D).
153. člen
Z dnem uveljavitve tega zakona preneha veljati 4. člen Zakona
o spremembah in dopolnitvah Zakona o davku od dohodkov pravnih oseb (Uradni
list RS, št. 56/08).
154. člen
Ta zakon začne veljati naslednji dan po objavi v Uradnem
listu Republike Slovenije«.

Zakon o spremembah in dopolnitvah Zakona o
davčnem postopku – ZDavP-2C (Uradni list RS, št. 43/10)
vsebuje naslednji končni določbi:
»KONČNI DOLOČBI
5. člen
Nov peti odstavek 23. člena zakona se začne uporabljati
1. januarja 2011.
6. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2D
(Uradni list RS, št. 97/10) spreminja 147. člen Zakona o spremembah
in dopolnitvah Zakona o davčnem postopku – ZDavP-2B tako, da se glasi:
»147. člen
Četrti odstavek 146. člena zakona se začne uporabljati
1. januarja 2012.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
23. člen
Ne glede na četrti odstavek 97. člena zakona se preveč
plačani davek po posamezni vrsti davka, ki znaša do vključno 1 eura, odpiše po
stanju na dan 31. decembra 2010.
24. člen
Postopki v zvezi z dovolitvijo odlogov in obročnih plačil
davkov, ki do dneva uveljavitve tega zakona še niso pravnomočno končani, se
končajo po Zakonu o davčnem postopku (Uradni list RS, št. 117/06, 24/08 –
ZDDKIS, 125/08, 20/09 – ZDoh‑2D, 110/09, 1/10 – popr. in 43/10).
25. člen
(1) Ne glede na peti odstavek 304. člena zakona se mora davčna
osnova začeti ugotavljati na podlagi dejanskih prihodkov in odhodkov oziroma
dejanskih prihodkov in normiranih odhodkov za leto 2013.
(2) V primeru iz prejšnjega odstavka se mora ne glede na
tretji odstavek 304. člena zakona priglasitev opraviti najpozneje do
31. oktobra 2012, če skupni dohodek članov kmečkega gospodinjstva v letu
2011 preseže znesek, določen v drugem odstavku 47. člena ZDoh‑2.
(3) Ne glede na tretji in četrti odstavek 304. člena zakona
se priglasitev in določitev nosilca dejavnosti v primeru, ko želijo člani
kmečkega gospodinjstva prostovoljno začeti ugotavljati davčno osnovo na podlagi
dejanskih prihodkov in dejanskih odhodkov oziroma dejanskih prihodkov in
normiranih odhodkov z letom 2011, opravita najkasneje do 31. januarja 2011.
(4) Davčni organ na podlagi priglasitve nosilcu izda odločbo
o načinu ugotavljanja davčne osnove od dohodka iz osnovne kmetijske in osnovne
gozdarske dejavnosti v 15 dneh od dneva prejema popolne priglasitve. Na podlagi
priglasitve nosilec kot zavezanec za dohodke iz kmetijske in dopolnilne
dejavnosti kmečkega gospodinjstva začne z ugotavljanjem davčne osnove na
podlagi dejanskih prihodkov in dejanskih odhodkov ali dejanskih prihodkov in
normiranih odhodkov s 1. januarjem 2011.
26. člen
Ne glede na 281. člen zakona in ne glede na zakon, ki ureja
dohodnino, se od drugih dohodkov iz 70. člena ZDoh‑2, od katerih se akontacija
dohodnine plačuje z davčnim odtegljajem, davčni odtegljaj ne odtegne in ne
plača, če so po uveljavitvi tega zakona ti dohodki izplačani na podlagi
odločitev v zvezi z vloženim pravnim sredstvom ali sproženim upravnim sporom
zoper odločitve o višini teh dohodkov, izdanih v upravnih postopkih, začetih
pred 1. januarjem 2010.
27. člen
(1) Ne glede na 315. člen zakona se za leto 2010 akontacija
dohodnine od katastrskega dohodka, pavšalne ocene dohodka na panj in drugega
dohodka iz 70. člena ZDoh‑2 ugotovi z odločbo davčnega organa na podlagi
podatkov, ki so kot podatki, potrebni za izračun akontacije od katastrskega
dohodka in pavšalne ocene dohodka na panj, določeni v 313. členu zakona, ter
podatkov izplačevalcev drugih dohodkov o izplačanih dohodkih članom kmečkega
gospodinjstva.
(2) Z odločbo se odmeri akontacija dohodnine od katastrskega
dohodka, pavšalne ocene dohodka na panj in drugega dohodka iz 70. člena ZDoh‑2
za leto 2010, poračunata prvi in drugi obrok akontacije dohodnine od teh
dohodkov za leto 2010 ter določita dva obroka akontacije dohodnine od
katastrskega dohodka in pavšalne ocene dohodka na panj za tekoče davčno leto.
(3) Kot prvi in drugi obrok akontacije dohodnine od
katastrskega dohodka, pavšalne ocene dohodka na panj in drugega dohodka iz 70.
člena ZDoh‑2 se štejeta prvi in drugi obrok akontacije dohodnine od
katastrskega dohodka in pavšalne ocene dohodka na panj, kot sta bila zavezancu
določena z odločbo o odmeri akontacije dohodnine od katastrskega dohodka in
pavšalne ocene dohodka na panj za leto 2009.
(4) Za določitev prvega in drugega obroka akontacije
dohodnine od katastrskega dohodka in pavšalne ocene dohodka na panj se upoštevata
podatka o katastrskem dohodku in pavšalni oceni dohodka na panj brez povprečnih
zneskov subvencij.
(5) Nerezidentu odločbo o akontaciji dohodnine od
katastrskega dohodka, pavšalne ocene dohodka na panj in drugega dohodka iz 70.
člena ZDoh‑2 za leto 2010 izda davčni organ.
(6) Odločbi iz prvega in petega odstavka tega člena morata
biti izdani do 30. marca 2011.
28. člen
Ta zakon začne veljati 1. januarja 2011, razen 8. člena
tega zakona, ki začne veljati 1. julija 2011.«.

Zakon o spremembah in dopolnitvah Zakona o
davčnem postopku – ZDavP-2E (Uradni list RS, št. 32/12)
vsebuje naslednji končni določbi:
»KONČNI DOLOČBI
27. člen
V Pravilniku o izvajanju Zakona o davčnem postopku (Uradni
list RS, št. 141/06, 46/07, 102/07, 28/09 in 101/11) prenehajo veljati v 77.
členu besedilo »pri izterjavi davščin in« in prva alineja ter 78. in 81. člen.
28. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2F (Uradni list RS, št. 94/12)
spreminja 25. člen Zakona o spremembah in dopolnitvah Zakona o davčnem postopku
– ZDavP-2D tako, da se glasi:
»25. člen
(1) Ne glede na peti odstavek 304. člena zakona se mora
davčna osnova začeti ugotavljati na podlagi dejanskih prihodkov in odhodkov
oziroma dejanskih prihodkov in normiranih odhodkov za leto 2014.
(2) V primeru iz prejšnjega odstavka se mora ne glede na
tretji odstavek 304. člena zakona priglasitev opraviti najpozneje do
31. oktobra 2013, če skupni dohodek članov kmečkega gospodinjstva v letu
2012 preseže znesek, določen v drugem odstavku 47. člena ZDoh‑2.
(3) Ne glede na tretji in četrti odstavek 304. člena zakona
se priglasitev in določitev nosilca dejavnosti v primeru, ko želijo člani
kmečkega gospodinjstva prostovoljno začeti ugotavljati davčno osnovo na podlagi
dejanskih prihodkov in dejanskih odhodkov oziroma dejanskih prihodkov in
normiranih odhodkov z letom 2011, opravita najkasneje do 31. januarja
2011.
(4) Davčni organ na podlagi priglasitve nosilcu izda odločbo
o načinu ugotavljanja davčne osnove od dohodka iz osnovne kmetijske in osnovne
gozdarske dejavnosti v 15 dneh od dneva prejema popolne priglasitve. Na podlagi
priglasitve nosilec kot zavezanec za dohodke iz kmetijske in dopolnilne
dejavnosti kmečkega gospodinjstva začne z ugotavljanjem davčne osnove na
podlagi dejanskih prihodkov in dejanskih odhodkov ali dejanskih prihodkov in
normiranih odhodkov s 1. januarjem 2011.«;
ter vsebuje naslednje prehodne in končno
določbo:
»PREHODNE DOLOČBE
89. člen
Generalni davčni urad in Generalni carinski urad prvič
objavita podatke po 20. členu zakona 15. aprila 2013.
90. člen
83. in 85. člen tega zakona se začneta uporabljati 31. marca
2013.
91. člen
Ne glede na peti odstavek 51. člena zakona lahko davčni
zavezanec, ki ugotavlja svojo davčno osnovo z upoštevanjem normiranih odhodkov,
predloži davčni obračun od dohodka iz dejavnosti za leti 2013 in 2014 v skladu
s 305. členom zakona davčnemu organu tudi v papirni obliki.
92. člen
Spremenjeni četrti in novi peti, šesti, sedmi, osmi ter
deveti odstavek 166. člena zakona se začnejo uporabljati najpozneje 1. januarja
2015.
93. člen
Ministrstvo, pristojno za finance, prvič posreduje Evropski
komisiji podatke iz točke a) prvega odstavka 253.b člena zakona do 1. januarja
2014, podatke iz točke b) prvega odstavka 253.b člena zakona pa do 1. julija
2016.
94. člen
(1) Davčnim zavezancem, ki so pred uveljavitvijo tega zakona
morali priglasiti ugotavljanje davčne osnove od dohodkov iz osnovne kmetijske
in osnovne gozdarske dejavnosti na podlagi dejanskih prihodkov in dejanskih
odhodkov oziroma dejanskih prihodkov in normiranih odhodkov za leto 2013 v
skladu s 304. členom Zakona o davčnem postopku (Uradni list RS, št. 13/12 –
uradno prečiščeno besedilo in 32/12), ker je skupni dohodek njihovega kmečkega
gospodinjstva iz osnovne kmetijske in osnovne gozdarske dejavnosti v letu 2011
presegel 7.500 eurov, davčni organ po uradni dolžnosti odpravi odločbo o načinu
ugotavljanja davčne osnove od dohodka iz osnovne kmetijske in osnovne gozdarske
dejavnosti, razen če zavezanec najkasneje do 15. januarja 2013 davčnega organa
ne obvesti, da želi ugotavljati davčno osnovo od dohodka iz osnovne kmetijske
in osnovne gozdarske dejavnosti z upoštevanjem dejanskih prihodkov in dejanskih
odhodkov oziroma dejanskih prihodkov in normiranih odhodkov. Obvestilo iz
prejšnjega stavka, predloženo po roku, določenem v prejšnjem odstavku, se s
sklepom zavrže. Pritožba zoper sklep ne zadrži izvršitve. 
(2) Kmečkim gospodinjstvom se za obveznost priglasitve
ugotavljanja davčne osnove od dohodkov iz osnovne kmetijske in osnovne
gozdarske dejavnosti za leto 2014 v skladu s 304. členom zakona, za določitev
povprečnega skupnega dohodka kmečkega gospodinjstva, kot dohodek za leto 2011
upošteva seštevek dohodka iz osnovne kmetijske in osnovne gozdarske dejavnosti
za leto 2011 vseh članov kmečkega gospodinjstva, določen na način, ki je za
ugotavljanje dohodka iz osnovne kmetijske in osnovne gozdarske dejavnosti za
leto 2011 predpisan z zakonom, ki ureja dohodnino, in podatke centralnega
registra prebivalstva na dan 30. junija 2011. Kmečka gospodinjstva, ki s povprečnim
skupnim dohodkom iz let 2011 in 2012 presegajo prag, določen v 304. členu
zakona, o tem obvesti davčni organ z obvestilom.
95. člen
(1) Ne glede na drugi stavek prvega odstavka spremenjenega
308. člena zakona davčni zavezanec opravi priglasitev ugotavljanja davčne
osnove z upoštevanjem normiranih odhodkov za davčno leto 2013 najpozneje do 2.
aprila 2013. Priglasitev, opravljeno po roku, določenem v prejšnjem stavku,
davčni organ s sklepom zavrže. Pritožba zoper sklep ne zadrži izvršitve. 
(2) Če je davčni zavezanec pred uveljavitvijo tega zakona
zahteval uveljavljanje davčne osnove za leto 2013 v skladu s 308. členom Zakona
o davčnem postopku (Uradni list RS, št. 13/12 – uradno prečiščeno besedilo in
32/12), se šteje, da je priglasitev za leto 2013 opravljena v skladu s
prejšnjim odstavkom, če davčni zavezanec davčnega organa v roku iz prejšnjega
odstavka ne obvesti o tem, da za leto 2013 ne želi ugotavljati davčne osnove z
upoštevanjem dejanskih prihodkov in normiranih odhodkov v skladu s spremenjenimi
pogoji. Obvestilo iz prejšnjega stavka, predloženo po roku, določenem v
prejšnjem stavku, se s sklepom zavrže. Pritožba zoper sklep ne zadrži
izvršitve. 
(3) Za priglasitev ugotavljanja davčne osnove z upoštevanjem
normiranih odhodkov se za leto 2013 ne uporablja četrti odstavek spremenjenega
308. člena zakona. 
(4) Ne glede na prvi odstavek novega 307.a člena zakona se za
določitev in plačevanje akontacije dohodnine od dohodka iz dejavnosti, ki se ne
všteva v letno davčno osnovo, za davčno leto 2013 za davčne zavezance, ki so v
davčnem letu 2012 ugotavljali davčno osnovo na podlagi dejanskih prihodkov in
normiranih odhodkov, smiselno ne uporabljata prvi in peti odstavek
spremenjenega 298. člena zakona. Akontacija dohodnine od dohodka iz dejavnosti,
ki se ne všteva v letno davčno osnovo davčni zavezanec iz prejšnjega stavka
tega člena za leto 2013 plača v znesku, ki ga izračuna sam na podlagi višine
prihodkov, od katerih se je za davčno leto 2012, določala davčna osnova na
podlagi dejanskih prihodkov in normiranih odhodkov, višine normiranih odhodkov
in stopnje dohodnine, ki sta z zakonom, ki ureja dohodnino, za dohodek iz
dejavnosti, ki se ne všteva v letno davčno osnovo, določeni za leto 2013.
Izračun višine akontacije ter obrokov akontacije predloži davčnemu organu
najpozneje do roka, določenega za priglasitev ugotavljanja davčne osnove z
upoštevanjem normiranih odhodkov v prvem odstavku tega člena. 
(5) Ne glede na spremenjeni 298. člen zakona se za določitev
in plačevanje predhodne akontacije dohodnine od dohodka iz dejavnosti, ki se
všteva v letno davčno osnovo, za davčno leto 2013 za davčne zavezance, ki so v
davčnem letu 2012 ugotavljali davčno osnovo na podlagi dejanskih prihodkov in
normiranih odhodkov, uporablja 298. člen Zakona o davčnem postopku (Uradni list
RS, št. 13/12 – uradno prečiščeno besedilo in 32/12). 
(6) Če je davčni zavezanec v letu 2012 ali predhodnih letih
ugotavljal davčno osnovo na podlagi dejanskih prihodkov in normiranih odhodkov
in je pred 1. januarjem 2013 prenehal z opravljanjem dejavnosti, mora, ob
upoštevanju določb zakona, ki ureja dohodnino, da se prihodki upoštevajo na
način, da ne pride do njihovega neupoštevanja ali dvakratnega upoštevanja,
predložiti davčni obračun v skladu s 305. in 307. členom zakona, ob smiselni uporabi
297. člena zakona, če v davčnih letih, ki se začnejo od vključno 1. januarja
2013, prejme plačila prihodkov, ki so nastali v okviru opravljanja dejavnosti v
davčnih letih pred 1. januarjem 2013, v katerih je ugotavljal davčno osnovo na
podlagi dejanskih prihodkov in normiranih odhodkov. 
(7) Prvi odstavek tega člena se ne uporablja v primeru: 
1.    
nadaljevanja opravljanja dejavnosti po drugi osebi, ki prihodke iz
prejšnjega odstavka upošteva pri ugotavljanju svoje davčne osnove, ter 
2.    
ponovnega začetka opravljanja dejavnosti po 1. januarju 2013, za davčna
leta, v katerih je davčni zavezanec opravljal dejavnost. 
(8) Če davčni zavezanec predloži davčni obračun v skladu s
šestim odstavkom tega člena, se obravnava kot da je za davčno leto priglasil
ugotavljanje davčne osnove z upoštevanjem normiranih odhodkov. 
(9) V primeru iz 2. točke sedmega odstavka tega člena se
prihodki iz šestega odstavka tega člena vključijo v redni davčni obračun
davčnega leta.
96. člen
Ne glede na spremenjeni 340. člen zakona se za pošiljanje
podatkov za davčno leto 2012 uporablja 340. člen Zakona o davčnem postopku
(Uradni list RS, št. 13/12 – uradno prečiščeno besedilo in 32/12).
97. člen
(1) Za davčno leto 2012 se dohodnina in akontacija dohodnine
od dohodka iz dejavnosti pobirata po postopkih, določenih po 1., 2. in 4.
podpoglavju I. poglavja petega dela Zakona o davčnem postopku (Uradni list RS,
št. 13/12 – uradno prečiščeno besedilo in 32/12). 
(2) Za davčno leto 2012 se dohodnina od dohodka iz oddajanja
premoženja v najem pobira po postopkih, določenih v 1., 2. in 6. podpoglavju I.
poglavja petega dela Zakona o davčnem postopku (Uradni list RS, št. 13/12 –
uradno prečiščeno besedilo in 32/12). 
(3) Določba novega drugega odstavka 268. člena se začne
uporabljati za odmero dohodnine za leto 2013.
(4) Za davčno leto 2012 se akontacija dohodnine od dohodka iz
osnovne kmetijske in osnovne gozdarske dejavnosti pobira po postopkih,
določenih v 5. podpoglavju I. poglavja petega dela Zakona o davčnem postopku
(Uradni list RS, št. 13/12 – uradno prečiščeno besedilo in 32/12).
98. člen
(1) Ne glede na prvi stavek tretjega odstavka novega 382.a
člena zakona zavezanec opravi priglasitev ugotavljanja davčne osnove z
upoštevanjem normiranih odhodkov za davčno obdobje 2013 davčnemu organu najpozneje
do 2. aprila 2013. Priglasitev, opravljeno po roku, določenem v prvem stavku
tega odstavka, davčni organ s sklepom zavrže. Pritožba zoper sklep ne zadrži
izvršitve. 
(2) Za priglasitev ugotavljanja davčne osnove z upoštevanjem
normiranih odhodkov se za leto 2013 ne uporablja šesti odstavek novega 382.a
člena zakona.
99. člen
(1) Do
sistemske ureditve se za predlaganje davčnega obračuna pri prenosu podjetja
podjetnika na podjetnika v skladu z zakonom, ki ureja gospodarske družbe,
smiselno uporabljajo določbe 297.a člena zakona. 
(2) Do sistemske ureditve se za predlaganje davčnega obračuna
pri prenosu dela podjetja podjetnika na podjetnika v skladu z zakonom, ki ureja
gospodarske družbe, smiselno uporabljajo določbe 297.b člena zakona. 
(3) Davčni zavezanec, ustanovljen s prenosom podjetja oziroma
dela podjetja fizične osebe, ki opravlja dejavnost in predlaga davčni obračun v
skladu s prvim in drugim odstavkom tega člena, sam izračuna predhodno
akontacijo, izhajajoč iz zadnjega obračuna akontacije dohodnine od dohodka iz
dejavnosti fizične osebe, ki opravlja dejavnost, in je prenesla podjetje
oziroma del podjetja na davčnega zavezanca, ob upoštevanju obsega prenosa in
uveljavljanja ugodnosti pri prenehanju opravljanja dejavnosti fizične osebe.
Obrazložen izračun davčne osnove, višino predhodne akontacije in obrokov
predhodne akontacije predloži davčnemu organu hkrati ob predložitvi prijave za
vpis v davčni register v osmih dneh od vpisa v primarni register oziroma od
vpisa v uradno evidenco organa. Izračun pripravi na obrazcu davčnega obračuna
akontacije dohodnine od dohodka iz dejavnosti z izpolnitvijo samo tistih
postavk, ki so potrebne za ustrezen prikaz višine davčne osnove, predhodne
akontacije in obrokov predhodne akontacije.
KONČNA DOLOČBA
100. člen
(1) Ta zakon začne veljati
naslednji dan po objavi v Uradnem listu Republike Slovenije, razen
spremenjenega 248. člena zakona, ki začne veljati 1. januarja 2015, in sicer za
davčna obdobja po 1. januarju 2014, uporabljati pa se začne 1. januarja 2013.
(2) Do začetka uporabe tega zakona se uporablja Zakon o
davčnem postopku (Uradni list RS, št. 13/11 – uradno prečiščeno besedilo in
32/12).«.

Zakon o davku na nepremičnine – ZDavNepr
(Uradni list RS, št. 101/13)
spreminja 403. člen zakona tako, da se glasi:
»403. člen
(prenehal
veljati)
(poseg odločbe US
o načinu izvrševanja tega člena)«;
spreminja 404. člen zakona tako, da se glasi:
»404. člen
(prenehal
veljati)
(poseg odločbe US
o načinu izvrševanja tega člena)«;
spreminja 405. člen zakona tako, da se glasi:
»405. člen
(prenehal
veljati)
(poseg odločbe US
o načinu izvrševanja tega člena)«;
spreminja 406. člen zakona tako, da se glasi:
»406. člen
(prenehal
veljati)
(poseg odločbe US
o načinu izvrševanja tega člena)«;
ter vsebuje naslednjo končno določbo:
»34. člen
(začetek veljavnosti)
Ta zakon začne veljati 1. januarja 2014.«.

Zakon o spremembah in dopolnitvah Zakona o
davčnem postopku – ZDavP-2G (Uradni list RS, št. 111/13)
vsebuje naslednjo prehodno in končno določbo:
»PREHODNA IN KONČNA DOLOČBA
25. člen
Zadeve po petem odstavku 68. člena Zakona o davčnem postopku
(Uradni list RS, št. 13/11 – uradno prečiščeno besedilo, 32/12 in 94/12), glede
katerih je postopek ob začetku uporabe tega zakona v teku pred davčnim organom
ali sodiščem, se končajo po Zakonu o davčnem postopku (Uradni list RS, št.
13/11 – uradno prečiščeno besedilo, 32/12 in 94/12).
26. člen
Ta zakon začne veljati 1. januarja 2014.«.

Odločba o razveljavitvi Zakona o davku na
nepremičnine in o ugotovitvi, da je Zakon o množičnem vrednotenju, kolikor se
nanaša na množično vrednotenje nepremičnin zaradi obdavčevanja nepremičnin, v
neskladju z Ustavo (Uradni list RS, št. 22/14)
določa:
»1. Zakon o davku na nepremičnine (Uradni list RS, št.
101/13) se razveljavi.
2. Zakon o množičnem vrednotenju nepremičnin (Uradni list RS,
št. 50/06 in 87/11) je v neskladju z Ustavo, kolikor se nanaša na množično
vrednotenje nepremičnin zaradi obdavčenja nepremičnin.
3. Do drugačne zakonske ureditve obdavčitve nepremičnin se
uporabljajo predpisi iz prve do pete alineje 33. člena Zakona o davku na
nepremičnine.
4. Na podlagi predpisov iz prejšnje točke pristojni organi za
leto 2014 odmerijo nadomestilo za uporabo stavbnih zemljišč in pristojbino za
vzdrževanje gozdnih cest od 1. 4. 2014 dalje v celoletni višini. Obveznost
plačevanja davka na premoženje na podlagi predpisov iz prejšnje točke izreka
nastopi s 1. 4. 2014.
5. Roki, ki so za zavezance določeni v predpisih iz prve do
pete alineje 33. člena Zakona o davku na nepremičnine in so do objave te
odločbe v Uradnem listu Republike Slovenije že potekli, potečejo 30. 4. 2014.
6. Roki, ki so za pristojne organe določeni v predpisih iz
prve do pete alineje 33. člena Zakona o davku na nepremičnine in so za leto
2014 že potekli, potečejo 30. 6. 2014.
7. Mestna občina Koper nosi svoje stroške postopka.
8. Ta odločba učinkuje z dnem javne razglasitve.«.

Zakon o finančni upravi – ZFU (Uradni list RS,
št. 25/14)
vsebuje naslednjo končno določbo:
»112. člen
(začetek veljavnosti
zakona)
Ta zakon začne veljati naslednji dan po objavi v Uradnem
listu Republike Slovenije, uporablja pa se od prvega dne četrtega meseca, ki
sledi mesecu, v katerem je zakon uveljavljen.«.

Zakon o spremembah in dopolnitvah Zakona o
inšpekcijskem nadzoru – ZIN-B (Uradni list RS, št. 40/14)
vsebuje naslednjo končno določbo:
»25. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2H (Uradni list RS, št. 90/14)
vsebuje naslednje prehodne in končno določbo:
»PREHODNE DOLOČBE
25. člen
Nov 31.a člen zakona se začne uporabljati 31. januarja 2015.
Minister, pristojen za finance, izda predpis iz šestega odstavka 31.a člena
zakona najkasneje do 15. januarja 2015.
26. člen
Nov 85.a člen se začne uporabljati 1. januarja 2016.
27. člen
(prehodna določba v zvezi z
izvajanjem mednarodne pogodbe o izboljšanju spoštovanja davčnih predpisov na
mednarodni ravni in izvajanju FATCA)
(1) Ne glede na prvi odstavek 266.d člena zakona
poročevalskim finančnim institucijam Slovenije v primeru računov, o katerih se
poroča in jih vodijo na dan 30. junija 2014, informacij o identifikacijski
številki davkoplačevalca v ZDA za posamezne osebe ni treba vključiti v
poročanja pristojnemu organu za koledarska leta 2014, 2015 in 2016, če te
številke ni v evidencah poročevalske finančne institucije. V takem primeru se v
poročanje vključi datum rojstva te osebe, če ga ima poročevalska finančna
institucija v svojih evidencah. 
(2) Informacije iz prvega odstavka 266.d člena zakona se
pristojnemu organu sporočajo ob upoštevanju tretjega in četrtega odstavka 3.
člena sporazuma. 
(3) Ne glede na drugi odstavek 266.g člena zakona mora
poročevalska finančna institucija Slovenije informacije, ki se nanašajo na
koledarsko leto 2014, sporočiti pristojnemu davčnemu organu najpozneje do 30.
junija 2015.
28. člen
(prehodna določba v zvezi z
obveznostmi poročevalskih finančnih institucij za leti 2015 in 2016)
(1) Poročevalska finančna institucija Slovenije za koledarski
leti 2015 in 2016 pristojnemu organu letno sporoči tudi naziv in naslov vsake
nesodelujoče finančne institucije, ki ji je izvršila plačila, in skupni znesek
teh plačil. 
(2) Če poročevalska finančna institucija Slovenije v
koledarskemu letu, za katero se poroča, ni izvršila plačil nesodelujočim
finančnim institucijam, to sporoči pristojnemu organu. 
(3) Poročevalska finančna institucija mora uveljaviti
postopke, ki ji omogočajo identifikacijo plačil iz prvega odstavka tega člena. 
(4) Informacije o plačilih iz prvega in drugega odstavka tega
člena se sporočajo v roku in na način iz 266.g člena zakona.
29. člen
(davčni prekrški
poročevalskih finančnih institucij v zvezi z obveznostmi za leti 2015 in 2016)
(1) Z globo od 1.600 do 25.000 eurov se kaznuje za prekršek
finančna institucija, če: 
1.    
za koledarski leti 2015 in 2016 pristojnemu organu letno ne sporoči tudi
naziva in naslova vsake nesodelujoče finančne institucije, ki ji je izvršila
plačila, in skupnega zneska teh plačil, teh podatkov ne sporoči pravočasno
oziroma ne sporoči, da v koledarskemu letu, za katero se poroča, ni izvršila
plačil nesodelujočim finančnim institucijam (prvi, drugi in četrti odstavek 28.
člena tega zakona); 
2.    
pristojnemu organu ne sporoča informacij o plačilih iz prvega in drugega
odstavka 28. člena tega zakona v roku in na način iz 266.g člena zakona. 
(2) Z globo od 400 do 4.000 eurov se za prekrške iz prvega
odstavka tega člena kaznuje tudi odgovorna oseba finančne institucije.
KONČNA DOLOČBA
30. člen
Ta zakon začne veljati 1. januarja 2015.«.

Zakon o spremembah in dopolnitvah Zakona o
davčnem postopku – ZDavP-2I (Uradni list RS, št. 91/15)
vsebuje naslednje prehodne in končne določbe:
»PREHODNE
IN KONČNE DOLOČBE
92. člen
(prehodna določba v zvezi z
obveznostmi poročevalskih finančnih institucij Slovenije glede izvajanja III.A
poglavja zakona)
(1) Ne glede na tretji odstavek 255.b člena zakona se, razen
če se poročevalska finančna institucija Slovenije odloči drugače glede vseh že
obstoječih računov subjekta ali posebej glede katere koli jasno identificirane
skupine takšnih računov, za že obstoječi račun subjekta s skupnim stanjem ali
vrednostjo, ki na dan 31. decembra 2015 ne presega v eurih izraženega
zneska, ki ustreza 250.000 USD, ne zahteva pregled, identificiranje ali
poročanje kot za račun, o katerem se poroča. Presežek zneska se ugotavlja na
zadnji dan koledarskega leta.
(2) Poročevalska finančna institucija Slovenije lahko
postopke dolžne skrbnosti za nove račune uporabi za že obstoječe račune.
(3) Ne glede na 10. podpoglavje petega dela zakona
poročevalske finančne institucije vodijo postopke in sporočajo podatke v skladu
s III.A poglavjem četrtega dela zakona, če gre za istovrstne obveznosti
(vodenje postopkov in sporočanje podatkov), kot so določene v 10. podpoglavju
petega dela zakona.
(4) Poročevalska finančna institucija Slovenije sporoči
pristojnemu organu informacije iz prvega in tretjega odstavka 255.č člena
zakona za koledarsko leto 2016 najpozneje do 30. junija 2017.
93. člen
(dokončanje postopkov)
(1) Postopki, začeti v zvezi s 304. členom Zakona o
davčnem postopku (Uradni list RS, št. 13/11 – uradno prečiščeno besedilo,
32/12, 94/12, 101/13 – ZDavNepr, 111/13, 22/14 – odl. US, 25/14 – ZFU, 40/14 –
ZIN-B in 90/14), se končajo po določbah tega zakona.
(2) V primerih iz prejšnjega odstavka davčni organ po uradni
dolžnosti določi način ugotavljanja davčne osnove na podlagi dejanskih
prihodkov in dejanskih odhodkov in nosilca kmečkega gospodinjstva, za kmečka
gospodinjstva, ki so v skladu z drugim odstavku 47. člena Zakon o
dohodnini (Uradni list RS, št. 13/11 – uradno prečiščeno besedilo, 9/12 –
odl. US, 24/12, 30/12, 40/12 – ZUJF, 75/12, 94/12, 52/13 – odl. US, 96/13,
29/14 – odl. US, 50/14 in 23/15), morali obvezno opraviti priglasitev in
določiti nosilca kmečkega gospodinjstva, pa priglasitev ni bila opravljena ali
ni bil določen nosilec dejavnosti v skladu s 304. členom tega zakona.
(3) Davčni organ določi za nosilca kmečkega gospodinjstva
člana kmečkega gospodinjstva, ki je nosilec kmetije po predpisih o kmetijstvu.
Če nobeden od članov kmečkega gospodinjstva ni nosilec kmetije po predpisih o
kmetijstvu, davčni organ določi nosilca izmed članov kmečkega gospodinjstva
tako, da za nosilca določi tistega člana, ki izpolnjuje največ od naslednjih
pogojev:
1.    
ima v uporabi največji delež kmetijskih in gozdnih zemljišč;
2.    
je obvezno pokojninsko in invalidsko zavarovan iz naslova kmetijske in
dopolnilne dejavnosti na kmetiji;
3.    
je najstarejši član kmečkega gospodinjstva.
Če več članov izpolnjuje enako število
pogojev, se za nosilca določi najstarejšega izmed teh članov.
(4) Davčni organ z odločbo določi način ugotavljanja davčne
osnove in nosilca kmečkega gospodinjstva na podlagi podatkov, s katerimi
razpolaga.
(5) Pritožba zoper odločbo iz četrtega odstavka tega člena ne
zadrži izvršitve odločbe.
94. člen
(izdaja in uporaba
podzakonskih predpisov)
(1) Minister, pristojen za finance, izda predpis iz
spremenjenega prvega odstavka 289. člena zakona do 31. decembra 2015.
(2) Pravilnik o obrazcu zahtevka za zmanjšanje davčne osnove
od dohodka iz zaposlitve (iz drugega pogodbenega razmerja) zaradi uveljavljanja
dejanskih stroškov (Uradni list RS, št. 138/06) in Pravilnik o izvajanju
Zakona o davčnem postopku (Uradni list RS, št. 141/06, 46/07, 102/07,
28/09, 101/11, 24/12, 32/12 – ZDavP-2E, 19/13, 45/14, 97/14 in 39/15) se
uskladita z določbami tega zakona v šestih mesecih od uveljavitve tega zakona.
95. člen
(začetek uporabe novega
14.a do 14.g člena zakona)
Novi 14.a, 14.b, 14.c, 14.č, 14.d, 14.e, 14.f in 14.g člen
zakona se začnejo uporabljati 1. januarja 2017.
96. člen
(začetek uporabe nekaterih
spremenjenih določb zakona)
(1) Spremenjeni 58. člen zakona se začne uporabljati
1. januarja 2016.
(2) Spremenjeni 288., 316., 326., 330., 337. in
339. člen zakona se začnejo uporabljati za odmero akontacij dohodnine in
odmero dohodnine za leto 2016.
(3) Do začetka uporabe spremenjenega 58., 288., 316., 326.,
330., 337. in 339. člena zakona se uporabljajo 58., 288., 326., 330., 337.
in 339. člen Zakona o davčnem postopku (Uradni list RS, št. 13/11 –
uradno prečiščeno besedilo, 32/12, 94/12, 101/13 – ZDavNepr, 111/13, 22/14 – odl.
US, 25/14 – ZFU, 40/14 – ZIN-B in 90/14).
97. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije, razen spremenjenega 243.a, 248, 253.b, 266.g člena,
novega 255.a, 255.b, 255.c, 255.č, 255.d, 255.e, 255.f, 255.g, 255.h in 400.b
člena zakona, ki začnejo veljati 1. januarja 2016.«.

Zakon o spremembah in dopolnitvah Zakona o
davčnem postopku – ZDavP-2J (Uradni list RS, št. 63/16)
vsebuje naslednje prehodne in končne določbe:
»PREHODNE IN KONČNE DOLOČBE
62. člen
(prehodna določba v zvezi z
drugim odstavkom 102. člena)
Spremenjeni drugi odstavek 102. člena zakona, ki se nanaša na
sklep o potrjeni poenostavljeni prisilni poravnavi po zakonu, ki ureja finančno
poslovanje, postopke zaradi insolventnosti in postopke prisilnega prenehanja,
se uporablja za postopke, ki so bili v skladu z zakonom, ki ureja finančno
poslovanje, postopke zaradi insolventnosti in postopke prisilnega prenehanja,
uvedeni po 26. aprilu 2016.
63. člen
(prehodna določba glede
sporočanja podatkov iz 248.a člena za obdobje od 1. 1. 2012 do
31. 12. 2016)
(1) Ne glede na četrti odstavek 248.a člena zakona pristojni
organ pristojnemu organu druge države članice in Evropski komisiji do
1. januarja 2018 sporoči podatke, navedene v prvem odstavku 248.a člena, o
vnaprejšnjem davčnem stališču s čezmejnim učinkom ali o vnaprejšnjem cenovnem
sporazumu, ki je izdan ali spremenjen v obdobju petih let pred
1. januarjem 2017. Če so bila vnaprejšnja davčna stališča s čezmejnim
učinkom in vnaprejšnji cenovni sporazumi izdani ali spremenjeni med
1. januarjem 2012 in 31. decembrom 2013, se ti sporočajo pod pogojem,
da so bili še vedno veljavni 1. januarja 2014. Če so bila vnaprejšnja
davčna stališča s čezmejnim učinkom in vnaprejšnji cenovni sporazumi izdani ali
spremenjeni med 1. januarjem 2014 in 31. decembrom 2016, se to
sporočanje izvede ne glede na to, ali so še veljavni.
(2) Ne glede na peti odstavek 248.a člena zakona, do začetka
delovanja osrednje podatkovne zbirke, pristojni organ pristojnemu organu druge
države članice, ki je poslal podatke, potrdi prejem teh podatkov takoj,
najpozneje pa v sedmih delovnih dneh po njihovem prejemu.
64. člen
(prehodna določba v zvezi z
izmenjavo podatkov od prihrankov v obliki plačil obresti za leto 2016)
Ne glede na 39. člen tega zakona se 255. člen zakona še
naprej uporablja v zvezi s sporočanjem podatkov od prihrankov v obliki plačil
obresti pristojnemu organu, ki jih v letu 2016 dosegajo upravičeni lastniki po
mednarodnih pogodbah o obdavčevanju dohodka od prihrankov, ki jih je sklenila
Republika Slovenija in se začasno uporabljajo ali veljajo.
65. člen
(prehodna določba glede
prve predložitve in prve izmenjave CbCR)
(1) Poročevalec iz tretjega odstavka 255.i člena zakona prvič
predloži CbCR za poslovno leto mednarodne skupine podjetij, ki se začne
1. januarja 2016 ali pozneje.
(2) Poročevalec iz četrtega odstavka 255.i člena zakona prvič
predloži CbCR za poslovno leto mednarodne skupine podjetij, ki se začne
1. januarja 2017 ali pozneje.
(3) Pristojni organ prvič izmenja CbCR v 18 mesecih od
zadnjega dne poslovnega leta mednarodne skupine podjetij v skladu s prvim
odstavkom 248.b člena zakona.
66. člen
(prehodna določba glede
304. člena zakona)
Ne glede na tretji odstavek 304. člena zakona se priglasitev
ugotavljanja davčne osnove od dohodka iz osnovne kmetijske in osnovne gozdarske
dejavnosti na podlagi dejanskih prihodkov in odhodkov oziroma dejanskih
prihodkov in normiranih odhodkov ter določitev nosilca dejavnosti za leto 2017
opravita do 15. januarja 2017.
67. člen
(prehodna določba glede
316.a, 316.b, 316.c, 316.č in 340.a člena ter 397. člena)
316.a, 316.b, 316.c, 316.č in 340.a člen zakona ter 10.a,
10.b in 28.a točka 397. člena zakona se začnejo uporabljati za davčno leto, za
katero se začne uporabljati nova metoda ugotavljanja katastrskega dohodka.
68. člen
(prehodna določba v zvezi z
izdajo potrdila o davčnem rezidentstvu)
348. člen zakona se uporablja do 31. decembra 2016.
69. člen
(prehodna določba v zvezi z
dajanjem podatkov od prihrankov v obliki plačil obresti za leto 2016)
Ne glede na 51. člen tega zakona se 350. in 351. člen zakona
še naprej uporabljata v zvezi z dajanjem podatkov od prihrankov v obliki plačil
obresti, ki jih v letu 2016 dosegajo upravičeni lastniki po mednarodnih
pogodbah o obdavčevanju dohodka od prihrankov, ki jih je sklenila Republika
Slovenija in se začasno uporabljajo ali veljajo.
70. člen
(prehodna določba v zvezi z
uveljavljanjem odbitka davka, plačanega v tujini)
Sedmi odstavek 328. člena zakona se uporablja za koledarska
leta pred letom 2017, v katerih je bil davek v drugi državi članici plačan.
71. člen
(uporaba določb tega
zakona)
(1) Zadeve, glede katerih je postopek ob začetku uporabe tega
zakona v teku, se končajo po tem zakonu.
(2) Zadeve, glede katerih je bilo ob začetku uporabe tega
zakona že vloženo pravno sredstvo oziroma začet upravni spor, se končajo po
Zakonu o davčnem postopku (Uradni list RS, številka 13/11 – uradno prečiščeno
besedilo, 32/12, 94/12, 101/13 – ZDavNepr, 111/13, 22/14 – odl. US, 25/14 –
ZFU, 40/14 – ZIN-B, 90/14 in 91/15).
(3) Če je bilo uporabljeno pravno sredstvo oziroma začet
upravni spor po prejšnjem odstavku in je bila izdana odločba odpravljena in
zadeva vrnjena v ponovni postopek, se postopek nadaljuje po tem zakonu.
72. člen
(prenehanje veljavnosti)
(1) Z dnem uporabe tega zakona prenehata veljati:
-      
Pravilnik o obliki in načinu dostave podatkov o dohodku od prihrankov v
obliki plačil obresti (Uradni list RS, št. 114/09 in 103/10) in
-      
Pravilnik o določitvi ozemelj, ki uporabljajo ukrepe, ki ustrezajo ali
so enaki tistim, ki jih določa Direktiva Sveta 2003/48/ES (Uradni list RS, št.
138/06).
(2) Pravilnik iz prve alineje prejšnjega odstavka se še
naprej uporablja v zvezi z dajanjem podatkov od prihrankov v obliki plačil
obresti, ki jih dosegajo upravičeni lastniki po mednarodnih pogodbah o
obdavčevanju dohodka od prihrankov, ki se začasno uporabljajo ali veljajo.
73. člen
(začetek veljavnosti)
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2017.
(2) Do začetka uporabe tega zakona se uporablja Zakon o
davčnem postopku (Uradni list RS, št. 13/11 – uradno prečiščeno besedilo,
32/12, 94/12, 101/13 – ZDavNepr, 111/13, 22/14 – odl. US, 25/14 – ZFU, 40/14 –
ZIN-B, 90/14 in 91/15).
(3) Ne glede na prvi odstavek tega člena sprememba sedmega
odstavka 58. člena zakona začne veljati 6. februarja 2017.
(4) 353.a člen zakona se začne uporabljati za obračune
prispevkov za socialno varnost za mesec januar 2018, razen za zavezance za
prispevke za socialno varnost samozaposlene osebe in družbenike, katerim se
osnova za plačilo prispevkov za socialno varnost določa na podlagi 145. člena
Zakona o pokojninskem in invalidskem zavarovanju (Uradni list RS, št. 96/12,
39/13, 99/13 – ZSVarPre-C, 101/13 – ZIPRS1415, 44/14 – ORZPIZ206, 85/14 –
ZUJF-B, 95/14 – ZUJF-C, 90/15 – ZIUPTD in 102/15), za katere se začne
uporabljati za mesec januar 2017.«.

Zakon o spremembah in dopolnitvah Zakona o
davčnem postopku – ZDavP-2K (Uradni list RS, št. 69/17)
vsebuje naslednje prehodne in končno določbo:
»PREHODNE IN KONČNA DOLOČBA
21. člen
(prenehanje veljavnosti)
(1) Z dnem začetka veljavnosti tega zakona prenehajo veljati:
-      
Pravilnik o obrazcu zahtevka za zmanjšanje davčne osnove od dohodka iz
zaposlitve (iz drugega pogodbenega razmerja) zaradi uveljavljanja dejanskih
stroškov (Uradni list RS, št. 138/06),
-      
Pravilnik o obrazcu za priglasitev davčne obravnave ob prenehanju
opravljanja dejavnosti in nadaljevanju po drugi osebi (Uradni list RS,
št. 103/10),
-      
Pravilnik o obrazcu zahtevka za uveljavljanje dejanskih stroškov
nerezidenta – nastopajočega izvajalca ali športnika (Uradni list RS, št. 9/11),
-      
Pravilnik o obvestilu za uveljavljanje olajšave za vzdrževane družinske
člane pri izračunu akontacije dohodnine (Uradni list RS, št. 138/06),
-      
Pravilnik o obrazcu obvestila o uveljavljanju davčne osnove po
84. členu ZDoh-2 od obresti od dolgoročno vezanih denarnih sredstev in
dolgoročnega varčevanja pri bankah in hranilnicah (Uradni list RS,
št. 138/06),
-      
Pravilnik o obrazcu vloge za uveljavljanje posebne olajšave za
vzdrževane družinske člane, obrazcu vloge za uveljavljanje olajšave za
investiranje v osnovno kmetijsko in osnovno gozdarsko dejavnost ter obrazcu
zahtevka za zmanjšanje davčne osnove od dohodka iz drugega pogodbenega razmerja
zaradi uveljavljanja dejanskih stroškov (Uradni list RS, št. 101/15).
(2) Minister, pristojen za finance, izda predpise na podlagi
tega zakona v šestih mesecih po začetku veljavnosti tega zakona. Do izdaje teh
predpisov se uporabljajo predpisi iz prejšnjega odstavka.
22. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
javnih financah – ZJF-H (Uradni list RS, št. 13/18)
vsebuje naslednjo končno določbo:
»11. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
davčnem postopku – ZDavP-2L (Uradni list RS, št. 36/19)
vsebuje naslednje prehodne in končne določbe:
»PREHODNE IN KONČNE DOLOČBE
41. člen
(prva predložitev in prva
izmenjava podatkov o čezmejnih aranžmajih, o katerih se poroča)
(1) Posredniki oziroma zadevni davčni zavezanci do
31. avgusta 2020 predložijo podatke o čezmejnih aranžmajih, o katerih se
poroča, v skladu z novim 248.c členom zakona, in so se začeli izvajati med
25. junijem 2018 in 1. julijem 2020.
(2) Prva avtomatična izmenjava podatkov v skladu z novim
248.c členom zakona se izvede najkasneje do 31. oktobra 2020.
42. člen
(uporaba določb za zahteve
za začetek postopka skupnega dogovarjanja)
(1) Spremenjeni 256. člen, novi 256.a, 256.b, 256.c,
256.č, 256.d in 256.e člen, spremenjeni 257. člen, novi 257.a, 257.b,
257.c, 257.č in 257.d člen, spremenjeni 258. člen, nova 258.a in 258.b
člen ter spremenjeni 265. člen se uporabljajo za vse zahteve, vložene od
1. julija 2019 za davčna obdobja, ki so se začela 1. januarja 2018
ali kasneje, pristojna organa pa se lahko dogovorita, da se ti členi
uporabljajo tudi za zahteve, vložene pred navedenim datumom ali za predhodna
davčna leta.
(2) Za zahteve za začetek postopka skupnega dogovarjanja, ki
so vložene po 1. 7. 2019 za davčna obdobja pred 1. januarjem 2018, se
smiselno uporabljajo novi 256.a, 256.b, 256.c, 256.č, 256.d člen in spremenjeni
258. člen tega zakona, če ni z mednarodno pogodbo določeno drugače.
43. člen
(dokončanje postopkov)
Zadeve, glede katerih je postopek ob začetku uporabe tega
zakona v teku, in zadeve, glede katerih je bilo ob začetku uporabe tega zakona
že vloženo pravno sredstvo oziroma začet upravni spor, se končajo po Zakonu o
davčnem postopku (Uradni list RS, št. 13/11 – uradno prečiščeno besedilo,
32/12, 94/12, 101/13 – ZDavNepr, 111/13, 22/14 – odl. US, 25/14 – ZFU, 40/14 –
ZIN-B, 90/14, 91/15, 63/16, 69/17 in 13/18 – ZJF-H).
44. člen
(izdaja podzakonskih
predpisov)
Minister, pristojen za finance, izda predpis iz sedmega in
osmega odstavka 256.b člena, šestega odstavka 257.a člena in petega
odstavka 258.b člena zakona do 1. julija 2019.
45. člen
(začetek veljavnosti)
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. julija 2019, razen
novega III.C poglavja četrtega dela zakona in novega 248.c člena zakona, ki se
začneta uporabljati 1. julija 2020.
(2) Do začetka uporabe tega zakona se uporablja Zakon o
davčnem postopku (Uradni list RS, št. 13/11 – uradno prečiščeno besedilo,
32/12, 94/12, 101/13 – ZDavNepr, 111/13, 22/14 – odl. US, 25/14 – ZFU, 40/14 –
ZIN-B, 90/14, 91/15, 63/16, 69/17 in 13/18 – ZJF-H).«.

Zakon o spremembah in dopolnitvah Zakona o
davčnem postopku – ZDavP-2M (Uradni list RS, št. 66/19)
vsebuje naslednje prehodne in končne določbe:
»PREHODNE IN KONČNE DOLOČBE
14. člen
(prva dostava podatkov o
naknadnih vplačilih in kapitalskih deležih družbenikov – fizičnih oseb)
(1) Gospodarske družbe iz 340.b člena zakona davčnemu organu
podatke iz 340.b člena zakona prvič dostavijo do 31. januarja 2021 za leto
2020.
(2) Gospodarske družbe iz 340.b člena zakona davčnemu organu
do 31. januarja 2021 poleg podatkov iz prejšnjega odstavka dostavijo tudi
podatke o stanju naknadnih vplačil in pripisov kapitalskim deležem na dan
1. januar 2020.
15. člen
(sprememba Zakona o
spremembah in dopolnitvah Zakona o izvršbi in zavarovanju)
V Zakonu o spremembah in dopolnitvah Zakona o izvršbi in
zavarovanju (Uradni list RS, št. 11/18) se v 76. členu v prvem
odstavku besedilo »1. januarja 2020« nadomesti z besedilom »1. julija
2020«.
16. člen
(začetek veljavnosti in
uporaba)
(1) Ta zakon začne veljati naslednji dan po objavi v Uradnem
listu Republike Slovenije, uporabljati pa se začne 1. januarja 2020, razen
spremenjenih 119., 188. in 189. člena zakona, ki se začnejo uporabljati
1. julija 2020.
(2) Do začetka uporabe tega zakona se uporablja Zakon o
davčnem postopku (Uradni list RS, št. 13/11 – uradno prečiščeno besedilo,
32/12, 94/12, 101/13 – ZDavNepr, 111/13, 22/14 – odl. US, 25/14 – ZFU, 40/14 –
ZIN-B, 90/14, 91/15, 63/16, 69/17, 13/18 – ZJF-H in 36/19).«.

Zakon o interventnih ukrepih za pomoč pri
omilitvi posledic drugega vala epidemije COVID-19 – ZIUPOPDVE (Uradni list RS,
št. 203/20)
vsebuje naslednjo končno določbo:
»133. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o finančni
upravi – ZFU-A (Uradni list RS, št. 39/22)
vsebuje naslednjo končno določbo:
14. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Odločba o ugotovitvi, da je druga poved prvega
odstavka 148. člena Zakona o davčnem postopku v neskladju z Ustavo (Uradni list
RS, št. 87/22)
določa:
»1. Druga poved prvega odstavka 148. člena Zakona o davčnem
postopku (Uradni list RS, št. 13/11 – uradno prečiščeno besedilo, 32/12, 94/12,
111/13, 90/14, 91/15, 63/16, 69/17 in 36/19) je v neskladju z Ustavo.
2. Državni zbor mora ugotovljeno protiustavnost odpraviti v
roku enega leta po objavi te odločbe v Uradnem listu Republike Slovenije.
3. Do drugačne zakonske ureditve lahko davčni organ izvršbo
zoper poroka v smislu druge povedi prvega odstavka 148. člena Zakona o davčnem
postopku opravi le, če pred tem izda odmerno odločbo, s katero ugotovi, da so
izpolnjeni pogoji za poroštvo, pred njeno izdajo pa poroku zagotovi pravico do
izjave.«.

Zakon o spremembah in dopolnitvah Zakona o
davčnem postopku – ZDavP-2N (Uradni list RS, št. 163/22)
vsebuje naslednje prehodne in končne določbe:
»PREHODNE IN KONČNE DOLOČBE
35. člen
(sporočanje davčne
številke)
Spremenjeni drugi odstavek 248. člena zakona glede
sporočanja davčne številke se uporablja za davčna obdobja, ki se začnejo
1. januarja 2024 ali pozneje.
36. člen
(prvo poročanje operaterjev
platform in dokončanje postopkov dolžne skrbnosti za obstoječe prodajalce)
(1) Poročevalski operaterji platform za prodajalce, ki so že
registrirani na platformi 1. januarja 2023 ali na datum, ko subjekt
postane poročevalski operater platforme, postopke dolžne skrbnosti v skladu z
255.ž členom zakona zaključijo do 31. decembra drugega poročevalnega
obdobja. 
(2) Poročevalski operaterji platform prve informacije
sporočijo za poročevalna obdobja od 1. januarja 2023 dalje.
37. člen
(začetek uporabe določbe
glede razkritja podatkov za namene obračuna nadomestila in glede vrstnega reda
plačila davka)
Nova sedmi odstavek 19. člena in peti odstavek
93. člena zakona se začneta uporabljati 1. julija 2023.
38. člen
(začetek uporabe določbe
glede skupnih davčnih nadzorov)
Nov 251.a člen zakona se začne uporabljati 1. januarja
2024.
39. člen
(prehodna določba glede
načina in roka vložitve napovedi)
Ne glede na spremenjeni tretji odstavek 288. člena
zakona davčni zavezanec v davčnem letu 2023 napoved za odmero akontacije
dohodnine od dohodka iz zaposlitve vloži v skladu s tretjim odstavkom
288. člena Zakona o davčnem postopku (Uradni list RS, št. 13/11 –
uradno prečiščeno besedilo, 32/12, 94/12, 101/13 – ZDavNepr, 111/13, 22/14 –
odl. US, 25/14 – ZFU, 40/14 – ZIN-B, 90/14, 91/15, 63/16, 69/17, 13/18 – ZJF-H,
36/19, 66/19, 145/20 – odl. US, 203/20 – ZIUPOPDVE, 39/22 – ZFU-A, 52/22 – odl.
US in 80/22 – odl. US).
40. člen
(rok za uskladitev
podzakonskega predpisa)
Minister, pristojen za finance, uskladi predpis iz prvega
odstavka 255.ac in 255.ar člena zakona do 1. julija 2023.
41. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.