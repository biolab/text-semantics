I. SPLOŠNE DOLOČBE
1. člen
Ta zakon določa vrste denarnih prejemkov,
subvencij in plačil (v nadaljnjem besedilu: pravica iz javnih sredstev), o
katerih se odloča po tem zakonu, meje dohodkov, ki se upoštevajo pri
uveljavljanju pravic iz javnih sredstev, ki so odvisne od materialnega
položaja, enoten način ugotavljanja materialnega položaja, višino določenih
pravic iz javnih sredstev in postopek njihovega uveljavljanja.
2. člen
Pravice iz javnih sredstev po tem zakonu se
uveljavljajo po načelih enotnosti, pravične razdelitve javnih sredstev,
ekonomičnosti, ciljne usmerjenosti prejemkov in po načelu spoštovanja
človekovega dostojanstva.
3. člen
Pojmi, uporabljeni v tem zakonu, imajo
naslednji pomen:
1.     
izvajalka ali izvajalec (v nadaljnjem besedilu: izvajalec) – vrtec pri
znižanju plačila vrtca; vzgojno-izobraževalni zavod pri subvenciji malice za
učence in dijake in pri subvenciji kosila za učence; lastnik stanovanja pri
subvenciji najemnine neprofitnega najemnega stanovanja, namenskega najemnega
stanovanja, bivalne enote; lastnik pri subvenciji tržnega najemnega ali
hišniškega stanovanja; izvajalec socialnovarstvenih storitev pri oprostitvi
plačil socialnovarstvenih storitev;
2.     
upravičenka ali upravičenec (v nadaljnjem besedilu: upravičenec) –
oseba, ki je upravičena do posamezne pravice iz javnih sredstev sama ali skupaj
z drugimi osebami;
3.     
pravica iz javnih sredstev – pravica, ki je odvisna od materialnega
položaja osebe, o kateri po tem zakonu odločajo centri za socialno delo in ki
se izplačuje iz proračuna države ali lokalne skupnosti;
4.     
oseba – oseba, katere materialni položaj se upošteva po tem zakonu in je
stranka v postopku;
5.     
vlagateljica ali vlagatelj (v nadaljnjem besedilu: vlagatelj) – oseba,
ki vloži vlogo za uveljavljanje pravice iz javnih sredstev, do katere je
upravičena sama ali skupaj z drugimi osebami oziroma je na vlogi navedena kot
vlagatelj;
6.     
štipendistka ali štipendist (v nadaljnjem besedilu: štipendist) –
upravičenec do državne štipendije;
7.     
program – vzgojni, izobraževalni ali študijski program;
8.     
sprememba vrste periodičnih dohodkov – izguba ali začetek prejemanja
plače skupaj z regresom, nadomestila plače, pokojnine, nadomestila in drugih
dohodkov iz naslova obveznega socialnega zavarovanja, starševskega dodatka,
preživnine, delnega plačila za izgubljeni dohodek, nadomestila za invalidnost
in sprememba dohodka zaradi dela za najmanj polovični oziroma polni delovni
čas;
9.     
meja socialne varnosti – znesek, ki mora po predpisu, ki določa merila
za oprostitev plačila socialnovarstvenih storitev, ostati osebam, ki se
upoštevajo pri ugotavljanju materialnega položaja po tem zakonu za preživljanje
po plačilu prispevka za opravljeno storitev;
10.  
letne pravice – pravice, pri katerih se praviloma upošteva dohodek v
preteklem koledarskem letu pred vložitvijo vloge (otroški dodatek, državna
štipendija, znižano plačilo vrtca, subvencija malice za učence in dijake ter
subvencija kosila za učence).
4. člen
(1) Pravica iz javnih sredstev se dodeli,
kadar dohodek osebe ne dosega meje dohodkov, ki jo za posamezno pravico iz
javnih sredstev določa ta zakon, in kadar so izpolnjeni tudi drugi pogoji, ki
jih določajo predpisi, ki urejajo posamezno pravico.
(2) Višina pravice iz javnih sredstev je
določena s predpisi, ki urejajo posamezno pravico iz javnih sredstev, če ni s
tem zakonom določeno drugače.
5. člen
Centri za socialno delo odločajo po tem
zakonu o pravici do naslednjih denarnih prejemkov:
1.     
otroškega dodatka po zakonu, ki ureja družinske prejemke (v nadaljnjem
besedilu: otroški dodatek);
2.     
denarne socialne pomoči po zakonu, ki ureja socialnovarstvene prejemke
(v nadaljnjem besedilu: denarna socialna pomoč);
3.     
varstvenega dodatka po zakonu, ki ureja socialnovarstvene prejemke (v
nadaljnjem besedilu: varstveni dodatek);
4.     
državne štipendije po zakonu, ki ureja štipendiranje (v nadaljnjem
besedilu: državna štipendija).
6. člen
Centri za socialno delo odločajo po tem
zakonu o pravici do naslednjih subvencij in plačil:
1.     
znižanju plačila za programe vrtcev po zakonu, ki ureja predšolsko
vzgojo (v nadaljnjem besedilu: znižano plačilo vrtca);
2.     
dodatni subvenciji malice za učence in dijake po zakonu, ki ureja šolsko
prehrano (v nadaljnjem besedilu: subvencija malice za učence in dijake);
3.     
subvenciji kosila za učence po zakonu, ki ureja šolsko prehrano (v
nadaljnjem besedilu: subvencija kosila za učence);
4.     
(črtana);
5.     
oprostitvi plačil socialnovarstvenih storitev po zakonu, ki ureja
socialno varstvo (v nadaljnjem besedilu: oprostitev plačila socialnovarstvenih
storitev);
6.     
prispevku k plačilu sredstev, namenjenih za plačilo oziroma doplačilo
pravic družinskega pomočnika po zakonu, ki ureja socialno varstvo (v nadaljnjem
besedilu: prispevek k plačilu družinskega pomočnika);
7.     
subvenciji najemnine neprofitnega najemnega stanovanja, namenskega
najemnega stanovanja, bivalne enote, tržnega najemnega in hišniškega stanovanja
po zakonu, ki ureja stanovanjska razmerja (v nadaljnjem besedilu: subvencija
najemnine);
8.     
pravici do kritja razlike do polne vrednosti zdravstvenih storitev po
zakonu, ki ureja zdravstveno zavarovanje (v nadaljnjem besedilu: pravica do
kritja razlike do polne vrednosti zdravstvenih storitev);
9.     
pravici do plačila prispevka za obvezno zdravstveno zavarovanje za
državljane Republike Slovenije s stalnim prebivališčem v Republiki Sloveniji,
ki niso zavarovanci iz drugega naslova po zakonu, ki ureja zdravstveno zavarovanje
(v nadaljnjem besedilu: pravica do plačila prispevka za obvezno zdravstveno
zavarovanje).
II. VRSTNI RED UVELJAVLJANJA PRAVIC IZ JAVNIH SREDSTEV
7. člen
Denarne prejemke iz 5. člena tega zakona
vlagatelj uveljavlja po naslednjem vrstnem redu:
1.     
otroški dodatek;
2.     
denarna socialna pomoč;
3.     
varstveni dodatek;
4.     
državna štipendija.
8. člen
(črtan)
III. NAČIN UGOTAVLJANJA MATERIALNEGA POLOŽAJA
9. člen
Pri uveljavljanju pravic iz javnih sredstev
se pri ugotavljanju materialnega položaja upoštevajo s tem zakonom določene
osebe, njihov dohodek in premoženje, razen za
ugotavljanje dohodka pri ugotavljanju upravičenosti do denarne socialne pomoči
in varstvenega dodatka v skladu z zakonom, ki ureja socialnovarstvene prejemke
in za ugotavljanje dohodka pri ugotavljanju upravičenosti do subvencije
najemnine, kritja razlike do polne vrednosti zdravstvenih storitev in plačila
prispevka za obvezno zdravstveno zavarovanje, glede katerih se uporablja zakon,
ki ureja socialno varstvene prejemke.
1. Osebe, ki se upoštevajo poleg
vlagatelja
10. člen
(1) Poleg vlagatelja se pri ugotavljanju
materialnega položaja upoštevajo naslednje osebe:
1.     
zakonec oziroma oseba, s katero vlagatelj živi v zunajzakonski
skupnosti, ki je po predpisu, ki ureja zakonsko zvezo in družinska razmerja, v
pravnih posledicah izenačena z zakonsko zvezo oziroma oseba, s katero vlagatelj
živi v registrirani istospolni partnerski skupnosti;
2.     
otroci in pastorki, ki so jih vlagatelj ali oseba iz prejšnje točke
dolžni preživljati po zakonu.
(2) Če je vlagatelj oseba iz 2. točke
prejšnjega odstavka, se poleg njega pri ugotavljanju materialnega položaja
upoštevajo:
1.     
starši oziroma eden izmed staršev, ki mu je vlagatelj dodeljen v varstvo
in vzgojo, in oseba, s katero eden izmed staršev živi v zakonski ali
zunajzakonski skupnosti, ki je po predpisu, ki ureja zakonsko zvezo in
družinska razmerja, v pravnih posledicah izenačena z zakonsko zvezo ali v
registrirani istospolni partnerski skupnosti;
2.     
bratje in sestre oziroma pastorki, ki so jih osebe iz prejšnje točke
dolžne preživljati po zakonu, ki ureja družinska razmerja.
(3) Če starši vlagatelja iz prejšnjega
odstavka ne živijo v zakonski oziroma zunajzakonski skupnosti oziroma v
registrirani istospolni partnerski skupnosti, se pri ugotavljanju materialnega
položaja vlagatelja upošteva le tisti izmed staršev kot se starši sporazumejo
oziroma kateremu je bil vlagatelj dodeljen v varstvo in vzgojo. Upošteva se
tudi oseba, s katero tisti od staršev, kot se starši sporazumejo oziroma
kateremu je bil vlagatelj dodeljen v varstvo in vzgojo, živi v zakonski ali
zunajzakonski skupnosti, ki je po predpisu, ki ureja zakonsko zvezo in
družinska razmerja, v pravnih posledicah izenačena z zakonsko zvezo ali v
registrirani istospolni partnerski skupnosti.
(4) Ne glede na sporazum o preživljanju, ki
ga ima oseba iz 2. točke prvega odstavka tega člena sklenjenega z obema
staršema ali z enim od staršev, če je drugi umrl ali je neznan, se pri
ugotavljanju materialnega položaja, osebe upoštevajo v skladu z drugim
odstavkom tega člena.
(5) Domneva se, da
med dvema osebama, ki nista sklenili zakonske zveze, obstaja zunajzakonska
skupnost, ne glede na njen čas trajanja, če se jima je rodil skupni otrok ali
sta posvojili otroka in ne gre za enostarševsko družino, in ni razlogov, zaradi
katerih bi bila zakonska skupnost neveljavna.
(6) Ne glede na
določbo prejšnjega odstavka lahko oseba izpodbija zakonsko domnevo obstoja
zunajzakonske skupnosti, tako da dokazuje, da ne živi v zunajzakonski skupnosti.
(7) V primeru iz
prejšnjega odstavka mora center za socialno delo sam rešiti predhodno vprašanje
obstoja zunajzakonske skupnosti.
(8) Za
enostarševsko družino po tem zakonu se šteje skupnost enega izmed staršev z
otroki, kadar je drugi od staršev umrl in otrok po njem prejemkov za
preživljanje ne prejema ali je drugi izmed staršev neznan ali kadar otrok po
drugem izmed staršev prejemkov za preživljanje dejansko ne prejema.
(9) Če je
vlagatelj iz drugega odstavka tega člena poročen ali živi v zunajzakonski
skupnosti ali postane roditelj ter skrbi za otroka, se pri ugotavljanju
materialnega položaja upoštevajo:
1.     
zakonec oziroma oseba, s katero vlagatelj živi v zunajzakonski
skupnosti, ki je po predpisu, ki ureja zakonsko zvezo in družinska razmerja, v
pravnih posledicah izenačena z zakonsko zvezo;
2.     
oseba, s katero vlagatelj živi v registrirani istospolni partnerski
skupnosti,
3.     
otroci in pastorki, ki so jih vlagatelj ali oseba iz prejšnje točke
dolžni preživljati po zakonu.
(10) Če se starši
skladno s predpisi, ki urejajo zakonsko zvezo in družinska razmerja,
sporazumejo, da imajo oziroma obdržijo varstvo in vzgojo otroka, se otrok pri
ugotavljanju materialnega položaja upošteva pri tistem izmed staršev, kot se
sporazumejo starši. Če se starši o tem ne sporazumejo, se otrok upošteva pri
tistem izmed staršev, pri katerem ima prijavljeno stalno prebivališče. Pri
ugotavljanju upravičenosti do denarne socialne pomoči oziroma varstvenega
dodatka se ob skupnem varstvu in vzgoji otroka višina minimalnega dohodka za
otroka določi v polovični višini merila, ki mu pripada skladno z določbami
zakona, ki ureja socialnovarstvene prejemke.
(11) Samska oseba
je vlagatelj po tem zakonu, kadar se pri ugotavljanju njegovega materialnega
položaja po tem zakonu ne upoštevajo druge osebe, ali
kadar gre za osebo, ki je v institucionalnem varstvu in je delno ali v celoti
oproščena plačila storitev, razen kadar uveljavlja oprostitev plačila te
storitve.
(12) Za potrebe
ugotavljanja upravičenosti do subvencije najemnine se upoštevajo najemnik in
osebe, navedene v najemni pogodbi.
2. Osebe, ki se ne upoštevajo
11. člen
Pri ugotavljanju materialnega položaja
osebe se ne upoštevajo naslednje osebe:
1.     
otroci, ki ob razvezi zakonske zveze ali zunajzakonske skupnosti, ki je
po zakonu, ki ureja zakonsko zvezo in družinska razmerja, v pravnih posledicah
izenačena z zakonsko zvezo, niso bili zaupani v vzgojo in varstvo vlagatelju
ali osebi, s katero vlagatelj živi v zunajzakonski skupnosti, ki je po zakonu,
ki ureja zakonsko zvezo in družinska razmerja, v pravnih posledicah izenačena z
zakonsko zvezo;
2.     
otroci in pastorki, ki se poročijo ali živijo v zunajzakonski skupnosti,
ki je po zakonu, ki ureja zakonsko zvezo in družinska razmerja, v pravnih
posledicah izenačena z zakonsko zvezo, ali postanejo roditelji ter skrbijo za
otroka;
3.     
zakonec osebe, ki v življenjski skupnosti ni več dejansko povezan z
družino in je začet postopek za razvezo zakonske zveze ali pogrešani zakonec;
4.     
polnoletna oseba, dokler so jo starši skladno s predpisi, ki urejajo
dolžnost preživljanja, dolžni preživljati in ki v življenjski skupnosti zaradi
nasilja v družini, zaradi katerega so začeti ali tečejo postopki skladno s
predpisi, ki urejajo nasilje v družini, ni več dejansko povezana z njimi;
5.     
osebe, ki so v institucionalnem varstvu in so delno ali v celoti
oproščene plačila storitve, razen kadar uveljavljajo oprostitev plačila te
storitve;
6.     
otroci ali polnoletne osebe, ki so nameščene v rejniško družino na
podlagi odločbe o namestitvi otroka v rejniško družino;
7.     
otroci, ki imajo podaljšano roditeljsko pravico;
8.     
mladoletna oseba, ki je brez staršev, ker so ti umrli, ali ker v
življenjski skupnosti zaradi nasilja v družini, zaradi katerega so sproženi ali
že tečejo postopki v skladu s predpisi, ki urejajo preprečevanje nasilja v
družini, ni več dejansko povezana z njimi.
3. Dohodek, ki se upošteva
12. člen
(1) V dohodek, ki se upošteva, se štejejo
dohodki in prejemki vseh oseb, in sicer:
1.     
obdavčljivi dohodki po zakonu, ki ureja dohodnino, ki niso oproščeni
plačila dohodnine;
2.     
pokojninske rente in odkupne vrednosti, izplačane skladno z zakonom, ki
ureja prvi pokojninski sklad Republike Slovenije in preoblikovanje pooblaščenih
investicijskih družb, ter dodatne starostne pokojnine na podlagi zakona, ki
ureja pokojninsko in invalidsko zavarovanje;
3.     
dohodki, razen povračil stroškov, prejeti na podlagi pogodbe o prostovoljnem
služenju vojaškega roka;
4.     
preživnina, nadomestilo preživnine in drugi prejemki, prejeti na podlagi
izvršilnega pravnega naslova z namenom kritja življenjskih stroškov, pri
otrocih in pastorkih iz 2. točke prvega odstavka 10. člena tega zakona pa do
višine minimalnega dohodka, ki bi jim pripadala po zakonu, ki ureja
socialnovarstvene prejemke, če ne bi imeli drugih dohodkov;
5.     
nagrada skrbniku skladno z zakonom, ki ureja zakonsko zvezo in družinska
razmerja;
6.     
plačilo dela rejniku, ki se izplačuje iz proračuna skladno z zakonom, ki
ureja rejniško dejavnost;
7.     
starševski dodatek;
8.     
otroški dodatek brez dodatka za enostarševsko družino in brez dodatka za
otroka, ki ni vključen v vrtec, zmanjšan za 20 %
višine otroškega dodatka za prvega otroka iz prvega dohodkovnega razreda;
9.     
denarna socialna pomoč, razen izredna denarna socialna pomoč;
10.  
varstveni dodatek;
11.  
državna štipendija, zmanjšana za znesek, ki je enak dodatku za bivanje,
dodatku za uspeh ter dodatku za štipendiste s posebnimi potrebami;
12.  
dodatek za aktivnost po predpisih, ki urejajo zaposlovanje;
13.  
dodatek k pokojnini po zakonu, ki ureja zagotavljanje socialne varnosti
slovenskim državljanom, ki so upravičeni do pokojnin iz republik nekdanje SFRJ;
14.  
rente iz življenjskega zavarovanja po zakonu, ki ureja zavarovalništvo;
15.  
veteranski dodatek po zakonu, ki ureja področje vojnih veteranov;
16.  
invalidski dodatek in družinski dodatek po zakonu, ki ureja področje
vojnih invalidov, ter nadomestilo za invalidnost po zakonu, ki ureja družbeno
varstvo duševno in telesno prizadetih oseb;
17.  
sredstva za nego in pomoč ter druge oblike denarnih nadomestil, ki jih
dobiva oseba, za katero skrbi oseba, ki se upošteva pri ugotavljanju
materialnega položaja, v polovični višini prejetih sredstev;
18.  
prejemki za delo pripornikov in obsojencev;
19.  
pomoči v obliki denarnih sredstev, ki jih socialno ali drugače ogrožene
osebe prejmejo od organizacij, ki imajo skladno z zakonom, ki ureja humanitarne
organizacije, status humanitarne organizacije, ki deluje v javnem interesu na
področju socialnega ali zdravstvenega varstva, in od organizacij, ki imajo
skladno z zakonom, ki ureja invalidske organizacije, status invalidske
organizacije, ki deluje v javnem interesu na področju invalidskega varstva,
namenjene za preživetje, zmanjšane za višino minimalnega dohodka, ki bi
pripadal posamezni osebi, če ne bi imela drugih dohodkov, kot ga določa zakon,
ki ureja socialnovarstvene prejemke, razen pomoči v obliki denarnih sredstev,
za katere dajalec sredstev opredeli namen porabe;
20.  
pomoči v obliki denarnih sredstev, ki jih pomoči potrebne osebe prejmejo
od dobrodelnih ustanov, katerih ustanovitev in poslovanje sta skladna z
zakonom, ki ureja ustanove, namenjene za preživetje, zmanjšane za višino
minimalnega dohodka, ki bi pripadal posamezni osebi, če ne bi imela drugih
dohodkov, kot ga določa zakon, ki ureja socialnovarstvene prejemke, razen
pomoči v obliki denarnih sredstev, za katere dajalec sredstev opredeli namen
porabe;
21.  
plačila za vodenje knjigovodstva na kmetijah po uradni metodologiji
Evropske unije za zbiranje računovodskih podatkov o dohodkih in poslovanju
kmetijskih gospodarstev, ki so namenjena vodenju knjigovodstva v povezavi z
opravljanjem osnovne kmetijske in osnovne gozdarske dejavnosti, kot je določena
z zakonom, ki ureja dohodnino;
22.  
dohodki, prejeti na podlagi pogodbe o vojaški službi v rezervni sestavi,
razen nadomestila plače oziroma izgubljeni zaslužek ter razen dohodkov za čas
opravljanja vojaške službe (v miru ter v izrednem in vojnem stanju);
23.  
dohodki, prejeti na podlagi pogodbe o službi v Civilni zaščiti, razen
nadomestila plače;
24.  
obdavčljivi dohodki po zakonu, ki ureja davke na dobitke pri klasičnih
igrah na srečo.
(2) Ne glede na določbo prejšnjega odstavka
se pri ugotavljanju upravičenosti do denarne socialne pomoči, varstvenega
dodatka, subvencije najemnine, pravice do kritja razlike do polne vrednosti
zdravstvenih storitev, pravice do plačila prispevka za obvezno zdravstveno
zavarovanje, oprostitve plačila socialnovarstvenih storitev ter prispevka k plačilu
družinskega pomočnika upoštevajo tudi naslednji dohodki:
1.     
dediščine;
2.     
volila;
3.     
izplačila, ki jih prejme fizična oseba na podlagi zavarovanja za primer
bolezni, poškodbe ali invalidnosti, katerega zakon, ki ureja zavarovalništvo,
ne določa kot obvezno zavarovanje;
4.     
drugi dohodki po zakonu, ki ureja dohodnino, ne glede nato, ali so
oproščeni plačila dohodnine, razen:
- 
subvencije, ki se v skladu s posebnimi predpisi izplačujejo iz proračuna
za določene namene, razen subvencij, ki jih posameznik prejme v zvezi z
doseganjem dohodkov iz dohodka iz zaposlitve, dejavnosti, osnovne kmetijske in
osnovne gozdarske dejavnosti, oddajanja premoženja v najem in iz prenosa premoženjskih
pravic in kapitala;
- 
subvencija, ki pripada mladi družini kot spodbuda za prvo reševanje stanovanjskega
vprašanja po zakonu, ki ureja nacionalno stanovanjsko varčevalno shemo in
subvencije mladim družinam za prvo reševanje stanovanjskega vprašanja;
- 
enkratne denarne pomoči po zakonu, ki ureja varstvo pred naravnimi in
drugimi nesrečami, zakonu, ki ureja obrambo, in zakonu, ki ureja notranje
zadeve;
- 
enkratna solidarnostna pomoč, ki jo izplača sindikat svojim članom z
namenom nudenja materialne pomoči v primerih socialne ogroženosti ter v
primerih reševanja izjemnih razmer (kot so smrt, naravne in druge nesreče), če
je izplačana pod pogoji, ki so določeni z aktom, ki ga sprejme reprezentativni
sindikat na ravni države;
- 
povračila škode za sredstva, ki jih je zavezanec dal na razpolago za
obrambne potrebe in za potrebe varstva pred naravnimi in drugimi nesrečami, v
skladu z zakonom, ki ureja obrambo, zakonom, ki ureja materialno dolžnost in
zakonom, ki ureja varstvo pred naravnimi nesrečami;
- 
dohodki, povezani s kmetijsko in gozdarsko dejavnostjo, ki jih kot
izjeme določi minister, pristojen za socialne zadeve, v soglasju z ministrom,
pristojnim za kmetijstvo, in ki ne predstavljajo dohodka oziroma nadomestila za
izpad dohodka, ampak so namenjeni povračilu stroškov, povezanih z opravljanjem
dejavnosti;
- 
štipendije in drugi prejemki, izplačani osebi, ki je vpisana kot učenka
ali učenec (v nadaljnjem besedilu: učenec), dijakinja ali dijak (v nadaljnjem
besedilu: dijak) ali študentka ali študent (v nadaljnjem besedilu: študent), v
zvezi z izobraževanjem ali usposabljanjem na podlagi posebnih predpisov, in sicer
iz proračuna ali sklada, ki je financiran iz proračuna in od navedenih
prejemkov, ki jih financira tuja država ali mednarodna organizacija oziroma
izobraževalna, kulturna ali znanstveno-raziskovalna ustanova, razen prejemkov,
ki so prejeti kot nadomestilo za izgubljeni dohodek ali v zvezi z opravljanjem
dela oziroma storitev;
- 
prejemki, izplačani za kritje šolnine in stroškov prevoza ter prebivanja
osebi, ki je vpisana kot učenec, dijak ali študent za polni učni ali študijski
čas, ki jih izplača pristojni organ za zaposlovanje, ustanova, ustanovljena z
namenom štipendiranja, ki ni povezana oseba ali sedanji, prejšnji ali bodoči
delodajalec prejemnika ali osebe, ki je povezana s prejemnikom;
- 
prejemki, ki so namenjeni plačilu izobraževanja ali usposabljanja;
- 
prejemki, namenjeni pokritju stroškov prehrane med delom in prevoza na
delo ter stroški v skladu z 2., 3., 4. in 5. točko 107. člena in četrtim
odstavkom 108. člena Zakona o dohodnini (Uradni list RS, št. 33/11 – uradno
prečiščeno besedilo, 9/12 – odločba US, 24/12, 30/12, 40/12 – ZUJF, 71/12 –
odločba US, 75/12, 94/12 in 52/13).
(3) Ne glede na prvi odstavek tega člena se
pri uveljavljanju pravice do otroškega dodatka, državne štipendije in znižanja
plačila vrtca kadrovska štipendija za študij v Sloveniji ter dohodek dijakov in
študentov za opravljeno začasno in občasno delo na podlagi napotnice ne
upoštevata do višine minimalne plače, določene v skladu z zakonom, ki ureja
minimalno plačo, kadrovska štipendija za študij v tujini pa do višine minimalne
plače, določene v skladu z zakonom, ki ureja minimalno plačo, povečane za 60
odstotkov.
(4) Podrobnejšo
opredelitev podatkov o dohodkih iz 1. točke prvega odstavka tega člena, ki jih
zagotavlja Davčna uprava Republike Slovenije (v nadaljnjem besedilu: DURS), določi
minister, pristojen za socialno varstvo, ob predhodnem soglasju ministra,
pristojnega za finance.
(5) Neprejemanje
prejemkov iz 4. točke prvega odstavka tega člena se ugotavlja zlasti s
predlogom za izvršbo, potrdilom sodišča o njegovi vložitvi, sklepom o izvršbi,
z dokazilom o neuspeli izvršbi ali s potrdilom pristojnega ministrstva, da je
začel teči postopek za izterjavo iz tujine.
(6) Če v primeru
iz 17. točke prvega odstavka tega člena oseba dokaže, da nego in pomoč nudi v
nižji vrednosti, se kot dohodek upošteva višina sredstev v polovični višini teh
sredstev.
(7) Dohodki in
prejemki iz prvega odstavka tega člena se upoštevajo po zmanjšanju za normirane
stroške oziroma dejanske stroške, priznane po zakonu, ki ureja dohodnino, ter
za davke in obvezne prispevke za socialno varnost, odtegnjene od teh dohodkov
in prejemkov.
(8) Pri ugotavljanju materialnega položaja se ne upošteva osebe, ki je
neutemeljeno opustila uveljavljanje pravice do dohodkov iz prvega odstavka tega
člena, ki bi vplivali na socialno-ekonomski položaj te osebe ali drugih oseb,
ki se poleg nje upoštevajo pri ugotavljanju materialnega položaja, kljub temu
pa se pri uveljavljanju pravic po tem zakonu upoštevajo njeni dohodki in
premoženje. V dohodke iz prejšnjega stavka se ne štejejo pravice po tem zakonu.
4. Zmanjšanje dohodka
13. člen
(1) Pri ugotavljanju upravičenosti do
posamezne pravice iz javnih sredstev se dohodek zmanjša za:
1.     
izplačane preživnine; sredstva, ki jih od osebe (kot preživninskega
zavezanca) izterja preživninski sklad iz naslova izplačanega nadomestila
preživnine oziroma sredstva, ki jih je oseba sama plačala skladu iz tega
naslova za leto, v katerem se upošteva dohodek pri uveljavljanju pravic po tem
zakonu; in za druge prejemke, izplačane na podlagi izvršilnega pravnega naslova
z namenom kritja življenjskih stroškov, vendar največ v višini izvršilnega
pravnega naslova;
2.     
periodične dohodke, ki jih je oseba nehala prejemati in ni začela
prejemati drugih periodičnih dohodkov.
(2) Periodični dohodki iz 2. točke
prejšnjega odstavka so: plače, pokojnine, preživnine, rente in drugi dohodki,
ki jih oseba prejema v enakih ali podobnih zneskih v enakih ali podobnih
časovnih obdobjih.
(3) Oseba mora prenehanje prejemanja
dohodkov iz 2. točke prvega odstavka tega člena dokazati.
5. Dohodek iz dejavnosti
14. člen
(poseg odločbe
US o načinu izvrševanja tega člena)
(1) Če je oseba
dejavnost šele začela opravljati, se kot njen mesečni dohodek iz dejavnosti
upošteva dohodek v višini 75 % bruto minimalne plače.
(2) Ne glede na določbo prejšnjega odstavka
lahko oseba izpodbija zakonsko domnevo upoštevanja dohodka iz dejavnosti v
višini 75 % bruto minimalne plače tako, da dokazuje, da izkazuje dohodek
iz dejavnosti v višini, različni od 75 % bruto minimalne plače.
(3) Ob boleznih,
invalidnosti ali drugih osebnih okoliščinah, na katere oseba ni mogla vplivati
oziroma jih ni mogla preprečiti, zaradi česar kmetijsko oziroma gozdno
zemljišče ni obdelovano, se šteje, da dohodka iz kmetijske dejavnosti ni
oziroma ni bilo, če oseba dokaže, da dohodka s prodajo ali z oddajo v najem ali
zakup kmetijskega oziroma gozdnega zemljišča Skladu kmetijskih zemljišč in
gozdov Republike Slovenije ali drugi pravni ali fizični osebi ni mogla
pridobiti.
(4) Nezmožnost
obdelovanja zemljišča iz prejšnjega odstavka ugotavlja invalidska komisija
Zavoda za pokojninsko in invalidsko zavarovanje Slovenije. Starost nad 63 let
za ženske in nad 65 let za moške se šteje za utemeljen razlog uveljavljanja nezmožnosti
obdelovanja zemljišča.
6. Način upoštevanja dohodka
15. člen
(1) Pri ugotavljanju upravičenosti do
denarne socialne pomoči, varstvenega dodatka, oprostitve plačila
socialnovarstvenih storitev, prispevka k plačilu družinskega pomočnika,
subvencije najemnine, pravice do kritja razlike do polne vrednosti zdravstvenih
storitev in do pravice do plačila prispevka za obvezno zdravstveno zavarovanje
se dohodek upošteva na način in glede na obdobje, določeno skladno z zakonom,
ki ureja socialnovarstvene prejemke.
(2) Pri ugotavljanju upravičenosti do
otroškega dodatka, znižanega plačila vrtca in državne štipendije se upošteva
dohodek v preteklem koledarskem letu pred vložitvijo vloge, razen dohodkov iz
4., 8., 9., 10. in 11. točke prvega odstavka 12. člena tega zakona, ki se vedno
upoštevajo kot tekoči dohodki.
(3) Pri ugotavljanju dohodka se upoštevajo
podatki iz odločb o odmeri dohodnine in podatki iz davčnega obračuna akontacije
dohodnine ali dohodnine od dohodka iz dejavnosti, podatki, ki jih davčnemu organu
posredujejo osebe, zavezane za dajanje podatkov, in podatki, potrebni za
izračun akontacije dohodnine. Pri ugotavljanju upravičenosti do pravice iz
javnih sredstev se primarno uporabijo podatki iz odločb o odmeri dohodnine in
podatki iz davčnega obračuna akontacije dohodnine ali dohodnine od dohodka iz
dejavnosti za preteklo leto.
(4) Pri ugotavljanju dohodka se upoštevajo
tudi podatki iz uradnih evidenc centrov za socialno delo in drugih upravljavcev
zbirk podatkov, ki vodijo uradne evidence o izplačanih dohodkih oziroma
pravicah iz javnih sredstev, in druga dokazila skladno z zakonom, ki ureja
splošni upravni postopek.
(5) Kadar v času odločanja o pravicah iz
drugega odstavka tega člena podatki za preteklo leto še niso na voljo, se
upoštevajo podatki iz odločb o odmeri dohodnine in podatki iz davčnega obračuna
akontacije dohodnine ali dohodnine od dohodka iz dejavnosti za predpreteklo
leto, preračunani na raven preteklega koledarskega leta, tako da se povečajo za
rast neto povprečne plače na zaposlenega v obdobju januar–december preteklega
leta v primerjavi z istim obdobjem predpreteklega leta.
(6) Če oseba v preteklem koledarskem letu
pred vložitvijo vloge ni imela dohodkov, ima pa jih v tekočem koledarskem letu,
se pri določitvi mesečnega dohodka upoštevajo njeni tekoči dohodki. Tekoči
dohodki se upoštevajo tako, da se pomnožijo s količnikom, ki se izračuna iz
razmerja med neto povprečno plačo na zaposlenega v obdobju januar–december
preteklega leta in zadnjo neto povprečno plačo na zaposlenega v mesecu
izplačila tekočega dohodka. Tekoči dohodki se ugotavljajo na podlagi podatkov
iz obračunov davčnega odtegljaja ali drugih dokazil izplačevalcev dohodka. Če
podatki iz obračunov davčnega odtegljaja ali drugih dokazil izplačevalcev
dohodka niso na voljo, se upoštevajo podatki iz dokazil, ki jih predloži oseba.
(7) Kadar je iz ugotovljenega dejanskega
stanja razvidno, da je prišlo do spremembe vrste periodičnega dohodka, ker
oseba določenega periodičnega dohodka ne prejema več ali prejema drugo vrsto
periodičnega dohodka, se periodični dohodek, ki ga ne prejema več, ne upošteva,
upošteva pa se morebitni novi periodični dohodek na način kot velja za
upoštevanje tekočih dohodkov.
(8) Ne glede na drugi odstavek tega člena
se pri upravičencih do denarne socialne pomoči upoštevajo le njihovi tekoči
dohodki, ne glede na to, ali so v preteklem letu imeli periodične dohodke iz 8.
točke 3. člena tega zakona.
(9) Tekoči dohodki so periodični dohodki iz
8. točke 3. člena tega zakona, ki jih oseba v preteklem letu ni imela, ima pa
jih izplačane v mesecu pred mesecem vložitve vloge, razen če je iz
ugotovljenega dejanskega stanja razvidno, da jih je začela prejemati v mesecu
vložitve vloge, preračunani na letno raven, in dohodki iz 4., 8., 9., 10. in
11. točke prvega odstavka 12. člena tega zakona, ki se upoštevajo v višini,
kakršna velja ali bo veljala z začetkom priznanja pravice.
(10) Podrobnejši način upoštevanja dohodkov
pri ugotavljanju upravičenosti do pravic iz drugega odstavka tega člena določi
minister, pristojen za socialne zadeve.
7. Povečanje dohodka
16. člen
(1) Dohodek, ugotovljen po prejšnjih
členih, se poveča za fiktivno ugotovljen dohodek v višini:
1.     
posredno ugotovljenega dohodka in prejemka, ko se ugotovi, da oseba v
določeni višini plačuje za blago ali storitve, česar z ugotovljenim dohodkom ne
bi zmogla;
2.     
fiktivno določenega dohodka zaradi upoštevanja premoženja skladno z 19.
členom tega zakona;
3.     
pravice iz javnih sredstev, do katere je oseba upravičena, če jo je v
skladu z vrstnim redom iz 7. člena tega zakona uveljavljala pred
uveljavljanjem pravice iz javnih sredstev, ki jo uveljavlja;
4.     
denarne socialne pomoči, ki bi jo prejemala oseba iz 10. člena tega
zakona, če pri njej ne bi bil ugotovljen krivdni razlog skladno z zakonom, ki
ureja socialnovarstvene prejemke.
(2) Določba 2. in 4. točke prejšnjega odstavka ne velja pri ugotavljanju upravičenosti do denarne socialne
pomoči, varstvenega dodatka, subvencije najemnine, pravice do kritja razlike do
polne vrednosti zdravstvenih storitev in pravice do plačila prispevka za
obvezno zdravstveno zavarovanje.
(3) Dohodki iz 1., 3. in 4. točke prvega odstavka tega člena se upoštevajo na letni ravni, razen pri uveljavljanju
pravice do denarne socialne pomoči, varstvenega dodatka, subvencije najemnine,
pravice do kritja razlike do polne vrednosti zdravstvenih storitev in pravice
do plačila prispevka za obvezno zdravstveno zavarovanje, ko se ti dohodki
upoštevajo po predpisih, ki urejajo socialnovarstvene prejemke.
(4) Pri upoštevanju državne štipendije po
3. točki prvega odstavka tega člena se upošteva višina državne štipendije, kot
je določena v 11. točki prvega odstavka 12. člena tega zakona.
8. Premoženje, ki se upošteva
17. člen
(1) V premoženje osebe se šteje:
1.     
nepremično premoženje;
2.     
osebna in druga vozila;
3.     
vodna plovila;
4.     
lastniški deleži gospodarskih družb ali zadrug;
5.     
vrednostni papirji;
6.     
denarna sredstva na transakcijskem ali drugem računu, kadar ne
predstavljajo dohodka skladno s prvim odstavkom 12. člena tega zakona, ki se po
tem zakonu upošteva pri ugotavljanju materialnega položaja, hranilne vloge in
druga denarna sredstva po izjavi posameznika;
7.     
drugo premično premoženje.
(2) Pri ugotavljanju velikosti primernega
stanovanja iz 1. točke prejšnjega odstavka se upošteva število oseb, ki
imajo na naslovu tega stanovanja stalno prebivališče in na tem naslovu tudi
dejansko prebivajo. Primerna velikost stanovanja je 2-kratnik največje
površine, določene s predpisom, ki ureja dodelitev neprofitnega stanovanja v
najem, pri kateri ni plačila lastne udeležbe in varščine. Če je uporabna površina
stanovanja večja od uporabne površine primernega stanovanja, se kot premoženje
upošteva razlika med posplošeno tržno vrednostjo tega stanovanja, izračunana po
metodologiji množičnega vrednotenja nepremičnin in vrednostjo primernega stanovanja.
Vrednost primernega stanovanja se izračuna tako, da se velikost primernega
stanovanja pomnoži z vrednostjo m2 stanovanja glede na posplošeno
tržno vrednost stanovanja. Vrednost m2 stanovanja glede na posplošeno
tržno vrednost tega stanovanja se izračuna tako, da se posplošena tržna
vrednost stanovanja deli z m2 uporabne površine tega stanovanja.
Podatki o posplošeni tržni vrednosti stanovanja in podatki o m2
uporabne površine stanovanja se pridobijo iz zbirke podatkov, ki vsebuje
podatke o vrednosti nepremičnin.
(3) Podatki o lastnikih premoženja iz
prvega odstavka tega člena, razen premoženja iz 6. in 7. točke, se pridobivajo iz javnih zbirk podatkov in dokazil, ki jih predloži oseba. Kot vrednost
premoženja iz 2., 3. in 5. točke prejšnjega odstavka se upošteva primerljiva
tržna vrednost istovrstnega premoženja. Vrednost tega premoženja se ugotavlja
na način, kot ga podrobneje predpiše minister, pristojen za socialno varstvo.
(4) Kot vrednost lastniških deležev
gospodarskih družb ali zadrug iz 4. točke prvega odstavka tega člena se
upošteva njihova tržna vrednost. Vrednost tega premoženja se ugotavlja na
način, kot ga podrobneje predpiše minister, pristojen za socialno varstvo.
(5) Pri
vrednostnih papirjih iz 5. točke prvega odstavka tega člena, s katerimi se ne
trguje na organiziranem trgu vrednostnih papirjev in njihova tržna vrednost ni
znana, se upošteva njihova knjigovodska vrednost.
9. Premoženje, ki se ne upošteva
18. člen
(1) V premoženje se ne štejejo:
1.     
stanovanje ali stanovanjska hiša (v nadaljevanju stanovanje), v katerem
oseba dejansko prebiva in ima prijavljeno stalno prebivališče, do vrednosti primernega
stanovanja;
2.     
osebni avtomobili oziroma enosledna vozila do vrednosti 28-kratnika
osnovnega zneska minimalnega dohodka, določenega s predpisi, ki urejajo
socialnovarstvene prejemke, za vsak avtomobil oziroma enosledno vozilo, in
osebno vozilo, prilagojeno prevozu težko gibalno oviranih oseb;
3.     
premoženje, za katerega ima oseba kot najemojemalec sklenjen finančni
najem ali poslovni najem (leasing);
4.     
predmeti, ki so po predpisih, ki urejajo izvršbo, izvzeti iz izvršbe,
razen gotovine;
5.     
poslovni prostori in poslovne stavbe, drugi objekti in premično
premoženje, ki ga vlagatelj ali druga oseba, ki se upošteva pri ugotavljanju
materialnega položaja, uporablja za oziroma pri pridobivanju dohodka iz
dejavnosti;
6.     
kmetijsko, vodno in gozdno zemljišče, ki daje dohodek, ki se po tem
zakonu upošteva pri ugotavljanju materialnega položaja;
7.     
sredstva iz naslova dodatnega pokojninskega zavarovanja, vpisana na
osebnem računu zavarovanca pri skladu obveznega dodatnega pokojninskega
zavarovanja oziroma pri pokojninskem skladu ali zavarovalnici, ki izvaja
prostovoljno dodatno pokojninsko zavarovanje;
8.     
bančna sredstva, ki jih je oseba prejela izključno za nakup ali gradnjo
stanovanja;
9.     
kmetijsko in gozdno zemljišče, ki ga oseba zaradi starosti nad 63 let za
ženske in nad 65 let za moške, bolezni, invalidnosti ali drugih osebnih
lastnosti upravičenca, na katere upravičenec ni mogel vplivati oziroma jih ni
mogel preprečiti, ni bila sposobna obdelati, dohodka pa s prodajo ali oddajo v
najem ali zakup ni mogoče pridobiti pri čemer nezmožnost obdelovanja do
starosti 63 let za ženske in 65 let za moške ugotavlja invalidska komisija po
predpisih o pokojninskem in invalidskem zavarovanju.
(2) Pri ugotavljanju upravičenosti do
denarne socialne pomoči se kot premoženje ne upoštevajo denarna sredstva samske
osebe, če nima prihrankov, višjih od treh minimalnih dohodkov, ki pripadajo
samski osebi oziroma treh minimalnih dohodkov, ki pripadajo družini, vendar
največ do 2500 eurov.
(3) Pri osebah, ki so trajno nezaposljive,
trajno nezmožne za delo ali so starejše od 63 let za ženske in 65 let za moške
in niso zaposlene, oziroma pri družinah s takšno osebo se kot premoženje ne
upoštevajo denarna sredstva samske osebe, če nima prihrankov, višjih od 2500
eurov, oziroma družina do 3500 eurov.
(4) Pri uveljavljanju pravice do oprostitve
plačila socialnovarstvene storitve in prispevka k plačilu družinskega pomočnika
se kot premoženje upravičenca do socialnovarstvene storitve ali invalidne osebe
ne upoštevajo nepremičnine in denarna sredstva na transakcijskem ali drugem
računu ter denarna sredstva osebe iz 1. točke prvega odstavka 10. člena tega
zakona.
(5) Če imajo vlagatelj in osebe, ki se
upoštevajo pri ugotavljanju materialnega položaja, v lasti več stanovanj, se
kot premoženje pod pogoji iz prve točke prvega odstavka tega člena ne upošteva
le tisto stanovanje, kjer ima stalno prebivališče večina oseb. V primeru, da je
na več stanovanjih prijavljeno enako število oseb pa tisto, kjer ima vlagatelj
stalno prebivališče.
10. Znižanje
vrednosti premoženja in način upoštevanja premoženja
19. člen
(1) Vrednost premoženja, ugotovljena na
podlagi tega poglavja, se zniža za 48 osnovnih zneskov minimalnega dohodka,
razen v postopkih iz prvega odstavka 30.a člena tega zakona.
(2) Premoženje se upošteva tako, da se
dohodki oseb povečajo za fiktivno določen dohodek, in sicer v višini letnega
zneska obresti, izračunanih od vrednosti premoženja, ki se upošteva po tem zakonu
na dan vložitve vloge, razen pri ugotavljanju upravičenosti do denarne socialne
pomoči, varstvenega dodatka, subvencije najemnine, pravice do kritja razlike do
polne vrednosti zdravstvenih storitev in do pravice do plačila prispevka za
obvezno zdravstveno zavarovanje. Pri tem se upošteva povprečna letna obrestna
mera za gospodinjstva za vezane vloge nad enim letom do dveh let za leto pred
letom vložitve vloge po podatkih Banke Slovenije. Če med vložitvijo vloge
podatek o tej obrestni meri še ni na voljo, se upošteva podatek za predpreteklo
leto.
11. Način ugotavljanja dohodkov in
premoženja
20. člen
Kadar se skladno s tem zakonom upošteva
povprečni mesečni dohodek na osebo, se ta izračuna tako, da se skupni dohodek
oseb, izračunan skladno z določbami III. poglavja tega zakona, deli s številom
oseb in številom 12.
IV. MEJE DOHODKOV, KI SO POGOJ ZA PRIDOBITEV IN VIŠINO PRAVIC
IZ JAVNIH SREDSTEV
21. člen
(1) Meje dohodkov
za ugotavljanje upravičenosti do letnih pravic se uskladijo enkrat letno v
mesecu januarju z rastjo cen življenjskih potrebščin v obdobju januar–december
preteklega leta v primerjavi z istim obdobjem v letu pred tem, po podatkih
Statističnega Urada Republike Slovenije.
(2) Nove meje
dohodkov iz prejšnjega odstavka se uporabljajo od prvega dne naslednjega meseca
po uskladitvi.
1. Otroški dodatek
22. člen
(1) Pravico do otroškega dodatka ima eden
izmed staršev oziroma druga oseba za otroka s prijavljenim prebivališčem v
Republiki Sloveniji, in sicer do 18. leta starosti otroka, če izpolnjuje tudi
druge pogoje po zakonu, ki ureja družinske prejemke.
(2) Otroški dodatek glede na uvrstitev v dohodkovni razred znaša
mesečno:

Dohodkovni
  razred 

Povprečni
  mesečni dohodek na osebo (v eurih) 

Znesek
  otroškega dodatka za otroka do konca osnovne šole ali do 18. leta (v
  eurih) 

Znesek
  otroškega dodatka za otroka v srednji šoli, vendar najdlje do 18. leta (v
  eurih) 


1.
  otrok 

2.
  otrok 

3.
  in naslednji otrok 

1.
  otrok 

2.
  otrok 

3.
  in naslednji otrok 


1 

do
  185,43 

114,31
  

125,73
  

137,18
  

114,31
  

125,73
  

137,18
  


2 

od
  185,44 do 309,05 

97,73
  

108,04
  

118,28
  

97,73
  

108,04
  

118,28
  


3 

od
  309,06 do 370,86 

74,48
  

83,25
  

91,98
  

74,48
  

83,25
  

91,98
  


4 

od
  370,87 do 432,67 

58,75
  

67,03
  

75,47
  

58,75
  

67,03
  

75,47
  


5 

od
  432,68 do 545,98 

48,04
  

56,06
  

64,03
  

48,04
  

56,06
  

64,03
  


6 

od
  545,99 do 659,30 

30,44
  

38,10
  

45,71
  

30,44
  

38,10
  

45,71
  


7 

od
  659,31 do 844,73 

22,83
  

30,44
  

38,10
  

28,83
  

36,44
  

49,65
  


8 

od
  844,74 do 1.019,86 

19,88
  

27,50
  

35,11
  

22,88
  

30,50
  

39,89
  

(3) Za prvega otroka iz prejšnjega odstavka
se šteje starejši otrok v družini.
2. Državna štipendija
23. člen
(1) Do državne
štipendije so upravičene osebe, ki izpolnjujejo pogoje po zakonu, ki ureja
štipendiranje in po tem zakonu.
(2) Državna štipendija brez dodatkov glede na uvrstitev v dohodkovni
razred znaša:

Dohodkovni
  razred 

Povprečni
  mesečni dohodek  
na
  osebo 
(v
  eurih) 

Osnovna
  višina 
eurih
  za upravičenca  
do
  18 let starosti 

Osnovna
  višina 
v
  eurih za upravičenca  
nad
  18 let starosti 


1 

do
  334,64 

122,46
  

244,91
  


2 

od
  334,65 do 401,58 

103,12
  

206,24
  


3 

od
  401,59 do 468,50 

83,78
  

167,57
  


4 

od
  468,51 do 591,22 

64,45
  

128,90
  


5 

od
  591,23 do 713,91 

45,12
  

90,23
  


6 

od
  713,92 do 914,71 

33,99
  

67,98
  


7 

od
  914,72 do 1.104,33 

29,58
  

59,16
  

3. Znižanje plačila vrtca
24. člen
(1) Meja dohodkov za ugotavljanje višine plačila vrtca je povprečni
mesečni dohodek na osebo, in sicer znižanje plačila vrtca glede na uvrstitev v
dohodkovni razred znaša:

Dohodkovni
  razred 

Povprečni
  mesečni dohodek na osebo (v eurih) 

Plačilo
  staršev v odstotku od cene programa 


1 

do
  185,43 

0 


2 

od
  185,44 do 309,05 

10 %
  


3 

od
  309,06 do 370,86 

20 %
  


4 

od
  370,87 do 432,67 

30 %
  


5 

od
  432,68 do 545,98 

35 %
  


6 

od
  545,99 do 659,30 

43 %
  


7 

od
  659,31 do 844,73 

53 %
  


8 

od
  844,74 do 1.019,86 

66 %
  


9 

od
  1.019,87 

77 %
  

(2) Staršem, ki ne uveljavljajo znižanega
plačila, vrtec izstavi račun v višini najvišjega dohodkovnega razreda po
lestvici iz prvega odstavka.
(3) Z odločbo, s katero center za socialno
delo odloči o znižanem plačilu vrtca, odloči tudi o oprostitvi plačila vrtca za
drugega in vsakega naslednjega otroka, če pa se drugi ali vsak naslednji otrok
vključi v vrtec po izdaji odločbe, odloči o tem s posebno odločbo.
(4) Plačila vrtca
so v celoti oproščeni tudi rejenci, ceno programa, v katerega je otrok
vključen, pa krije občina, v kateri ima rejenec stalno prebivališče. Vlogo za
oprostitev plačila vrtca za rejenca odda rejnik.
(5) Če oseba spremeni stalno prebivališče
tako, da se spremeni občina stalnega prebivališča, in je zaradi tega za plačilo
znižanega plačila vrtca pristojna druga občina, ministrstvo o tem obvesti obe
občini. O spremembi iz prejšnjega stavka se ne izda posebne odločbe, temveč se
šteje, da plačilo v višini razlike med ceno programa in plačilom staršev, vrtcu
krije nova občina, ki je razvidna iz podatka o spremembi stalnega prebivališča
osebe, kot izhaja iz uradne evidence.
(6) V primeru iz prejšnjega odstavka je v
mesecu spremembe stalnega prebivališča zavezanec za znižano plačilo vrtca
občina, v kateri je imela oseba prijavljeno stalno prebivališče pred spremembo.
4. Subvencija malice za učence in
dijake
25. člen
(1) Subvencija
malice pripada tistim učencem, ki se redno izobražujejo, so prijavljeni na
malico in pri katerih povprečni mesečni dohodek na osebo, ugotovljen v odločbi
o otroškem dodatku ali državni štipendiji, ne presega 545,98 eurov.
Subvencija pripada v višini cene malice.
(2) Subvencija
malice pripada tistim dijakom, ki se redno izobražujejo, so prijavljeni na
malico in pri katerih povprečni mesečni dohodek na osebo, ugotovljen v odločbi
o otroškem dodatku ali državni štipendiji, znaša:

Dohodkovni
  razred 

Povprečni
  mesečni dohodek na osebo (v eurih) 

Subvencija
  v odstotku od cene malice 


1 

do
  432,67 

100 %
  


2 

od
  432,68 do 545,98 

70 %
  


3 

od
  545,99 do 659,30 

40 %
  

(3) Izvajalec na osnovi podatkov o
povprečnem mesečnem dohodku na osebo, ugotovljenem v odločbi o otroškem dodatku
ali državni štipendiji, upošteva višino subvencije iz prvega in drugega
odstavka tega člena pri plačilu malice.
(4) Če nobena od povezanih oseb učenca ali
dijaka ne razpolaga z veljavno odločbo o pravici do otroškega dodatka ali
državne štipendije, se uvrstitev v dohodkovni razred, ugotovljen na način, kot
velja za pravico do otroškega dodatka, ugotovi na podlagi vloge za priznanje
pravice do subvencije malice.
(5) Ne glede na prvi in drugi odstavek tega
člena imajo učenci in dijaki, ki so nameščeni v rejniško družino na podlagi
odločbe o namestitvi otroka v rejniško družino, učenci in dijaki, ki so
prosilci za azil ter učenci in dijaki, ki so nameščeni v zavode za vzgojo in
izobraževanje otrok in mladostnikov s posebnimi potrebami oziroma v domove za
učence in obiskujejo šolo izven zavoda, pravico do brezplačne malice.
5. Subvencija kosila za učence
26. člen
(1) Subvencija
kosila pripada učencem, ki se redno šolajo, so prijavljeni na kosilo in pri
katerih povprečni mesečni dohodek na osebo, ugotovljen v odločbi o otroškem
dodatku, ne presega 370,86 eurov.
(2) Izvajalec na osnovi podatkov o
povprečnem mesečnem dohodku na osebo, ugotovljenem v odločbi o otroškem
dodatku, upošteva višino subvencije iz prejšnjega odstavka pri plačilu kosila.
(3) Če nobena od povezanih oseb učenca ne
razpolaga z veljavno odločbo o pravici do otroškega dodatka ali državne
štipendije, se uvrstitev v dohodkovni razred, ugotovljen na način, kot velja za
pravico do otroškega dodatka, ugotovi na podlagi vloge za priznanje pravice do
subvencije kosila.
(4) Ne glede na prvi odstavek tega člena
imajo učenci, ki so nameščeni v rejniško družino na podlagi odločbe o namestitvi
otroka v rejniško družino, pravico do brezplačnega kosila.
(5) Učencem
pripada subvencija za kosilo v višini cene kosila.
6. Subvencija prevozov za dijake in
študente
27. člen
(1) (črtan)
(2) (črtan)
(3) (črtan)
(4) (črtan)
(5) Osebi, ki je z
odločbo o usmeritvi opredeljena kot težje ali težko gibalno ovirana (ne more
uporabljati javnega prevoza oziroma potrebuje prilagojen prevoz), pripada
brezplačen prilagojen prevoz.
7. Subvencije najemnin
28. člen
(poseg odločbe
US o načinu izvrševanja tega člena)
(1) Do subvencioniranja najemnine je
upravičen najemnik v neprofitnem stanovanju, namenskem najemnem stanovanju,
bivalni enoti, tržnem najemnem in hišniškem stanovanju. Meja dohodkov za ugotavljanje
upravičenosti do subvencije najemnine je ugotovljeni dohodek najemnika in oseb,
ki so navedene v najemni pogodbi, ki ne presega višine njihovega minimalnega
dohodka brez dodatka za
delovno aktivnost, določenega skladno s predpisi, ki
urejajo socialnovarstvene prejemke, povečanega za 30% ugotovljenega dohodka, in
za znesek neprofitne najemnine, določene po predpisih, ki urejajo stanovanjske
zadeve, ali za znesek priznane neprofitne najemnine pri tržnih in hišniških
stanovanjih. Ne glede na določbe zakona, ki ureja socialnovarstvene prejemke,
se pri izračunu minimalnega dohodka najemnik in osebe, ki so navedene v najemni
pogodbi, štejejo v družino.
(2) Za osebe, navedene v najemni pogodbi,
ki niso osebe iz prvega odstavka 10. člena tega zakona, se pri izračunu
minimalnega dohodka upošteva višina minimalnega dohodka, ki pripada vsaki
naslednji odrasli osebi po zakonu, ki ureja socialnovarstvene prejemke.
(3) Subvencija
najemnine se določi v višini kot določa zakon, ki ureja stanovanjska razmerja.
(4) Najemnik v
tržnem stanovanju, ki sklene najemno pogodbo z najemodajalcem, s katerim je sam
ali kateri izmed uporabnikov stanovanja v krogu zakonitih dedičev do drugega
dednega reda po predpisih, ki urejajo dedovanje, ni upravičen do subvencije
najemnine. Najemnik tržnega
stanovanja je upravičen do subvencije najemnine, če ima na naslovu tržnega
stanovanja prijavljeno stalno ali začasno prebivališče.
8. Pravica do kritja razlike do polne
vrednosti zdravstvenih storitev
29. člen
(1) Pravico do kritja razlike do polne
vrednosti zdravstvenih storitev imajo zavarovanci in po njih zavarovani družinski
člani na podlagi upravičenja do denarne socialne pomoči oziroma ob
izpolnjevanju pogojev za pridobitev denarne socialne pomoči, razen v primeru,
če upravičenec izpolnjuje pogoje za pridobitev varstvenega dodatka, pod
pogojem, da navedenih pravic nimajo zagotovljenih v celoti iz obveznega
zdravstvenega zavarovanja ali iz drugega naslova.
(2) Zavarovanec
oziroma po njem zavarovan družinski član izkazuje izpolnjevanje pogojev iz
prejšnjega odstavka z odločbo centra za socialno delo o pravici do kritja
razlike do polne vrednosti zdravstvenih storitev. O pravici do kritja razlike
do polne vrednosti zdravstvenih storitev center za socialno delo odloči po
uradni dolžnosti, če je oseba upravičena do denarne socialne pomoči, in je,
kadar oseba uveljavlja pravico do denarne socialne pomoči, ni treba posebej
uveljavljati, razen če oseba na vlogi izrecno izjavi, da te pravice ne želi.
(3) Osebe iz prvega odstavka tega člena so
upravičene do pravice do kritja razlike do polne vrednosti zdravstvenih
storitev največ za obdobje, za katero se jim lahko dodeli denarna socialna
pomoč.
(4) Ministrstvo
obvesti o številki, datumu in obdobju veljavnosti izdane odločbe za posameznega
upravičenca iz prvega odstavka tega člena Zavod za zdravstveno zavarovanje
Slovenije, ki te podatke vodi v evidenci zavarovanih oseb. Zavarovalnica, pri
kateri ima upravičenec iz prvega odstavka tega člena sklenjeno dopolnilno
zdravstveno zavarovanje, ima pravico do vpogleda v podatke o številki, datumu
in obdobju veljavnosti odločbe o priznanju pravice do kritja razlike do polne
vrednost zdravstvenih storitev v zbirki podatkov iz 10. točke drugega odstavka
49. člena tega zakona.
9. Pravica do plačila prispevka za obvezno
zdravstveno zavarovanje
30. člen
(1) Državljani Republike Slovenije in
tujci, ki imajo dovoljenje za stalno prebivanje, so upravičeni do plačila
prispevka za obvezno zdravstveno zavarovanje, če so upravičeni do denarne
socialne pomoči ali izpolnjujejo pogoje za pridobitev denarne socialne pomoči,
pri čemer se krivdni razlogi ne upoštevajo, in imajo stalno prebivališče v
Republiki Sloveniji ter niso zavarovane osebe iz
drugega naslova, določenega z zakonom, ki ureja zdravstveno zavarovanje. Kot
zavarovane osebe se ne štejejo družinski člani osebe, ki imajo zadržane pravice
po zakonu, ki ureja zdravstveno zavarovanje.
(2) Do plačila prispevka za obvezno
zdravstveno zavarovanje so ne glede na izpolnjevanje pogojev za pridobitev
denarne socialne pomoči, upravičene tudi osebe, nameščene v rejniško družino
ali v zavod na podlagi zakona, ki ureja družinska razmerja, če niso obvezno
zdravstveno zavarovane iz drugega naslova, določenega z zakonom, ki ureja
zdravstveno zavarovanje. Te osebe so upravičene do zdravstvenih storitev pod
enakimi pogoji kot otroci, zavarovani kot družinski člani.
(3) Kadar oseba uveljavlja pravico do
denarne socialne pomoči, center za socialno delo odloči o pravici do plačila
prispevka za obvezno zdravstveno zavarovanje po uradni dolžnosti, razen če
oseba na vlogi izrecno izjavi, da te pravice ne uveljavlja.
(4) Osebe iz
prvega in drugega odstavka tega člena v obvezno zdravstveno zavarovanje prijavi
in iz njega odjavi Zavod za zdravstveno zavarovanje Slovenije v skladu z
21. točko prvega odstavka 15. člena Zakona o zdravstvenem varstvu in
zdravstvenem zavarovanju (Uradni list RS, št. 72/06 – uradno prečiščeno
besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF,
21/13 – ZUTD-A, 91/13, 99/13 – ZUPJS-C, 99/13 – ZSVarPre-C, 111/13 – ZMEPIZ-1,
95/14 – ZUJF-C, 47/15 – ZZSDT, 61/17 – ZUPŠ, 64/17 – ZZDej-K in 36/19) na
podlagi odločbe o priznanju pravice do plačila prispevka za obvezno zdravstveno
zavarovanje.
(5) Osebe iz prvega in drugega odstavka
tega člena so upravičene do plačila prispevka za obvezno zdravstveno
zavarovanje najdlje za obdobje, za katero se jim lahko dodeli denarna socialna
pomoč, oziroma za obdobje namestitve v rejniško družino ali zavod kot izhaja iz
odločbe o namestitvi, vendar najdlje za obdobje treh let z možnostjo
podaljšanja, če obstajajo razlogi za namestitev.
(6) Ministrstvo obvesti o številki, datumu
in obdobju veljavnosti odločbe o priznanju pravice do plačila prispevka za
obvezno zdravstveno zavarovanje za posamezno osebo iz prvega in drugega
odstavka tega člena Zavod za zdravstveno zavarovanje Slovenije, ki te podatke
vodi v evidenci zavarovanih oseb.
9.a Oprostitev plačila socialnovarstvenih
storitev in prispevek k plačilu družinskega pomočnika
30.a člen
(1) V postopku oprostitev plačila socialnovarstvenih
storitev in prispevka k plačilu družinskega pomočnika se premoženje upošteva
skladno z 19. členom tega zakona, pri čemer se tako ugotovljena vrednost deli z
12 in prišteje dohodku osebe, ki je lastnik tega premoženja in ki se upošteva
pri ugotavljanju materialnega položaja po tem členu.
(2) Ne glede na določbe tega zakona se pri
ugotavljanju materialnega položaja zavezanca ne upošteva premoženje osebe iz 1.
točke prvega odstavka 10. člena tega zakona ter dohodki in premoženje oseb iz
2. točke prvega odstavka 10. člena tega zakona.
(3) Ne glede na določbe zakona, ki ureja
socialnovarstvene prejemke, se v postopku iz prvega odstavka tega člena kot
dohodek ne upoštevajo priložnostni in občasni dohodki oseb.
(4) Ne glede na določbe tega zakona se
denarna sredstva upravičenca do socialnovarstvene storitve in osebe iz 1. točke
prvega odstavka 10. člena tega zakona na transakcijskem ali drugem bančnem
računu nad mejo, določeno v tretjem odstavku 18. členu tega zakona, prištejejo
plačilni sposobnosti upravičenca.
(5) Meja socialne varnosti osebe v
institucionalnem varstvu se določi v višini 0,1 ugotovljenega dohodka
upravičenca, vendar ne manj kot 0,3 osnovnega zneska minimalnega dohodka.
(6) V primeru, da upravičenec do
socialnovarstvene storitve ali družinskega pomočnika neodplačno odsvoji svoje
premoženje v enem letu pred uveljavljanjem ali med uveljavljanjem
socialnovarstvene storitve, ni upravičen do oprostitve plačila. Upravičenec
lahko ponovno uveljavlja pravico do oprostitve plačila po preteku obdobja, ko
bi lahko z vrednostjo odsvojenega premoženja plačal oskrbo IV pri izvajalcu
storitve, za katero je uveljavljal oprostitev oziroma višino delnega plačila za
izgubljen dohodek.
(7) Za neodplačno odsvojitev se šteje tudi
prodaja, če je kupnina nesorazmerna z vrednostjo premoženja.
(8) Ne glede na šesti odstavek tega člena
lahko center za socialno delo v izrednih okoliščinah, ki se nanašajo na
uveljavljanje pravice do institucionalnega varstva oziroma družinskega
pomočnika, upravičenca oprosti plačila socialnovarstvene storitve oziroma
prispevka k plačilu družinskega pomočnika.
(9) Za izredne okoliščine iz prejšnjega
odstavka se štejejo predvsem nenadno poslabšanje zdravstvenega stanja
upravičenca do institucionalnega varstva oziroma družinskega pomočnika, zaradi
česar je prišlo do nujne vključitve v institucionalno varstvo oziroma do
potrebe po družinskem pomočniku ali če gre za odtujitev nepremičnine majhne
vrednosti, pri čemer se kot nepremičnina manjše vrednosti šteje nepremičnina,
ki ne presega vrednosti osebnega avtomobila oziroma enoslednega vozila,
določene v 2. točki prvega odstavka 18. člena.
(10) Če je preživninska obveznost zavezanca
po predpisih, ki urejajo zakonsko zvezo in družinska razmerja, dogovorjena s
pravnim aktom, nižja od plačilne sposobnosti, ugotovljene na podlagi predpisa,
ki ureja oprostitve socialnovarstvenih storitev, se upošteva plačilna
sposobnost zavezanca in ne njegova obveznost iz pravnega akta.
(11) Center za socialno delo enkrat letno
po uradni dolžnosti na dan 1. aprila preveri višino pravice iz prvega odstavka
tega člena in na novo odloči.
(12) Center za socialno delo izvajalca
socialnovarstvene storitve seznani s podatki o osebnih imenih in naslovih
zavezancev za plačilo ter o višini njihove obveznosti.
10. Možnost v izjemnih primerih
31. člen
(1) Center za socialno delo lahko v
izjemnih primerih pri določitvi znižanja plačila vrtca na podlagi podatkov iz
uradnih zbirk podatkov in drugih podatkov poleg dohodka in premoženja, ki ga
določa ta zakon, ter drugih pogojev, ki jih določajo predpisi, ki urejajo
vzgojo in izobraževanje, upošteva tudi druga dejstva in okoliščine, ki odražajo
dejanski socialni in materialni položaj vseh oseb, zaradi česar bi plačilo
vrtca ogrozilo socialno varnost oseb ali iz drugih pomembnih razlogov, in
določi nižje plačilo programa za vrtce, kot je določeno v 24. členu tega
zakona.
(2) Center za socialno delo ob odločitvi o
znižanju plačila vrtca posebej opredeli razloge za neugoden socialni in
materialni položaj osebe, na katere oseba ob uveljavljanju pravice iz javnih
sredstev ne more vplivati, jih pa je pripravljena s strokovno pomočjo centra za
socialno delo začeti odpravljati, in se z njo dogovori o njihovem odpravljanju
v dogovorjenem roku in na dogovorjen način.
V. OBDOBJE PREJEMANJA
32. člen
(1) Denarni
prejemki iz 5. člena tega zakona, subvencija najemnine, pravica do kritja
razlike do polne vrednosti zdravstvenih storitev, pravica do plačila prispevka
za obvezno zdravstveno zavarovanje in znižanje plačila vrtca pripadajo
upravičencu od prvega dne naslednjega meseca po vložitvi vloge.
(2) Če ima oseba, ki uveljavlja pravico do
plačila prispevka za obvezno zdravstveno zavarovanje, že priznano pravico do
denarne socialne pomoči, ji ne glede na prejšnji odstavek pripada pravica do
plačila prispevka za obvezno zdravstveno zavarovanje s prvim naslednjim dnem po
prenehanju zavarovanja iz drugega naslova.
(3) Učencu oziroma dijaku, ki se je na
šolsko prehrano prijavil pred začetkom šolskega leta in ima veljavno odločbo o
otroškem dodatku ali državni štipendiji, pripada subvencija od prvega šolskega
dne dalje, sicer pa od dneva prijave na malico ali kosilo.
(4) Učencu oziroma dijaku, ki nima veljavne
odločbo o otroškem dodatku ali državni štipendiji, pripada subvencija od dneva
priznanja pravice do otroškega dodatka ali državne štipendije.
(5) V primeru iz četrtega odstavka 25.
člena in tretjega odstavka 26. člena pripada subvencija z dnem, ko center za
socialno delo prejme vlogo za subvencijo malice za učence in dijake ali za
subvencijo kosila za učence, če je bilo vlogi ugodeno.
(6) Učencu oziroma dijaku se za čas do
dneva izdaje odločbe iz četrtega in petega odstavka ustrezno poračuna plačane
obroke.
(7) Druge
subvencije oziroma plačila iz 6. člena tega zakona upravičencu pripadajo od
dneva, ko postane odločba o priznanju pravice dokončna, razen če predpis, ki
ureja posamezno subvencijo oziroma plačilo, določa drugače.
33. člen
(1) Pravica iz javnih sredstev se dodeli za
obdobje, določeno skladno s predpisom, ki ureja posamezno pravico.
(2) Pravica do znižanega plačila vrtca se
dodeli za obdobje enega leta.
VI. ENOTNI POSTOPEK
34. člen
(1) Center za socialno delo odloča o
pravicah iz javnih sredstev po zakonu o splošnem upravnem postopku, če
posamezna vprašanja v tem zakonu niso drugače urejena.
(2) Center za socialno delo lahko pri
ugotavljanju oseb, ki se upoštevajo po 10. členu tega zakona, preverja dejansko
stanje tudi zunaj svojega delovnega časa v okviru določb zakona, ki ureja
splošni upravni postopek, ki veljajo za vabilo in vročanje. Ogled pa lahko
opravi tudi nenapovedano.
(3) Če center za socialno delo odloča na
podlagi osebnih podatkov, morajo biti ti podatki agregirani.
35. člen
(1) Vlagatelj uveljavlja pravice iz javnih
sredstev z vlogo, ki mora vsebovati naslednje podatke:
1.     
vrsto pravice iz javnih sredstev, ki jo uveljavlja;
2.     
osebno ime, enotno matično številko občana (v nadaljnjem besedilu: EMŠO)
in naziv vzgojno-izobraževalnega zavoda ter programa, če se šola;
3.     
osebno ime, davčno številko in transakcijski račun vlagatelja ali osebe,
kateri naj se izplačajo pravice iz javnih sredstev, če izplačilo na
transakcijski račun vlagatelja ni mogoče;
4.     
podatke o dohodkih in premoženju vseh oseb po tem zakonu, ki jih ni
mogoče pridobiti iz zbirk podatkov upravljavcev iz 51. člena tega zakona;
5.     
druge podatke, če jih določa zakon, ki ureja upravičenost do posamezne
pravice iz javnih sredstev.
(2) Vloga iz prejšnjega odstavka se vloži
na obrazcu, ki ga predpiše minister, pristojen za socialno varstvo.
(3) Vloga mora vsebovati podatke iz prvega
odstavka tega člena tudi za druge osebe, ki jih je oseba, ki se upošteva pri
ugotavljanju materialnega položaja, dolžna preživljati po zakonu ali po
izvršilnem pravnem naslovu, in za druge osebe, ki so po zakonu ali izvršilnem
pravnem naslovu dolžne preživljati osebo, ki se upošteva pri ugotavljanju
materialnega položaja. Poleg teh podatkov mora vsebovati tudi podatek o
razmerju do vlagatelja.
(4) Če center za socialno delo v primeru iz
prejšnjega odstavka ugotovi, da osebe, ki so dolžne preživljati drugo osebo, k
njenemu preživljanju ne prispevajo, jih pozove k sklenitvi ali izvrševanju
sporazuma ali dogovora o preživljanju.
(5) Vloga vsebuje tudi opozorilo
vlagatelju, da lahko center za socialno delo za odločanje o pravicah po tem
zakonu po uradni dolžnosti pridobiva vse potrebne podatke, ki se štejejo za
davčno tajnost.
(6) Ob uveljavljanju subvencije najemnine
morajo biti vlogi priloženi tudi najemna pogodba, zapisnik o ugotovitvi
vrednosti stanovanja (razen za tržna in hišniška stanovanja), zadnje potrdilo o
plačani najemnini in podatek o transakcijskem računu lastnika stanovanja
(številka TRR).
35.a člen
(1) Ne glede na določbo prvega odstavka
prejšnjega člena center za socialno delo po uradni dolžnosti preveri
izpolnjevanje pogojev za nadaljnje prejemanje letnih pravic. Kot dan vložitve
vloge se šteje dan začetka postopka odločanja po uradni dolžnosti, vendar
najkasneje zadnji dan meseca, v katerem poteče letna pravica.
(2) Če je vložena vloga za letne pravice z
namenom njenega podaljšanja, se šteje, da center za socialno delo o njej odloči
po prejšnjem odstavku.
36. člen
O pravicah iz javnih sredstev odloča center
za socialno delo, ki je krajevno pristojen po predpisih o socialnem varstvu. Če
se krajevna pristojnost po teh predpisih ne da ugotoviti, je krajevno pristojen
tisti center za socialno delo, ki je za osebo oziroma osebe že odločil o
pravicah po tem zakonu.
37. člen
(1) Center za socialno delo o pravici iz javnih
sredstev odloči z odločbo.
(2) Obrazložitev odločbe iz prejšnjega
odstavka vsebuje vrsto in višino dohodkov iz 12. člena tega zakona ter
vrsto in vrednost premoženja iz 17. člena tega zakona, ki so bili
upoštevani pri izračunu dohodka na družinskega člana po tem zakonu. Natančnejša
obrazložitev je potrebna le, če posamezni pravici iz javnih sredstev ni
ugodeno. V tem primeru se obrazloži le tisti del izreka, s katerim pravica ni
bila priznana.
(3) Pravica, ki jo oseba kot zavezanec po
predpisih o socialnem varstvu uveljavlja za oprostitev plačila
socialnovarstvene storitve ali znižani prispevek k plačilu družinskega
pomočnika za storitev oziroma za družinskega pomočnika za osebo, ki je po
predpisih o socialnem varstvu upravičena do storitve oziroma do družinskega
pomočnika, se uveljavlja s samostojno vlogo hkrati z vlogo upravičenca do
uveljavljanja oprostitve plačila socialnovarstvenih storitev ali znižanega
prispevka k plačilu družinskega pomočnika. Center za socialno delo v tem
primeru z eno odločbo odloči o pravicah in obveznostih upravičenca in njegovega
zavezanca.
(4) Ob uveljavljanju pravic iz javnih
sredstev, ki se financirajo iz občinskega proračuna, pristojna lokalna skupnost
poda predhodno mnenje o znanih okoliščinah, ki so pomembne za odločitev in ki
izhajajo iz njenih zbirk podatkov, če zakon, ki ureja upravičenost do posamezne
pravice iz javnih sredstev, ne določa drugega načina sodelovanja lokalne
skupnosti v postopku.
(5) Pristojna lokalna skupnost mnenje iz
prejšnjega odstavka poda v 10 dneh od prejema obvestila centra za socialno delo
o tem, da vodi postopek, v katerem odloča o pravici iz javnih sredstev, ki se
financira iz proračuna lokalne skupnosti. Če lokalna skupnost v navedenem roku
mnenja ne da, se postopek nadaljuje. Če pristojna lokalna skupnost v roku poda
mnenje iz prejšnjega odstavka, se šteje, da je prijavila stransko udeležbo v
postopku. V tem primeru se pristojna lokalna skupnost, če tako zahteva, lahko
seznani le s podatki o določeni višini tistih denarnih prejemkov iz
5. člena tega zakona, ki neposredno vplivajo na upravičenost do subvencij
oziroma plačil iz 6. člena tega zakona, ki jih izplačuje lokalna skupnost.
(6) Odločba o nadaljnjem prejemanju letne
pravice iz prvega odstavka 35.a člena tega zakona se vroči isti osebi kot
predhodna odločba. Prejemnik predhodne odločbe lahko najpozneje do konca meseca
pred mesecem izteka letne pravice pisno sporoči centru za socialno delo, naj se
odločba vroči drugi osebi. Oseba lahko najpozneje do konca meseca pred mesecem
izteka letne pravice pisno prekliče preverjanje izpolnjevanja pogojev za nadaljnje
prejemanje letne pravice.
(7) Center za socialno delo ne izda odločbe
o nadaljnjem prejemanju letne pravice iz prvega odstavka 35.a člena tega zakona
za znižano plačilo vrtca ali državno štipendijo, če iz uradnih evidenc izhaja,
da noben otrok ni vpisan v vrtec, ali če dijak oziroma študent konča
izobraževalni program, za katerega je prejemal državno štipendijo. Center za
socialno delo o ugotovitvah obvesti osebo, ki lahko v 30 dneh po vročitvi
obvestila zahteva izdajo odločbe. Prav tako center za socialno delo ne izda
odločbe o podaljšanju pravice za otroški dodatek, če so vsi otroci v mesecu
izteka pravice dopolnili 18 let.
37.a člen
(1) Odločba, s katero se odloči o pravici
po tem zakonu, se vroča z dostavo v hišni predalčnik. Šteje se, da je vročitev
opravljena 21. dan od dneva odpreme. Dan odpreme se na odločbi označi.
(2) Pravica se
začne izvrševati z dnem odpreme odločbe vlagatelju.
38. člen
(1) O pritožbi zoper odločbo centra za
socialno delo odloča ministrstvo, pristojno za socialne zadeve (v nadaljnjem
besedilu: ministrstvo).
(2) Pritožba ne zadrži izvršitve.
(3) V sporih zoper odločbe ministrstva
odloča pristojno socialno sodišče.
(4) Lastnika
najemnega stanovanja se seznani z imenom, priimkom, EMŠO najemnika, številko,
datumom in obdobjem veljavnosti izdane odločbe in višino subvencije.
VI.a INFORMATIVNI IZRAČUN
38.a člen
Za informativni izračun se smiselno
uporabljajo določbe tega zakona, razen če v tem poglavju ni drugače določeno.
38.b člen
Namen informativnega izračuna je obvestiti
stranko o ugotovitvah v postopku ugotavljanja upravičenosti do pravic iz javnih
sredstev, ji dati možnost, da se o teh ugotovitvah izreče, in tudi, da se o
pravicah strank začasno odloči in tako stranki omogoči čimprejšnje izvrševanje
pravic, do katerih je upravičena.
38.c člen
(1) Informativni izračun se izda pri
preverjanju izpolnjevanja pogojev za nadaljnje prejemanje letne pravice, če
informacijski sistem to omogoča na avtomatiziran način. Z informativnim
izračunom se začasno odloči o upravičenosti do pravice, njeni višini in obdobju
upravičenosti.
(2) Informativni izračun iz prejšnjega
odstavka se vroča z dostavo v hišni predalčnik. Šteje se, da je vročitev
opravljena 21. dan od dneva odpreme. Dan odpreme se na informativnem izračunu
označi.
(3) Pravica se začne izvrševati z dnem
odpreme informativnega izračuna.
38.č člen
Informativni izračun vsebuje:
1.     
podatke o vlagatelju in o morebitnem zakonitem zastopniku ali
pooblaščencu vlagatelja;
2.     
podatke o povezanih osebah vlagatelja;
3.     
podatke o dohodkih ter premoženju vlagatelja in njegovih povezanih
osebah, če je to pomembno za odločitev;
4.     
navedbo razlogov za odločitev;
5.     
pravni pouk z vsebino iz 38.d člena tega zakona.
38.d člen
(1) Če oseba ugotovi, da so podatki v
informativnem izračunu napačni ali nepopolni, lahko zoper informativni izračun
vloži ugovor v 15 dneh od vročitve informativnega izračuna.
(2) Ugovor ne zadrži izvrševanja
informativnega izračuna do izdaje odločbe centra za socialno delo.
(3) Na podlagi ugovora iz prvega odstavka
tega člena center za socialno delo izda odločbo. Če je v postopku ugovora
ugotovljeno, da oseba ni upravičena do pravic iz javnih sredstev, kot so
izhajale iz informativnega izračuna, ali je do njih upravičena v manjšem
znesku, se z odločbo hkrati odloči tudi o višini, načinu in času vračila
neupravičeno prejetih javnih sredstev.
(4) Če oseba ne vloži ugovora, se
informativni izračun šteje za dokončno odločbo centra za socialno delo. Oseba,
ki zoper informativni izračun ni ugovarjala, nima pravice do pritožbe.
38.e člen
(črtan)
38.f člen
(črtan)
38.g člen
(črtan)
VII. IZPLAČILO
39. člen
Denarni prejemki iz 5. člena tega zakona se
izplačujejo mesečno, razen v primerih, ko ta ali drug zakon določa drugače.
40. člen
(1) Denarni prejemki iz 5. člena tega
zakona se izplačajo vlagatelju oziroma drugi osebi, ki je v vlogi navedena kot
oseba, kateri se nakažejo javna sredstva po tem zakonu.
(2) Denarni prejemki iz 5. člena tega
zakona se izplačajo tudi na podlagi informativnega izračuna.
41. člen
Subvencije in plačila iz 6. člena tega
zakona se izvajalcu izplačujejo na podlagi računa oziroma zahtevka izvajalca oziroma informativnega izračuna oziroma odločbe centra za socialno delo.
VIII. SPREMEMBA OKOLIŠČIN IN NEUPRAVIČENO PRIZNANA PRAVICA IZ
JAVNIH SREDSTEV
42. člen
(1) Pogoji za pridobitev pravic po tem
zakonu morajo biti izpolnjeni ves čas prejemanja pravic iz javnih sredstev.
(2) Upravičenec do denarne socialne pomoči,
varstvenega dodatka, subvencije najemnine, pravice do kritja razlike do polne
vrednosti zdravstvenih storitev, pravice do plačila prispevka za obvezno
zdravstveno zavarovanje, oprostitve plačila socialnovarstvenih storitev in
prispevka k plačilu družinskega pomočnika mora centru za socialno delo
sporočiti vsa dejstva, okoliščine in vse spremembe, ki vplivajo na upravičenost
do pravice iz javnih sredstev, njeno višino ali obdobje prejemanja, v osmih
dneh od dne, ko je taka sprememba nastala ali je zanjo izvedel.
(3) Upravičenec do otroškega dodatka,
državne štipendije in znižanega plačila vrtca mora centru za socialno delo
sporočiti naslednje spremembe, ki pri teh pravicah lahko vplivajo na
upravičenost do pravice iz javnih sredstev, njeno višino ali obdobje
prejemanja: spremembo števila oseb ali upravičencev, spremembo ali vključitev v
vzgojno-izobraževalni oziroma visokošolski zavod, spremembo statusa učenca,
dijaka ali študenta in spremembo vrste periodičnega dohodka, pri državni
štipendiji pa tudi druge okoliščine, ki po zakonu, ki ureja štipendiranje,
vplivajo na to pravico, v osmih dneh od dneva, ko je taka sprememba nastala ali
je zanjo izvedel.
(4) Center za socialno delo v primerih iz
drugega in tretjega odstavka tega člena na novo odloči o posamezni pravici.
42.a člen
Ne glede na prejšnji člen mora center za
socialno delo ves čas trajanja pravice iz javnih sredstev po uradni dolžnosti
spremljati, ali so nastopile spremembe iz drugega oziroma tretjega odstavka
prejšnjega člena, zaradi katerih bi bilo treba izdati drugačno odločbo o
pravici oziroma odločbo o spremembi priznanja pravice, ker upravičenec do
pravice iz javnih sredstev ni več upravičen ali je upravičen v nižjem znesku
ali za krajše obdobje, in začeti postopek po uradni dolžnosti.
42.b člen
(1) O dejstvih in okoliščinah, ki vplivajo
na spremembo odločbe in za katere je center za socialno delo izvedel po uradni
dolžnosti ali v roku iz drugega in tretjega odstavka 42. člena tega zakona, na
novo odloči s prvim dnem naslednjega meseca po nastopu spremembe, razen v
postopku oprostitev plačila socialnovarstvenih storitev in prispevka k plačilu
družinskega pomočnika, ko center za socialno delo odloči z dnem nastanka
spremembe, ki je nastala zaradi spremenjenih okoliščin na strani upravičenca do
storitve.
(2) O dejstvih in okoliščinah, ki vplivajo
na spremembo odločbe in ki jih je upravičenec sporočil po roku iz drugega in
tretjega odstavka 42. člena tega zakona, center za socialno delo odloči s prvim
dnem naslednjega meseca po prejemu obvestila o spremembi, razen če gre za
takšno spremembo, zaradi katere bi bilo treba določiti krajše obdobje
prejemanja, nižjo višino sredstev ali drugačno odločbo o pravici. V tem primeru
center za socialno delo odloči s prvim dnem naslednjega meseca po nastopu
spremembe. V tem postopku izda odločbo, s katero razveljavi odločbo, s katero
je bila osebi priznana pravica iz javnih sredstev, in ugotovi prenehanje
upravičenosti do posamezne pravice iz javnih sredstev ali določi drugo višino
ali določi drugo obdobje prejemanja pravice iz javnih sredstev.
(3) Kadar pristojni organ za zaposlovanje
iz razlogov, ki jih določa zakon, ki ureja socialnovarstvene prejemke,
upravičenca preneha voditi v evidenci brezposelnih oseb ali v evidenci iskalcev
zaposlitve, se za spremembo okoliščin šteje dan, s katerim se brezposelna oseba
preneha voditi v evidenci brezposelnih oseba ali v evidenci iskalcev
zaposlitve.
(4) Kot nastanek spremembe se šteje izguba statusa.
Pri spremembi vrste periodičnih dohodkov se kot nastanek spremembe okoliščin
šteje izplačilo novega periodičnega dohodka. Kadar je iz ugotovljenega
dejanskega stanja razvidno, da je upravičenec ostal brez periodičnega dohodka,
se ta pri ugotavljanju lastnega dohodka ne upošteva.
(5) Pravica do
kritja razlike do polne vrednosti zdravstvenih storitev preneha z dnem
dokončnosti odločbe, s katero je prenehala ta pravica.
(6) Pravica do
plačila prispevka za obvezno zdravstveno zavarovanje preneha dan pred dnevom
vstopa v obvezno zdravstveno zavarovanje iz drugega naslova, določenega z
zakonom, ki ureja zdravstveno zavarovanje, v primeru odprave ali razveljavitve
odločbe o priznanju pravice do plačila prispevka za obvezno zdravstveno
zavarovanje pa z dnem dokončnosti te odločbe, če oseba ni obvezno zdravstveno
zavarovana iz drugega naslova.
(7) Ob odločanju o letni pravici lahko
center za socialno delo po prostem preudarku zaradi ekonomičnosti postopka
hkrati odloči tudi o novi višini pravice zaradi starostne meje določene z
zakonom.
42.c člen
(1) Upravičenec se lahko odpove pravici do
javnih sredstev tudi po vročitvi odločbe, s katero mu je bila priznana pravica.
V tem primeru center za socialno delo izda odločbo, s katero razveljavi odločbo
o priznanju pravice, s prvim dnem naslednjega meseca, v katerem se je
upravičenec odpovedal pravici ali s prvim dnem naslednjega meseca po mesecu
zadnjega plačila, če je le to bilo izplačano po mesecu, v katerem se je
upravičenec odpovedal pravici.
(2) Ne glede na prejšnji odstavek se lahko
upravičenec pravici do državne štipendije odpove tudi za nazaj, vendar le od
začetka tekočega šolskega ali študijskega leta, pri čemer je dolžan že prejeta
javna sredstva iz tega naslova za tekoče šolsko oziroma študijsko leto vrniti.
(3) V primeru
odpovedi iz prejšnjega odstavka vlagatelj ne more uveljavljati iste pravice v
obdobju, za katerega mu je bila priznana pravica in ki je bila z odločbo iz
prejšnjega odstavka razveljavljena.
(4) Ne glede na
določbo prejšnjega odstavka lahko vlagatelj vedno uveljavlja pravico do denarne
socialne pomoči oziroma otroškega dodatka, če izpolnjuje pogoje za pridobitev
denarne socialne pomoči.
43. člen
(1) Center za socialno delo lahko v treh
letih po prenehanju pravice
iz javnih sredstev po uradni dolžnosti začne postopek ugotavljanja
upravičenosti do pravice iz javnih sredstev, kadar ugotovi, da so nastopile
okoliščine, zaradi katerih bi bilo treba izdati drugačno odločbo o
upravičenosti do pravice iz javnih sredstev, ker oseba do pravice iz javnih sredstev
ni bila upravičena ali je bila upravičena v nižjem znesku ali za krajše
obdobje, ker je podatke prikazovala lažno ali jih je zamolčala ali ni
pravočasno sporočila podatkov in ravnala po 42. členu
tega zakona ali je sporočila neresnične podatke. V tem
postopku izda odločbo, s katero razveljavi odločbo, s katero je bila osebi
priznana pravica iz javnih sredstev, in ugotovi prenehanje upravičenosti ali
določi drugo višino ali določi drugo obdobje prejemanja pravice iz javnih
sredstev.
(2) O spremembah iz prejšnjega odstavka
center za socialno delo odloči s prvim dnem naslednjega meseca po nastopu
okoliščin.
(3) Če center za socialno delo ugotovi, da
je oseba podatke prikazovala lažno ali jih je zamolčala ali je sporočila
neresnične podatke že pred izdajo oziroma ob izdaji odločbe, s katero je bila
osebi priznana pravica iz javnih sredstev, ali je bila odločba izdana na
podlagi drugega nedovoljenega ravnanja osebe, oseba pa do pravice iz javnih
sredstev ni bila upravičena ali je bila upravičena v nižjem znesku ali za
krajše obdobje, odločbo odpravi. V tem primeru oseba ne more uveljavljati te
pravice iz javnih sredstev tri mesece od dokončnosti odločbe, s katero ji je
bila odpravljena odločba o priznanju pravice.
(4) Ne glede na določbo prvega odstavka se
lahko postopek ugotavljanja upravičenosti do trajne denarne socialne pomoči
začne kadarkoli po dokončnosti odločbe o upravičenosti do trajne denarne
socialne pomoči.
44. člen
(1) Javna sredstva, ki jih je oseba prejela
na podlagi odločbe centra za socialno delo, ki je bila na podlagi prejšnjega
člena ali na podlagi določb zakona, ki ureja splošni upravni postopek, ali
zakona, ki ureja posamezno pravico iz javnih sredstev, odpravljena oziroma
razveljavljena, so v višini razlike med prejeto višino javnih sredstev in
višino javnih sredstev, do katerih je upravičena na podlagi odločbe, izdane v
postopku odprave oziroma razveljavitve, neupravičeno prejeta javna sredstva in
jih mora oseba vrniti.
(2) Če na podlagi informativnega izračuna
zaradi avtomatičnega preverjanja izpolnjevanja pogojev za nadaljnje prejemanje
letne pravice do otroškega dodatka ali državne štipendije izhaja nižja pravica
do subvencije malice za učence in dijake ter subvencije kosila za učence,
oziroma ta pravica preneha veljati, se že prejeta pravica ne šteje za
neupravičeno prejeto pravico iz javnih sredstev.
(3) Kot prejeta pravica iz javnih sredstev
po tem zakonu se šteje tudi posredni prejemek v obliki znižanega plačila vrtca,
posredni prejemek v obliki subvencije prevozov za dijake in študente,
subvencije malice učencev in dijakov, subvencije kosila za učence, oprostitve
plačila socialnovarstvenih storitev in znižanega prispevka k plačilu
družinskega pomočnika, v obliki subvencije najemnine, kot plačilo kritja
razlike do polne vrednosti zdravstvenih storitev ali kot plačilo prispevka za
obvezno zdravstveno zavarovanje. Vračilo neupravičeno prejete pravice v obliki
posrednega prejemka zahteva izplačevalec pravice.
(4) Center za socialno delo odloči o
višini, načinu in o času vračila neupravičeno prejetih javnih sredstev ob
odpravi oziroma razveljavitvi odločbe iz prvega odstavka tega člena v istem
postopku.
(5) Neupravičeno prejeta javna sredstva
mora oseba vrniti v 60 dneh od izvršljivosti odločbe. Po poteku tega roka se
obračunajo zakonite zamudne obresti.
(6) Če je oseba upravičena do posamezne
pravice iz javnih sredstev, razen ob upravičenosti do denarne socialne pomoči,
subvencije najemnine, pravice do kritja razlike do polne vrednosti zdravstvenih
storitev ali pravice do plačila prispevka za obvezno zdravstveno zavarovanje,
izplačevalec po preteku roka za vračilo iz prejšnjega odstavka s sredstvi, do
katerih je oseba upravičena po tem zakonu, mesečno poravnava dolg po tem
zakonu. Postopek osebnega stečaja ne vpliva na poračun dolga po prejšnjem
stavku. Določbe tega odstavka se uporabljajo tudi, kadar ima oseba dolg na
podlagi druge odločbe za pravice iz tega odstavka.
(7) Ne glede na peti in šesti odstavek tega
člena lahko izplačevalec pravice, v primeru otroškega dodatka, denarne socialne
pomoči, varstvenega dodatka, državne štipendije, subvencije malice za učence in
dijake ter kosila za učence pa center za socialno delo, in oseba, ki je podala
predlog, skleneta dogovor o načinu in času vračila neupravičeno prejetih javnih
sredstev, pri čemer se upoštevata višina lastnega dohodka osebe po predpisih,
ki urejajo socialnovarstvene prejemke, ter njen socialni in gmotni položaj.
Odlog ali obročno plačilo se lahko dogovori za skupno dobo največ treh let.
Oseba mora izplačevalcu pravice oziroma centru za socialno delo v skladu z
dogovorom o načinu in času vračila neupravičeno prejetih javnih sredstev redno
predložiti dokazila o izvrševanju obveznosti. Zamudnih obresti ni treba plačati
za čas odloga oziroma obročnega plačila. V primeru kršitve navedenega dogovora
celoten dolg takoj dospe v plačilo. Odlog plačila dolga ni mogoč, če je dolg
mogoče poračunati v skladu s prejšnjim odstavkom.
(8) Določbe o neupravičeno prejetih javnih
sredstvih oziroma neupravičeno prejeti pravici iz javnih sredstev, odlogu,
obročnem plačilu in odpisu dolga se uporabljajo tudi, kadar so bila javna
sredstva ali pravica iz javnih sredstev prejeta na podlagi tretjega odstavka
33. člena tega zakona.
(9) Izplačevalec pravice lahko na predlog
osebe po predhodnem mnenju centra za socialno delo odloči, da se njen dolg
deloma ali v celoti odpiše. Vlogo za odpis ali delni odpis oseba vloži pri
izplačevalcu pravice. Izplačevalec pravice lahko center za socialno delo
zaprosi za mnenje o odpisu. Dolg se odpiše po kriterijih za odpis dolga do
države skladno z zakonom, ki ureja javne finance, ob upoštevanju letne kvote,
ki jo določa zakon, ki ureja izvrševanje proračunov Republike Slovenije.
45. člen
Ko center za socialno delo na podlagi 43. in 44. člena tega zakona ugotovi neupravičeno prejemanje javnih sredstev, hkrati po uradni
dolžnosti preveri tudi upravičenost do vseh drugih javnih sredstev po tem
zakonu.
IX. NADZOR
46. člen
(1) Finančni nadzor nad delom centrov za
socialno delo pri odločanju o pravicah iz javnih sredstev po tem zakonu, v
okviru svojih pristojnosti, organizira in izvaja ministrstvo.
(2) Finančni nadzor iz prvega odstavka
obsega notranji nadzor nad namensko porabo sredstev iz proračuna Republike
Slovenije za delo centrov za socialno delo v skladu z zakonom, ki ureja javne
finance.
47. člen
(1) Inšpekcijski nadzor po tem zakonu
organizira in izvaja Socialna inšpekcija v okviru Inšpektorata za delo.
(2) Inšpekcijske nadzore po tem zakonu
izvajajo inšpektorji za socialne zadeve, ki so delavci s posebnimi pooblastili
in odgovornostmi.
(3) Inšpekcijski nadzor iz prvega odstavka
tega člena obsega nadzor nad izvajanjem tega zakona in predpisov, izdanih na
njegovi podlagi, in sicer nadzor nad:
-       
zakonitostjo dodeljevanja javnih sredstev,
-       
strokovnostjo in kakovostjo dela,
-       
vodenjem dokumentacije in poročanjem,
-       
ustreznostjo strokovnih postopkov,
-       
ugotovljenim dejanskim stanjem.
(4) Za izvajanje inšpekcijskega nadzora po
tem zakonu se uporabljajo določbe zakona, ki ureja socialno varstvo, kolikor
posamezna vprašanja s tem zakonom niso urejena drugače.
X. ZBIRKA PODATKOV
48. člen
Podatki, ki so davčna tajnost, se
obdelujejo tako, kot določa zakon, ki ureja davčni postopek.
49. člen
(1) Za potrebe odločanja o pravicah iz
javnih sredstev, načrtovanje politike povečevanja socialne vključenosti,
spremljanje stanja ter za znanstvenoraziskovalne in statistične namene se vodi
informatizirana zbirka podatkov, ki zajema pravice iz javnih sredstev (v
nadaljevanju: centralna zbirka podatkov).
(2) Centralna zbirka podatkov vsebuje
naslednje zbirke podatke o:
1.     
otroških dodatkih;
2.     
denarnih socialnih pomočeh in varstvenem dodatku;
3.     
državnih štipendijah;
4.     
znižanih plačilih vrtca;
5.     
subvencijah malice za učence in dijake;
6.     
subvencijah kosila za učence;
7.     
subvencijah najemnine;
8.     
(črtana);
9.     
oprostitvah plačil socialnovarstvenih storitev in prispevkih k plačilom
družinskega pomočnika;
10.  
pravicah do kritja razlike do polne vrednosti zdravstvenih storitev;
11.  
pravicah do plačila prispevka za obvezno zdravstveno zavarovanje.
(3) Zbirke podatkov iz prejšnjega odstavka
vsebujejo naslednje podatke osebe in njenega zakonitega zastopnika:
1.     
osebno ime;
2.     
EMŠO;
3.     
številko, datum izdaje in čas veljavnosti dovoljenja za prebivanje
tujca;
4.     
stalno oziroma začasno prebivališče v Republiki Sloveniji;
5.     
podatke, ki se nanašajo na družinska razmerja (število družinskih
članov, podatek, ali gre za enostarševsko družino ali dvostarševsko družino,
razmerje do vlagatelja);
6.     
podatke, ki se nanašajo na vrsto življenjske skupnosti (zakonska zveza,
zunajzakonska skupnost, registrirana istospolna partnerska skupnost);
7.     
podatke o statusu (podatek, ali se šola, podatek o zaposlitvi oziroma
brezposelnosti, podatek o upokojitvi);
8.     
podatke, katere dohodke iz 12. člena tega zakona ima in v kateri višini;
9.     
podatke, katero premoženje iz 17. člena tega zakona ima in v kateri vrednosti;
10.  
podatke o višini prejemkov iz 5. člena tega zakona oziroma subvencij
oziroma plačil iz 6. člena tega zakona;
11.  
podatek o številki odločbe.
(4) Ne glede na prejšnji odstavek vsebuje
zbirka podatkov o otroških dodatkih tudi podatek o transakcijskem računu
vlagatelja (številka TRR).
(5) Ne glede na tretji odstavek tega člena
vsebuje zbirka podatkov o denarnih socialnih pomočeh in varstvenih dodatkih
tudi podatek o članih skupnega gospodinjstva z vlagateljem (osebno ime, EMŠO),
podatke o vključenosti oseb v izobraževalne programe (naziv vrtca, osnovne
šole, srednje šole, višje strokovne šole, fakultete), podatek o transakcijskem
računu vlagatelja (številka TRR) in mnenje centra za socialno delo o socialnih
stiskah in težavah vlagatelja oziroma njegove družine.
(6) Ne glede na tretji odstavek tega člena
vsebuje zbirka podatkov o državnih štipendijah tudi podatke o vključenosti oseb
v izobraževalne programe (naziv srednje šole, višje strokovne šole, fakultete),
podatek o vrsti in področju izobraževanja, podatek o nazivu in smeri
izobraževalnega programa, podatek o letniku izobraževanja, podatek o občini
vzgojno-izobraževalnega zavoda, podatek o transakcijskem računu vlagatelja
(številka TRR), podatek o povprečni oceni dijaka oziroma študenta, podatek o
povprečni višini štipendije, podatek o višini osnovne štipendije in podatek o
tem, katere dodatke k štipendiji oseba prejema in v kateri višini.
(7) Ne glede na tretji odstavek tega člena
vsebuje zbirka podatkov o znižanih plačilih vrtca tudi podatek o vrtcu, v katerega
je oseba vključena.
(8) Ne glede na tretji odstavek tega člena
vsebuje zbirka podatkov o subvencijah malice za učence in dijake tudi podatek o
imenu vzgojno-izobraževalnega zavoda, v katerega je učenec ali dijak vključen.
(9) Ne glede na tretji odstavek tega člena
vsebuje zbirka podatkov o subvencijah kosila za učence tudi podatek o nazivu
vzgojno-izobraževalnega zavoda, v katerega je učenec vključen.
(10) Ne glede na tretji odstavek tega člena
vsebuje zbirka podatkov o subvencijah najemnine tudi podatek o številu oseb,
navedenih v najemni pogodbi, in podatek o transakcijskem računu lastnika
neprofitnega stanovanja ter najemnika tržnega in hišniškega stanovanja
(številka TRR).
(11) (črtan)
(12) Ne glede na tretji odstavek tega člena
vsebuje zbirka podatkov o oprostitvah plačil socialnovarstvenih storitev in
prispevkih k plačilom družinskega pomočnika tudi podatek o vključenosti oseb v
izobraževalne programe (ime vrtca, osnovne šole, srednje šole, višje strokovne
šole, fakultete) in mnenje centra za socialno delo o socialnih stiskah in
težavah vlagatelja oziroma njegove družine.
(13) Ne glede na tretji odstavek tega člena
vsebuje zbirka podatkov o pravicah do kritja razlike do polne vrednosti
zdravstvenih storitev tudi podatek, ali je oseba obvezno zdravstveno zavarovana
in ali ima sklenjeno pogodbo o dopolnilnem zdravstvenem zavarovanju po zakonu,
ki ureja zdravstveno zavarovanje.
(14) Ne glede na tretji odstavek tega člena
vsebuje zbirka podatkov o pravicah do plačila prispevka za obvezno zdravstveno zavarovanje
tudi podatek, da je oseba slovenski državljan.
50. člen
(1) Zbirko podatkov iz prejšnjega člena
obdeluje ministrstvo kot upravljavec centralne zbirke podatkov o pravicah iz
javnih sredstev.
(2) Centri za socialno delo iz centralne
zbirke podatkov iz prejšnjega člena obdelujejo osebne podatke, ki jih potrebujejo
pri odločanju o uveljavljanju pravic po tem zakonu, in sicer z enako vsebino
kot ministrstvo.
(3) Izplačevalci javnih sredstev po tem
zakonu lahko v centralno zbirko podatkov iz prejšnjega člena vpogledajo v
podatek o številki odločbe in višini prejemkov iz 5. člena tega zakona oziroma
subvencij oziroma plačil iz 6. člena tega zakona.
(4) Upravljavec centralne zbirke podatkov
iz prvega odstavka tega člena občini za potrebe izplačila subvencije najemnine
posreduje podatke o imenu in priimku, EMŠO, davčni številki, naslovu
prebivališča in številki transakcijskega računa lastnika stanovanja, naslov
najemnega stanovanja, obdobju veljavnosti in višini pravice. Če ima lastnik
pooblaščenca za pobiranje najemnin, se posreduje tudi transakcijski račun
pooblaščenca. Poleg navedenih podatkov upravljavec centralne zbirke podatkov iz
prvega odstavka tega člena občini za potrebe poročanja Finančni upravi
Republike Slovenije posreduje tudi podatke o imenu in priimku, EMŠO in davčni
številki upravičenca. Upravljavec centralne zbirke podatkov iz prvega odstavka
tega člena občini za potrebe povračila stroškov izplačila subvencije za tržna
stanovanja posreduje tudi delež subvencije za tržni in neprofitni del najemnine.
(5) Upravljavec
centralne zbirke podatkov iz prvega odstavka tega člena Dursu za potrebe
ugotovitve in presoje dejstev glede vodenja postopkov oziroma za odločanje v
postopkih iz njene z zakonom predpisane pristojnosti na njeno zahtevo v
elektronski obliki posreduje podatke o osebah, ki so jim bile priznane pravice
iz 5. in 6. člena tega zakona, in sicer osebno ime in EMŠO te osebe, podatek o
vrsti priznane pravice, podatek o višini zneska priznane pravice in podatek o
tem, kdaj je bila pravica priznana. Dursu se omogoči neposredni elektronski
vpogled v te podatke. Durs v zahtevi za posredovanje podatkov ali ob
neposrednem elektronskem vpogledu v navedene podatke navede osebno ime in EMŠO
osebe, katere podatke zahteva. Na posebno zahtevo Dursa upravljavec centralne
zbirke podatkov za namen iz prvega stavka tega odstavka po elektronski poti
posreduje tudi mnenje centra za socialno delo o socialnih stiskah in težavah
vlagatelja oziroma njegove družine.
(6) Upravljavec
centralne zbirke podatkov iz prvega odstavka tega člena ministrstvu,
pristojnemu za šolstvo kot upravljavcu centralne
evidence udeležencev vzgoje in izobraževanja na
podlagi EMŠO učenca oziroma dijaka posreduje podatek o številki odločbe, datumu
nastopa pravice do subvencije malice oziroma subvencije kosila in uvrstitvi v dohodkovni razred za namen
izplačevanja sredstev iz 41. člena tega zakona. Navedene podatke o učencu
oziroma dijaku iz centralne evidence udeležencev
vzgoje in izobraževanja ministrstvo, pristojno za
šolstvo, pošlje tudi šoli, v katero je vpisan učenec oziroma dijak, upravičenec
do subvencije.
(7) Upravljavec centralne zbirke podatkov iz prvega odstavka tega člena
ministrstvu, pristojnemu za šolstvo, kot upravljavcu centralne evidence
udeležencev predšolske vzgoje in izobraževanja posreduje podatek o številki
odločbe, datumu nastopa pravice do znižanega plačila vrtca in uvrstitvi v
dohodkovni razred za namen izplačevanja sredstev iz 41. člena tega zakona.
Navedene podatke o otroku, vključenem v vrtec, iz centralne evidence udeležencev
vzgoje in izobraževanja ministrstvo, pristojno za šolstvo, pošlje tudi vrtcu, v
katerega je otrok vpisan. Na način iz tega odstavka se posredujejo tudi podatki
o spremembi občine kot plačnice znižanega plačila vrtca iz petega odstavka 24. člena
tega zakona.
(8) Način in
pogoje dostopa do podatkov iz centralne zbirke podatkov iz prejšnjega člena
podrobneje določi minister, pristojen za socialno varstvo. Pred uveljavitvijo
pravilnika mora pridobiti soglasje Informacijskega pooblaščenca.
51. člen
(1) Podatki za osebe po tem zakonu, tudi
podatki, ki štejejo za davčno tajnost, se zbirajo neposredno od osebe oziroma
njenega zakonitega zastopnika ter, po uradni dolžnosti, iz zbirk podatkov, ki
jih v Republiki Sloveniji vodijo za to pooblaščeni organi in organizacije.
Oseba oziroma njen zakoniti zastopnik je centru za socialno delo dolžan dati
vse podatke, o katerih pooblaščeni organi in organizacije ne vodijo zbirke
podatkov.
(2) Ministrstvo in centri za socialno delo
brezplačno pridobivajo podatke za osebe po tem zakonu iz obstoječih zbirk
podatkov naslednjih upravljavcev:
1.     
Ministrstva za notranje zadeve – podatke iz centralnega registra
prebivalstva (osebno ime, EMŠO, državljanstvo, davčna številka osebe, ki se ji
izplačuje pravica po tem zakonu, stalno ali začasno prebivališče, država
bivanja, naslov za vročanje, zakonski stan, sprememba osebnega imena,
podaljšanje in odvzem roditeljske pravice ter datum prenehanja tega ukrepa,
odvzem in vrnitev poslovne sposobnosti, skrbništvo ter datum prenehanja tega ukrepa,
datum smrti, podatke o izdanem dovoljenju za prebivanje tujca, serijska
številka dovoljenja, vrsta dovoljenja, razlog in namen izdaje, datum izdaje in
obdobje veljavnosti, podatek o tem, ali je dovoljenje za prebivanje veljavno
oziroma ali je prenehalo veljati), podatke o gospodinjstvu iz evidence
gospodinjstev (osebno ime in EMŠO oseb v skupnem gospodinjstvu, podatek o
nosilcu gospodinjstva in razmerju do nosilca gospodinjstva) ter podatke o
lastništvu vozila in o vozilu iz evidence registriranih vozil (datum prve
registracije vozila, podatke o lastniku, podatke o osebi, na katero je vozilo
registrirano, pa ni lastnik vozila, podatke o vozilu);
2.     
Ministrstva za obrambo – podatke o višini, obdobju upravičenosti in o
datumu izplačila izplačanega dohodka na podlagi pogodbe o prostovoljnem
služenju vojaškega roka, podatke o višini, obdobju upravičenosti in o datumu
izplačila izplačanega dohodka na podlagi pogodbe o vojaški službi v rezervni
sestavi, podatke o višini, obdobju upravičenosti in o datumu izplačila
izplačanega dohodka na podlagi pogodbe o službi v Civilni zaščiti;
3.     
Ministrstva za šolstvo in šport oziroma izvajalcev vzgojno-izobraževalne
ali študijske dejavnosti – podatke o vključenosti oseb v vzgojni oziroma
izobraževalni oziroma višješolski zavod (ime vrtca ali osnovne šole ali srednje
šole ali višje strokovne šole ter obdobje vključenosti), identifikacijska
številka izobraževalnega zavoda (šifra PRS), datum izpisa iz izobraževalnega
zavoda, datum zaključka izobraževalnega programa, identifikacijska številka
vzgojno-izobraževalnega oziroma višješolskega programa, podatke o prijavljenih
in sprejetih dijakih v dijaških domovih (osebno ime dijaka, naziv in naslov
dijaškega doma, identifikacijska številka dijaškega doma (šifra PRS), podatek o
letniku izobraževanja, datum prvega vpisa v izobraževalni program, podatek o
opravljenih izpitih po letnikih in po študijskih letih, podatek o nazivu
izobraževalnega programa in smeri, vrsta izobraževanja po KLASIUS, področje
izobraževanja po KLASIUS, podatek o statusu (dijak, študent, udeleženec
izobraževanja odraslih), podatek o načinu izobraževanja (redno oziroma
izredno);
4.     
Ministrstva za visoko šolstvo, znanost in tehnologijo – podatke o
vključenosti študentov v izobraževalne programe (ime fakultete, obdobje vključenosti),
vrsta visokošolskega zavoda, identifikacijska številka visokošolskega zavoda
(šifra PRS), datum prvega vpisa v študijski program, datum izpisa iz
študijskega zavoda, datum zaključka študijskega programa, identifikacijska
številka študijskega programa, naziv študijskega programa, vrsta izobraževanja
po KLASIUS, področje izobraževanja po KLASIUS, podatke o letniku izobraževanja,
podatek o občini izobraževalne ustanove, podatek o statusu (ima ali nima status
študenta), podatek o načinu izobraževanja (redno oziroma izredno), podatek o
opravljenih izpitih v študijskih letih;
5.     
Ministrstva za infrastrukturo in prostor – podatke o upravičenosti
dijakov in študentov do subvencije prevoza, obdobje koriščenja subvencije
prevoza, mesec in leto veljavnosti mesečne vozovnice;
6.     
centrov za socialno delo – podatke o višini, obdobju upravičenosti in o
datumu izplačila porodniškega nadomestila, očetovskega nadomestila, nadomestila
za nego in varstvo otroka, posvojiteljskega nadomestila, starševskega dodatka,
dodatka za nego otroka, ki potrebuje posebno varstvo, rejnine, plačila dela
rejniku, pravic iz javnih sredstev po tem zakonu in preživnin, podatke o
sostarševstvu, podatke o obdobju vključenosti v rejništvo;
7.     
Zavoda za pokojninsko in invalidsko zavarovanje Slovenije – podatke o
zavarovancih, vključenih v pokojninsko in invalidsko zavarovanje (podlaga za
zavarovanje, datum prijave in odjave v pokojninsko in invalidsko zavarovanje
ter podatke o zavarovalnem času), in uživalcih pravic pokojninskega in
invalidskega zavarovanja, ki jih izplačuje Zavod za pokojninsko in invalidsko
zavarovanje (o vrsti, višini, datumu izplačila in datumu upravičenosti do
posamezne pravice) in podatke o višini, datumu izplačila in datumu
upravičenosti do dodatka za tujo nego in pomoč ter nadomestila za invalidnost
po predpisih o družbenem varstvu duševno in telesno prizadetih oseb;
8.     
Zavoda za zdravstveno zavarovanje Slovenije – podatke o zavarovancih,
vključenih v obvezno zdravstveno zavarovanje (podlaga za zavarovanje, datum
prijave in odjave v obvezno zdravstveno zavarovanje), podatke o višini, datumu
upravičenosti in datumu izplačila nadomestila iz naslova obveznega
zdravstvenega zavarovanja iz evidence zavarovancev obveznega zdravstvenega
zavarovanja ter podatke o zavarovancih, vključenih v pokojninsko in invalidsko
zavarovanje;
9.     
Zavoda Republike Slovenije za zaposlovanje – podatke o brezposelnih
osebah iz evidence brezposelnih oseb (datum prenehanja delovnega razmerja,
datum prijave in odjave v evidenco ter o razlogih prenehanja vodenja v evidenci,
podatke o višini, obdobju upravičenosti, datumu izplačila in o razlogih
prenehanja izplačevanja nadomestil iz naslova zavarovanja za primer
brezposelnosti posameznih brezposelnih oseb), podatke o višini, obdobju
upravičenosti, datumu izplačila in o razlogih prenehanja izplačevanja dodatka
za aktivnost, podatke iz evidence oseb, vključenih v ukrepe aktivne politike
zaposlovanja in evidence iskalcev zaposlitve (datum prijave in odjave v
evidenco ter o razlogih prenehanja vodenja v tej evidenci), podatke iz evidence
brezposelnih oseb, ki so začasno nezaposljive (podatke o datumu obravnave na
komisiji, podatke o mnenju in predlogih ukrepov komisije in predvideno trajanje
začasne nezaposljivosti);
10.  
Jamstvenega in preživninskega sklada Republike Slovenije – podatke o
višini, obdobju upravičenosti in o datumu izplačila nadomestil preživnine in
izplačilih ob insolventnosti delodajalca, podatke o vračilih preživninskega
zavezanca (višina in datum vračila);
11.  
Durs – skladno z zakonom, ki ureja davčni postopek, podatke o dohodkih
skladno z zakonom, ki ureja dohodnino, ki niso oproščeni plačila dohodnine,
podatke o davku in obveznih prispevkih za socialno varnost, ki se nanašajo na
te dohodke, in podatke o normiranih oziroma dejanskih stroških, ki se nanašajo
na te dohodke, podatke o vzdrževanih družinskih članih, podatke o številkah TRR
oseb v tujini;
12.  
Geodetske uprave Republike Slovenije – podatke o vrednosti nepremičnin
(posplošena tržna vrednost po predpisu, ki ureja množično vrednotenje
nepremičnin iz registra nepremičnin), podatke o vrsti nepremičnine (dejanska
raba parcele iz zemljiškega katastra, dejanska raba stavb in delov stavb iz
katastra stavb), podatke o površini stanovanja;
13.  
upravnih enot – podatke o višini, obdobje upravičenosti in o datumu
izplačil materialnih pravic po predpisih o vojnih veteranih, žrtvah vojnega
nasilja in o vojnih invalidih (veteranski dodatek, invalidski dodatek,
družinski dodatek);
14.  
Uprave za izvrševanje kazenskih sankcij – podatke o začetku in izteku
prestajanja kazni zapora za osebo na prestajanju kazni zapora ter podatke o
začetku in izteku vzgojnega ukrepa oddaje v prevzgojni dom za mladoletnike;
15.  
Uprave Republike Slovenije za pomorstvo – podatke o lastništvu vodnih
plovil posamezne osebe ter o vodnem plovilu;
16.  
okrajnih sodišč – podatke o lastništvu nepremičnin posamezne osebe;
17.  
klirinško depotne družbe – računalniški izpis podatkov, vpisanih v
centralnem registru nematerializiranih vrednostnih papirjev, ki se nanašajo na
posameznega imetnika nematerializiranih vrednostnih papirjev;
18.  
Slovenskega informacijskega sistema bonitet (SISBON) – podatke o vrsti
posla (osebni računi z odobrenim izrednim limitom, izredni limit, posojila,
kreditne kartice, poroštva drugim, druge terjatve), datumu sklenitve posla,
oznaki valute, znesku ob odobritvi, znesku anuitete ali obroka, vrsti anuitete
ali obroka, odplačilni dobi v mesecih, podatke o moratoriju, podatke o
poslovnih dogodkih, ki vplivajo na potek posla (odplačilo dolga, predčasno
odplačilo, sprememba odplačilne dobe, sprememba obroka), podatke o poslovnih
dogodkih, ki niso skladni s pogodbo (odpoved posla zaradi neplačila dolga,
neplačan zapadli dolg, blokiranje, deblokiranje);
19.  
Agencije Republike Slovenije za javnopravne evidence in storitve (AJPES)
– podatke o vrednosti lastniških deležev (matična številka zasebnika ali pravne
osebe, datum vpisa in izbrisa v Poslovni register Slovenije,
pravnoorganizacijska oblika, davčna številka zasebnika ali pravne osebe, znesek
osnovnega kapitala, lastniški delež osebe v gospodarski družbi ali zadrugi),
podatek o višini dobička zasebnikov in pravnih oseb, podatek o številki
transakcijskega računa, podatek o statusu računa (odprt, zaprt), datum zaprtja
računa;
20.  
Kapitalske družbe – podatke o višinah pokojninskih rent in odkupnih
vrednostih, izplačanih skladno z zakonom, ki ureja prvi pokojninski sklad
Republike Slovenije in preoblikovanje pooblaščenih investicijskih družb;
21.  
lokalnih skupnosti – podatke o subvencijah, ki jih za opravljanje
dejavnosti dodeljujejo lokalne skupnosti (vrsta, višina in obdobje upravičenosti,
namen pomoči, datum izplačila), podatke o pomočeh lokalnih skupnosti (vrsta,
višina in obdobje upravičenosti, namen pomoči, datum izplačila) in podatke o
upravičenosti do štipendij;
22.  
Ministrstva za zdravje, Inštituta za varovanje zdravja in drugih izvajalcev
zdravstvene dejavnosti – podatke o zdravstvenem stanju (podatke o duševnem
zdravju in odvisnostih) oziroma invalidnosti (kategorija invalidnosti);
23.  
kreditnih institucij – podatke o prometu na transakcijskih računih,
podatke o višini sredstev na varčevalnih računih, podatke o višini depozitov,
podatke o premoženjskih pravicah iz poddepoja finančnih instrumentov, podatke o
imetnikih enot premoženja investicijskih skladov, o številu enot, vrednosti
enote ter podatke o skladu;
24.  
družb za upravljanje – podatke iz evidence imetnikov investicijskih
kuponov, o imetniku enot premoženja investicijskih skladov, o številu enot,
vrednosti enote ter podatke o skladu;
25.  
borzno posredniških hiš – podatke o premoženjskih pravicah iz poddepoja
finančnih instrumentov vlagatelja in oseb, ki se upoštevajo poleg vlagatelja po
tem zakonu, podatke o imetnikih enot premoženja investicijskih skladov, o
številu enot, vrednosti enote ter podatke o skladu;
26.  
regionalne razvojne agencije – podatek, ali oseba prejema kadrovsko
štipendijo ali ne;
27.  
Javnega sklada Republike Slovenije za razvoj kadrov in štipendije –
podatke o vrsti štipendije (kadrovska, Zoisova, Ad futura štipendija,
štipendija za Slovence v zamejstvu oziroma Slovence po svetu), obdobje upravičenosti
do štipendije;
28.  
zavarovalnic – podatke o višinah zavarovalnih rent in podatke o dohodkih
iz življenjskih zavarovanj.
(3) Ob pridobivanju podatkov iz tega člena
oseb, na katere se podatki nanašajo, ni treba predhodno seznaniti.
(4) Ministrstvo lahko centralno zbirko
podatkov iz 49. člena tega zakona poveže z zbirkami podatkov iz drugega
odstavka tega člena.
52. člen
(1) Ministrstvo in centri za socialno delo
lahko osebne podatke, ki se vodijo v centralni zbirki podatkov iz 49. člena
tega zakona, in podatke, ki jih pridobivajo od upravljavcev zbirk osebnih
podatkov iz prejšnjega člena, obdelujejo samo za potrebe postopka odločanja in
vodenja zbirk podatkov po tem zakonu, ministrstvo pa tudi za potrebe izvajanja
centralnega izplačila, izvrševanja nadzora, spremljanja stanja, za analize ter
znanstvenoraziskovalne in statistične namene.
(2) Ministrstvo lahko pridobiva in obdeluje
podatke od upravljavcev zbirk osebnih podatkov iz prejšnjega člena tudi za
namene testnega preverjanja informativnega izračuna in odpisa dolga.
(3) Inštitut za
socialno varstvo brezplačno pridobiva podatke o pravicah iz javnih sredstev iz
centralne zbirke podatkov iz 49. člena tega zakona od ministrstva v
anonimizirani obliki in jih uporablja za analize ter znanstvenoraziskovalne in
statistične namene.
53. člen
(1) Podatki in dokumenti iz centralne
zbirke podatkov iz 49. člena tega zakona se hranijo pet let po datumu prenehanja
upravičenosti do pravice iz javnih sredstev.
(2) Odločbe o upravičenosti do pravic iz
javnih sredstev se arhivirajo.
X.a POSEBNE DOLOČBE
53.a člen
Ne glede na drugi odstavek 22. člena
tega zakona v obdobju do vključno leta, ki sledi letu, v katerem gospodarska
rast preseže 2,5 % bruto domačega proizvoda in hkrati rast stopnje delovne
aktivnosti v starostni skupini od 20 do 64 let preseže 1,3 odstotne točke,
znaša otroški dodatek za otroka v srednji šoli, vendar najdlje do 18. leta, v
družini, kjer je povprečni mesečni dohodek na osebo od 576,90 eurov do 659,30
eurov:
-       
za prvega otroka 43,44 eurov;
-       
za drugega otroka 51,10 eurov;
-       
za tretjega in naslednjega otroka 71,17 eurov.
53.b člen
Ne glede na 23. člen tega zakona so v
obdobju do vključno leta, ki sledi letu, v katerem gospodarska rast preseže
2,5 % bruto domačega proizvoda in hkrati rast stopnje delovne aktivnosti v
starostni skupini od 20 do 64 let preseže 1,3 odstotne točke, do državne
štipendije upravičene osebe, ki izpolnjujejo pogoje po tem zakonu in po zakonu,
ki ureja štipendiranje, in pri katerih povprečni mesečni dohodek na osebo v
preteklem letu pred vložitvijo vloge ne presega 576,89 eurov na osebo v istem
obdobju.
53.c člen
Gospodarsko rast in rast stopnje delovne
aktivnosti v skladu s 53.a in 53.b členom tega zakona ugotovi Statistični urad
Republike Slovenije. Sklep o ugotovitvi, da je gospodarska rast presegla
2,5 % bruto domačega proizvoda in da je rast stopnje delovne aktivnosti
presegla 1,3 odstotne točke, Vlada Republike Slovenije objavi v Uradnem listu
Republike Slovenije do 30. septembra leta, ki sledi letu, v katerem
gospodarska rast preseže 2,5 % bruto domačega proizvoda in rast stopnje
delovne aktivnosti preseže 1,3 odstotne točke.
53.č člen
Ne glede na druge določbe tega zakona je
vračilo neupravičeno prejetih sredstev pri denarni socialni pomoči in
varstvenem dodatku:
-       
ki je bilo ugotovljena ob preverjanju po uradni dolžnosti glede
upravičenosti do denarne socialne pomoči in varstvenega dodatka na podlagi 66.
in 68. člena Zakona o socialno varstvenih prejemkih (Uradni list RS, št. 61/10
in 40/11) ali,
-       
odločanju zaradi vloge na podlagi 4. člena Zakona o dodatnih
interventnih ukrepih za leto 2012 (Uradni list RS, št. 110/11),
mogoče zahtevati le 3 leta po prejemu
neupravičeno prejetih sredstev.
53.d člen
(1) Do sprejema nove zakonodaje, ki bo
uredila področje predplačniških kartic s področja socialnega varstva, se kot
transakcijski račun za potrebe tega zakona šteje tudi predplačniška kartica,
izdana s strani ponudnika predplačniških kartic na podlagi pogodbe sklenjene z
ministrstvom.
(2) Do sprejema nove zakonodaje, ki bo
uredila način pridobivanja podatkov o predplačniških karticah iz prejšnjega
odstavka, je ponudnik iz prejšnjega odstavka dolžan ministrstvu in centrom za
socialno delo v informatizirani obliki posredovati podatke o številki
predplačniške kartice in o višini sredstev na teh karticah za osebe po tem
zakonu.
(3) Ministrstvo na zahtevo ponudnika iz
prvega odstavka tega člena v informatizirani obliki posreduje podatke o
upravičenosti osebe do denarne socialne pomoči ali varstvenega dodatka,
ponudnik pa lahko te podatke obdeluje v smislu Zakona o varstvu osebnih podatkov
(Uradni list RS, št. 94/07 – uradno prečiščeno besedilo) le za namen izdaje
predplačniške kartice iz prvega odstavka tega člena in za obdobje trajanja
pogodbe iz prvega odstavka tega člena.
(4) Za obdelavo osebnih podatkov v smislu
Zakona o varstvu osebnih podatkov (Uradni list RS, št. 94/07 – uradno
prečiščeno besedilo) iz prejšnjega odstavka se smiselno uporabljajo določila
poglavja »X. Zbirka podatkov« tega zakona.

Zakon o uveljavljanju pravic iz javnih
sredstev – ZUPJS (Uradni list RS, št. 62/10)
vsebuje naslednje prehodne in končne določbe:
»XI. PREHODNE IN KONČNE DOLOČBE
54. člen
Minister, pristojen za socialno varstvo,
izda podzakonske predpise iz tretjega odstavka 8. člena, iz tretjega odstavka
12. člena, petega odstavka 15. člena, iz tretjega odstavka 17. člena in iz
sedmega odstavka 50. člena tega zakona do začetka uporabe tega zakona.
55. člen
Ministrstvo za namen iz prvega odstavka 49.
člena tega zakona do začetka uporabe tega zakona vzpostavi enoten informacijski
sistem.
56. člen
(1) Postopki uveljavljanja pravic iz javnih
sredstev, o katerih na prvi stopnji do začetka uveljavitve tega zakona še ni
bilo odločeno, se dokončajo po dosedanjih predpisih.
(2) Postopki uveljavljanja pravic iz javnih
sredstev, začeti po uveljavitvi tega zakona, o katerih na prvi stopnji do
začetka uporabe tega zakona še ni bilo odločeno in je zakoniti rok za izdajo
odločbe že potekel, se dokončajo po dosedanjih predpisih.
(3) Postopki uveljavljanja pravic iz javnih
sredstev, začeti po uveljavitvi tega zakona, o katerih na prvi stopnji do
začetka uporabe tega zakona še ni bilo odločeno, zakoniti rok za izdajo odločbe
pa še ni potekel, se dokončajo po tem zakonu.
(4) V postopkih iz drugega odstavka tega
člena, uvedenih na zahtevo oseb, ki bi bile do pravic iz javnih sredstev
upravičene po dosedanjih predpisih in niso upravičene do pravic iz javnih
sredstev po tem zakonu, se pravica iz javnih sredstev dodeli po dosedanjih
predpisih za obdobje do začetka uporabe tega zakona.
(5) V primerih prvega odločanja po tem
zakonu, se po uradni dolžnosti preverijo tudi druge pravice iz 5. in 6. člena tega zakona, do katerih je upravičenec upravičen na podlagi drugih odločb. Če center
za socialno ugotovi, da bi bilo potrebno katero od teh odločb odpraviti ali o
njej na novo odločiti, po uradni dolžnosti to odločbo odpravi in z eno odločbo
skladno s tem zakonom odloči o vseh pravicah iz javnih sredstev po tem zakonu.
Pravice iz javnih sredstev se prizna z dnem priznanja tiste pravice iz javnih
sredstev, katere uveljavljanje je vzrok za postopek odločanja tudi o drugih
pravicah.
(6) Upravičenec, ki ima odločbo o priznanju
pravic iz javnih sredstev po dosedanjih predpisih, lahko ne glede na obdobje
veljavnosti te odločbe, uveljavlja odmero pravic iz javnih sredstev po tem
zakonu pred potekom obdobja, za katerega mu je bila pravica priznana.
57. člen
Vlogo za uveljavljanje pravic iz javnih
sredstev po tem zakonu se lahko prvič vloži že v 30 dneh pred dnevom začetka
uporabe tega zakona.
58. člen
Do vzpostavitve vseh zbirk podatkov za
uveljavljanje pravic iz javnih sredstev iz 51. člena tega zakona mora vlagatelj
posredovati dokazila za odločanje, ki jih center za socialno delo ne more po
uradni dolžnosti pridobiti iz zbirk podatkov po tem zakonu.
59. člen
Zbirke podatkov, ki se na dan začetka
uporabe tega zakona vodijo po predpisih, ki urejajo starševsko varstvo in
družinske prejemke, socialne prejemke, štipendiranje, plačilo programov vrtcev,
subvencioniranje najemnin, centralno evidenco upravičencev do subvencionirane
šolske prehrane, razen podatkov o upravičencih do splošne subvencije ter
podatkov o številu in datumu prevzetih in odjavljenih subvencioniranih malic
oziroma subvencioniranih kosil, dijaški in študentski prevoz ter zdravstveno
varstvo in zdravstveno zavarovanje, se do začetka uporabe tega zakona združijo
v centralno zbirko podatkov iz 49. člena tega zakona.
60. člen
(1) Centri za socialno delo z dnem začetka
uporabe tega zakona prevzamejo delavce, ki na lokalnih skupnostih vodijo
postopke ugotavljanja upravičenosti do znižanja plačila vrtca, subvencije
najemnine in kritja prispevka za obvezno zdravstveno zavarovanje.
(2) Ministrstvo in lokalne skupnosti
najkasneje do enega meseca pred začetkom uporabe tega zakona sklenejo sporazume
o tem, koliko in katere delavce centri za socialno delo prevzamejo skladno s
prejšnjim odstavkom.
(3) Z dnem začetka uporabe tega zakona se
primerna poraba lokalnih skupnosti zmanjša za stroške dela delavcev, ki jih
skladno s tem zakonom prevzamejo centri za socialno delo.
61. člen
(1) Ministrstvo z dnem začetka uporabe tega
zakona prevzame delavce, ki na Ministrstvu za okolje in prostor na drugi
stopnji vodijo postopke ugotavljanja upravičenosti do subvencije najemnine.
(2) Ministrstvo z Ministrstvom za okolje in
prostor najkasneje do enega meseca pred začetkom uporabe tega zakona sklene
sporazum o tem, koliko in katere delavce prevzame v skladu s prejšnjim
odstavkom.
(3) Z dnem začetka uporabe tega zakona se
sredstva za stroške dela delavcev, ki jih v skladu s tem zakonom prevzame
ministrstvo, z Ministrstva za okolje in prostor prenesejo na ministrstvo.
62. člen
(1) Z uveljavitvijo tega zakona prenehajo
veljati:
1.     
v Zakonu o starševskem varstvu in družinskih prejemkih (Uradni list RS,
št. 110/06 – uradno prečiščeno besedilo, 114/06 – ZUTPG in 10/08) besedilo
»kadar dohodek na družinskega člana ne presega zgornje meje dohodkovnega
razreda po tem zakonu« v prvem odstavku 65. člena, drugi in četrti odstavek 65.
člena, tretji odstavek 66. člena, 68. člen, prvi odstavek 70. člena, razen za
ugotavljanje pogojev za veliko družino, 71. člen, 72. člen, 73. člen, 74. člen,
sedmi odstavek 90. člena in 14. točka 106. člena;
2.     
v Zakonu o štipendiranju (Uradni list RS, št. 59/07, 63/07 – popr. in
40/09): 3., 4. in 5. točka prvega odstavka 8. člena, 13. člen, prvi in tretji
odstavek ter prva alineja drugega odstavka 14. člena, 15. člen, 16. člen, 17.
člen, 18. člen, 19. člen, 20. člen, prvi odstavek 40. člena, prvi odstavek 42.
člena, besedi »iz prvega« v šestem odstavku 42. člena, besedi »državnih
štipendij« v 43. členu, besedilo »državne štipendije in« v prvem odstavku 44.
člena, besedilo »državne štipendije oziroma« v prvem odstavku 47. člena,
besedilo »državno štipendijo ali« v drugem in tretjem odstavku 47. člena ter
prvem odstavku 51. člena, besedilo »Center za socialno delo za državne
štipendije« v četrtem odstavku 47. člena, besedilo »Pristojni center za
socialno delo za državno štipendijo oziroma« v drugem odstavku 50. člena,
besedilo »pristojni center za socialno delo oziroma« v četrtem odstavku 50.
člena, besedilo »državne štipendije ali« v drugem odstavku 51. člena, besedi
»državno štipendijo,« v prvi alineji prvega odstavka 54. člena, besedilo
»Evidenco štipendistov, prejemnikov državnih štipendij, vodijo centri za
socialno delo« v drugem odstavku 55. člena, besedilo »pristojni centri za
socialno delo« v drugem odstavku 58. člena in v tretjem odstavku 59. člena in
prvi odstavek 63. člena;
3.     
v Zakonu o visokem šolstvu (Uradni list RS, št. 119/06 – uradno
prečiščeno besedilo, 59/07 – ZŠtip, 15/08 – odločba US, 64/08 in 86/09): drugi
odstavek 73.c člena;
4.     
v Stanovanjskem zakonu (Uradni list RS, št. 69/03, 18/04 – ZVKSES, 47/06
– ZEN, 45/08 – ZVEtL, 57/08 in 90/09 – odločba US): prvi, drugi in osmi
odstavek 121. člena, besedilo »po prvem odstavku 121. člena tega zakona« v
prvem odstavku 121.b člena, ter besedi »in osmega« v četrtem odstavku 121.b
člena;
5.     
v Zakonu usklajevanju transferjev posameznikom in gospodinjstvom v
Republiki Sloveniji (Uradni list RS, št. 114/06, 59/07 – ZŠtip, 10/08 – ZVarDod
in 71/08): šestindvajseta alineja 1. točke drugega odstavka 3. člena;
6.     
v Zakonu o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07 in 76/08):
šesti odstavek 24. člena in četrta alineja prvega odstavka 79.b člena;
7.     
v Uredbi o merilih za določanje oprostitev pri plačilih
socialnovarstvenih storitev (Uradni list RS, št. 110/04, 124/04 in 114/06 –
ZUTPG): tretji in četrti odstavek 11. člena, besedilo »na obrazcu, ki ga
predpiše minister, pristojen za socialno varstvo« v drugem odstavku 29. člena;
8.     
v Uredbi o metodologiji za oblikovanje najemnin v neprofitnih
stanovanjih ter merilih in postopku za uveljavljanje subvencioniranih najemnin
(Uradni list RS, št. 131/03, 142/04 in 99/08) besedilo »plačujejo najemnino,
višjo od priznane neprofitne najemnine, in« v četrti alineji prvega odstavka
11. člena, drugi in tretji odstavek 12. člena, besedilo »občinske uprave« v
prvem odstavku 13. člena, prvi in drugi odstavek 14. člena, drugi stavek prvega
odstavka 15. člena, 16. člen, 17. člen in priloga;
9.     
v Pravilniku o postopkih za uveljavljanje pravic do družinskih prejemkov
(Uradni list RS, št. 31/08 in 61/09): poglavje III. PRAVICA DO OTROŠKEGA
DODATKA, uporabljajo pa se do začetka uporabe tega zakona.
(2) Ne glede na prejšnji odstavek, se
znesek za otroški dodatek za posameznega otroka iz drugega odstavka 22. člena
tega zakona v obdobju od uveljavitve do začetka uporabe tega zakona usklajuje z
objavljenim indeksom rasti cen življenjskih potrebščin v skladu z Zakonom o
usklajevanju transferjev posameznikom in gospodinjstvom v Republiki Sloveniji
(Uradni list RS, št. 114/06, 59/07 – ZŠtip, 10/08 – ZVarDod in 71/08).
63. člen
Z uveljavitvijo tega zakona prenehajo veljati:
1.     
Pravilnik o ugotavljanju prihrankov in premoženja ter o vrednosti
zagotovljene osnovne oskrbe v postopku za dodelitev denarne socialne pomoči
(Uradni list RS, št. 68/01, 71/01 – popr., 119/05 in 36/07);
2.     
Pravilnik o metodologiji za upoštevanje dohodka iz dejavnosti za
pridobitev pravice do denarne socialne pomoči (Uradni list RS, št. 64/01 in
42/07);
3.     
Pravilnik o metodologiji za upoštevanje dohodka iz kmetijske dejavnosti
za pridobitev pravice do denarne socialne pomoči in denarne pomoči (Uradni list
RS, št. 39/07);
4.     
Pravilnik o obrazcih vloge za dodelitev denarnih socialnih pomoči in
vrstah dokazov (Uradni list RS, št. 68/01, 69/01 – popr., 107/03 in 45/07);
5.     
Pravilnik o zbirki podatkov o denarnih socialnih pomočeh (Uradni list
RS, št. 64/01);
6.     
Pravilnik o obrazcih zahteve za oprostitev plačila socialnovarstvene
storitve (Uradni list RS, št. 55/05 in 26/07);
7.     
Pravilnik o subvencioniranju prevozov za dijake in študente višjih
strokovnih šol (Uradni list RS, št. 71/07), razen 2. člena;
8.     
Pravilnik o subvencioniranju prevozov študentov (Uradni list RS, št.
18/04);
9.     
Pravilnik o merilih za ugotavljanje dohodkov, prihrankov in premoženja
občanov za prijavo v obvezno zdravstveno zavarovanje (Uradni list RS, št.
126/08);
10.  
Pravilnik o obrazcu vloge za ugotovitev izpolnjevanja pogojev za
pridobitev pravice do kritja razlike do polne vrednosti zdravstvenih storitev
(Uradni list RS, št. 126/08),
uporabljajo pa se do uveljavitve podzakonskih
predpisov po tem zakonu, če niso v nasprotju s tem zakonom.
64. člen
Z dnem začetka uporabe tega zakona se za
posamezno pravico iz javnih sredstev prenehajo uporabljati:
1.     
v Zakonu o starševskem varstvu in družinskih prejemkih (Uradni list RS,
št. 110/06 – uradno prečiščeno besedilo, 114/06 – ZUTPG in 10/08) za otroški
dodatek: 88. člen, 89. člen, 90. člen, razen sedmega odstavka, 91. člen, 102.
člen, 103. člen, drugi odstavek 104. člena in drugi odstavek 105. člena;
2.     
v Zakonu o socialnem varstvu (Uradni list RS, št. 3/07 – uradno
prečiščeno besedilo, 114/06 – ZUTPG, 23/07 – popr. in 41/07 – popr.) za denarne
socialne pomoči: 89. člen;
3.     
v Zakonu o štipendiranju (Uradni list RS, št. 59/07, 63/07 – popr. in
40/09) za državne štipendije: 27. člen;
4.     
Pravilnik o dodeljevanju državnih štipendij (Uradni list RS, št. 45/09),
razen 1. člena, 2. člena, 3. člena, 4. člena, 7. člena, 8. člena, 9. člena, 10.
člena, 26. člena, 27. člena, 28. člena, 29. člena, 31. člena, 32. člena, 33.
člena in 34. člena, za državne štipendije;
5.     
v Zakonu o vrtcih (Uradni list RS, št. 100/05 – uradno prečiščeno
besedilo, 25/08, 98/09 – ZIUZGK in 36/10), za znižano plačilo vrtca: prvi,
drugi in tretji odstavek 32. člena, 32.a člen, 33. člen, četrti, peti, šesti,
sedmi in osmi odstavek 45. člena in 52. člen;
6.     
v Zakonu o šolski prehrani (Uradni list RS, št. 43/10) za subvencijo
malice za učence in dijake: drugi, tretji, četrti, peti in šesti odstavek 15.
člena in 19. člen, za subvencijo kosila za učence: drugi, tretji in šesti
odstavek 17. člena in 20. člen, za subvencijo malice za učence in dijake ter za
subvencijo kosila za učence: 21., 22. in 23. člen, in druge določbe, ki so v nasprotju s tem zakonom;
7.     
v Zakonu o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07 in 76/08) za
pravico do plačila prispevka za obvezno zdravstveno zavarovanje: 21. točka
prvega odstavka 15. člena razen prvega stavka, drugi in tretji odstavek 15.
člena, drugi odstavek 78. člena v delu, ki določa, da prijavo v zavarovanje
vloži zavezanec za plačilo prispevka;
8.     
Pravilnik o postopkih za uveljavljanje pravic do družinskih prejemkov
(Uradni list RS, št. 31/08 in 61/09) za otroški dodatek, razen 15. člena, 38.
člena in 39. člena;
9.     
Pravilnik o plačilih staršev za programe v vrtcih (Uradni list RS, št.
129/06, 79/08, 119/08 in 102/09), razen 21., 21.a in 21.b člena, za znižano
plačilo vrtca.
65. člen
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. junija 2011, razen določb o državni štipendiji, znižanem plačilu vrtca,
o subvenciji malice za učence in dijake, subvenciji kosila za učence ter o
subvenciji prevozov za dijake in študente, ki se začnejo uporabljati
1. septembra 2011.
(2) Ne glede na prejšnji odstavek se 1.
točka prvega odstavka 17. člena tega zakona ne uporablja do vzpostavitve zbirke
podatkov o vrednosti nepremičnin.«.

Zakon o spremembah in dopolnitvah Zakona o
uveljavljanju pravic iz javnih sredstev – ZUPJS-A (Uradni list RS, št. 40/11)
spreminja 60. člen zakona tako, da se glasi:
»60. člen
(1) Centri za socialno delo najkasneje do
začetka uporabe tega zakona prevzamejo javne uslužbence, ki na lokalnih
skupnostih ali občinskih stanovanjskih skladih vodijo postopke ugotavljanja
upravičenosti do znižanja plačila vrtca, subvencije najemnine in kritja
prispevka za obvezno zdravstveno zavarovanje, skupaj s pripadajočo
dokumentacijo.
(2) Javni uslužbenci iz prejšnjega odstavka
z dnem prevzema sklenejo pogodbo o zaposlitvi za delovno mesto, določeno s sistemizacijo
delovnih mest.
(3) Centri za socialno delo in lokalne
skupnosti najkasneje 1. decembra 2011 sklenejo sporazume o tem, koliko in
katere javne uslužbence prevzamejo centri za socialno delo skladno s prvim
odstavkom tega člena.
(4) Z dnem začetka uporabe tega zakona se
primerna poraba lokalnih skupnosti zmanjša za stroške dela in pripadajoče
materialne stroške za javne uslužbence, ki jih skladno s tem zakonom prevzamejo
centri za socialno delo. Sredstva zmanjšane primerne porabe lokalnih skupnosti
se prerazporedijo na ministrstvo.«;
dodaja 60.a člen zakona, ki se glasi:
»60.a člen
(1) Ministrstvo najkasneje do začetka
uporabe tega zakona prevzame javne uslužbence, ki na Zavodu za pokojninsko in
invalidsko zavarovanje Slovenije (v nadaljnjem besedilu: ZPIZ) vodijo postopke
v zvezi s pravico do državne pokojnine in do varstvenega dodatka, skupaj s
pripadajočo dokumentacijo.
(2) Javni uslužbenci iz prejšnjega odstavka
sklenejo pogodbo o zaposlitvi za delovno mesto v skladu s sistemizacijo
delovnih mest.
(3) Ministrstvo in ZPIZ najkasneje en mesec
pred začetkom uporabe tega zakona skleneta sporazum o tem, koliko in katere
javne uslužbence prevzame ministrstvo skladno s prejšnjim odstavkom.
(4) Z dnem začetka uporabe tega zakona se
sredstva za stroške dela in pripadajoče materialne stroške za javne uslužbence,
ki jih v skladu s tem zakonom prevzame ministrstvo, prerazporedijo na
ministrstvo.«;
spreminja 61. člen zakona tako, da se glasi:
»61. člen
(1) Na ministrstvo se z dnem začetka
uporabe tega zakona premestijo javni uslužbenci, ki na Ministrstvu za okolje in
prostor na drugi stopnji vodijo postopke ugotavljanja upravičenosti do
subvencije najemnine.
(2) Z dnem začetka uporabe tega zakona se
sredstva za stroške dela in pripadajoče materialne stroške za javne uslužbence,
ki se v skladu s tem zakonom premestijo na ministrstvo, z Ministrstva za okolje
in prostor prerazporedijo na ministrstvo.«;
spreminja 62. člen zakona tako, da se glasi:
»62. člen
(1) Z uveljavitvijo tega zakona prenehajo
veljati:
1.     
v Zakonu o starševskem varstvu in družinskih prejemkih (Uradni list RS,
št. 110/06 – uradno prečiščeno besedilo, 114/06 – ZUTPG in 10/08) besedilo
»kadar dohodek na družinskega člana ne presega zgornje meje dohodkovnega
razreda po tem zakonu« v prvem odstavku 65. člena, drugi in četrti odstavek 65.
člena, tretji odstavek 66. člena, 68. člen, prvi odstavek 70. člena, razen za
ugotavljanje pogojev za veliko družino, 71. člen, 72. člen, 73. člen, 74. člen,
sedmi odstavek 90. člena in 14. točka 106. člena;
2.     
v Zakonu o štipendiranju (Uradni list RS, št. 59/07, 63/07 – popr. in
40/09): 3., 4. in 5. točka prvega odstavka 8. člena, 13. člen, prvi in tretji
odstavek ter prva alineja drugega odstavka 14. člena, 15. člen, 16. člen, 17.
člen, 18. člen, 19. člen, 20. člen, prvi odstavek 40. člena, prvi odstavek 42.
člena, besedi »iz prvega« v šestem odstavku 42. člena, besedi »državnih
štipendij« v 43. členu, besedilo »državne štipendije in« v prvem odstavku 44.
člena, besedilo »državne štipendije oziroma« v prvem odstavku 47. člena,
besedilo »državno štipendijo ali« v drugem in tretjem odstavku 47. člena ter
prvem odstavku 51. člena, besedilo »Center za socialno delo za državne
štipendije« v četrtem odstavku 47. člena, besedilo »Pristojni center za
socialno delo za državno štipendijo oziroma« v drugem odstavku 50. člena,
besedilo »pristojni center za socialno delo oziroma« v četrtem odstavku 50.
člena, besedilo »državne štipendije ali« v drugem odstavku 51. člena, besedi
»državno štipendijo,« v prvi alineji prvega odstavka 54. člena, besedilo
»Evidenco štipendistov, prejemnikov državnih štipendij, vodijo centri za
socialno delo« v drugem odstavku 55. člena, besedilo »pristojni centri za
socialno delo« v drugem odstavku 58. člena in v tretjem odstavku 59. člena in
prvi odstavek 63. člena;
3.     
v Zakonu o visokem šolstvu (Uradni list RS, št. 119/06 – uradno
prečiščeno besedilo, 59/07 – ZŠtip, 15/08 – odločba US, 64/08 in 86/09): drugi
odstavek 73.c člena;
4.     
v Stanovanjskem zakonu (Uradni list RS, št. 69/03, 18/04 – ZVKSES, 47/06
– ZEN, 45/08 – ZVEtL, 57/08 in 90/09 – odločba US): prvi, drugi in osmi
odstavek 121. člena, besedilo »po prvem odstavku 121. člena tega zakona« v
prvem odstavku 121.b člena, ter besedi »in osmega« v četrtem odstavku 121.b
člena;
5.     
v Zakonu usklajevanju transferjev posameznikom in gospodinjstvom v
Republiki Sloveniji (Uradni list RS, št. 114/06, 59/07 – ZŠtip, 10/08 – ZVarDod
in 71/08): šestindvajseta alineja 1. točke drugega odstavka 3. člena;
6.     
v Zakonu o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07 in 76/08):
šesti odstavek 24. člena in četrta alineja prvega odstavka 79.b člena;
7.     
v Uredbi o merilih za določanje oprostitev pri plačilih
socialnovarstvenih storitev (Uradni list RS, št. 110/04, 124/04 in 114/06 –
ZUTPG): tretji in četrti odstavek 11. člena, besedilo »na obrazcu, ki ga
predpiše minister, pristojen za socialno varstvo« v drugem odstavku 29. člena;
8.     
v Uredbi o metodologiji za oblikovanje najemnin v neprofitnih
stanovanjih ter merilih in postopku za uveljavljanje subvencioniranih najemnin
(Uradni list RS, št. 131/03, 142/04 in 99/08) besedilo »plačujejo najemnino,
višjo od priznane neprofitne najemnine, in« v četrti alineji prvega odstavka
11. člena, drugi in tretji odstavek 12. člena, besedilo »občinske uprave« v
prvem odstavku 13. člena, prvi in drugi odstavek 14. člena, drugi stavek prvega
odstavka 15. člena, 16. člen, 17. člen in priloga;
9.     
v Pravilniku o postopkih za uveljavljanje pravic do družinskih prejemkov
(Uradni list RS, št. 31/08 in 61/09): poglavje III. PRAVICA DO OTROŠKEGA
DODATKA, uporabljajo pa se do začetka uporabe tega zakona.
(2) Ne glede na prejšnji odstavek, se
znesek za otroški dodatek za posameznega otroka iz drugega odstavka 22. člena
tega zakona v obdobju od uveljavitve do začetka uporabe tega zakona usklajuje z
objavljenim indeksom rasti cen življenjskih potrebščin v skladu z Zakonom o
usklajevanju transferjev posameznikom in gospodinjstvom v Republiki Sloveniji
(Uradni list RS, št. 114/06, 59/07 – ZŠtip, 10/08 – ZVarDod in 71/08).
(3) Ne glede na določbo prvega odstavka 23.
člena tega zakona so do začetka šolskega ali študijskega leta 2013/14 do
državne štipendije upravičeni državljani Republike Slovenije, ki so starejši od
18 let in izpolnjujejo druge pogoje po zakonu, ki ureja štipendiranje, in pri
katerih povprečni mesečni dohodek na osebo v preteklem koledarskem letu pred
vložitvijo vloge ne presega 53 % neto povprečne plače na osebo v istem obdobju.
(4) Upravičencem do državne štipendije, ki
so to štipendijo pridobili po Zakonu o štipendiranju (Uradni list RS, št.
59/07, 63/07 – popr., 40/09 in 62/10 – ZUPJS) in ob začetku uporabe tega zakona
še niso stari 18 let, štipendijsko razmerje miruje do izpolnitve starostnega
pogoja za pridobitev državne štipendije po tem zakonu.«;
spreminja 64. člen zakona tako, da se glasi:
»64. člen
Z dnem začetka uporabe tega zakona se za
posamezno pravico iz javnih sredstev prenehajo uporabljati:
1.     
v Zakonu o starševskem varstvu in družinskih prejemkih (Uradni list RS,
št. 110/06 – uradno prečiščeno besedilo, 114/06 – ZUTPG in 10/08) za otroški
dodatek: 88. člen, 89. člen, 90. člen, razen sedmega odstavka, 91. člen, 102.
člen, 103. člen, drugi odstavek 104. člena in drugi odstavek 105. člena;
2.     
v Zakonu o socialnem varstvu (Uradni list RS, št. 3/07 – uradno
prečiščeno besedilo, 114/06 – ZUTPG, 23/07 – popr. in 41/07 – popr.) za denarne
socialne pomoči: 89. člen;
3.     
v Zakonu o štipendiranju (Uradni list RS, št. 59/07, 63/07 – popr. in
40/09) za državne štipendije: 27. člen;
4.     
Pravilnik o dodeljevanju državnih štipendij (Uradni list RS, št. 45/09),
razen 1. člena, 2. člena, 3. člena, 4. člena, 7. člena, 8. člena, 9. člena, 10.
člena, 26. člena, 27. člena, 28. člena, 29. člena, 31. člena, 32. člena, 33.
člena in 34. člena, za državne štipendije;
5.     
v Zakonu o vrtcih (Uradni list RS, št. 100/05 – uradno prečiščeno
besedilo, 25/08, 98/09 – ZIUZGK in 36/10), za znižano plačilo vrtca: prvi,
drugi in tretji odstavek 32. člena, 32.a člen, 33. člen, četrti, peti, šesti,
sedmi in osmi odstavek 45. člena in 52. člen;
6.     
v Zakonu o šolski prehrani (Uradni list RS, št. 43/10) za subvencijo
malice za učence in dijake: drugi, tretji, četrti, peti in šesti odstavek 15.
člena in 19. člen, za subvencijo kosila za učence: drugi, tretji in šesti
odstavek 17. člena in 20. člen, za subvencijo malice za učence in dijake ter za
subvencijo kosila za učence: 21., 22. in 23. člen, in druge določbe, ki so v nasprotju s tem zakonom;
7.     
v Zakonu o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07 in 76/08) za
pravico do plačila prispevka za obvezno zdravstveno zavarovanje: 21. točka
prvega odstavka 15. člena razen prvega stavka, drugi in tretji odstavek 15.
člena, drugi odstavek 78. člena v delu, ki določa, da prijavo v zavarovanje
vloži zavezanec za plačilo prispevka;
8.     
Pravilnik o postopkih za uveljavljanje pravic do družinskih prejemkov
(Uradni list RS, št. 31/08 in 61/09) za otroški dodatek, razen 15. člena, 38.
člena in 39. člena;
9.     
Pravilnik o plačilih staršev za programe v vrtcih (Uradni list RS, št.
129/06, 79/08, 119/08 in 102/09), razen 12., 21., 21.a in 21.b člena, za
znižano plačilo vrtca.«;
spreminja 65. člen zakona tako, da se glasi:
»65. člen
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. januarja 2012.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
17. člen
Pravice iz javnih sredstev, ki so bile po
četrtem odstavku 56. člena zakona dodeljene do 1. junija 2011, center za
socialno delo po uradni dolžnosti podaljša do začetka uporabe zakona.
18. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon za uravnoteženje javnih financ – ZUJF
(Uradni list RS, št. 40/12)
določa tudi:
»III. DEL
TRAJNI UKREPI
3. SUBVENCIONIRANJE
CENE MALICE
141. člen
(subvencioniranje
cene malice)
(1) Ne glede na prvi odstavek 25. člena
Zakona o uveljavljanju pravic iz javnih sredstev se od 1. septembra 2012
dodatna subvencija v višini 1/6 cene malice ukinja.
[ …]«;
določa tudi:
»IV. DEL
ZAČASNI UKREPI
3. NA PODROČJU
UVELJAVLJANJA PRAVIC IZ JAVNIH SREDSTEV
144. člen
(izjeme)
(1) Ne glede na 2. točko prvega odstavka
18. člena Zakona o uveljavljanju pravic iz javnih sredstev (Uradni list RS, št.
62/10 in 40/11; v nadaljnjem besedilu: ZUPJS) se kot premoženje po ZUPJS ne
štejejo osebni avtomobili oziroma enosledna vozila do vrednosti 8.060,00 eurov
za vsak avtomobil oziroma enosledno vozilo, in osebno vozilo, prilagojeno prevozu
težko gibalno oviranih oseb.
(2) Ne glede
na drugi odstavek 22. člena ZUPJS otroški dodatek glede na uvrstitev v
dohodkovni razred znaša mesečno:

Dohodkovni razred
 

Povprečni mesečni
  dohodek na osebo v % od neto povprečne plače
 

Znesek otroškega dodatka za otroka do konca osnovne šole
  ali do 18. leta (v eurih)
 

Znesek otroškega dodatka za otroka v srednji šoli, vendar
  najdalj do 18. leta (v eurih)
 


1. otrok
 

2. otrok
 

3. in naslednji otrok
 

1. otrok
 

2. otrok
 

3. in naslednji
  otrok
 


1
 

do 18%
 

114,31
 

125,73
 

137,18
 

168,31
 

179,73
 

243,55
 


2
 

nad 18% do 30%
 

97,73
 

108,04
 

118,28
 

142,73
 

153,04
 

206,88
 


3
 

nad 30% do 36%
 

74,48
 

83,25
 

91,98
 

110,48
 

119,25
 

162,89
 


4
 

nad 36% do 42%
 

58,75
 

67,03
 

75,47
 

85,75
 

94,03
 

128,58
 


5
 

nad 42% do 53%
 

43,24
 

50,45
 

57,63
 

61,24
 

68,45
 

92,94
 


6
 

nad 53% do 64%
 

27,40
 

34,29
 

41,14
 

39,10
 

45,99
 

64,05
 

(3) Ne glede na tretji odstavek 62. člena
ZUPJS se ne glede na določbo prvega odstavka 23. člena ZUPJS do začetka
šolskega ali študijskega leta 2014/15 do državne štipendije upravičeni
državljani Republike Slovenije, ki so starejši od 18 let in izpolnjujejo druge
pogoje po zakonu, ki ureja štipendiranje, in pri katerih povprečni mesečni
dohodek na osebo v preteklem koledarskem letu pred vložitvijo vloge ne presega
53 % neto povprečne plače na osebo v istem obdobju.«;
določa tudi:
»V. DEL
PREHODNE IN KONČNE DOLOČBE SPREMEMB IN DOPOLNITEV ZAKONOV, TRAJNIH
UKREPOV IN ZAČASNIH
UKREPOV
29. Začasni ukrepi na področju uveljavljanja pravic iz javnih sredstev
245. člen
Postopki za uveljavljanje pravice do
otroškega dodatka, ki so jih upravičenci začeli pred uveljavitvijo tega zakona,
se končajo po dosedanjih predpisih.«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po objavi v
Uradnem listu Republike Slovenije.«.

Zakon o spremembah in dopolnitvah Zakona o
prevozih v cestnem prometu – ZPCP-2D (Uradni list RS, št. 57/12)
vsebuje naslednjo končno določbo:
»15. člen
(začetek
veljavnosti in uporabe)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 20. avgusta
2012.«.

Zakon o spremembi Zakona o uveljavljanju
pravic iz javnih sredstev – ZUPJS-B (Uradni list RS, št. 14/13)
vsebuje naslednjo končno določbo:
»KONČNA DOLOČBA
2. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o štipendiranju – ZŠtip-1 (Uradni list
RS, št. 56/13)
v zvezi z delnim prenehanjem veljavnosti 6. točke 3. člena, prenehanjem
veljavnosti 12. točke prvega odstavka 12. člena, spremembo 11. točke prvega
odstavka 12. člena, delnim prenehanjem veljavnosti prvega odstavka 23. člena
ter spremembo drugega odstavka 23. člena zakona določa:
»Dosedanje določbe se uporabljajo do začetka uporabe tega
zakona.«;
določa tudi:
»123. člen
(prenehanje
veljavnosti zakonov in podaljšanje odloga za državno štipendijo)
[ … ]
(8) Ne glede na določbo prvega odstavka 23.
člena Zakona o uveljavljanju pravic iz javnih sredstev (Uradni list RS, št.
62/10, 40/11, 40/12 – ZUJF, 57/12 – ZPCP-2D in 14/13) in ne glede na določbo
petega odstavka tega člena so do vključno leta, ki sledi letu, v katerem
gospodarska rast preseže 2,5 odstotka družbenega bruto proizvoda, do državne štipendije
upravičeni državljani Republike Slovenije, ki izpolnjujejo pogoje po tem zakonu
in po zakonu, ki ureja uveljavljanje pravic iz javnih sredstev, in pri katerih
povprečni mesečni dohodek na osebo v preteklem koledarskem letu pred vložitvijo
vloge ne presega 53 % neto povprečne plače na osebo v istem obdobju.«;
ter vsebuje naslednjo končno določbo:
»125. člen
(uveljavitev in
začetek uporabe zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. januarja
2014.«.

Zakon o spremembah in dopolnitvah Zakona o
uveljavljanju pravic iz javnih sredstev – ZUPJS-C (Uradni list RS, št. 99/13)
vsebuje naslednje prehodne in končno določbo:
»PREHODNE IN KONČNA DOLOČBA
25. člen
(1) Ne glede
na spremenjeni drugi odstavek 22. člena zakona v obdobju do vključno leta, ki
sledi letu, v katerem gospodarska rast preseže 2 odstotka bruto proizvoda,
otroški dodatek glede na uvrstitev v dohodkovni razred znaša:

dohodkovni razred
 

povprečni mesečni
  dohodek na osebo (v %)

znesek otroškega dodatka za otroka do konca osnovne šole
  ali do 18 leta (v eurih)
 

znesek otroškega dodatka za otroka v srednji šoli, vendar
  najdlje do 18. leta (v eurih)
 


1. otrok
 

2. otrok
 

3. in naslednji otrok
 

1. otrok
 

2. otrok
 

3. in naslednji
  otrok
 


1
 

do 18%
 

114,31
 

125,73
 

137,18
 

114,31
 

125,73
 

137,18
 


2
 

nad 18% do 30%
 

97,73
 

108,04
 

118,28
 

97,73
 

108,04
 

118,28
 


3
 

nad 30% do 36%
 

74,48
 

83,25
 

91,98
 

74,48
 

83,25
 

91,98
 


4
 

nad 36% do 42%
 

58,75
 

67,03
 

75,47
 

58,75
 

67,03
 

75,47
 


5
 

nad 42% do 53%
 

43,24
 

50,45
 

57,63
 

43,24
 

50,45
 

57,63
 


6
 

nad 53% do 64%
 

27,40
 

34,29
 

41,14
 

39,10
 

45,99
 

64,05
 

(2) Ne glede na 23. člen zakona so v
obdobju do vključno leta, ki sledi letu, v katerem gospodarska rast preseže 2,5
odstotka bruto proizvoda, do državne štipendije upravičeni državljani Republike
Slovenije, ki izpolnjujejo pogoje po tem zakonu in po zakonu, ki ureja
štipendiranje, in pri katerih povprečni mesečni dohodek na osebo v preteklem
letu pred vložitvijo vloge ne presega 53 % neto povprečne plače
na osebo v istem obdobju.
(3) Gospodarsko rast v skladu prvim in
drugim odstavkom tega člena ugotovi Statistični urad Republike Slovenije. Sklep
o ugotovitvi, da je gospodarska rast presegla 2 odstotka bruto domačega
proizvoda, Vlada Republike Slovenije objavi v Uradnem listu Republike Slovenije
do 30. septembra leta, v katerem gospodarska rast preseže 2 odstotka bruto
domačega proizvoda.
26. člen
Postopki uveljavljanja pravic iz javnih
sredstev, začeti v mesecu pred začetkom uporabe tega zakona, se dokončajo po
tem zakonu.
27. člen
Določba četrtega odstavka spremenjenega 30.
člena zakona se v delu, v katerem je določeno, da osebe iz prvega in drugega
odstavka 30. člena zakona v obvezno zdravstveno zavarovanje prijavi in odjavi
Zavod za zdravstveno zavarovanje Slovenije, začne uporabljati 1. aprila 2014.
Do takrat te osebe v obvezno zdravstveno zavarovanje prijavi in odjavi center
za socialno delo.
28. člen
(1) V primeru prvega odločanja po tem
zakonu se po uradni dolžnosti preverijo tudi druge pravice, do katerih so
upravičenec ali osebe, ki se upoštevajo pri ugotavljanju njegovega materialnega
položaja, upravičeni na podlagi drugih odločb. Če center za socialno delo
ugotovi, da bi bilo treba katero od teh odločb odpraviti ali o njej na novo
odločiti, po uradni dolžnosti na novo odloči o vseh pravicah z dnem priznanja
tiste pravice iz javnih sredstev, katere uveljavitev je vzrok za postopek odločanja
tudi o drugih pravicah.
(2) Centri za socialno delo po uradni
dolžnosti do 28. februarja 2015 na novo odločijo o oprostitvah plačil
socialnovarstvenih storitev in prispevkih k plačilu pravic družinskega
pomočnika.
(3) Upravičenec, ki ima odločbo o priznanju
pravice do denarne socialne pomoči ali varstvenega dodatka, lahko ne glede na
obdobje veljavnosti te odločbe pred potekom obdobja, za katerega mu je bila
pravica priznana, v roku od 1. septembra do 31. oktobra 2014 uveljavlja odmero
teh pravic po tem zakonu.
(4) Za potrebe odločanja po prejšnjem
odstavku se kot dan vložitve vloge šteje 31. avgust 2014.
29. člen
V Zakonu o zdravstvenem varstvu in
zdravstvenem zavarovanju (Uradni list RS, št. 72/06 – uradno prečiščeno
besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF,
21/13 – ZUTD-A, 63/13 – ZIUPTDSV in 91/13) se v 24. členu:
-       
tretji odstavek spremeni tako, da se glasi:
»Republika Slovenija zagotavlja iz
proračunskih sredstev razliko do polne vrednosti zdravstvenih storitev iz 2. do
6. točke prvega odstavka 23. člena tega zakona za zavarovance iz prvega
odstavka 15. člena tega zakona in po njih zavarovane družinske člane, če jim je
priznana pravica do kritja razlike do polne vrednosti zdravstvenih storitev po
zakonu, ki ureja uveljavljanje pravic iz javnih sredstev, pod pogojem, da
navedenih pravic nimajo zagotovljenih v celoti iz obveznega zdravstvenega
zavarovanja ali drugega naslova. Ministrstvo, pristojno za socialne zadeve,
obvesti o številki, datumu in obdobju veljavnosti odločbe o priznanju pravice
do kritja razlike do polne vrednost zdravstvenih storitev za posameznega
upravičenca Zavod, ki te podatke vodi v evidenci zavarovanih oseb.«.
-       
prvi stavek osmega odstavka spremeni tako, da se glasi:
»Zavod na podlagi obvestila iz drugega in
tretjega odstavka tega člena zagotovi podatek o upravičenosti do kritja razlike
do polne vrednosti zdravstvenih storitev v sistemu dostopa do podatkov evidence
zavarovanih oseb s kartico zdravstvenega zavarovanja.«.
30. člen
(1) Ne glede na tretji odstavek 118. člena
Zakona o štipendiranju (Uradni list RS, št. 56/13) se materialni položaj oseb
pri ponovni odmeri višine državne štipendije ugotavlja v skladu z zakonom, ki
ureja uveljavljanje pravic iz javnih sredstev.
(2) Ne glede na prvi odstavek 119. člena
Zakona o štipendiranju (Uradni list RS, št. 56/13) se vloge za uveljavljanje
državne štipendije, vložene od 1. 12. 2013 dalje obravnavajo po Zakonu o
štipendiranju (Uradni list RS, št. 56/13).
(3) Odločbe, na podlagi katerih
štipendijsko razmerje od 1. 1. 2012 miruje zaradi mladoletnosti štipendistov na
podlagi Zakona o uveljavljanju pravic iz javnih sredstev (62/10 – ZUPJS, 40/11
– ZUPJS-A), z dnem začetka veljavnosti tega zakona prenehajo veljati, preneha
pa tudi štipendijsko razmerje.
31. člen
V Zakonu o uveljavljanju pravic iz javnih
sredstev (Uradni list RS, št. 62/10, 40/11, 110/11 – ZDIU12, 40/12 – ZUJF,
57/12 – ZPCP-2D in 14/13) se 1. januarja 2014 v 3. členu v 6. točki besedilo
»in upravičenec do Zoisove štipendije, če prejema tudi dodatek glede na dohodek
v družini«, preneha uporabljati.
32. člen
(1) Z dnem uveljavitve tega zakona
prenehajo veljati naslednje določbe, ki pa se uporabljajo do 31. decembra 2013:
-       
peti odstavek 123. člena Zakona o štipendiranju (Uradni list RS, št.
56/13),
-       
četrti, peti in sedmi odstavek 24. člena Zakona o zdravstvenem varstvu
in zdravstvenem zavarovanju (Uradni list RS, št. 72/06 – uradno prečiščeno
besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF in
21/13 – ZUTD-A),
-       
144. in tretji odstavek 152. člena Zakona za uravnoteženje javnih financ
(Uradni list RS, št. 40/12, 96/12 – ZPIZ-2, 104/12 – ZIPRS1314, 105/12, 25/13 –
odločba US, 46/13 – ZIPRS1314-A, 47/13, 56/13 – ZŠtip -1, 63/13 – Zosn-I in
63/13 – ZJAKRS-A).
(2) Z dnem uveljavitve tega zakona preneha
veljati tretji odstavek 13. člena in tretja alineja četrtega odstavka 14. člena
Uredbe o merilih za določanje oprostitev pri plačilih socialno varstvenih
storitev (Uradni list RS, št. 110/04, 124/04, 114/06 – ZUTPG in 62/10 – ZUPJS),
ki pa se uporablja do 31. avgusta 2014.
33. člen
Ne glede na spremenjeno 2. točko prvega
odstavka 18. člena zakona se do vključno leta, ki sledi letu, v katerem
gospodarska rast preseže 2 odstotka bruto domačega proizvoda, kot premoženje ne
upošteva osebni avtomobil ali enosledno vozilo v vrednosti do višine 8.060,00
eurov.
34. člen
(1) Ne glede na 15. člen zakona, se pri
upravičencih do denarne socialne pomoči ali varstvenega dodatka pri
ugotavljanju upravičenosti do otroškega dodatka, državne štipendije in
znižanega plačila vrtca upoštevajo le njihovi tekoči dohodki, ne glede na to,
ali so v preteklem letu imeli periodične dohodke iz naslova plače, nadomestila
plače, pokojnine, nadomestila ali drugih dohodkov iz naslova obveznega
socialnega zavarovanja, starševskega dodatka, preživnine, delnega plačila za
izgubljeni dohodek ali nadomestila za invalidnost.
(2) Tekoči dohodki so periodični dohodki iz
prejšnjega odstavka, ki jih oseba v preteklem letu ni imela, ima pa jih
izplačane v mesecu pred mesecem vložitve vloge, razen če je iz ugotovljenega
dejanskega stanja razvidno, da jih je v mesecu vložitve vloge začela prejemati,
preračunani na letno raven, in prejemki iz 15. člena zakona, ki se upoštevajo v
višini, kakršna velja oziroma bo veljala z začetkom priznanja pravice.
35. člen
(1) Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. januarja
2014, razen nove 8. in 9. točke 3. člena, spremembe 11. člena, 12. člena, 15.
člena, četrtega odstavka 18. člena, 25. člena, 26. člena in spremembe 29.
člena, naslova 9.a člena in 30.a člena zakona, spremembe 31. člena in spremembe
32. člena ter 42. člena, 42.b člena, spremembe 44. člena in spremembe petega
odstavka 50. člena, ki se začnejo uporabljati 1. septembra 2014.
(2) Do začetka uporabe določb iz prejšnjega
odstavka se glede vprašanj, ki jih te določbe urejajo, še naprej uporabljajo
določbe Zakona o uveljavljanju pravi iz javnih sredstev (Uradni list RS, št.
62/10, 40/11, 110/11 – ZDIU12, 40/12 – ZUJF, 57/12 – ZPCP-2D in 14/13).«.

Zakon o ukrepih za
uravnoteženje javnih financ občin – ZUUJFO (Uradni list RS, št. 14/15)
določa tudi:
»III. DEL
PREHODNE DOLOČBE K SPREMEMBAM IN
DOPOLNITVAM ZAKONOV
5. ZAKON O UVELJAVLJANJU PRAVIC IZ JAVNIH SREDSTEV
30. člen
(1) Določba 25. člena tega zakona se začne uporabljati 1.
aprila 2015.
(2) Postopki za uveljavljanje subvencije za tržno in hišniško
stanovanje do priznane neprofitne najemnine se za vloge, vložene do 31. marca
2015, dokončajo po dosedanjih predpisih.«;
ter vsebuje naslednjo končno določbo:
»IV. KONČNA DOLOČBA
31. člen
Ta zakon začne veljati petnajsti dan po objavi v Uradnem listu Republike Slovenije.«.

Zakon o spremembi Zakona o uveljavljanju
pravic iz javnih sredstev – ZUPJS-D (Uradni list RS, št. 57/15) vsebuje naslednjo končno določbo:
»2. člen 
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne s
1. 1. 2016.«.

Zakon o spremembi in dopolnitvah Zakona o
uveljavljanju pravic iz javnih sredstev – ZUPJS-E
(Uradni list RS, št. 90/15) vsebuje naslednjo prehodno in končno določbo:
»3. člen
(1) Postopki za ugotavljanje upravičenosti
do otroškega dodatka in državne štipendije, ki so se začeli pred začetkom
uporabe tega zakona, se dokončajo po določbah Zakona o uveljavljanju pravic iz
javnih sredstev (Uradni list RS, št. 62/10, 40/11, 40/12 – ZUJF, 57/12 ZPCP-2D,
14/13, 56/13 – ZŠtip-1, 99/13, 14/15 – ZUUJFO in 57/15).
(2) Ne glede na prejšnji odstavek se
postopki za ugotavljanje upravičenosti do otroškega dodatka in državne
štipendije, ki so se začeli na prvi stopnji decembra 2015, dokončajo po tem
zakonu.
4. člen
(1) Ta zakon začne veljati naslednji dan po
objavi v Uradnem listu Republike Slovenije, uporablja pa se od 1. januarja
2016.
(2) Do začetka uporabe določb tega zakona
se uporabljajo določbe Zakona o uveljavljanju pravic iz javnih sredstev (Uradni
list RS, št. 62/10, 40/11, 40/12 – ZUJF, 57/12 – ZPCP-2D, 14/13, 56/13 –
ZŠtip-1, 99/13, 14/15 – ZUUJFO in 57/15).«.

Odločba o ugotovitvi, da je 28. člen Zakona o
uveljavljanju pravic iz javnih sredstev v neskladju z Ustavo (Uradni list RS, št. 38/16), določa:
»1. Člen 28 Zakona o uveljavljanju
pravic iz javnih sredstev (Uradni list RS, št. 62/10, 40/11, 14/13, 99/13,
57/15 in 90/15) je v neskladju z Ustavo.
2. Državni zbor mora ugotovljeno
neskladje iz prejšnje točke odpraviti v roku enega leta po objavi te odločbe v
Uradnem listu Republike Slovenije.
3. Do odprave ugotovljenega neskladja
iz 1. točke izreka se upravičencem do subvencije v tržnih in hišniških
stanovanjih, ki izpolnjujejo dohodkovne in druge pogoje za pridobitev
neprofitnega stanovanja, prizna tudi subvencija do priznane neprofitne
najemnine na način, kot je določen za subvencije neprofitnih najemnin.«.

Odločba o ugotovitvi, da sta prvi odstavek
14. člena Zakona o uveljavljanju pravic iz javnih sredstev in del drugega
odstavka 7. člena Pravilnika o načinu ugotavljanja premoženja in njegove
vrednosti pri dodeljevanju pravic iz javnih sredstev ter o razlogih za
zmanjševanje v postopku dodelitve denarne socialne pomoči v neskladju z Ustavo
ter o ugotovitvi, da peti odstavek 10. člena in 4. točka prvega odstavka
12. člena Zakona o uveljavljanju pravic iz javnih sredstev nista v
neskladju z Ustavo (Uradni list RS, št. 51/16), določa:
»1. Prvi odstavek 14. člena
Zakona o uveljavljanju pravic iz javnih sredstev (Uradni list RS,
št. 62/10, 40/11, 14/13, 99/13, 57/15 in 90/15) je v neskladju z Ustavo.
2. Državni zbor mora ugotovljeno
neskladje odpraviti v roku enega leta po objavi te odločbe v Uradnem listu
Republike Slovenije.
3. Do odprave ugotovljene
protiustavnosti lahko vlagatelji v postopkih uveljavljanja pravic iz javnih
sredstev dokazujejo, da ne dosegajo višine mesečnega dohodka, določene v prvem
odstavku 14. člena Zakona o uveljavljanju pravic iz javnih sredstev.
4. Peti odstavek 10. člena in 4.
točka prvega odstavka 12. člena Zakona o uveljavljanju pravic iz javnih
sredstev nista v neskladju z Ustavo.
5. Drugi odstavek 7. člena
Pravilnika o načinu ugotavljanja premoženja in njegove vrednosti pri
dodeljevanju pravic iz javnih sredstev ter o razlogih za zmanjševanje v
postopku dodelitve denarne socialne pomoči (Uradni list RS, št. 8/12 in
99/15) je v delu, ki določa, da se vrednost lastniških deležev gospodarskih
družb ali zadrug lahko ugotavlja tudi le iz izpisa iz sodnega registra, v
neskladju z Ustavo.
6. Minister za delo, družino, socialne
zadeve in enake možnosti mora ugotovljeno neskladje odpraviti v roku šestih
mesecev po objavi te odločbe v Uradnem listu Republike Slovenije.
7. Do odprave ugotovljene
protiustavnosti center za socialno delo ne sme ugotavljati primerljive tržne
vrednosti deležev gospodarskih družb ali zadrug zgolj na podlagi izpisa iz
sodnega registra.«.

Zakon o spremembi in dopolnitvi Zakona o
uveljavljanju pravic iz javnih sredstev – ZUPJS-F
(Uradni list RS, št. 88/16) vsebuje naslednjo prehodno in končno določbo:
»PREHODNA IN KONČNA DOLOČBA
2. člen
Ta zakon začne veljati petnajsti dan po
objavi v Uradnem listu Republike Slovenije, uporablja pa se od prvega dne
meseca, ki sledi mesecu, v katerem je zakon uveljavljen.«.

Zakon za urejanje položaja študentov – ZUPŠ
(Uradni list RS, št. 61/17)
vsebuje naslednjo končno določbo:
»11. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o uveljavljanju
pravic iz javnih sredstev – ZUPJS-G (Uradni list RS, št. 75/17)
vsebuje naslednje prehodne in končno določbo:
»PREHODNE IN KONČNA DOLOČBA
27. člen
(1) Postopki uveljavljanja pravic iz javnih
sredstev, o katerih na prvi stopnji do začetka uveljavitve oziroma uporabe tega
zakona še ni bilo odločeno, se dokončajo po dosedanjih predpisih.
(2) Ne glede na prejšnji odstavek se
postopki za ugotavljanje upravičenosti do otroškega dodatka, ki so se začeli na
prvi stopnji decembra 2017, dokončajo po tem zakonu.
(3) Ne glede na prvi odstavek tega člena se
postopki uveljavljanja upravičenosti do letnih pravic, ki so se začeli na prvi
stopnji decembra 2018, dokončajo po tem zakonu.
(4) Ne glede na spremenjeni 21. člen
zakona se uskladitev mej dohodkov v letu 2018 ne opravi.
(5) Podzakonski akt iz novega četrtega
odstavka 17. člena zakona minister, pristojen za socialno varstvo, sprejme
do prvega dne meseca, ki sledi mesecu uveljavitve tega zakona.
(6) Z dnem začetka uporabe tega zakona
preneha veljati drugi odstavek 71. člena Zakona o starševskem varstvu in
družinskih prejemkih (Uradni list RS, št. 26/14 in 90/15).
28. člen
(1) Ne glede na prvi odstavek
35. člena zakona center za socialno delo po uradni dolžnosti preveri
avtomatično izpolnjevanje pogojev za nadaljnje prejemanje letnih pravic, ki se
iztečejo od meseca decembra 2018 do konca julija 2019.
(2) Informativni izračun iz prejšnjega
odstavka se vroči isti osebi kot predhodni informativni izračun oziroma
odločba.
(3) Če je bila vložena vloga za letne
pravice z namenom njihovega podaljšanja, stranka lahko sporoči, da na vlogi
vztraja. Če stranka sporoči, da na vlogi vztraja, se vložena vloga šteje kot
ugovor zoper informativni izračun. Če stranka ne sporoči, da na vlogi vztraja,
se o vlogi ne odloča.
(4) O vlogah za letne pravice iz prejšnjega
odstavka center za socialno delo ne odloča, če so vložene od 1. decembra
2018 dalje.
29. člen
(1) Ta zakon začne veljati naslednji dan po
objavi v Uradnem listu Republike Slovenije, uporabljati pa se začne
1. januarja 2018.
(2) Ne glede na prejšnji odstavek se
spremembe oziroma dopolnitve:
1.     
14., 17. in 18. člena zakona začnejo uporabljati 1. februarja
2018;
2.     
19., 42.b in 44. člena zakona, razen novega drugega odstavka, in
50. člena zakona začnejo uporabljati 1. marca 2018;
3.     
novega petega in šestega odstavka 24., 30. in 42. člena zakona
začnejo uporabljati 1. maja 2018;
4.     
novega drugega odstavka 33. člena zakona začnejo uporabljati
1. septembra 2018,
5.     
37. člena, novih 38.a, 38.b, drugega odstavka 38.c člena, 38.č,
38.d, 40. člen, 41. člena in novega drugega odstavka 44. člena
zakona začnejo uporabljati 1. januarja 2019;
6.     
novega tretjega odstavka 33. člena, novega 38.c člena, razen
drugega odstavka, 38.e, 38.f in 38.g člena zakona začnejo uporabljati
1. septembra 2019.
(3) Do začetka uporabe določb iz prvega in
drugega odstavka tega člena se glede vprašanj, ki jih te določbe urejajo,
uporabljajo določbe Zakona o uveljavljanju pravic iz javnih sredstev (Uradni
list RS, št. 62/10, 40/11, 40/12 – ZUJF, 57/12 – ZPCP-2D, 14/13, 56/13 –
ZŠtip-1, 99/13, 14/15 – ZUUJFO, 57/15, 90/15, 38/16 – odl. US, 51/16 – odl. US,
88/16 in 61/17 – ZUPŠ).«.

Zakon o spremembah in dopolnitvi Zakona o uveljavljanju
pravic iz javnih sredstev – ZUPJS-H (Uradni list RS, št. 77/18)
vsebuje naslednje prehodne in končne določbe:
»PREHODNE IN KONČNE DOLOČBE
9. člen
Postopki uveljavljanja pravic iz javnih
sredstev, o katerih na prvi stopnji do začetka uveljavitve tega zakona še ni
bilo odločeno, se dokončajo po tem zakonu.
10. člen
V Zakonu o spremembah in dopolnitvah Zakona
o uveljavljanju pravic iz javnih sredstev (Uradni list RS, št. 75/17) z
uveljavitvijo tega zakona prenehajo veljati tretji odstavek 27. člena,
28. člen ter 5. in 6. točka drugega odstavka 29. člena.
11. člen
Centri za socialno delo najpozneje do
1. januarja 2022 začnejo izdajati informativne izračune iz spremenjenega
prvega odstavka 38.c člena zakona.
12. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah Zakona o uveljavljanju
pravic iz javnih sredstev – ZUPJS-I (Uradni list RS, št. 47/19)
vsebuje naslednjo prehodno in končno določbo:
»PREHODNA IN KONČNA DOLOČBA
3. člen
Postopki za uveljavljanje pravic iz javnih
sredstev začeti pred uveljavitvijo tega zakona, se končajo v skladu z
dosedanjimi predpisi.
4. člen
Ta zakon začne veljati naslednji dan po
objavi v Uradnem listu Republike Slovenije, uporablja pa se od prvega dne
meseca, ki sledi mesecu, v katerem je zakon uveljavljen.«.

Zakon o finančni razbremenitvi občin – ZFRO (Uradni list RS, št. 189/20)
vsebuje naslednjo končno določbo:
»41. člen
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne prvega dne
v mesecu, ki sledi mesecu, v katerem je ta zakon uveljavljen.«.

Zakon za urejanje položaja študentov – ZUPŠ-1
(Uradni list RS, št. 54/22)
vsebuje naslednjo končno določbo:
»25. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.