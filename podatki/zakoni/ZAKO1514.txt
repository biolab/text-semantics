I. poglavje
SPLOŠNE DOLOČBE
1. člen
Ta zakon ureja denacionalizacijo premoženja, ki je bilo
podržavljeno s predpisi o agrarni reformi, nacionalizaciji in o zaplembah ter z
drugimi predpisi in načini, navedenimi v tem zakonu.
2. člen
Denacionalizacija po tem zakonu je vrnitev podržavljenega
premoženja iz prejšnjega člena v naravi (vrnitev premoženja).
Če vrnitev premoženja ni možna, denacionalizacija obsega
plačilo odškodnine v obliki nadomestnega premoženja, vrednostnih papirjev ali v
denarju (odškodnina).
Pogoje in način denacionalizacije določa ta zakon.
3. člen
Upravičenci do denacionalizacije po tem zakonu so fizične
osebe, ki jim je bilo premoženje podržavljeno po naslednjih predpisih:
1)    
zakon o agrarni reformi in kolonizaciji (Uradni list DFJ, št. 64/45,
Uradni list FLRJ, št. 24/46, 101/47, 105/48, 21/56, 55/57, 10/65),
2)    
zakon o agrarni reformi in kolonizaciji (Uradni list SNOS in NVS, št.
62/45, Uradni list LRS, št. 30/46, 10/48, 17/58, 17/59, 18/61, 22/65),
3)    
zakon o razlastitvi posestev, ki jih obdelujejo koloni in viničarji
(Uradni list SNOS in NVS, št. 62/45),
4)    
zakon o odpravi viničarskih in podobnih razmerij (Uradni list LRS, št.
22/53 in 43/57);
5)    
zakon o kmetijskem zemljiškem skladu splošnega ljudskega premoženja in o
dodeljevanju zemlje kmetijskim organizacijam (Uradni list FLRJ, št. 22/53),
6)    
zakon o agrarnih skupnostih (Uradni list LRS, št. 52/47),
7)    
zakon o razpolaganju s premoženjem bivših agrarnih skupnosti (Uradni
list SRS, št. 7/65 – prečiščeno besedilo),
8)    
zakon o nacionalizaciji zasebnih gospodarskih podjetij (Uradni list
FLRJ, št. 98/46, 35/48) razen po 7/a členu tega zakona,
9)    
zakon o nacionalizaciji najemnih zgradb in gradbenih zemljišč (Uradni
list FLRJ, št. 52/58),
10)  
zakon o prenosu imovine telesnovzgojnih društev na Zvezo fizkulturnih
društev v Sloveniji (Uradni list SNOS in NVS, št. 48/45),
11)  
zakon o odpravi zakona o prenosu imovine telesnovzgojnih društev na
Zvezo fizkulturnih društev Slovenije ter o ureditvi lastninskih razmerij,
ustvarjenih s tem zakonom (Uradni list LRS, št. 10/48),
12)  
temeljni zakon o razlastitvi (Uradni list FLRJ, št. 28/47), če
upravičenci niso dobili kot odškodnine nadomestne nepremičnine,
13)  
zakon o pobijanju nedovoljene špekulacije in gospodarske sabotaže
(Uradni list DFJ, št. 26/45),
14)  
zakon o zatiranju nedovoljene trgovine nedovoljene špekulacije in
gospodarske sabotaže (Uradni list FLRJ, št. 56/46, 74/46),
15)  
zakon o zaščiti in upravljanju narodnega imetja (Uradni list DFJ, št.
36/45),
16)  
zakon o varstvu splošnega ljudskega premoženja in premoženja pod upravo
države (Uradni list FLRJ, št. 86/46),
17)  
zakon o kaznivih dejanjih zoper narod in državo (Uradni list DFJ, št.
66/45 in Uradni list FLRJ, št. 59/46),
18)  
zakon o konfiskaciji premoženja in o izvrševanju konfiskacije (Uradni
list DFJ, št. 40/45),
19)  
zakon o zaplembi premoženja in o izvrševanju zaplembe (Uradni list FLRJ,
št. 61/46, 74/46),
20)  
odlok AVNOJ-a o prehodu sovražnikovega imetja v državno svojino, o
državnem upravljanju imetja odsotnih oseb in o zasegi imetja, ki so ga
okupatorske oblasti prisilno odtujile (Uradni list DFJ, št. 2/45),
21)  
zakon o prenosu sovražnikovega premoženja v državno last in o
sekvestraciji premoženja odsotnih oseb (Uradni list FLRJ, št. 63/46, 74/46),
22)  
zakon o ravnanju s premoženjem, ki so ga lastniki morali zapustiti med
okupacijo, in s premoženjem, ki so jim ga odvzeli okupator ali njegovi pomagači
(Uradni list FLRJ, št. 64/46),
23)  
zakon o odvzemanju državljanstva oficirjem in podoficirjem bivše
jugoslovanske vojske, ki se nočejo vrniti v domovino, pripadnikov vojnih
formacij, ki so služili okupatorju in so pobegnili v inozemstvo (Uradni list
DFJ, št. 64/45 in Uradni list FLRJ, št. 86/46),
24)  
zakon o kaznovanju zločinov in prestopkov zoper slovensko narodno čast
(Uradni list SNOS in NVS, št. 7/45),
25)  
zakon o prepovedi izzivanja narodnega, rasnega (plemenskega) in verskega
sovraštva in razprtij (Uradni list DFJ, št. 36/45),
26)  
kazenski zakonik (Uradni list FLRJ, št. 13/51) razen XII. poglavja,
27)  
uredba o arondaciji zemljišč kmetijskih posestev (Uradni list FLRJ, št.
99/46), če upravičenci niso dobili ustreznih nadomestnih zemljišč,
28)  
uredba o premoženjskih razmerjih in o reorganizaciji kmečkih delovnih,
zadrug (Uradni list FLRJ, št. 14/53), če upravičenci niso dobili ustreznih
nadomestnih zemljišč,
29)  
temeljni zakon o izkoriščanju kmetijskega zemljišča (Uradni list FLRJ,
št. 43/59 in 53/62 ter Uradni list SFRJ, št. 10/65, 25/65 – prečiščeno
besedilo, 12/67 in 14/70), če upravičenci niso dobili ustreznih nadomestnih
zemljišč. (delno
razveljavljen)
Pravne osebe, ki jim je bilo premoženje podržavljeno po
predpisih iz prejšnjega odstavka, so upravičenke le, če zakon to izrecno
določa. (razveljavljen)
4. člen
Ne glede na določbe prejšnjega člena so upravičenci do
denacionalizacije tudi fizične osebe, ki jim je bilo premoženje neodplačno
podržavljeno na podlagi predpisa, izdanega do uveljavitve ustave SFRJ iz leta
1963, ki ni naveden v prejšnjem členu, ali pa z ukrepom državnega organa brez
pravnega naslova. (delno
razveljavljen) (delno
razveljavljen)
5. člen
Za upravičenca do denacionalizacije po tem zakonu se šteje
tudi fizična oseba, katere stvari ali premoženje so prešle v državno last na
podlagi pravnega posla, sklenjenega zaradi grožnje, sile ali zvijače državnega
organa oziroma predstavnika oblasti. (delno
razveljavljen)
6. člen
Splošni premoženjski oziroma odškodninski predpisi se glede
zadev, ki jih ureja ta zakon, uporabljajo le, če niso v nasprotju s tem zakonom.
V postopkih za uveljavljanje pravic po tem zakonu se
uporablja zakon o splošnem upravnem postopku (prečiščeno besedilo, Uradni list
SFRJ, št. 47/86), če ta zakon ne določa drugače.
Izključitve in omejitve glede možnosti pridobivanja
lastninske pravice, določene v veljavnih zakonih, se upoštevajo pri oblikah
denacionalizacije, ki jo zagotavlja ta zakon, razen če ta zakon ne določa
drugače.
7. člen
Pridobitev nepremičnin, drugega premoženja oziroma odškodnine
po tem zakonu ne zapade plačilu davkov. (delno
se preneha uporabljati)
Dedovanje, ki je povezano z izvajanjem tega zakona, zapade
plačilu davka na dediščine.
8. člen
Za premoženje v smislu tega zakona se štejejo premične in
nepremične stvari in podjetja oziroma kapitalski deleži osebnih ali kapitalskih
družb.
Z izrazom podržavljeno premoženje je mišljeno zasebno
premoženje iz prejšnjega odstavka, ne glede na to, ali je z aktom o
podržavljenju prešlo v splošno ljudsko premoženje, državno, družbeno ali
zadružno lastnino.
Z aktom o podržavljenju so mišljeni predpisi, ki so
neposredno učinkovali, ter sodbe, odločbe, sklepi, drugi pravni akti ter
materialna dejanja državnih organov, s katerimi je bilo zasebno premoženje
podržavljeno.
Z državnimi organi so mišljena sodišča, upravni organi,
komisije in ljudski odbori ter tem podobni organi, ki so na podlagi predpisov
iz 3. in 4. člena tega zakona bili pooblaščeni za izdajanje aktov o
podržavljenju.
Z ukrepom državnega organa iz 4, člena tega zakona so
mišljeni tudi akti ali dejanja posameznikov, s katerimi so bile pod videzom
izvrševanja pooblastil državnega organa odvzete stvari ali drugo premoženje iz
drugega odstavka tega člena.
II. poglavje
UPRAVIČENCI
9. člen
Fizične osebe iz 3., 4. in. 5. člena tega zakona so
upravičenci, če so bili v času, ko jim je bilo premoženje podržavljeno, jugoslovanski
državljani in jim je bilo po 9. 5. 1945 to državljanstvo priznano z zakonom ali
mednarodno pogodbo.
Fizične osebe iz 3., 4. in 5. člena tega zakona, ki v času,
ko jim je bilo premoženje podržavljeno, niso bile vpisane v evidenco
državljanov (državljansko knjigo) zaradi razlogov iz drugega odstavka 35. člena
zakona o državljanstvu FLRJ (Uradni list DFJ, št. 64/45, in Uradni list FLRJ,
št. 54/46 in 105/48), niso upravičenci, razen v primeru, ko je bil posameznik
zaradi verskih ali drugih razlogov interniran ali se je boril na strani
protifašistične koalicije. Prav tako niso upravičenci tiste fizične osebe iz
3., 4. in 5. člena tega zakona, ki so premoženje pridobile od okupacijskih sil
ali njihovih organizacij v času druge svetovne vojne. (delno
razveljavljen)
Če je imela fizična oseba iz 3., 4. in 5. člena tega zakona
na dan 9. 5. 1945 jugoslovansko državljanstvo, je tuj državljan upravičenec do
denacionalizacije le, če je taka pravica na podlagi meddržavne pogodbe priznana
tudi slovenskim državljanom v državi, katere državljan je upravičenec. (delno
razveljavljen)
Če je bilo premoženje podržavljeno kot posledica prenehanja
državljanstva z odvzemom, se šteje, da je bilo podržavljeno jugoslovanskemu
državljanu, kar pa ne velja v primerih, ko je bila hkrati z zaplembo premoženja
izrečena tudi kazen izgube državljanstva. (delno
razveljavljen)
9.a člen
Pravna oseba iz 3., 4. in 5. člena tega zakona, ki je vložila
zahtevo do 13. 5. 1995, je upravičenec, če je imela v času, ko ji je bilo
premoženje podržavljeno, sedež na ozemlju Republike Slovenije in če je pravna
oseba ali njen pravni naslednik ob uveljavitvi tega zakona dne 7. 12. 1991
delovala na območju Republike Slovenije.
Pravno nasledstvo pravnih oseb se presoja po pravu Republike
Slovenije.
10. člen
Šteje se, da so upravičenci iz prvega odstavka prejšnjega
člena tudi osebe, ki v času, ko jim je bilo premoženje podržavljeno, niso bile
jugoslovanski državljani, pa so imele stalno prebivališče na ozemlju današnje
Republike Slovenije in jim je bilo jugoslovansko državljanstvo priznano po 15.
9. 1947 z zakonom oziroma mednarodno pogodbo.
Niso pa upravičenci v smislu tega zakona tiste fizične osebe,
ki so dobile ali imele pravico dobiti odškodnino za odvzeto premoženje od tuje
države. Ali je oseba imela pravico dobiti odškodnino od tuje države, ugotavlja
pristojni organ po uradni dolžnosti na podlagi sklenjenih mirovnih pogodb in
mednarodnih sporazumov. (delno
razveljavljen)
Odločba, izdana v nasprotju s prejšnjim odstavkom, je nična. (razveljavljen)
11. člen
Če je oseba umrla pred 28. 8. 1945. leta oziroma 15. 9. 1947.
leta, njeno premoženje pa je bilo podržavljeno po njeni smrti, se šteje, da je
bilo podržavljeno njenim pravnim naslednikom, ne glede na koga se je glasil akt
o podržavljenju, če je bilo tem pravnim naslednikom po 9. 5. 1945. leta
priznano jugoslovansko državljanstvo z zakonom ali mednarodno pogodbo.
12. člen
Če fizična oseba iz drugega odstavka 9. člena tega zakona ni
upravičenec po tem zakonu, je upravičenec njegov zakonec ali dedič iz prvega
dednega reda, če mu je bilo jugoslovansko državljanstvo priznano s predpisi iz
prvega odstavka 9. člena tega zakona. (delno
razveljavljen)
13. člen
Upravičenci do vrnitve premoženja osebnih in kapitalskih
družb so delničarji oziroma družbeniki.
Določba prejšnjega odstavka velja samo za upravičence, ki so
fizične osebe. (razveljavljen)
14. člen
Pravica do vrnitve premoženja gre cerkvam in drugim verskim
skupnostim, njihovim ustanovam oziroma redom, ki ob uveljavitvi tega zakona
delujejo na območju Republike Slovenije.
15. člen
Če so upravičenci do denacionalizacije iz 3., 4. in 5. člena
tega zakona mrtvi ali so razglašeni za mrtve, so upravičeni za uveljavljanje
pravic iz tega zakona njihovi pravni nasledniki.
Pravno nasledstvo se presoja po pravu Republike Slovenije, če
ni v naslednjih odstavkih drugače določeno.
Pravno nasledstvo upravičencev iz prejšnjega člena se presoja
po njihovem avtonomnem pravu.
Če so pravni nasledniki že določeni po tujem pravu, se glede
tega vprašanja uporablja tuje pravo.
Ne glede na določbo prejšnjega odstavka se glede nasledstva
lastninske pravice na nepremičninah uporablja pravo Republike Slovenije.
III. poglavje
OBLIKE DENACIONALIZACIJE
1. oddelek: Vrnitev premoženja
16. člen
Premoženje se vrne z vrnitvijo v last in posest, z vrnitvijo
lastninske pravice ali z vrnitvijo lastninskega deleža.
Če premoženja ni mogoče vrniti v celoti, se premoženje lahko
vrne tudi le deloma, za razliko v vrednosti pa plača odškodnina.
Premoženja ni mogoče vrniti, če je na njem lastninska pravica
fizičnih ali civilnih pravnih oseb.
Premoženje pravnih oseb v mešani lastnini se lahko vrača le v
obliki lastninskega deleža na pravni osebi do višine deleža družbenega
premoženja. (delno razveljavljen)
a) Vrnitev stvari
17. člen
Premičnine se vračajo le, če gre za predmete kulturne, zgodovinske
ali umetniške vrednosti.
Premičnine iz prejšnjega odstavka, ki so po predpisih o
varstvu naravne in kulturne dediščine predmeti kulturne in naravne dediščine,
se vrnejo v last in posest le, če niso sestavni del zbirk javnih muzejev, galerij
in drugih podobnih ustanov.
Na premičninah, ki so sestavni del zbirk iz prejšnjega odstavka,
se, po izbiri upravičenca, vrne lastninska pravica, ali zanje plača odškodnina.
Ne glede na določbo prvega odstavka tega člena se vračajo
tudi premičnine večje vrednosti, predmeti ali skupine predmetov osebne rabe
upravičencev oziroma predmeti posebne priljubljenosti upravičencev ali njihovih
pravnih naslednikov.
18. člen
Nepremičnine se vrnejo, če niso podane ovire, določene s tem
ali drugim zakonom.
Pomožni in tem podobni prostori ter pritikline, ki so bili
podržavljeni skupaj z glavno stvarjo, delijo usodo glavne stvari.
Nepremičnine, ki so po predpisih o varstvu naravne in kulturne
dediščine razglašene za kulturne spomenike ali naravne znamenitosti, se vračajo
pod pogoji iz tega zakona.
19. člen
Nepremičnine ni mogoče vrniti:
1.    če služi za opravljanje dejavnosti državnih organov
ali za dejavnosti s področja zdravstva, vzgoje in izobraževanja, kulture
oziroma drugih javnih služb, pa bi bila s tem bistveno okrnjena možnost za
opravljanje teh dejavnosti, ker je ni mogoče nadomestiti z drugo nepremičnino
ali bi bila nadomestitev povezana z nesorazmernimi stroški;
2.    če je neločljiv sestavni del omrežja, objektov,
naprav ali drugih sredstev javnih podjetij s področja energetike, komunale,
prometa in zvez, ki so po zakonu izvzeta iz privatizacije;
3.    če je izvzeta iz pravnega prometa oziroma na njej ni
mogoče pridobiti lastninske pravice, ali če je fevdalnega izvora; (delno
razveljavljena)
4.    če bi se bistveno okrnila prostorska kompleksnost
oziroma namen izrabe prostora in nepremičnin;
5.    v drugih primerih, ki jih določa ta zakon.
Določba 4. točke prejšnjega odstavka in 20. člen tega zakona
se ne uporabljata za gozdove, za vračanje kmetijskih zemljišč iz funkcionalnih
kompleksov pa se uporabljajo določbe 27. člena tega zakona.
Šteje se, da bi bili stroški iz 1. točke prvega odstavka tega
člena nesorazmerno veliki, če bi bili stroški za nadomestilo nepremičnine za
zavezanca za več kot 50% večji od stroškov, ki bi nastali za upravičenca, če bi
ta želel podržavljeno nepremičnino nadomestiti z nadomestno in jo usposobiti za
namen, za katerega je služila pred podržavljenjem.
20. člen
Nepremičnine ni mogoče vrniti v last in posest, če bi bila z
vrnitvijo nepremičnine bistveno okrnjena ekonomska oziroma tehnološka
funkcionalnost kompleksov.
21. člen
Šteje se, da ovire iz prejšnjega člena niso podane, če je
nepremičnina v sredstvih zavezanca brez pravnega naslova ali če jo je zavezanec
oddal v najem, zakup ali v drugo temu podobno razmerje za opravljanje
dejavnosti, ki ni povezana z njegovo dejavnostjo.
Šteje se, da je funkcionalnost kompleksa iz prejšnjega člena
bistveno okrnjena, če bi vrnitev nepremičnine povzročila takšne motnje in druge
ovire v poslovanju pravne osebe, ki upravlja s kompleksom, zaradi katerih bi ta
bodisi:
-       
prišla v stečaj ali likvidacijo;
-       
morala opustiti pomemben del svoje proizvodnje ali storitvene
dejavnosti;
-       
odpustila znatno število delavcev;
-       
utrpela bistveni izpad prihodka.
22. člen
Na nepremičnini iz 20. člena tega zakona se vzpostavi
lastninska pravica v korist upravičenca.
Zavezanec ima še nadalje pravico uporabljati nepremičnino iz
prejšnjega odstavka za svojo dejavnost, vendar le za dobo, ki je nujno potrebna
za prilagoditev njegovega poslovanja spremenjenim razmeram. Ta ne more biti
daljša od pet let od pravnomočnosti odločbe p denacionalizaciji oziroma največ
sedem let od dneva uveljavitve tega zakona, če se upravičenec in zavezanec ne
sporazumeta drugače.
Najemno razmerje uredita upravičenec in zavezanec s pisno
pogodbo.
Če upravičenec in zavezanec ne skleneta pogodbe iz prejšnjega
odstavka, se šteje, da je najemno razmerje nastalo po samem zakonu, o spornih
vprašanjih pa na predlog upravičenca ali zavezanca odloči sodišče v nepravdnem
postopku.
23. člen
Ne glede na določbo 20. člena tega zakona se šteje, da ni
ovire za vrnitev nepremičnine v last in posest, če upravičenec izkaže, da bo
zagotovil vlaganja ali druge potrebne pogoje za racionalnejšo in ekonomsko
uspešnejšo uporabo nepremičnine.
24. člen
Vrnitev stvari v smislu določb tega poglavja ne vpliva na
najemna, zakupna in njim podobna razmerja, ki so bila ustanovljena z odplačnimi
pravnimi posli, če pravni posel ali zakon ne določata drugače.
Ne glede na določbo prejšnjega odstavka lahko najemna,
zakupna in tem podobna razmerja, katerih trajanje je določeno oziroma
dogovorjeno za dobo več kot 10 let, trajajo največ še 10 let od dneva
pravnomočnosti odločbe o denacionalizaciji, razen če se upravičenec in
najemojemalec ne sporazumeta drugače.
Razmerja iz prejšnjega odstavka zaradi vrnitve stvari ni
mogoče odpovedati pred potekom pogodbenega roka, dokler ima najemojemalec, ki
je fizična oseba, stvar v najemu kot poglavitni vir preživljanja sebe ali svoje
družine.
Najemnega razmerja zoper voljo najemojemalca ni mogoče
odpovedati dokler najemodajalec najemojemalcu ne povrne vlaganj, s katerimi je
bila povečana vrednost nepremičnine. Najemnina za to obdobje ne more biti višja
kot je povprečna najemnina za podobno nepremičnino – poslovni prostor na
približno isti lokaciji ob upoštevanju stanja nepremičnine pred
najemojemalčevimi vlaganji, najemnina za stanovanja pa ne višja kot najemnina,
določena upoštevaje določila stanovanjskega zakona.
V primerih iz drugega in tretjega odstavka tega člena lahko
upravičenec vrnitev stvari odkloni. V tem primeru mu pripada odškodnina.
25. člen
Nepremičnina, katere vrednost se po podržavljenju ni bistveno
povečala, se pod pogoji, določenimi v tem poglavju, vrne brez poračunavanja
razlike v vrednosti.
Nepremičnina, katere vrednost se je zaradi novih investicij
bistveno povečala, se po izbiri upravičenca bodisi:
-       
ne vrne;
-       
se na njej vzpostavi lastninski delež do višine prvotne vrednosti
nepremičnine;
-       
vrne pod pogojem, da za razliko v vrednosti plača odškodnino.
Rok plačila odškodnine iz zadnje alinee prejšnjega odstavka,
ki ne sme biti krajši od 10 let, in drugi pogoji plačila se določijo z odločbo
o denacionalizaciji.
Za bistveno povečanje vrednosti nepremičnine se po tem zakonu
šteje povečanje vrednosti nad 30% vrednosti nepremičnine.
Ne glede na določila prvega, drugega in četrtega odstavka
tega člena lahko zavezanec ali najemojemalec iz 60. člena tega zakona zahteva
od upravičenca iz naslova večvrednosti vrnjene nepremičnine razliko v
vrednosti, če ta presega eno polovico prvo objavljenega bruto domačega
proizvoda na prebivalca Republike Slovenije v letu pred vložitvijo zahteve za
denacionalizacijo.
Če se zavezanec ali najemojemalec in upravičenec ne
sporazumejo glede odškodnin, predvidenih v prejšnjih določbah tega člena, lahko
upravičenec zahteva, da se mu nepremičnina vrne še pred ugotovitvijo višine
povečane vrednosti. V takem primeru odloči organ, ki vodi postopek, o višini
odškodnine, ki se plača za razliko v vrednosti, naknadno z dopolnilno odločbo.
Če je do povečanja vrednosti nepremičnine prišlo zaradi
vlaganja fizičnih oseb, lahko te, ne glede na omejitve iz prejšnjih odstavkov,
zahtevajo povrnitev vlaganj, s katerimi je bila povečana vrednost nepremičnine,
v celoti.
26. člen
Nepremičnina, katere vrednost se je po podržavljenju bistveno
zmanjšala, se upravičencu vrne z doplačilom odškodnine do polne vrednosti ob podržavljenju.
Upravičenec lahko namesto vračila zahteva polno odškodnino.
Za bistveno zmanjšanje vrednosti nepremičnine se po tem
zakonu šteje zmanjšanje nad 30% vrednosti nepremičnine. Glede na določbe
prejšnjih odstavkov lahko upravičenec zahteva od zavezanca iz naslova
manjvrednosti vrnjene nepremičnine razliko v vrednosti, če ta presega eno
polovico prvo objavljenega bruto domačega proizvoda na prebivalca Republike
Slovenije v letu pred vložitvijo zahteve za denacionalizacijo.
Če se upravičenec in zavezanec iz prejšnjega odstavka ne
sporazumeta glede razlike v vrednosti, odloči o zahtevku organ, ki vodi
postopek, naknadno z dopolnilno odločbo.
26.a člen
(razveljavljen)
27. člen
Sklad kmetijskih zemljišč in gozdov Republike Slovenije je
zavezanec za vračilo podržavljenih kmetijskih zemljišč, gozdov in nadomestnih
zemljišč. Pri tem je dolžan upoštevati določbe iz 1. do 4. točke prvega
odstavka 21. člena in 22. člena zakona o kmetijskih zemljiščih (Uradni list RS,
št. 59/96).
Kmetijska zemljišča se vračajo v last in posest:
-       
če se s tem ne okrni funkcionalnost kompleksov kmetijskih zemljišč
oziroma kompleksov trajnih nasadov, ali
-       
če s tem ne pride do takšne razdrobljenosti parcel, ki bi onemogočala
ekonomično obdelavo.
Če v primerih iz prejšnjega odstavka zemljišča ni mogoče
vrniti v last in posest, se v korist upravičenca, čigar zemljišče, ki je bilo
podržavljeno, leži v območju kompleksa kmetijskih zemljišč v družbeni lastnini,
vzpostavi solastninska pravica. Kompleks kmetijskih zemljišč si solastniki
razdelijo, upoštevaje tretji odstavek tega člena, sporazumno ali v nepravdnem
postopku, ali pa predlagajo občinskemu upravnemu organu, pristojnemu za
kmetijstvo, uvedbo komasacijskega postopka.
Za v solastnino priznana zemljišča se smiselno uporabljajo
določbe drugega, tretjega in četrtega odstavka 22. člena tega zakona.
Če upravičenec ne zahteva vrnitve kmetijskih zemljišč, se mu
izda priznanica Sklada kmetijskih zemljišč in gozdov Republike Slovenije. 
Priznanica je vrednostni papir, ki se glasi na ime
upravičenca in na določeno vrednost, do višine katere se izdajatelj papirja
obvezuje odprodati kmetijska zemljišča ali gozdove, ali pa plačati odškodnino.
S priznanico, ki je predmet pravnega prometa, lahko
upravičenec oziroma njen lastnik kupi kmetijsko zemljišče ali gozd iz Sklada
kmetijskih zemljišč in gozdov Republike Slovenije ali od drugih lastnikov.
Če upravičenec ne kupi kmetijskih zemljišč oziroma gozdov
oziroma priznanice ne proda, lahko priznanico zamenja za obveznice pri Slovenskem
odškodninskem skladu.
Kadar zemljiškoknjižno stanje parcel v kompleksu ni usklajeno
s stanjem parcel v naravi, se v korist upravičenca vzpostavi na teh parcelah
lastninska oziroma solastninska pravica.
Gozdovi se vračajo v last in posest, razen v primerih iz 1.,
2., 3. in 5. točke 19. člena tega zakona.
Določbe tega člena ne veljajo v primerih iz 3. točke prvega
odstavka 19. člena tega zakona.
27.a člen
Premoženje fevdalnega izvora ni predmet denacionalizacije,
razen kolikor se nanaša na primere, v katerih so denacionalizacijski
upravičenci cerkve in druge verske skupnosti, njihove ustanove ali redovi.
Za premoženje fevdalnega izvora po prejšnjem odstavku se
šteje lastnina podarjena od monarha, ki kasneje ni bila predmet odplačnega
pravnega posla.
28. člen
Če so na kmetijskih zemljiščih vzpostavljeni novi oziroma
obnovljeni trajni nasadi, se smiselno uporabljajo določbe 22. člena tega zakona
s tem, da lahko zavezanec uporablja tako kmetijsko zemljišče do izteka
rodnosti, vendar ne več kot 10 let, če se zavezanec in upravičenec ne
sporazumeta drugače.
29. člen
Stanovanjske hiše oziroma stanovanja, glede katerih ne
obstaja najemno ali temu podobno razmerje, se vrnejo upravičencu v last in
posest.
Stanovanjske hiše oziroma stanovanja, glede katerih obstoji
najemno ali temu podobno razmerje, se vračajo ž vzpostavitvijo lastninske
pravice ha teh nepremičninah.
Pravice in obveznosti med upravičenci kot najemodajalci
nepremičnin iz prejšnjega odstavka in najemniki teh nepremičnin ureja
stanovanjski zakon.
30. člen
Za vračanje najemnih poslovnih stavb in poslovnih prostorov
se smiselno uporabljajo določbe tega zakona, ki se nanašajo na vračanje
stanovanj in stanovanjskih hiš, razen tretjega odstavka prejšnjega Člena.
31. člen
Na podržavljenem stavbnem zemljišču, na katerem ima
upravičenec pravico uporabe, se vzpostavi lastninska pravica v njegovo korist.
32. člen
Podržavljena nezazidana stavbna zemljišča, ki so bila
izročena občini ali komu drugemu v skladu z zakonom zaradi uresničitve
prostorskega izvedbenega načrta, se ne, vračajo, če so bila ob uveljavitvi tega
zakona že oddana za gradnjo.
Podržavljena zazidana stavbna zemljišča (obstoječe gradbene
parcele) se ne vračajo, razen če je na njih zgrajeni trajni objekt v lasti
upravičenca.
Določba prvega odstavka tega člena se ne uporablja za
zemljišča, ki so bila izročena občini pred več kot dvema letoma pred
uveljavitvijo tega zakona, pa niso bila oddana za gradnjo, ali so bila oddana
za gradnjo družbenim pravnim osebam pred več kot dvema letoma pred
uveljavitvijo tega zakona, investitor pa na zemljišču do uveljavitve tega
zakona ni začel z gradnjo. Tako zemljišče je dolžan zavezanec izročiti
upravičencu v last in posest.
Za stavbno zemljišče, ki je bilo razlaščeno po predpisih o
razlastitvi do uveljavitve zakona o razlastitvi (Uradni Ust FLRJ, št. 12/57),
pripada odškodnina, če upravičenec zanj ni dobil kot odškodnino druge
nadomestne nepremičnine in če zemljišča po določbah prejšnjih odstavkov ni
mogoče vrniti.
33. člen
Nepremičnine se vrnejo proste hipotekarnih bremen, ki so
nastala po njihovem podržavljenju do dneva uveljavitve tega zakona. Za
terjatve, ki so bile zavarovane s temi bremeni, jamči Republika Slovenija.
Služnosti, izbrisane s podržavljenjem, oživijo.
b) Vračanje podjetij in kapitala
34. člen
Podjetje, ki je bilo podržavljeno lastniku – fizični osebi,
se vrne v last, če podjetje opravlja ob uveljavitvi tega zakona isto ali
podobno gospodarsko dejavnost kot samostojna pravna oseba.
Če je podjetje prešlo v sestav druge pravne osebe, se vrne v
last, če ga je ekonomsko in tehnično mogoče izločiti iz te pravne osebe.
35. člen
Ne glede na določbe prejšnjega člena se podjetje ne vrne, če
je neločljivi sestavni del sistema gospodarske infrastrukture iz 2. točke
prvega odstavka 19. člena tega zakona.
Podjetja tudi ni mogoče vrniti v last v celoti, če njegova
vrednost v času odločanja presega vrednost podjetja v času podržavljenja za več
kot 100 odstotkov.
36. člen
Če je predmet vračanja v last podjetje, katerega vrednost je
bistveno zmanjšana od vrednosti podjetja v času podržavljenja, gre upravičencu
za razliko v vrednosti odškodnina iz 43. člena tega zakona.
Če je predmet vračanja v last podjetje, katerega vrednost je
bistveno večja od vrednosti podjetja v času podržavljenja, mora upravičenec
plačati razliko v vrednosti po določbah tretjega odstavka 25. člena tega
zakona.
37. člen
Premoženje (kapital) iz 13. člena tega zakona se vrača z
vzpostavitvijo lastninskega deleža upravičenca na družbenem kapitalu pravnih
oseb, ki so naslednice sredstev oziroma premoženja podržavljenih podjetij in
drugih gospodarskih subjektov, katerih družbeniki oziroma delničarji so bili
upravičenci iz 13. člena tega zakona.
Vrednost lastninskega deleža mora biti enaka vrednosti deleža
upravičenca, ki ga je imel na podržavljenem podjetju, ali na drugem
gospodarskem subjektu iz prejšnjega odstavka.
38. člen
Premoženje (kapital) iz 13. člena tega zakona se lahko na
zahtevo upravičenca vrne z vrnitvijo v last in posest oziroma z vzpostavitvijo
lastninske pravice na nepremičnim pravne osebe, ki je naslednica sredstev
oziroma premoženja podržavljenega podjetja ali drugega gospodarskega subjekta,
katerega delničar oziroma družbenik je bil upravičenec.
Za vračanje nepremičnine v smislu prejšnjega odstavka veljajo
določbe tega zakona, ki se nanašajo na vračanje nepremičnin.
39. člen
Na način, določen v 37. in 38. členu tega zakona, se vrača
tudi premoženje podjetja iz drugega odstavka 34. člena in drugega odstavka 35.
člena tega zakona, če podjetja ni mogoče vrniti kot celote.
40. člen
Vrnitev po določbah 34. in 37. člena tega zakona lahko
upravičenec odkloni. V tem primeru ima pravico do odškodnine.
41. člen
Če predpis, ki ureja lastninsko preoblikovanje podjetij,
zahteva v zvezi z uveljavljanjem pravic iz tega zakona predhodno priglasitev
upravičenj do denacionalizacije v postopku privatizacije podjetja, se določbe
34. do 39. člena tega zakona uporabljajo samo za podjetja, glede katerih je
bila taka priglasitev veljavno opravljena, in v obsegu, v katerem je bila
opravljena.
2. oddelek: Odškodnina
42. člen
Če nepremičnine ni mogoče vrniti v last in posest oziroma
glede nje vzpostaviti lastninske pravice ali lastninskega deleža, gre
upravičencu odškodnina z vzpostavitvijo lastninskega deleža na pravni osebi ali
v delnicah, ki jih ima Republika Slovenija ali na njegovo zahtevo v obveznicah,
izdanih v ta namen.
Če upravičenec zahteva delnice v smislu prejšnjega odstavka,
pa mu jih ni mogoče ponuditi, mu gre odškodnina v obveznicah.
V primerih iz prvega odstavka tega člena se lahko upravičenec
in zavezanec sporazumeta, da da zavezanec upravičencu nadomestno nepremičnino.
Z vrednostnimi papirji, ki jih dobi upravičenec kot
odškodnino po tem zakonu, lahko plača odškodnino, za katero je zavezan po tem
zakonu.
Določbe prejšnjih odstavkov tega člena se smiselno
uporabljajo tudi za premičnine iz 17. člena tega zakona, ki jih ni mogoče
vrniti, in za druge podržavljene premičnine.
Pravico do odškodnine imajo tudi upravičenci, ki so svoje
podržavljeno premoženje pridobili nazaj na podlagi odplačnega pravnega posla.
43. člen
Če podržavljenega podjetja upravičencu ni mogoče vrniti (34.
in 35. člen) ali če ni mogoče vzpostaviti lastninskega deleža na podjetju (37.
člen) ali če ni mogoče vzpostaviti lastninske pravice na nepremičnini (38.
člen), se da upravičencu pod pogoji iz 41. člena tega zakona odškodnina v
vrednosti premoženja oziroma lastninskega deleža upravičenca na podržavljenem
podjetju.
Upravičenec do odškodnine iz prejšnjega odstavka lahko
zahteva, da se mu vrednost podržavljenega premoženja povrne v obliki obveznic
Slovenskega odškodninskega sklada ali delnic v lasti Republike Slovenije.
Za podržavljeno premoženje iz 27.a člena tega zakona se
prejšnjim lastnikom ne prizna odškodnina.
44. člen
Vrednost podržavljenega premoženja se določi po stanju
premoženja v času podržavljenja in ob upoštevanju njegove sedanje vrednosti.
Vrednost stanovanja, stanovanjske hiše oziroma poslovnega
prostora ali poslovne stavbe se ugotovi na način, ki je predpisan s pravilnikom
o merilih in načinu za ugotavljanje vrednosti stanovanj in stanovanjskih hiš
ter sistem točkovanja (Uradni list SRS, št. 25/81).
Vrednost kmetijskih zemljišč, gozdov in zemljišč,
uporabljenih za gradnjo, se določi glede na katastrsko kulturo, katastrski
razred in katastrski okraj na podlagi predpisa Izvršnega sveta Skupščine
Republike Slovenije.
Vrednost stvari, ki so kulturni spomenik ali naravna
znamenitost, se ugotavlja po metodologiji za ocenjevanje kulturnih spomenikov
in naravnih znamenitosti.
Ob podržavljenju ugotovljene denarne vrednosti podržavljenih
podjetij se valorizirajo z upoštevanjem paritete dinarja do ZDA dolarja v času
podržavljenja premoženja in paritete tolarja do ZDA dolarja na dan izdaje
odločbe ob upoštevanju povprečnega povečanja dolarskih cen tega premoženja, ki
ga določi minister za finance.
Če sedanje vrednosti premoženja iz prejšnjih odstavkov ni
mogoče ugotoviti, se ta oceni po merilih, določenih s predpisom iz prvega
odstavka 85. člena tega zakona, če ta zakon ne določa drugače.
Za čas od pravnomočnosti odločbe o odškodnini do pričetka
obrestovanja obveznic oziroma, kadar odločba tako določa, do plačila odškodnine
v gotovini, pripadajo upravičencu obresti, ki veljajo za vloge na vpogled,
glavnica pa se valorizira.
45. člen
Za plačevanje odškodnine se izdajo obveznice.
Obveznice so nominirane v nemških markah in izplačljive v
enakih polletnih obrokih v 20 letih. Obrestna mera je šest odstotna.
46. člen
Obveznice se glase na prinosnika in so izplačljive v valuti
Republike Slovenije.
47. člen
Imetnik obveznice lahko obveznico uporabi za nakup delnic
skladov Republike Slovenije ali za nakup delnic, s katerimi razpolagajo ti
skladi. Prav tako jih lahko uporabi kot plačilno sredstvo za nakup nepremičnin
in drugega kapitala v postopku privatizacije.
V primerih iz prejšnjega odstavka se kot vrednost obveznice
upošteva njena nominalna vrednost.
48. člen
Če obstajajo ali nastopijo okoliščine iz 50. člena tega
zakona, Republika Slovenija, dokler te okoliščine trajajo, zagotavlja
upravičencu socialno varnost z odkupom obveznic za njihovo nominalno vrednost.
Upravičenec uveljavlja pravice iz tega člena pri Ministrstvu
za finance v upravnem postopku.
49. člen
Sredstva za kritje obveznosti iz izdanih obveznic se zbirajo
v Slovenskem odškodninskem skladu. Viri sredstev tega sklada so:
1.    Sklad Republike Slovenije za razvoj;
2.    del kupnine, pridobljene s prodajo družbenih
stanovanjskih hiš in stanovanj ter poslovnih prostorov, ki ustreza deležu, s
katerim so bila ob nabavi novega družbenega stanovanja udeležena združena
sredstva stanovanjskega sklada, ter celotna kupnina za prodana podržavljena
stanovanja, če bodo ta odplačno prenesena iz družbene lastnine osebam, ki niso
upravičenci po tem zakonu;
3.    Sklad kmetijskih zemljišč in gozdov Republike
Slovenije;
4.    drugi viri, določeni z zakonom.
Višino sredstev, organiziranost, pristojnosti, pravice in
obveznosti Slovenskega odškodninskega sklada ureja poseben zakon.
50. člen
Upravičencu, ki je po kriterijih socialnega varstva oseba
slabšega premoženjskega stanja, se izplača odškodnina v primerih iz drugega
odstavka 42. ali drugega odstavka 43. člena tega zakona v denarju do višine 24
povprečnih mesečnih neto osebnih dohodkov na zaposlenega, v Republiki Sloveniji
v zadnjih treh mesecih pred izdajo odločbe.
Odškodnina iz prejšnjega odstavka se glede na njen obseg
oziroma na želje upravičenca izplača v enkratnem znesku ali v mesečnih obrokih.
IV. poglavje
ZAVEZANCI
51. člen
Zavezanec za vrnitev stvari je pravna oseba, v katere
premoženju so stvari, ki se po tem zakonu vrnejo upravičencem.
Zavezanci za vrnitev podržavljenih podjetij oziroma drugih
gospodarskih subjektov ali za vzpostavitev lastninskega deleža na premoženju so
podjetja oziroma druge pravne osebe, v katerih premoženju so sredstva oziroma
premoženje podržavljenih podjetij ali drugih gospodarskih subjektov.
Zavezanec za odškodnino v delnicah, s katerimi razpolaga
Republika Slovenija, je Slovenski odškodninski sklad.
Zavezanec za odškodnino v obveznicah je Slovenski
odškodninski sklad, za odškodnino v denarju pa Republika Slovenija.
V. poglavje
UVELJAVLJANJE PRAVIC
1. oddelek: Organi postopka
52. člen
O zahtevah po tem zakonu odločajo organi, ki jih določa ta
zakon.
53. člen
Če ni s tem zakonom drugače določeno, odločajo o pravnih
sredstvih organi, pristojni po splošnih procesnih oziroma organizacijskih
predpisih.
54. člen
O zahtevah na prvi stopnji odločajo:
1.    upravne enote;
2.    ministrstvo, pristojno za finance, o
denacionalizaciji premoženja bank, zavarovalnic in drugih finančnih
organizacij, podržavljenih po predpisih iz 3. in 4. člena tega zakona;
3.    ministrstvo, pristojno za kulturo, o
denacionalizaciji stvari iz prvega in drugega odstavka 17. člena ter tretjega
odstavka 18. člena tega zakona, kadar so te stvari zavarovane po predpisih o
varstvu kulturne dediščine;
4.    ministrstvo, pristojno
za ohranjanje narave, o denacionalizaciji stvari iz prvega in drugega
odstavka 17. člena ter tretjega odstavka 18. člena tega zakona, kadar so te
stvari zavarovane po predpisih o ohranjanju narave.
Načelniki upravnih enot ustanovijo strokovne komisije ter
imenujejo njihove člane.
55. člen
Komisije iz drugega odstavka prejšnjega člena štejejo pet
članov. Predsednik komisije je delavec upravnega organa, pri katerem je
komisija ustanovljena.
Člani komisij imajo položaj uradnih oseb in so pooblaščeni za
vodenje postopkov in opravljanje drugih dejani v postopku.
Člani komisije morajo izpolnjevati predpisane pogoje za
opravljanje uradnih dejanj v postopku. En član komisije mora biti diplomirani
pravnik, en član izvedenec ustrezne stroke; pri komisijah, ki odločajo o
vračanju nepremičnin, pa en član tudi izvedenec s področja geodetske službe.
Za isto upravno področje se lahko imenuje več komisij.
Zaradi ekonomičnosti ali drugih tehtnih razlogov se lahko
imenuje za več upravnih področij skupna komisija.
56. člen
O zahtevah za denacionalizacijo iz 5. člena tega zakona
odloča okrajno sodišče v nepravdnem postopku.
Zoper odločitev sodišča druge stopnje je dovoljena revizija.
V postopku iz prvega odstavka tega člena se smiselno
uporabljajo določbe tega zakona, ki se nanašajo na način in oblike
denacionalizacije (2. člen), na stranke v postopku (60. člen), na vsebino
zahteve za denacionalizacijo (62. člen), na rok za vložitev zahteve za
denacionalizacijo (64. člen), na vsebino odločbe o denacionalizaciji (66. in
67. člen), na začasne odredbe (68. člen) in na stroške postopka (71. člen).
57. člen
O pritožbah zoper odločbe upravnih enot iz 54. člena tega
zakona odločajo:
1.    ministrstvo, pristojno za kmetijstvo, gozdarstvo in
prehrano, zoper odločbe o zahtevi za denacionalizacijo kmetijskih zemljišč,
gozdov in kmetijskih gospodarstev, podržavljenih po predpisih iz 3. in 4. člena
tega zakona,
2.    ministrstvo, pristojno za gospodarske dejavnosti,
zoper odločbe o zahtevi za denacionalizacijo zasebnih gospodarskih podjetij,
podržavljenih po predpisih iz 3. in 4. člena tega zakona,
3.    ministrstvo, pristojno za okolje in prostor, zoper
odločbe o zahtevi za denacionalizacijo stanovanj, stanovanjskih hiš, poslovnih
prostorov, poslovnih stavb in stavbnih zemljišč, podržavljenih po predpisih iz
3. in 4. člena tega zakona.
58. člen
Odločba organa prve stopnje o zahtevi (odločba o
denacionalizaciji) mora biti izdana in vročena upravičencu najpozneje v enem
letu po vložitvi pravilno sestavljene zahteve.
Odločba o zahtevi, ki jo organ prve stopnje izda v skrajšanem
postopku, mora biti izdana in vročena upravičencu v šestdesetih dneh po vložitvi
pravilno sestavljene zahteve.
V zadevah iz 63. člena tega zakona organ prve stopnje ni
vezan na rok iz prvega odstavka tega člena.
Za dan vložitve pravilno sestavljene zahteve se šteje dan, ko
je bila pomanjkljiva zahteva v celoti dopolnjena.
59. člen
Odločbe o denacionalizaciji izvršujejo:
-       
redna sodišča, če gre za vrnitev nepremičnine ali vzpostavitev
lastninske pravice na drugi nepremičnini;
-       
Sklad za razvoj, če gre za vzpostavitev lastninskega deleža na podjetju
ali odškodnino v delnicah;
-       
Slovenski odškodninski sklad, če gre za odškodnino v obveznicah;
-       
Ministrstvo za finance, če gre za denarno odškodnino.
2. oddelek: Stranke v postopku
60. člen
Stranke v postopku za denacionalizacijo so upravičenec,
njegov pravni naslednik ter zavezanec oziroma druga pravna ali fizična oseba,
ki ima za varstvo svojih pravic ali pravnih koristi pravico udeleževati se
postopka.
Stranka v postopku za denacionalizacijo je tudi pravna ali
fizična oseba, ki je do uveljavitve tega zakona dne 7. 12. 1991 vlagala v
podržavljeno nepremičnino, kadar in kolikor se v postopku odloča o njenih
pravicah, ki izvirajo iz teh vlaganj.
Za pravno nasledstvo zadošča, da je verjetno izkazano.
Stranke iz prvega odstavka tega člena, ki nimajo stalnega
prebivališča oziroma sedeža v Republiki Sloveniji, morajo imeti pooblaščenca s
prebivališčem oziroma sedežem v Republiki Sloveniji, ki zastopa stranko pri
vseh dejanjih v postopku.
Če se zahtevek glasi na premoženje, ki je v lasti Republike
Slovenije, zastopa interese zavezane stranke Državno pravobranilstvo Republike
Slovenije.
Stranke v postopku ugotavljanja državljanstva kot predhodnega
vprašanja v postopku za denacionalizacijo so upravičenec in njegovi pravni
nasledniki.
3. oddelek: Zahteva in odločba
61. člen
Postopek za denacionalizacijo se začne na podlagi zahteve za
denacionalizacijo.
Pravico do vložitve zahteve imata upravičenec oziroma njegov
pravni naslednik.
Predlog za začetek postopka lahko vloži tudi zavezana stranka,
če izkaže pravni interes.
Če pristojni organ v primeru iz prejšnjega odstavka ugotovi,
da je podan pravni interes, sam uvede postopek. V tem primeru se šteje, da se
postopek uvede po uradni dolžnosti.
62. člen
Zahteva iz prvega odstavka prejšnjega člena vsebuje podatke o
premoženju, na katero se zahteva nanaša, o pravnem temelju podržavljenja, o
pravnem temelju pravice do vrnitve, ter o tem, v kateri obliki se zahteva
vrnitev.
Zahtevi iz prejšnjega odstavka se priloži:
a)    
listina o podržavljenju ali pa navedba uradnega glasila, v katerem je
bil objavljen akt, s konkretno navedbo predmeta podržavljenja;
b)    
potrdilo o vpisu upravičenca v evidenco o državljanstvu;
c)    
navedba razmerja do upravičenca ter kdo pride še v poštev kot pravni
naslednik premoženja ter morebitni akt o dedovanju po upravičencu, če zahtevo
vlaga pravni naslednik upravičenca;
č)    ime pooblaščenca, ki bo pred pristojnim organom zastopal
interese vlagatelja, če vlagatelj zahteve nima stalnega prebivališča na območju
Republike Slovenije.
Če se zahteva nanaša na nepremičnino, se priloži tudi:
-       
zemljiškoknjižni izpisek z vsemi vpisi in izbrisi v zemljiškoknjižnih
vložkih, ter historični izpisek “C” lista, v katerih so bile vpisane
podržavljene nepremičnine, od 15. 5. 1945 dalje do dneva vložitve zahtevka, ali
overjeno fotokopijo zemljiškoknjižnega vložka s temi podatki,
-       
zemljiškokatastrske podatke o legi, površini in vrsti rabe parcel po
stanju v času podržavljenja.
Zahteva mora vsebovati tudi druge podatke, potrebne za
ugotavljanje upravičenosti zahteve.
63. člen
Če ne obstajajo listine iz prejšnjega člena, organ prve
stopnje po uradni dolžnosti zahteva od zavezanca ali tretjih oseb dokazila o
verjetnosti obstoja pravice.
Zavezanci in upravljalci so dolžni pristojnemu organu
predložiti vse dokaze in dopustiti vpogled v listine in podatke, potrebne za
odločitev o zahtevi.
Na zahtevo organa iz 54. ali 56. člena tega zakona izda
občinski upravni organ, pristojen za notranje zadeve, ugotovitveno odločbo o državljanstvu
upravičenca, če ta ni vpisan v evidenco o državljanstvu. V tem postopku ni
mogoče ugotavljati obstoja nelojalnega ravnanja zoper interese narodov in
države FLRJ.
64. člen
Zahteva za denacionalizacijo mora biti vložena najkasneje v štiriindvajsetih
mesecih po uveljavitvi tega zakona.
Pravočasno vložena zahteva enega od upravičencev je v korist
vseh upravičencev, ki pridejo v poštev za uveljavljanje pravic, na katere se
zahteva nanaša.
65. člen
V postopku za denacionalizacijo, v katerem se predhodno
izvede poseben ugotovitveni postopek, se ugotovijo vsa dejstva in okoliščine, pomembna
za odločanje o zahtevi.
Ugotovitveni postopek vodi oseba, ki jo pooblasti predstojnik
upravnega organa, ali pa član komisije iz drugega odstavka 54. člena tega
zakona. Komisija iz drugega odstavka 54. člena tega zakona pripravi po končanem
ugotovitvenem postopku poročilo o ugotovljenem dejanskem in pravnem stanju
zadeve.
Poročilo se vroči strankam z osebno vročitvijo. Stranke lahko
v petnajstih dneh po prejemu poročila predlagajo spremembo oziroma dopolnitev
poročila oziroma dopolnitev ugotovitvenega postopka. Na predloge strank organ
prve stopnje ni vezan.
66. člen
Po končanem ugotovitvenem postopku in po preteku roka iz
tretjega odstavka prejšnjega člena organ prve stopnje odloči o premoženju, ki
se vrača; o upravičencih, ki se jim premoženje vrača; o obliki in obsegu
premoženja, ki se vrača; o zavezancih za izročitev premoženja ter 6 rokih za
izpolnitev odločbe.
V odločbi o denacionalizaciji organ prve stopnje izda tudi
nalog pristojnim organom za izvršitev odločbe in odredbe o morebitnih bremenih ter
odloči o stroških postopka.
Spremembe zemljiškoknjižnega stanja na podlagi odločbe o
denacionalizaciji se po njeni pravnomočnosti izvedejo po uradni dolžnosti.
67. člen
Odločba o denacionalizaciji se glasi na ime upravičenca –
prejšnjega lastnika podržavljenega premoženja.
Če lastnik podržavljenega premoženja ni upravičenec (11. in 12.
člen), se odločba o denacionalizaciji glasi na osebo, ki je po tem zakonu upravičenec
do denacionalizacije.
Če je oseba iz prvega oziroma drugega odstavka tega člena
umrla ali je razglašena za mrtvo, se z odločbo o denacionalizaciji da
denacionalizirano premoženje v začasno upravljanje skrbniku za posebne primere
(211. člen zakona o zakonski zvezi in družinskih razmerjih, prečiščeno
besedilo, Uradni list SRS, št. 14/89). Za skrbnika za posebne primere je lahko
postavljen tudi upravičenčev pravni naslednik.
68. člen
Organ prve stopnje lahko zaradi zavarovanja zahtev za
denacionalizacijo ali iz drugih tehtnih razlogov izda sklep, s katerim odredi,
da se začasno prepove razpolaganje z nepremičninami ali delno oziroma popolno
kapitalsko preoblikovanje podjetij in drugih gospodarskih subjektov. Iz enakih
razlogov lahko odredi prenos nepremičnine v začasno uporabo upravičencu, če je
dejanska in pravna podlaga njegove zahteve za vrnitev nepremičnine verjetno
izkazana.
4. oddelek: Poravnava
69. člen
Upravičenci in zavezanci lahko med postopkom pred organom
prve stopnje vsak čas sklenejo poravnavo o premoženju, ki je predmet
denacionalizacije. Poravnava lahko obsega vse premoženje denacionalizacije ali
njegov del.
Organ prve stopnje lahko opozori stranke v postopku na
možnost poravnave in jim pomaga, da se poravnajo. Poravnava ne sme biti v
nasprotju s prisilnimi določbami, zakona.
Poravnava je sklenjena, ko stranke prečitajo zapisnik o
poravnavi in ga podpišejo. Organ prve stopnje vključi poravnavo v odločbo o
denacionalizaciji.
5. oddelek: Dokazovanje prava
70. člen
Kadar ta zakon odkazuje na uporabo tujega ali avtonomnega
prava, dokazujejo to pravo stranke, ki uveljavljajo denacionalizacijo.
Kadar je ugotovitev državljanstva kot predhodno vprašanje v
tem postopku odvisna od dokaza o pravni podlagi pridobitve tujega
državljanstva, nosijo dokazno breme o tem dejstvu stranke, ki uveljavljajo
denacionalizacijo.
Stroški dokazovanja prava niso stroški postopka.
6. oddelek: Stroški postopka
71. člen
Stranke v postopku denacionalizacije po tem zakonu ne
plačujejo taks.
Za odločanje o stroških postopka se uporabljajo predpisi o
postopku, ki se uporablja pred organom za denacionalizacijo.
VI. poglavje
DRUGA ODŠKODNINSKA RAZMERJA IN DEDOVANJE
72. člen
Odškodnine, dane na podlagi predpisov iz 3. in 4. člena tega
zakona, ter odškodnine, dane za premoženje, ki je bilo podržavljeno na način,
določen v 5. členu tega zakona, se pri odločanju o denacionalizaciji po tem
zakonu ne upoštevajo, razen če so presegle 30 odstotkov vrednosti
podržavljenega premoženja.
Odškodninski zahtevki iz naslova nemožnosti uporabe oziroma
upravljanja premoženja ter iz naslova vzdrževanja nepremičnin v času od
podržavljenja do dneva uveljavitve tega zakona, se ne priznavajo.
73. člen
Zavezancem, iz katerih sredstev se vrne po določbah tega
zakona nepremičnina, ki so jo pridobili odplačno, gre odškodnina po predpisih o
razlastitvi in prisilnem prenosu nepremičnin v družbeni lastnini.
Odškodnina iz prejšnjega odstavka gre v obliki obveznic v
breme Slovenskega odškodninskega sklada.
74. člen
Če je bil v primerih iz tretjega odstavka 67. člena tega zakona
zapuščinski postopek po osebi iz prvega ali drugega odstavka istega člena
pravnomočno končan, ne da bi bilo v njem odločeno tudi o dedovanju premoženja,
ki pripade tej osebi po odločbi o denacionalizaciji, se glede tega premoženja opravi
nov zapuščinski postopek.
Glede novega zapuščinskega postopka se uporabljajo določbe
zakona o dedovanju (Uradni list RS, št. 15/76 in 23/78) ter določbe zakona o
dedovanju kmetijskih gospodarstev (Uradni list RS, št. 70/95), če je predmet
dedovanja zaščitena kmetija. (delno
razveljavljen)
75. člen
Za obravnavo zapuščine po tem zakonu je izključno pristojno
sodišče Republike Slovenije.
76. člen
Postopek se začne na predlog upravičenčevega pravnega naslednika.
Predlogu se priloži odločba ali njej enaka listina o dedovanju iz prvega
odstavka 74. člen tega zakona ter druge listine; potrebne za odločitev o uvedbi
zapuščinskega postopka.
77. člen
Roki, ki začnejo po zakonu o dedovanju teči od dneva uvedbe
dedovanja, začnejo v tem postopku teči od dneva pravnomočnosti odločbe o
denacionalizaciji.
78. člen
Dedovanje po umrlem se v tem postopku uvede z dnem pravnomočnosti
odločbe o denacionalizaciji. (delno
razveljavljen)
Pokojnikova zapuščina, o kateri se odloča v tem postopku,
preide na njegove dediče z dnem pravnomočnosti odločbe o denacionalizaciji.
79. člen
Če se za dedovanje v skladu z veljavno zakonodajo uporabi
pravo tuje države, se upoštevajo tudi materialno-pravne določbe, predpisane s
tem zakonom.
80. člen
Dedne izjave, podane do izdaje odločbe o denacionalizaciji,
nimajo pravnega učinka glede premoženja, ki pripade upravičencu po odločbi o
denacionalizaciji.
Določba prejšnjega odstavka ne velja za dedne izjave, dane
pred podržavljenjem premoženja, in za dedne izjave, dane v postopku
denacionalizacije.
Dednopravne pogodbe, sklenjene pred izdajo odločbe o
denacionalizaciji, nimajo pravnega učinka glede premoženja, ki upravičencu pripade
po odločbi o denacionalizaciji, razen če ni v pogodbi izrecno navedeno, da se
nanaša tudi na to premoženje.
81. člen
Oporočna razpolaganja, napravljena pred izdajo odločbe o
denacionalizaciji, imajo glede premoženja, ki pripade upravičencu po tej odločbi,
pravni učinek samo, če je to v oporoki izrecno navedeno. Če v oporoki ni
izrecno navedeno, da se nanaša tudi na premoženje, ki pripade oporočitelju na
podlagi denacionalizacije, imajo oporočna razpolaganja pravni učinek glede tega
premoženja samo, če s tem soglašajo zakoniti dediči.
82. člen
Če v prejšnjem zapuščinskem postopku ni bilo okoliščin iz 80.
ali 81. člena tega zakona, sodišče razdeli premoženje, ki je pripadlo
zapustniku po odločbi o denacionalizaciji, s sklepom iz prvega odstavka 221.
člena zakona o dedovanju.
83. člen
V novem zapuščinskem postopku, izvedenem na podlagi določb
tega poglavja, ni dopustno posegati v pravna razmerja, nastala na podlagi
prejšnjega sklepa o dedovanju, razen če se dediči iz prejšnjega in novega
zapuščinskega postopka ne sporazumejo drugače in če se s tem ne posega v
pravice tretjih.
VII. poglavje
POOBLASTILA ZA IZDAJO PREDPISOV
84. člen
Vlada Republike Slovenije lahko s predpisom podrobneje uredi
vprašanja, povezana z izvajanjem tega zakona.
85. člen
Minister za industrijo in gradbeništvo izda v treh mesecih po
uveljavitvi tega zakona v soglasju z ministrom za varstvo okolja in urejanje
prostora in ministrom za kmetijstvo, gozdarstvo in prehrano navodilo o merilih
oziroma o metodologiji za ocenjevanje vrednosti podržavljenih premičnin,
nepremičnin, podjetij oziroma premoženja.
Navodilo iz prejšnjega odstavka temelji na načelu, da se
vrednost stvari ocenjuje po stanju na dan podržavljenja in po vrednosti na dan
izdaje odločbe o denacionalizaciji.
Vrednost sedanjih podjetij in drugih pravnih oseb se ocenjuje
v skladu z določbami predpisa, ki ureja lastninsko preoblikovanje podjetij.
Metodologijo iz četrtega odstavka 44. člena tega zakona
predpiše s pravilnikom minister za kulturo v treh mesecih po uveljavitvi tega
zakona.
Minister za pravosodje in upravo lahko predpiše metodološko
navodilo za poslovanje v zvezi z. zahtevami za odškodnino.
Minister za finance v treh mesecih po uveljavitvi tega zakona
izda v soglasju z ministrom za pravosodje in upravo navodilo o vsebini in
načinu vodenja evidenc iz 86. člena tega zakona.
VIII. poglavje
EVIDENCE O DENACIONALIZACIJI
86. člen
Organi prve stopnje so dolžni voditi evidenco o vloženih
zahtevah, o izdanih odločbah in o izvršitvi odločb.
Zbirno evidenco o zadevah iz prejšnjega odstavka vodijo
republiški upravni organi, pristojni za področja, na katerih se izvaja ta
zakon. Pri tem se uporabljajo za identifikacijo udeležencev v postopku vse
identifikacije in vsebine iz centralnega registra prebivalstva in registra
organizacij in skupnosti. Za udeležence, ki niso rezidenti Republike Slovenije,
se ti predpisi smiselno uporabljajo.
Vsebina in obveznosti ter upravitelji podatkovnih zbirk iz
prejšnjega odstavka se določijo z odlokom o programu statističnih raziskovanj
Republike Slovenije.
Vse vloge v postopkih denacionalizacije morajo vsebovati
podatke iz drugega odstavka tega člena.

Zakon o denacionalizaciji (Uradni list RS, št.
27/91)
vsebuje naslednje prehodne in končne določbe:
»IX. poglavje
PREHODNE IN KONČNE DOLOČBE
87. člen
Ne glede na določbe tega zakona niso upravičenci do
denacionalizacije prejšnji lastniki premoženja, ki je bilo podržavljeno po
zakonu o odvzemu vojnega dobička, pridobljenega v dobi sovražnikove okupacije
(Uradni list DFJ, št. 36/45), zakonu o kaznivih dejanjih zoper uradno dolžnost
(Uradni list DFJ, št. 26/45) in po ukazu Predsedstva Prezidija Ljudske
skupščine Federativne ljudske republike Jugoslavije z dne 8. 3. 1947, U. št.
392 (Uradni list FLRJ, št. 64/47).
88. člen
Z dnem uveljavitve tega zakona ni dopustno nobeno
razpolaganje z nepremičninami oziroma premoženjem, glede katerega po določbah
tega zakona obstaja dolžnost vrnitve.
Pravni posli in enostranske izjave volje, ki so v nasprotju s
prejšnjim odstavkom, so nični.
Določba prvega odstavka tega člena preneha veljati 30 dni po
preteku roka iz prvega odstavka 64. člena tega zakona.
89. člen
Če je premoženje, na katero se nanaša vrnitev ali odškodnina,
prešlo iz družbene v zasebno lastnino na podlagi spekulativnih oziroma
fiktivnih pravnih aktov in poslov, je zavezanec za vrnitev oziroma odškodnino
pravna oziroma fizična oseba, ki je v času odločanja o zahtevi za denacionalizacijo
lastnik takega premoženja.
Če so bile glede premoženja iz prejšnjega odstavka sklenjene
najemne oziroma zakupne pogodbe, se za najemna oziroma zakupna razmerja ne
uporabljajo določbe 24. člena tega zakona.
90. člen
Vložitev zahteve in odločanje o zadevah iz tega zakona je
dopustno ne glede na to, ali je do uveljavitve tega zakona o zahtevku za
vrnitev oziroma odškodnino že pravnomočno odločilo sodišče ali drug državni
organ, pa zahtevku upravičenca ni bilo ugodeno.
Za neodplačno podržavljeno premoženje v smislu 4. člena tega
zakona je šteti tudi premoženje, za katero je bila dana odškodnina, pa ta ni
presegla 30 odstotkov njegove vrednosti.
Določba 4. člena tega zakona se ne uporablja glede zaplemb,
izrečenih v kazenskih postopkih na podlagi predpisov, ki so veljali po 31. 12.
1958.
91. člen
Določba četrtega odstavka 16. člena tega zakona se nanaša na
podjetja v mešani lastnini po stanju ob uveljavitvi predpisa, ki ureja
lastninsko preoblikovanje podjetij.
92. člen
Za vračanje premoženja, zaplenjenega v kazenskih postopkih,
ki so bili pravnomočno končani do 31. 12. 1958, se uporabljajo določbe tega
zakona tudi, če je bila kazen zaplembe premoženja razveljavljena na podlagi
obnove kazenskega postopka.
93. člen
Za način ugotavljanja vrednosti stanovanj, stanovanjskih hiš
in poslovnih prostorov se uporablja enačba iz pravilnika, navedenega v drugem odstavku
44. člena tega zakona:
Vst =
št. tč. x vt x p x fs oziroma fr
V enačbi pomeni "vt" vrednost točke, pri čemer
znaša vrednost točke tolarsko protivrednost 4 nemških mark (DEM) na dan izdaje
odločbe o denacionalizaciji.
94. člen
Način ugotavljanja vrednosti v smislu tretjega odstavka 44.
člena tega zakona predpiše v dveh mesecih po uveljavitvi tega zakona Izvršni
svet Skupščine Republike Slovenije.
95. člen
Izvrševanje odločb o odškodninah iz 43. člena tega zakona se
začne z dnem, ki ga določi zakon iz drugega odstavka 49. člena tega zakona.
Izvrševanje odločb o odškodninah iz 50. člena tega zakona se
začne z dnem, ki ga določi zakon o proračunu Republike Slovenije.
Roki iz 58. člena tega zakona ne začno teči pred 1. 1. 1992.
96. člen
Ta zakon začne veljati osmi dan po objavi v Uradnem listu
Republike Slovenije.«.

Odločba o razveljavitvi 92. člena Zakona o
denacionalizaciji (Uradni list RS, št. 56/92)
spreminja 92. člen zakona tako, da se glasi:
»92. člen
(razveljavljen)«;
ter v zvezi z razveljavitvijo 92. člena zakona
določa:
»Ta odločba ima pravne učinke po 414. in 415. členu ustave iz
leta 1974.«.

Odločba o razveljavitvi nekaterih določb
Zakona o denacionalizaciji in ugotovitvi, da 14. člen ni v neskladju z ustavo
(Uradni list RS, št. 13/93)
v zvezi z delno razveljavitvijo 3., 4., 5., 10. in 13. člena zakona določa:
»Razveljavitev začne učinkovati po preteku dveh mesecev od
dneva objave odločbe v Uradnem listu Republike Slovenije.
Glede na prvo točko izreka je treba 64. člen zakona razlagati
tako, da za pravne osebe, ki so postale upravičenke do denacionalizacije po tej
odločbi, prične teči rok za vložitev zahteve za denacionalizacijo z dnem, ko bo
ta odločba začela učinkovati.«.

Zakon o spremembi in dopolnitvi Zakona o
denacionalizaciji (Uradni list RS, št. 31/93)
spreminja 88. člen zakona tako, da se glasi:
»88. člen
Z dnem uveljavitve tega zakona ni dopustno nobeno
razpolaganje z nepremičninami oziroma premoženjem, glede katerega po določbah
tega zakona obstaja dolžnost vrnitve.
Pravni posli in enostranske izjave volje, ki so v nasprotju s
prejšnjim odstavkom, so nični.
Določba prvega odstavka tega člena preneha veljati 30 dni po
preteku roka iz prvega odstavka 64. člena tega zakona, razen za nepremičnine
oziroma premoženje, za katero je bila vložena zahteva za denacionalizacijo.«;
ter vsebuje naslednjo končno določbo:
»3. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah zakona o
denacionalizaciji – ZDen-B (Uradni list RS, št. 65/98)
spreminja 88. člen zakona tako, da se glasi:
»88. člen
Z dnem uveljavitve tega zakona ni dopustno nobeno
razpolaganje z nepremičninami oziroma premoženjem, glede katerega po določbah
tega zakona obstaja dolžnost vrnitve. Obdelava kmetijskih zemljišč in izvajanje
del v gozdovih, ki jih je zavezanec dolžan vrniti v skladu s tem zakonom, se
šteje za dopustno razpolaganje, če poteka v skladu z zakonom, ki ureja
kmetijska zemljišča oziroma v skladu z načrti za gospodarjenje z gozdovi.
Pravni posli in enostranske izjave volje, ki so v nasprotju s
prejšnjim odstavkom, so nični.
Določba prvega odstavka tega člena preneha veljati 30 dni po
preteku roka iz prvega odstavka 64. člena tega zakona, razen za nepremičnine
oziroma premoženje, za katero je bila vložena zahteva za denacionalizacijo.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
23. člen
Ne glede na roke, določene z zakonom, ki ureja splošni
upravni postopek, je dopustno začeti postopek obnove zoper pravnomočno odločbo
izdano v postopku denacionalizacije, zoper katero ni več možno vložiti izrednih
pravnih sredstev po zakonu, ki ureja splošni upravni postopek, v roku šest
mesecev po uveljavitvi tega zakona v naslednjih primerih:
1)    
če je bila tujcu vrnjena nepremičnina v nasprotju z veljavnimi predpisi;
2)    
če je prejšnji lastnik premoženja imel pravico od tuje države zahtevati
odškodnino za podržavljeno premoženje in v drugih primerih, ko je bila
premoženjska pravica priznana osebi, ki po določbah tega zakona ne more biti
upravičenec;
3)    
če v odločbi o denacionalizaciji, v nasprotju s tem zakonom, ni bila
upoštevana za podržavljeno premoženje izplačana odškodnina;
4)    
če je bila nepravilno izdana pozitivna ugotovitvena odločba o
državljanstvu.
Predlog za obnovo postopka lahko vložijo stranke v postopku,
državni tožilec, državni pravobranilec in družbeni pravobranilec, obnovo
postopka pa lahko uvede tudi organ, ki je odločbo izdal.
Predlog za obnovo postopka v pravnomočno končanih pravdnih in
nepravdnih zadevah, v katerih zoper izdano odločbo ni več možno vložiti
izrednih pravnih sredstev, se lahko vloži v šestih mesecih po uveljavitvi tega
zakona.
Predlog za obnovo iz prejšnjega odstavka lahko vloži oseba iz
drugega odstavka tega člena.
24. člen
V zadevah, v katerih je že bilo odločeno s pravnomočno
odločbo, lahko stranke iz 60. člena zakona podajo zahtevo iz 25. in 26. člena
zakona v roku enega leta od uveljavitve tega zakona.
25. člen
Za odločbe, ki so postale pravnomočne pred uveljavitvijo tega
zakona, prične teči enoletni rok iz tretjega odstavka 26.a člena zakona z dnem
uveljavitve tega zakona.
26. člen
Organ, ki vodi postopek, je dolžan pozvati vse najemojemalce
poslovnih prostorov in stanovanj ter upravičence do vrnitve, da v roku 60 dni
od uveljavitve tega zakona priglasijo svoje zahtevke iz naslova vlaganj v
nepremičnine oziroma zmanjšanja vrednosti nepremičnin.
27. člen
Sodni in upravni postopki, ki do uveljavitve tega zakona še
niso pravnomočno končani, se končajo po določbah tega zakona.
28. člen
Ta zakon začne veljati osmi dan po objavi v Uradnem listu RS.«.

Odločba o razveljavitvi nekaterih določb
zakona o spremembah in dopolnitvah zakona o denacionalizaciji in o ugotovitvi
skladnosti nekaterih določb istega zakona z ustavo (Uradni list RS, št. 76/98)
spreminja 23. člen Zakona o spremembah in dopolnitvah zakona o denacionalizaciji
– ZDen-B (Uradni list RS, št. 65/98)
tako, da se glasi:
»23. člen
Ne glede na roke, določene z zakonom, ki ureja splošni
upravni postopek, je dopustno začeti postopek obnove zoper pravnomočno odločbo
izdano v postopku denacionalizacije, zoper katero ni več možno vložiti izrednih
pravnih sredstev po zakonu, ki ureja splošni upravni postopek, v roku šest
mesecev po uveljavitvi tega zakona v naslednjih primerih:
1)    
če je bila tujcu vrnjena nepremičnina v nasprotju z veljavnimi predpisi;
2)    
če je prejšnji lastnik premoženja imel pravico od tuje države zahtevati
odškodnino za podržavljeno premoženje in v drugih primerih, ko je bila
premoženjska pravica priznana osebi, ki ne more biti upravičenec;
3)    
če v odločbi o denacionalizaciji, v nasprotju s tem zakonom, ni bila
upoštevana za podržavljeno premoženje izplačana odškodnina;
4)    
če je bila nepravilno izdana pozitivna ugotovitvena odločba o
državljanstvu.
Predlog za obnovo postopka lahko vložijo stranke v postopku,
državni tožilec, državni pravobranilec in družbeni pravobranilec, obnovo
postopka pa lahko uvede tudi organ, ki je odločbo izdal.
Predlog za obnovo postopka v pravnomočno končanih pravdnih in
nepravdnih zadevah, v katerih zoper izdano odločbo ni več možno vložiti
izrednih pravnih sredstev, se lahko vloži v šestih mesecih po uveljavitvi tega
zakona.
Predlog za obnovo iz prejšnjega odstavka lahko vloži oseba iz
drugega odstavka tega člena.«;
in spreminja 25. člen Zakona o spremembah in
dopolnitvah zakona o denacionalizaciji – ZDen-B (Uradni list RS, št. 65/98)
tako, da se glasi:
»25. člen
(razveljavljen)«.

Zakon o spremembah in dopolnitvah zakona o
denacionalizaciji – ZDen-C (Uradni list RS, št. 66/00)
vsebuje naslednjo prehodno in končno določbo:
»3. člen
Sodni in upravni postopki, ki do uveljavitve tega zakona še
niso pravnomočno končani, se končajo po določbah tega zakona. Procesna dejanja,
ki so že bila opravljena, se ne ponavljajo.
4. člen
Ta zakon začne veljati osmi dan po objavi v Uradnem listu
Republike Slovenije.«.

Zakon o dohodnini – ZDoh-1 (Uradni list RS,
št. 54/04)
vsebuje naslednjo končno določbo:
»153. člen
(začetek veljavnosti in
uporabe)
Ta zakon začne veljati naslednji dan po objavi v Uradnem
listu Republike Slovenije, uporablja pa se od 1. januarja 2005 dalje, razen
določbe 145. člena tega zakona, ki se uporablja od 1. maja 2004 dalje in
določbe 148. člena tega zakona, ki se uporablja od dneva uveljavitve tega
zakona dalje.«.

Zakon o spremembah in dopolnitvah Zakona o
državni upravi – ZDU-1O (Uradni list RS, št. 18/23) vsebuje naslednjo končno določbo:
»59. člen
Ta zakon začne veljati naslednji dan po objavi v Uradnem
listu Republike Slovenije.«.