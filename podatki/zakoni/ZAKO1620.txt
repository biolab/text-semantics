1. SPLOŠNE DOLOČBE
1. člen
(vsebina zakona)
(1) Ta zakon v skladu s splošno priznanimi
načeli mednarodnega letalskega prava ureja ter določa pogoje in zahteve, ki
zadevajo zrakoplove, letalsko osebje in drugo strokovno osebje, zračni prevoz
in druge letalske aktivnosti, letališča in vzletišča, infrastrukturo
navigacijskih služb zračnega prometa, zagotavljanje varnosti zračnega prometa
in ukrepe za olajšave zračnega prevoza, iskanje in reševanje zrakoplovov ter
letalske nesreče in incidente, opravljanje letaliških služb in navigacijskih
služb zračnega prometa ter javno infrastrukturo, nadzor ter določa sankcije za
letalske prekrške.
(2) S tem zakonom se v pravni red Republike
Slovenije prenašajo naslednje direktive:
-      
Direktiva Sveta 89/629/EGS z dne
4. decembra 1989 o omejevanju hrupa civilnih podzvočnih reaktivnih letal
(UL L št. 363 z dne 13. 12. 1989, str. 27),
-      
Direktiva Sveta 91/670/EGS z dne
16. decembra 1991 o vzajemnem priznavanju licenc osebja za opravljanje
funkcij v civilnem letalstvu (UL L št. 373 z dne 31. 12. 1991, str.
21),
-      
Direktiva Sveta 92/14/EGS z dne 2. marca
1992 o omejevanju uporabe letal, ki jo ureja del II poglavja 2 zvezka 1 Priloge
16 h Konvenciji o mednarodnem civilnem letalstvu, druga izdaja (1988)
(UL L št. 76 z dne 23. 3. 1992, str. 21), kakor je bila spremenjena z
Direktivo Komisije 1999/28/ES z dne 21. aprila 1999 o spremembi Priloge k
Direktivi Sveta 92/14/EGS o omejevanju uporabe letal, ki jo ureja del II
poglavja 2 zvezka 1 Priloge 16 h Konvenciji o mednarodnem civilnem letalstvu,
druga izdaja (1988) (UL L št. 118 z dne 6. 5. 1999, str. 53),
-      
Direktiva Sveta 94/56/ES z dne
21. novembra 1994 o določitvi temeljnih načel za vodenje preiskav nesreč
in incidentov v civilnem letalstvu (UL L št. 319 z dne 12. 12. 1994,
str. 14),
-      
Direktiva Sveta 96/67/ES z dne 15. oktobra
1996 o dostopu do trga storitev zemeljske oskrbe na letališčih Skupnosti
(UL L št. 272 z dne 25. 10. 1996, str. 36),
-      
Direktiva Sveta 2000/79/ES z dne
27. novembra 2000 o Evropskem sporazumu o razporejanju delovnega časa
mobilnih delavcev v civilnem letalstvu, ki so ga sklenili AEA (Združenje
evropskih letalskih prevoznikov), ETF (Evropska federacija delavcev v prometu),
ECA (Evropsko združenje pilotov), ERA (Evropsko združenje regionalnih letalskih
prevoznikov) in IACA (Mednarodno združenje letalskih prevoznikov) (UL L
št. 302 z dne 1. 12. 2000, str. 57),
-      
Direktiva Evropskega parlamenta in Sveta
2002/30/ES z dne 26. marca 2002 o oblikovanju pravil in postopkov glede
uvedbe s hrupom povezanih omejitev obratovanja na letališčih Skupnosti
(UL L št. 85 z dne 28. 3. 2002, str. 40),
-      
Direktiva Evropskega parlamenta in Sveta
2003/42/ES z dne 13. junija 2003 o poročanju o dogodkih v civilnem
letalstvu (UL L št. 167 z dne 4. 7. 2003, str. 23),
-      
Direktiva Sveta 2004/82/ES z dne
29. aprila 2004 o dolžnosti prevoznikov, da posredujejo podatke o potnikih
(UL L št. 261 z dne 6. 8. 2004, str. 24),
-      
Direktiva 2009/12/ES Evropskega parlamenta in
Sveta z dne 11. marca 2009 o letaliških pristojbinah (UL L št. 70 z dne
14. 3. 2009, str. 11),
-      
Direktiva (EU) 2016/681 Evropskega parlamenta
in Sveta z dne 27. aprila 2016 o uporabi podatkov iz evidence podatkov o
potnikih (PNR) za preprečevanje, odkrivanje, preiskovanje in pregon
terorističnih in drugih hudih kaznivih dejanj (UL L št. 119 z dne
4. 5. 2016, str. 132), v delu, ki določa obveznosti letalskih prevoznikov
glede prenosa podatkov iz evidence podatkov o potnikih (PNR).
(3) Zagotavljanje varnosti, rednosti in
nemotenosti zračnega prometa je v javnem interesu.
2. člen
(suverenost)
(1) Republika Slovenija ima popolno in
izključno suverenost v zračnem prostoru nad njenim ozemljem.
(2) Zračni prostor Republike Slovenije (v
nadaljnjem besedilu: slovenski zračni prostor) obsega zračni prostor nad kopnim
ter obalnim morjem in notranjimi vodami, ki so pod suverenostjo Republike
Slovenije.
3. člen
(vključevanje v mednarodne organizacije)
Republika Slovenija se iz razlogov varnega
in tekočega odvijanja zračnega prometa vključuje v univerzalne in regionalne
mednarodne organizacije, ki v regiji ali širše zagotavljajo navigacijske službe
zračnega prometa in druge dejavnosti v zvezi z njim in lahko pooblasti za
opravljanje določene dejavnosti drugo državo ali mednarodno organizacijo,
oziroma sprejme pooblastilo za opravljanje določene dejavnosti od druge države
ali mednarodne organizacije.
4. člen
(dolžnosti uporabnikov)
(1) Uporabniki slovenskega zračnega
prostora morajo spoštovati ta zakon in predpise, izdane na njegovi podlagi.
(2) Zunaj ozemlja Republike Slovenije
določbe tega zakona in predpisi, izdani na njegovi podlagi, veljajo za
zrakoplov, registriran v Republiki Sloveniji, v obsegu, kolikor niso v
nasprotju z zakonodajo države, v kateri je zrakoplov v tistem trenutku.
5. člen
(urejanje civilnega letalstva)
(1) Ministrstvo, pristojno za promet,
ureja in nadzoruje civilno letalstvo v skladu s tem zakonom in na njegovi
podlagi izdanimi predpisi ter drugimi predpisi in pravnimi akti, ki veljajo
oziroma se uporabljajo v Republiki Sloveniji na področju civilnega letalstva.
(2) Ne glede na določbe prejšnjega
odstavka izdaja plovnostno-tehnične in operativno-tehnične zahteve,
certifikacijske specifikacije ter sprejemljive načine skladnosti in navodila
Javna agencija za civilno letalstvo Republike Slovenije (v nadaljnjem besedilu:
agencija).
(3) Ob upoštevanju mednarodnih
standardov in priporočenih praks Mednarodne organizacije civilnega letalstva
ter predpisov in pravnih aktov Evropske unije Vlada Republike Slovenije izda
uredbo o sistemu upravljanja varnosti, s katero se določijo pristojnosti in
odgovornosti za varnost civilnega letalstva, način doseganja sprejemljive ravni
varnosti ter obveznosti izvajalcev posameznih dejavnosti v letalstvu glede:
a) 
identificiranja varnostnih tveganj,
b) 
zagotavljanja izvajanja takojšnjih ukrepov za
ohranjanje sprejemljivega nivoja varnosti,
c) 
izvajanja stalnega nadzora in rednega
ocenjevanja dosežene ravni varnosti in
d) 
doseganja stalnih izboljšav splošne ravni
varnosti.
5.a člen
(urejanje vojaškega letalstva)
(1) Ministrstvo, pristojno za obrambo,
ureja in nadzoruje vojaško letalstvo v skladu s tem zakonom in na podlagi
drugih predpisov, ki veljajo oziroma se uporabljajo v Republiki Sloveniji za
vojaško letalstvo.
(2) Strokovne in nadzorne naloge iz
prejšnjega odstavka, povezane z nadzorom plovnosti in certifikacijo vojaških
zrakoplovov, licenciranjem vojaškega letalskega in drugega vojaškega letalskega
strokovnega osebja, vojaškim zračnim prometom ter nadzorom in kontrolo zračnega
prostora opravlja vojaški letalski nadzorni organ. Pri tem mora biti
zagotovljeno, da je vojaški letalski nadzorni organ funkcionalno ločen od
nadziranih oseb, poveljstev in enot, ki jih nadzoruje, in da se upoštevajo
zahteve varnosti zračne navigacije civilnih zrakoplovov. Vojaški letalski
nadzorni organ po usmeritvah ministrstva, pristojnega za obrambo, lahko
sodeluje tudi v mednarodnih zadevah in z mednarodnimi organizacijami s področja
vojaškega letalstva.
(3) Osebje, ki izvaja upravno-strokovne in
nadzorstvene naloge iz prejšnjega odstavka, mora imeti najmanj visoko strokovno
izobrazbo ustrezne smeri, delovne izkušnje na letalskem področju in ustrezno
vojaško licenco, rating, pooblastilo, potrdilo oziroma spričevalo, če opravlja
upravne ali nadzorstvene naloge, ki se nanašajo tudi na osebe, ki v skladu s
predpisi in pravnimi akti, ki veljajo oziroma se uporabljajo v Republiki
Sloveniji, za opravljanje dejavnosti in aktivnosti oziroma nalog potrebujejo
ustrezno vojaško licenco, rating, pooblastilo, potrdilo oziroma spričevalo.
6. člen
(nacionalni program razvoja civilnega
letalstva)
(1) Usmeritve za trajnostni razvoj
civilnega letalstva in zagotavljanje varnosti zračnega prometa se določijo z nacionalnim
programom razvoja civilnega letalstva Republike Slovenije, ki ga na predlog
Vlade Republike Slovenije (v nadaljnjem besedilu: vlada) sprejme Državni zbor
Republike Slovenije.
(2) Kot izvedbene programe se za posamezna
letališča izdelajo usklajeni programi razvoja letališč, tako da se zagotovi
sistem letališč v skladu z namenom iz 86. člena tega zakona in ob upoštevanju
javnega interesa kot tudi razvojnih potreb obratovalcev in uporabnikov letališč
ter navigacijskih služb zračnega prometa.
7. člen
(uporaba zakona)
(1) Zračni promet se ureja v skladu s
pogoji in na način, ki ga določajo mednarodne pogodbe, ta zakon in na njihovi
podlagi izdani predpisi.
(2) Določbe tega zakona se uporabljajo za
domače in tuje civilne zrakoplove, za državne zrakoplove pa, kolikor v
mednarodni pogodbi ali v posebnih predpisih ni določeno drugače.
(3) Državni zrakoplovi iz prejšnjega
odstavka so zrakoplovi, ki se uporabljajo v vojaške, policijske in carinske
namene, vsi drugi so civilni.
(4) Določbe tega zakona in na njegovi
podlagi izdanih predpisov se uporabljajo za civilna letališča, za vojaška in
mešana letališča pa le, kolikor ni v posebnih predpisih drugače določeno.
8. člen
(pravila letenja)
(1) Zrakoplovi morajo leteti v slovenskem
zračnem prostoru po pravilih letenja.
(2) Pravila letenja predpiše minister,
pristojen za promet.
9. člen
(zagotavljanje kvalitete)
(1) Kdor opravlja dejavnosti v letalstvu,
mora organizirati sistem zagotavljanja kvalitete, vključno z načini izvajanja
ter odgovornimi osebami, kar opredeli nosilec dejavnosti v priročniku o
kvaliteti, ki ga odobri agencija.
(2) Sistem zagotavljanja kvalitete iz
prejšnjega odstavka zajema zlasti zahteve glede kvalitete na področjih:
-      
uporabe in vzdrževanja zrakoplovov,
-      
načrtovanja in izdelave zrakoplovov,
-      
opravljanja sprememb na zrakoplovu, njegovih
delih in opremi zrakoplova ter motorju,
-      
opravljanja zračnega prevoza in drugih
dejavnosti v zračnem prometu,
-      
izvajanja teoretičnega ali praktičnega
usposabljanja za letalstvo ter spremljanja veljavnosti izdanih listin,
-      
nalog varovanja, reševanja in protipožarne
zaščite,
-      
opravljanja nalog navigacijskih služb zračnega
prometa,
-      
del v zvezi z gradnjo, rekonstrukcijo in
vzdrževanjem letališč,
vse v skladu z določbami
tega zakona in na njegovi podlagi izdanih predpisov, vključno z načinom
izvajanja in odgovornimi osebami.
10. člen
(kršitve zračnega prostora)
(1) Zrakoplov krši slovenski zračni
prostor, če leti v njem brez dovoljenja ali v nasprotju s pogoji iz dovoljenja
pristojnega organa, oziroma v nasprotju z določbami tega zakona in na njegovi
podlagi izdanih predpisov.
(2) Kršitev zračnega prostora je tudi
letenje zrakoplova brez pilota in drugih vodenih ali nevodenih letečih objektov
brez dovoljenja pristojnega organa.
(3) Zrakoplov, ki krši zračni prostor,
služba kontrole letenja opozori na kršitev in mu da navodila. Če zrakoplov ne
ravna v skladu z navodili, ga pozove k pristanku na določenem letališču. V
primeru neizpolnitve poziva prisili zrakoplov k pristanku ministrstvo,
pristojno za obrambo.
(4) Vlada Republike Slovenije predpiše
postopek za izvedbo prisilnega pristanka zrakoplova iz prejšnjega odstavka.
11. člen
(omejitve in prepoved uporabe zračnega
prostora)
(1) Za zagotovitev varnosti in obrambnih
interesov Republike Slovenije lahko vlada omeji ali prepove letenje zrakoplovov
v celotnem slovenskem zračnem prostoru ali nad določenimi območji.
(2) Zaradi zagotovitve javnega reda,
varovanja določenih oseb, okolišev in objektov ter zagotavljanja varnosti ljudi
in premoženja, lahko ministrstvo, pristojno za promet samostojno ali na predlog
pristojnega organa omeji ali prepove letenje zrakoplovov v določenih območjih.
(3) Iz razlogov varstva okolja in varstva
narave lahko agencija na predlog pristojnega organa omeji ali prepove letenje
zrakoplovov v določenih območjih.
(4) Velikost in geografski položaj con,
kjer je zračni promet prepovedan ali omejen, vključno z vrstami omejitev, se
objavi v Zborniku letalskih informacij Republike Slovenije (v nadaljnjem
besedilu: zbornik). Delna ali popolna prepoved uporabe zračnega prostora se
objavi z obvestilom na način, ki je običajen v zračnem prometu.
12. člen
(prepoved nadzvočnega letenja)
(1) Leti zrakoplovov z nadzvočno hitrostjo
so prepovedani. O izjemah odloča vlada.
(2) Vlada pri odločanju o izjemah iz
prejšnjega odstavka upošteva sprejete mednarodne obveznosti Republike Slovenije
oziroma njene obrambne potrebe.
13. člen
(najava leta in izdajanje dovoljenj)
(1) Za vsak let zrakoplova je obvezna
najava leta, če z mednarodno pogodbo, ki obvezuje Republiko Slovenijo, ali s tem
zakonom ali predpisom, izdanim na njegovi podlagi, ni določeno drugače.
(2) Ne glede na določbo prejšnjega odstavka
najava leta ni obvezna za:
1.    
lete, ki se izvajajo v humanitarne ali
zdravstvene namene,
2.    
let zrakoplova za potrebe zaščite, reševanja in
pomoči ob naravnih in drugih nesrečah ter za iskanje in reševanje zrakoplova (v
nadaljnjem besedilu: iskanje in reševanje),
3.    
zrakoplove, ki so registrirani v Republiki
Sloveniji,
4.    
zrakoplove do 12 ton največje dovoljene vzletne
mase,
če s tem zakonom ali predpisom,
izdanim na njegovi podlagi, glede na zrakoplov, namen ali vrsto leta, ali glede
na druge predpisane pogoje, ni drugače določeno.
(3) Najava leta se vloži pri pristojni
navigacijski službi zračnega prometa. Minister, pristojen za promet, predpiše
pravila, postopke in način izdajanja dovoljenj za lete zrakoplovov.
(4) Ne glede na določbo prejšnjega odstavka
se najava leta vloži pri ministrstvu, pristojnem za zunanje zadeve za tuje
državne zrakoplove, kot so določeni v tretjem odstavku 7. člena tega zakona, in
za zrakoplove drugih državnih organov tuje države. Minister, pristojen za
promet, v soglasju z ministrom, pristojnim za zunanje zadeve in ministrom,
pristojnim za obrambo, predpiše pravila, postopke in način izdajanja dovoljenj
za lete zrakoplovov iz tega odstavka.
14. člen
(oborožitev in izvidniška oprema
zrakoplovov)
(1) Tujemu zrakoplovu ni dovoljeno v
slovenskem zračnem prostoru nositi oborožitve in izvidniške opreme na način, ki
omogoča njihovo uporabo, razen v primerih, določenih z mednarodno pogodbo.
(2) O izjemah iz prejšnjega odstavka odloča
vlada. Vlada pri odločanju o izjemah upošteva sprejete mednarodne obveznosti
Republike Slovenije in njene obrambne potrebe.
15. člen
(objava letalskih informacij)
(1) Informacije, potrebne za varen, reden
in tekoč zračni promet, se zagotavlja z izdajanjem zbornika, letalskih
informativnih okrožnic in obvestil letalcem.
(2) Minister, pristojen za promet, predpiše
vsebino, način in postopek za zagotavljanje informacij iz prejšnjega odstavka.
(3) Za letalske publikacije se plača
stroške, ki jih predpiše minister, pristojen za promet. Letalske publikacije,
ki jih država pošilja drugim državam na njihovo zahtevo, so brezplačne v okviru
vzajemnosti.
16. člen
(stavka)
(1) Osebje, ki dela v navigacijskih službah
zračnega prometa, letalsko in drugo strokovno osebje letalskega prevoznika,
osebje, ki vzdržuje manevrske površine, objekte, naprave in instalacije na
letališču, pomembne za varnost zračnega prometa, osebje meteorološke službe v
letalstvu, osebje za sprejem in odpremo zrakoplovov, potnikov in stvari, osebje
varnostne, reševalne in gasilske službe, službe nujne medicinske pomoči ali
prve pomoči ter osebje drugih služb iz 89. člena tega zakona ter obveznih
inšpekcijskih služb, ki morajo biti organizirane na javnem letališču po
določbah tega zakona, uresničuje pravico do stavke ob pogoju zagotavljanja
varnosti zračnega prometa v skladu z določbami tega zakona in drugimi predpisi,
ki urejajo stavko, ter kolektivno pogodbo. Med stavko mora osebje zagotavljati
varnost zračnega prometa v skladu z določbami tega zakona, drugimi predpisi s
področja letalstva, letalskimi standardi in priporočili ter dogovorjenimi
stavkovnimi pravili.
(2) Osebje iz prejšnjega odstavka mora tudi
med stavko zagotoviti varno in nemoteno odvijanje:
1.    
letov zrakoplovov, ki sodelujejo v akcijah
iskanja in reševanja ter zrakoplovov v sili,
2.    
letov, ki se izvajajo v humanitarne ali
zdravstvene namene,
3.    
letov državnih zrakoplovov iz tretjega odstavka
7. člena tega zakona in zrakoplovov drugih državnih organov.
(3) Organizator stavke mora s sklepom o
stavki najaviti stavko delodajalcu najmanj 15 dni pred njenim začetkom.
(4) Stavkovna pravila iz prvega odstavka
tega člena dogovorita reprezentativni sindikat in delodajalec.
17. člen
(pomen izrazov)
V tem zakonu uporabljeni izrazi imajo
naslednji pomen, če iz smisla besedila ne izhaja drugače:
1.    
certifikacija tipa je ugotavljanje, ali novi
tip zrakoplova, motorja, propelerja, delov in opreme zrakoplova ustreza
tehničnim pogojem, predpisanim za varen zračni promet;
2.    
cona letališča je določen kontroliran del
zračnega prostora nad letališčem in okrog njega, namenjen varovanju letališkega
prometa;
3.    
dejanski nadzor podjetja pomeni razmerje, ki je
vzpostavljeno na zakonskih, pogodbenih ali katerihkoli drugih pravicah, ki
posamezno ali skupaj, dajejo možnost za izvajanje neposrednega ali posrednega
odločilnega vpliva na podjetje, zlasti s:
a)      
pravico do uporabe vseh sredstev ali dela
sredstev podjetja,
b)      
pravicami ali pogodbami, ki zagotavljajo
odločilen vpliv na sestavo, glasovanje ali odločitve organov podjetja ali
drugače zagotavljajo odločilen vpliv na vodenje poslovanja podjetja;
4.    
del letališča so površine na letališču, ki
funkcionalno služijo ali so prostorsko namenjene izvajanju dejavnosti
obratovanja letališča ali dejavnostim uporabnikov letališča in drugim
aktivnostim v zračnem prometu;
5.    
domači zračni promet je promet, pri katerem sta
odletno in namembno letališče oziroma vzletišče na ozemlju Republike Slovenije
in pri katerem ni predviden odlet v zračni prostor druge države;
6.    
drugo strokovno osebje so osebe, ki opravljajo
dela, pomembna za varnost zračnega prometa in niso letalsko osebje po 27. točki
tega člena;
7.    
ECAC – Evropska konferenca civilnega letalstva;
8.    
EUROCONTROL – Evropska organizacija za varnost
zračne plovbe;
9.    
Evropski sporazum je Evropski sporazum o
pridružitvi med Republiko Slovenijo na eni strani in Evropskimi skupnostmi in
njihovimi državami članicami, ki delujejo v okviru Evropske unije na drugi strani
(Uradni list RS, št. 44/97 – MP, št. 13/97);
10. 
ICAO – Mednarodna organizacija civilnega
letalstva;
11. 
incident je dogodek, povezan z obratovanjem
zrakoplova, ki je ali bi lahko ogrozil varnost zračnega prometa in ni nesreča;
12. 
izvajalec storitev zemeljske oskrbe je vsaka
pravna ali fizična oseba, ki tretjim osebam ponuja eno kategorijo ali več
kategorij storitev zemeljske oskrbe;
13. 
JAA – Združeni letalski organi;
14. 
JAR – Skupni letalski predpisi, ki jih izdajajo
Združeni letalski organi;
15. 
(črtana);
16. 
javno letališče je letališče, ki je namenjeno
in odprto za zračni promet in javni zračni prevoz;
17. 
javni prevoz v zračnem prometu je zračni
prevoz, ki je pod pogoji, ki jih določa zakon in splošni prevozni pogoji,
dostopen vsakomur;
18. 
kontroliran zračni prostor je del zračnega
prostora, določenih razsežnosti, v katerem je zagotovljena služba za vodenje
zračnega prometa v obsegu, ki je opredeljen s klasifikacijo zračnega prostora;
19. 
let zrakoplova je gibanje zrakoplova od
trenutka, ko se zrakoplov premakne z namenom vzleteti in do trenutka, ko se
ustavi po pristanku;
20. 
letališče je določena kopenska ali vodna
površina (vključno z objekti, napravami in opremo), ki je v celoti ali deloma
namenjena za pristajanje, vzletanje in gibanje zrakoplovov;
21. 
letališče za lastne potrebe je letališče, ki se
uporablja izključno za zračni prevoz za lastne potrebe, v okviru lastne
dejavnosti, ki ni dejavnost zračnega prevoza ali usposabljanja v letalstvu;
22. 
letališka ploščad je del letališča, namenjen za
sprejem in odpravo zrakoplovov, potnikov, pošte ali stvari, oskrbovanje
zrakoplovov z gorivi in mazivi, parkiranje ali vzdrževanje zrakoplovov;
23. 
letališki promet je gibanje zrakoplovov na
letališču oziroma vzletišču in let zrakoplova v bližini letališča oziroma
vzletišča;
24. 
letalo je zrakoplov na motorni pogon, težji od
zraka, ki dobi vzgon v letu predvsem od aerodinamičnih reakcij na njegove
površine;
25. 
Letalska zveza Slovenije je pooblaščena
organizacija, ki v skladu z zakonom ureja zadeve na področju športnega
letalstva;
26. 
letalski prevoznik pomeni podjetje za zračni
prevoz z veljavno operativno licenco;
27. 
letalsko osebje je osebje, ki upravlja z
zrakoplovom ali opravlja dela v zvezi z njegovim upravljanjem in ki opravlja
dela, ki neposredno vplivajo na varnost zračnega prometa;
28. 
licenca je listina, s katero se potrdi, da
oseba, ki spada v letalsko osebje, izpolnjuje pogoje za opravljanje določenih
del;
29. 
licenciranje je opravljanje vseh strokovnih
dejanj, ki jih opravlja pooblaščeni organ, in ki zajemajo: oceno
usposobljenosti vložnika v zvezi z izdajo licenc, ratingov, pooblastil oziroma
potrdil, ki se izdajajo letalskemu osebju oziroma drugemu strokovnemu osebju,
izdajo navedenih listin ter vpis ratingov oziroma pooblastil v licence,
določitev pooblastil navedenih oseb, potrditev programov usposabljanj,
potrditev uporabe naprav in sredstev za usposabljanje letalskega osebja, ter
validacija licenc, ki jih izdajo druge države;
30. 
linija v rednem javnem zračnem prevozu je
serija letov, med dvema ali več kraji, ki se opravljajo po redu letenja;
31. 
manevrska površina je del letališča, ki je
namenjen za vzletanje, pristajanje in vožnjo zrakoplovov, razen letališke
ploščadi;
32. 
mednarodni zračni promet je promet, pri katerem
je predviden odlet v zračni prostor druge države;
33. 
mešano letališče je vojaško letališče, na
katerem je dovoljen tudi civilni zračni promet;
34. 
načrt leta so določene informacije, posredovane
enotam služb zračnega prometa, ki se nanašajo na nameravani let zrakoplova ali
na njegov del;
35. 
(črtana)
36. 
najava leta je prošnja za dovolitev leta
zrakoplova ali za prelet slovenskega ozemlja;
37. 
nekontroliran zračni prostor je zračni prostor,
ki se nahaja zunaj letaliških con in sega od površine zemlje do višine, kjer se
začenja kontroliran zračni prostor;
38. 
nesreča je dogodek, povezan z obratovanjem
zrakoplova, ki se zgodi od tedaj, ko se ena ali več oseb oziroma stvari vkrca v
zrakoplov, s katerim se namerava opraviti let, do tedaj, ko se opravi izkrcanje
in zaradi katerega je:
a)      
ena ali več oseb smrtno ponesrečenih ali težje
poškodovanih oziroma so stvari močno poškodovane ali uničene kot posledica:
-   
nahajanja v zrakoplovu, ali
-   
neposrednega stika z delom zrakoplova vključno
z deli, ki so se oddvojili, ali
-   
izpostavljenosti reaktivnemu pišu,
razen, če so poškodbe
posledica naravnih vzrokov, če gre za samopoškodbe ali če poškodbe povzročijo
druge osebe, ali so poškodovani slepi potniki, ki se skrivajo zunaj območij, ki
so običajno namenjena potnikom in posadki; ali je
b)      
na zrakoplovu nastala poškodba ali napaka na
strukturi, ki:
-   
negativno vpliva na strukturno moč, delovanje
ali letalne karakteristike zrakoplova in
-   
bi zahtevala večje popravilo ali zamenjavo
poškodovanega dela,
-   
razen okvare ali poškodbe motorja, ki je
omejena samo nanj, njegov pokrov ali dodatke, ali okvare propelerja, konca
krila, antene, zračnice, zavor, aerodinamičnih prehodov, manjše zareze ali
vbodne luknje na površini zrakoplova; ali je
c)      
zrakoplov izgubljen ali popolnoma nedostopen;
39. 
nevarno območje je določen del zračnega
prostora, v katerem lahko v določenem času potekajo aktivnosti, nevarne za
promet zrakoplovov;
40. 
območje izključne rabe je območje letališča,
določeno v odvisnosti od velikosti obstoječe in planirane vzletno-pristajalne
steze z osnovno stezo letališča ter obstoječimi in planiranimi zgradbami,
instalacijami in opremo letališča, na katerem so dovoljeni le tisti posegi v
prostor ter gradnja objektov in postavitev naprav, ki neposredno služijo
obratovanju letališča;
41. 
območje nadzorovane rabe je območje pod
določenimi omejitvenimi ravninami letališča (notranja horizontalna, konična in
druge omejitvene ravnine, odvisne od opremljenosti letališča z navigacijsko
opremo), določeno glede na obstoječo oziroma planirano oznako letališča po ICAO
klasifikaciji in v odvisnosti od opremljenosti letališča z navigacijsko opremo
in v katerem so posegi in gradnja objektov nadzorovani zaradi zagotovitve
varnosti letenja tako, da se smejo objekti približati manevrskim površinam
letališča samo na dovoljeno razdaljo;
42. 
območje omejene rabe letališča je bližnje
območje letališča, določeno s priletno-odletno in bočno ravnino in drugimi
omejitvenimi ravninami, odvisnimi od opremljenosti letališča z navigacijsko
opremo, ki je namenjeno dejavnostim, ki so povezane z obratovanjem letališča in
se določi posebej za vsako letališče, v katerem so posegi v prostor in gradnja
objektov ter postavitev naprav dopustni le za potrebe takih dejavnosti;
43. 
območje omejitev je določen del zračnega
prostora, v katerem je promet zrakoplovov dovoljen pod posebnimi pogoji;
44. 
osnovni varnostni pregled je varnostni pregled
zrakoplova, osebe ali stvari, ki se opravi pred vsakim nameravanim letom v
skladu z zakonom in na njegovi podlagi izdanimi predpisi ter varnostnimi
programi po tem zakonu;
45. 
ovira za zračni promet je vsaka nepremična in
premična stvar ali njen del, ki stoji na površini, namenjeni za promet
zrakoplovov ali sega nad določeno ravnino, namenjeno varovanju zrakoplovov med
letom;
46. 
plovnost zrakoplova je ugotovitev pooblaščene
osebe, da zrakoplov izpolnjuje pogoje za varno uporabo oziroma letenje;
47. 
podjetje pomeni v določbah o operativni licenci
iz 4. poglavja tega zakona vsako fizično ali pravno osebo ne glede na to, ali
ustvarja dobiček ali ne, oziroma vsako uradno telo ne glede na to, ali ima
svojo pravno osebnost ali ne;
48. 
pooblastilo je vpis v licenci ali njen sestavni
del, ki daje upravičencu pravico do uveljavljanja določenih privilegijev in ni
rating;
49. 
posadka zrakoplova so osebe, ki se nahajajo na
zrakoplovu med letom zaradi opravljanja del, ki zagotavljajo nemoteno in varno
izvršitev leta;
50. 
posebni varnostni pregledi in ukrepi so
postopki in ukrepi v zvezi z zrakoplovi, osebami in stvarmi, ki se izvajajo na
podlagi predpisanih policijskih pooblastil in v skladu z zakonom in na njegovi
podlagi izdanimi predpisi ter varnostnimi programi po tem zakonu;
51. 
posebni zračni prevoz je prevoz, ki nima
značilnosti rednega zračnega prevoza in se opravlja po posebej dogovorjenih
pogojih, kot na primer letalski čarter, taksi ali panoramski prevoz;
52. 
poslovni načrt pomeni podroben opis načrtovanih
poslovnih dejavnosti letalskega prevoznika za zadevno obdobje, še posebej v
zvezi z razvojem trga in z vlaganji, ki jih je treba izvesti, vključno s
finančnimi in ekonomskimi učinki teh dejavnosti;
53. 
postopki v sili so načrtovani postopki za
usklajeno delovanje pooblaščenih oseb, služb ter različnih organov in
organizacij v zvezi z dogodki in stanji, ki bi lahko ogrozila ali ogrožajo
varnost na letališču ali varnost zrakoplova;
54. 
potnik je fizična oseba, ki ima po pogodbi
pravico do prevoza z zrakoplovom;
55. 
povzetek finančnega poročila pomeni podrobno
navedbo dohodkov in stroškov za zadevno obdobje, vključno z razčlenitvijo na
dejavnosti, povezane z zračnimi prevozi, in druge dejavnosti, kot tudi na
denarne in nedenarne elemente;
56. 
prepovedano območje je določen del zračnega
prostora nad kopnim ter obalnim morjem in notranjimi vodami, v katerem je
promet zrakoplovov prepovedan;
57. 
privilegiji so upravičenja oziroma ugodnosti,
ki izhajajo iz licence in jih lahko uveljavlja upravičenec;
58. 
rating je vpis v licenci, ki določa posebne
pogoje, privilegije ali omejitve, ki zadevajo določeno licenco;
59. 
red letenja je čas, določen za vzletanje in
pristajanje zrakoplovov v rednem zračnem prevozu;
60. 
redni zračni prevoz je javni zračni prevoz, ki
ima vse naslednje značilnosti:
a)      
opravlja se kot odplačni prevoz potnikov, pošte
ali stvari,
b)      
vsak let je pod pogoji, ki jih določa zakon in
splošni pogoji prevoza, dostopen vsakomur,
c)      
opravlja se med dvema ali več kraji, tako da
gre:
-   
za serijo letov, opravljenih v skladu z
objavljenim redom letenja ali
-   
za lete, ki so tako redni ali pogosti, da
tvorijo prepoznavno sistematično serijo;
61. 
referenčna koda je oznaka letališča, določena v
odvisnosti od dolžine vzletno-pristajalne steze in od razpona kril zrakoplova
ter od razdalje med kolesi podvozja zrakoplova;
62. 
referenčna točka letališča oziroma vzletišča je
točka, določena z geografsko lokacijo in se praviloma nahaja na sredini
vzletno-pristajalne steze;
63. 
resni incident je incident, pri katerem so
podane okoliščine, ki kažejo na to, da se je nesreča skoraj zgodila;
64. 
samooskrba je dejavnost, v kateri uporabnik
letališča neposredno zase izvaja eno ali več kategorij storitev zemeljske
oskrbe in ne sklene nikakršne pogodbe o opravljanju teh storitev s tretjo
osebo. Uporabniki letališč se glede samooskrbe v medsebojnem odnosu ne štejejo za
tretje osebe, kadar: (1) ima eden večinski delež drugega, ali (2) ima en sam
subjekt večinski delež vsakega;  
65. 
Skupnosti – Evropske Skupnosti, kot so navedene
v Evropskem sporazumu;
66. 
ultralahke in druge letalne naprave so letalne
naprave in zrakoplovi, ki niso zajeti s standardi in priporočili ICAO oziroma s
Skupnimi letalskimi predpisi JAA;
67. 
uporabnik letališča je vsaka fizična ali pravna
oseba, ki je odgovorna za prevoz potnikov in drugih oseb, pošte in/ali tovora
po zraku od ali do zadevnega letališča;
68. 
uporabnik zrakoplova je pravna ali fizična
oseba, ki ni lastnik zrakoplova, temveč ga uporablja na podlagi zakupne pogodbe
ali na kakšni drugi pravni podlagi;
69. 
(črtana)
70. 
varovanje civilnega letalstva pred dejanji
nezakonitega vmešavanja (v nadaljnjem besedilu: varovanje) je kombinacija
ukrepov, osebja in materialnih virov za varovanje civilnega zračnega prometa
pred dejanji nezakonitega vmešavanja;
71. 
vodja zrakoplova je pilot, ki praviloma
upravlja zrakoplov in je odgovoren za varno izvršitev leta;
72. 
vplivna območja letališč so območje izključne
rabe letališča, območje omejene rabe in območje nadzorovane rabe;
73. 
vzletišče je določena kopenska ali vodna
površina, ki je v celoti ali deloma namenjena za pristajanje, vzletanje in
gibanje zrakoplovov samo določenih vrst in kategorij;
74. 
zemeljska oskrba so storitve, ki se opravljajo
za uporabnike letališč na letališčih, zajemajo pa zlasti, delno ali v celoti,
naslednje kategorije storitev: upravljanje in nadzor na letališču; odprema
tovora in pošte; oskrba na ploščadi; oskrba z gorivi in mazivi; vzdrževanje
zrakoplova; letalske operacije in storitve za posadko; prevoz na zemlji; oskrba
potnikov; odprema prtljage; oskrba na zrakoplovu; storitve oskrbe potnikov s
hrano in pijačo;
75. 
zračna pot je kontroliran zračni prostor ali
njegov del v obliki tridimenzionalnega koridorja, opremljen z
radionavigacijskimi napravami;
76. 
zračni prevoz je prevoz potnikov, pošte in/ali
blaga za plačilo in/ali najem;
77. 
zračni promet je gibanje zrakoplovov po zraku
(let) in po letališčih ter vzletiščih;
78. 
zrakoplov je vsaka naprava, ki se lahko obdrži
v atmosferi zaradi reakcije zraka, razen reakcije zraka na zemeljsko površino;
79. 
drugo varnostno pomembno območje letališča je
območje, ki ni javni del letališča, varnostno območje omejenega gibanja ali
kritični del varnostnega območja omejenega gibanja, vendar ga je zaradi
celovitosti ukrepov varovanja treba določiti.
(2) Posamezni izrazi, ki so uporabljeni v
84.a, 84.b in 189.a členu tega zakona, s katerimi se v pravni red Republike
Slovenije prenaša Direktiva 2004/82/ES, imajo naslednji pomen:
1.    
»prevoznik« je vsaka fizična ali pravna oseba,
katere zaposlitev je izvajanje prevoza potnikov po zraku;
2.    
»zunanje meje« so zunanje meje držav članic s
tretjimi državami;
3.    
»mejna kontrola« je kontrola, ki se izvaja na
meji in je povezana izključno z namenom prehoda te meje, ne glede na ostale
vidike;
4.    
»mejni prehod« je vsak prehod, ki ga pristojni
organi določijo za prehod zunanjih meja;
5.    
»osebni podatki«, »obdelava osebnih podatkov«
in »zbirke osebnih podatkov« imajo enak pomen, kot je določen z zakonom, ki
ureja varstvo osebnih podatkov.
(3) Posamezni izrazi, ki so uporabljeni v
zvezi z agencijo, nadzorom in prekrškovnimi postopki, imajo naslednji pomen:
1.    
»delovne izkušnje na letalskem področju« so
delovne izkušnje, ki jih je oseba pridobila z delom na delovnem mestu oziroma z
opravljanjem letalske dejavnosti ali aktivnosti, za katero se zahteva ustrezna
licenca, rating, pooblastilo, potrdilo oziroma spričevalo. Delovne izkušnje iz
tega odstavka se opredelijo v letih in mesecih ali urah opravljanja določenih
nalog, za katera so potrebna letalska znanja;
2.    
»letalski nadzornik« je uradna oseba
pristojnega organa, ki izpolnjuje pogoje glede usposobljenosti za odločanje v
upravnih zadevah, stalni nadzor, nadzor nad izvajanjem letalskih predpisov ali
odločanje o prekrških, določene z letalskimi prepisi in pravnimi akti, ki
veljajo oziroma se uporabljajo v Republiki Sloveniji, če se s temi predpisi in
pravnimi akti kot pogoj zahteva tudi posedovanje ustrezne licence oziroma
delovne izkušnje, pridobljene z ustrezno licenco;
3.    
»nadzornik« je uradna oseba pristojnega organa,
ki izpolnjuje pogoje glede usposobljenosti za odločanje v upravnih zadevah,
stalni nadzor, nadzor nad izvajanjem letalskih predpisov ali odločanje o
prekrških, določene z letalskimi prepisi in pravnimi akti, ki veljajo oziroma
se uporabljajo v Republiki Sloveniji, če se s temi predpisi in pravnimi akti
kot pogoj ne zahteva tudi posedovanje ustrezne licence oziroma delovnih izkušenj,
pridobljenih z ustrezno licenco;
4.    
»letalski predpisi in pravni akti, ki veljajo
oziroma se uporabljajo v Republiki Sloveniji« so predpisi in drugi splošni
akti, ki urejajo vprašanja v zvezi z letalstvom, ki so jih izdali pristojni
slovenski organi, predpisi in drugi pravni akti Skupnosti oziroma Evropske
unije, ki urejajo vprašanja v zvezi z letalstvom ter dvostranski mednarodni
sporazumi in večstranske mednarodne pogodbe, ki urejajo vprašanja v zvezi z
letalstvom in zavezujejo Republiko Slovenijo;
5.    
»nadzor nad izvajanjem letalskih predpisov«
pomeni nadzor, ki se opravlja zaradi preverjanja, ali imajo osebe, ki
opravljajo dejavnost na letalskem področju ali izvajajo letalsko aktivnost, za
to predpisano dovoljenje ali drugo listino pristojnega organa, s katero
dokazujejo, da so za to ustrezno usposobljene oziroma da smejo opravljati tako
dejavnost ali aktivnost. Nadzor nad izvajanjem letalskih predpisov ne vsebuje
nalog stalnega nadzora;
6.    
»stalni nadzor« pomeni naloge, ki se jih
opravlja zaradi preverjanja, ali se izpolnjujejo pogoji, pod katerimi je bil
certifikat izdan, kadar koli v obdobju veljavnosti certifikata, ter prav tako
sprejetje zaščitnih ukrepov;
7.    
»usposobljeni subjekt« je usposobljeni subjekt,
kot je opredeljen v predpisih Evropske unije, ki se nanašajo na skupne predpise
na področju civilnega letalstva in ustanovitvi Evropske agencije za varnost v
letalstvu, in usposobljeni subjekt, kot je opredeljen v predpisih o izvajanju
navigacijskih služb zračnega prometa na enotnem evropskem nebu.
2.0. ZRAKOPLOVI
2.1. Registracija zrakoplovov
18. člen
(registracija zrakoplovov)
V slovenskem zračnem prostoru ne sme leteti
zrakoplov, ki ni registriran.
19. člen
(državna pripadnost zrakoplovov)
Zrakoplov, registriran v Republiki
Sloveniji, ima slovensko državno pripadnost.
20. člen
(obseg registracije, izjeme in predpisi)
(1) Šteje se, da je zrakoplov registriran v
Republiki Sloveniji po tem zakonu, če je vpisan v register zrakoplovov
Republike Slovenije (v nadaljnjem besedilu: register zrakoplovov) ali v drugo
ustrezno evidenco.
(2) V evidenco iz prejšnjega odstavka se
vpišejo ultralahke in druge letalne naprave, ki niso izdelane v skladu s
certifikacijskimi zahtevami in sprejemljivimi postopki usklajevanja, drugi
zrakoplovi pa se vpišejo v register zrakoplovov.
(3) Za pritrjene zmaje in vezane balone
registracija ni obvezna.
(4) Evidenco ultralahkih in drugih letalnih
naprav vodijo pravne ali fizične osebe, ki izpolnjujejo predpisane pogoje
zlasti glede strokovne usposobljenosti, prostorov, tehnične opremljenosti in
organiziranosti, vse glede na vrsto, kategorijo, namen uporabe in težo
ultralahke in druge letalne naprave, ter glede na druge pogoje, predpisane v
skladu s 30. in 40. členom tega zakona in jih po predhodni preveritvi
izpolnjevanja teh pogojev pooblasti minister, pristojen za promet. Če
pooblastilo iz tega odstavka ni dano, evidenco vodi agencija.
2.2. Oznake zrakoplovov
21. člen
(oznaka državne pripadnosti in registrske
oznake)
(1) Zrakoplov, registriran v Republiki
Sloveniji po tem zakonu (v nadaljnjem besedilu: slovenski zrakoplov), mora
imeti oznako državne pripadnosti: “S5” in predpisano registrsko oznako.
(2) Minister, pristojen za promet, predpiše
registrske oznake, način njihovega določanja in namestitve, glede na vrsto in
kategorijo zrakoplova.
(3) Na zrakoplovu so lahko tudi druge
oznake in napisi, ki ne smejo vplivati na vidnost oznak državne pripadnosti in
registrskih oznak.
2.3. Postopek registracije
22. člen
(vodenje registra zrakoplovov)
(1) Agencija vodi register zrakoplovov in
dodatek k registru zrakoplovov.
(2) V registru zrakoplovov se vodijo stalni
vpisi, v dodatku k registru zrakoplovov pa začasni vpisi, v skladu z določbami
tega zakona in na njegovi podlagi izdanih predpisov.
(3) Zadeve pri registriranju zrakoplovov,
ki se nanašajo na hipoteke in na mednarodna priznavanja določenih pravic na
zrakoplovih, se vodijo v skladu z zakonom, ki ureja obligacijska in
stvarnopravna razmerja v letalstvu in v skladu z mednarodno pogodbo.
23. člen
(pogoji za registracijo)
(1) Zrakoplov se sme registrirati v
Republiki Sloveniji, če so izpolnjeni naslednji pogoji:
1.    
lastnik zrakoplova je državljan Republike
Slovenije,
2.    
zrakoplov ima spričevalo o plovnosti, ki ga je
izdalo ministrstvo, pristojno za promet ali spričevalo o plovnosti, ki ga je
izdala druga država in je njegovo veljavnost priznalo ministrstvo, pristojno za
promet,
3.    
zrakoplov ni registriran v nobeni drugi državi
in
4.    
zrakoplov izpolnjuje predpisane pogoje glede
omejitev hrupa in drugih emisij, kar ugotovi agencija.
(2) Z državljani Republike Slovenije so
izenačeni:
1.    
gospodarske družbe, ki so v večinski lasti in
pod dejanskim nadzorom slovenskih državljanov,
2.    
društva, združenja in letalske šole, ki so
domače pravne osebe in so v večinski lasti in pod dejanskim nadzorom slovenskih
državljanov,
3.    
lokalna skupnost Republike Slovenije in
Republika Slovenija,
4.    
državljani in pravne osebe Evropske unije in
Evropskega gospodarskega prostora.
24. člen
(zahteva za vpis in obveznost predložitve
dokumentacije)
(1) Zrakoplov se vpiše v register
zrakoplovov na zahtevo lastnika oziroma vseh lastnikov zrakoplova. Pisni vlogi
na predpisanem obrazcu morajo biti priloženi dokumenti, s katerimi vložnik
dokazuje, da je lastnik zrakoplova in da izpolnjuje pogoje iz prejšnjega člena.
(2) Tuj zrakoplov se lahko vpiše v register
zrakoplovov na zahtevo uporabnika zrakoplova, ki je državljan Republike
Slovenije, če so izpolnjeni pogoji iz 2., 3. in 4. točke prvega odstavka
prejšnjega člena in predlagatelj agenciji predloži še naslednje listine:
1.    
pogodbo o zakupu, ki ni krajši od pol leta,
2.    
dovoljenje lastnika za vpis zrakoplova v
register zrakoplovov.
(3) Letalski prevoznik, ki uporablja
zrakoplov drugega podjetja ali ki zrakoplov priskrbi drugemu podjetju, mora za
tako operacijo pridobiti predhodno odobritev agencije. Pogoji za odobritev so
del zakupne pogodbe.
(4) Agencija ne odobri pogodbe o zakupu
zrakoplova s posadko letalskemu prevozniku, ki mu je izdala operativno licenco,
če niso izpolnjeni varnostni standardi, enakovredni tistim, ki se nanašajo na
spričevalo letalskega prevoznika iz 76. člena tega zakona.
(5) Zrakoplov, ki ga uporablja letalski
prevoznik, ki mu je operativno licenco izdala agencija, mora biti vpisan v
register zrakoplovov ali v register zrakoplovov druge države, članice
Skupnosti, po izbiri agencije.
(6) Če se zakupna pogodba za zrakoplov,
registriran v Skupnosti, šteje za sprejemljivo na podlagi četrtega odstavka
tega člena, agencija ne zahteva vpisa takega zrakoplova v register zrakoplovov,
če bi to zahtevalo konstrukcijske spremembe.
(7) V primeru kratkoročnih zakupnih pogodb
za zadostitev začasnim potrebam letalskega prevoznika ali v drugačnih izjemnih
okoliščinah, lahko agencija prizna oprostitev zahtev iz petega odstavka tega
člena.
(8) Pri uporabi petega odstavka tega člena agencija
ob upoštevanju veljavnih predpisov, vključno s predpisi, ki zadevajo izdajo
spričeval o plovnosti, sprejme v register zrakoplovov tiste zrakoplove, ki so v
lasti državljanov drugih držav, članic Skupnosti in prenos iz registra
zrakoplovov navedenih držav brez diskriminacijske takse in brez zavlačevanja.
Razen običajne takse za registracijo se za prenos zrakoplova ne zaračunava
taksa.
25. člen
(register zrakoplovov)
(1) Register zrakoplovov sestavljata glavna
knjiga in zbirka listin.
(2) Glavna knjiga je javna.
(3) Glavna knjiga registra zrakoplovov je
sestavljena iz vložkov, ki vsebujejo vpisni, lastninski in bremenski list. Vsak
zrakoplov se vpiše v svoj vložek. Agencija vnaša v glavno knjigo registra
zrakoplovov vse potrebne podatke o zrakoplovu, o lastniku in načinu pridobitve
zrakoplova, o uporabniku zrakoplova, če to ni lastnik ter o hipotekah, vezanih
na ta zrakoplov in drugih pravicah na zrakoplovu, kot tudi vse spremembe, ki se
nanašajo na vsebino registra zrakoplovov.
(4) Zbirka listin se vodi za vsak zrakoplov
posebej in se hrani kot poslovna tajnost.
(5) Vpis v vpisni list
registra zrakoplovov se opravi na podlagi odločbe agencije.
(6) Vpis v lastninski in bremenski list
izvede agencija na podlagi pravnomočne odločbe pristojnega sodišča.
(7) Evidenca iz 20. člena tega zakona
vsebuje vse potrebne podatke o ultralahki ali drugi letalni napravi in osnovne
podatke o lastniku. Vpis v evidenco se opravi na podlagi ugotovitve osebe, ki
vodi evidenco, da so izpolnjeni predpisani pogoji za vpis. Za ultralahke in
druge letalne naprave se ne vodi lastninski in bremenski list. Vpis v evidenco
izvede oseba iz četrtega odstavka 20. člena tega zakona na podlagi popolne
vloge lastnika, pri čemer se smiselno upoštevajo pogoji iz 23. člena v zvezi z
enajstim odstavkom 32. člena tega zakona.
26. člen
(začasni vpis)
(1) Na pisno vlogo lastnika se sme
zrakoplov začasno vpisati v dodatek k registru zrakoplovov, če se zrakoplov
nahaja v drugi državi in je bilo njegovo lastništvo preneseno na slovenskega
državljana, pri čemer pa niso izpolnjeni vsi predpisani pogoji za registracijo.
Za vpis v dodatek k registru zrakoplovov morajo biti izpolnjeni pogoji iz 1.,
3. in 4. točke prvega odstavka 23. člena tega zakona.
(2) Zrakoplov v izdelavi, se vpiše v
dodatek k registru zrakoplovov pod pogoji, ki jih predpiše minister, pristojen
za promet. Pri tem se smiselno upoštevajo določbe o vpisu v register
zrakoplovov.
27. člen
(sporočanje sprememb)
(1) Lastnik oziroma uporabnik zrakoplova
mora takoj obvestiti agencijo o vsaki spremembi podatkov, vpisanih v register
zrakoplovov.
(2) Vsako spremembo lastništva, zakupa in
bremena zrakoplova morata prejšnji in novi lastnik takoj sporočiti agenciji in ji
dostaviti vse dokumente, s katerimi se dokazuje novo lastništvo in
izpolnjevanje pogojev iz 1. točke prvega odstavka 23. člena tega zakona.
28. člen
(izbris iz registra zrakoplovov)
(1) Zrakoplov se izbriše iz registra
zrakoplovov oziroma iz dodatka k registru zrakoplovov, če:
1.    
to zahteva lastnik zrakoplova oziroma uporabnik
zrakoplova z dovoljenjem lastnika,
2.    
niso več izpolnjene zahteve iz 1., 3. in 4.
točke prvega odstavka 23. člena tega zakona,
3.    
se zrakoplov vpiše v vojaški register zrakoplovov,
4.    
je zrakoplov uničen ali izgubljen in je iskanje
zaključeno, ali je bil zaradi drugih razlogov vzet iz uporabe,
5.    
zrakoplov v zadnjih treh letih ni imel
veljavnega spričevala o plovnosti zrakoplova.
(2) Če se v registru zrakoplovov vodi
hipoteka na zrakoplovu, se tega zrakoplova brez dovoljenja zastavnega upnika ne
sme izbrisati iz registra.
29. člen
(izdaja potrdila o vpisu oziroma odločbe o
zavrnitvi vpisa)
(1) Agencija v 15 dneh po prejemu popolne
vloge za vpis zrakoplova v register zrakoplovov izda odločbo o vpisu in
potrdilo o vpisu v register zrakoplovov oziroma zavrne vpis. Če se zrakoplov
vpiše v dodatek k registru zrakoplovov, agencija izda potrdilo o vpisu za
določen čas, ki ni daljši od 12 mesecev.
(2) Kadar se vpiše spremembo lastništva, se
izda novo potrdilo o vpisu v register zrakoplovov, prejšnje potrdilo pa mora
lastnik vrniti agenciji.
(3) Če se zrakoplov izbriše iz registra
zrakoplovov, se mora potrdilo o vpisu vrniti agenciji.
30. člen
(podzakonski predpisi)
(1) Minister, pristojen za promet,
predpiše:
1.    
vsebino glavne knjige registra zrakoplovov in
zbirke listin,
2.    
 strokovne in tehnične pogoje, ki jih
morajo izpolnjevati pooblaščene osebe iz četrtega odstavka 20. člena tega
zakona,
3.    
natančnejšo vsebino evidenc, postopke za
njihovo vodenje, oznake in uporabo letalnih naprav iz drugega odstavka 20.
člena tega zakona.
(2) Register vojaških zrakoplovov vodi
ministrstvo, pristojno za obrambo. Minister, pristojen za obrambo, predpiše
vsebine in pogoje za vojaški register zrakoplovov, oznake državne pripadnosti
ter registrske oznake vojaških zrakoplovov.
2.4. Plovnost in vplivi zrakoplovov na
okolje
31. člen
(plovnostne in okoljevarstvene zahteve za
zrakoplove)
(1) Zrakoplov, ki se uporablja v Republiki
Sloveniji, mora biti ploven in mora izpolnjevati okoljevarstvene zahteve.
(2) Zrakoplov velja za plovnega, če je bil
projektiran, izdelan, opremljen in vzdrževan skladno s tem zakonom in na
njegovi podlagi izdanimi predpisi ter ima take letalne lastnosti, da izpolnjuje
predpisane plovnostne zahteve.
(3) Preverjanje plovnostnih zahtev izvaja
agencija z rednimi in izrednimi pregledi. Redni pregled se opravi pred izdajo
spričevala o plovnosti oziroma pred podaljšanjem njegove veljavnosti na zahtevo
lastnika oziroma uporabnika zrakoplova. Izredni pregled se opravi, kadar se
ugotovi odstopanje od predpisanih plovnostnih zahtev ali na zahtevo lastnika
oziroma uporabnika zrakoplova. Izredni pregled lahko odredi agencija oziroma
letalski nadzornik, če se utemeljeno sumi, da zrakoplov ni ploven.
(4) Spričevalo o plovnosti iz prejšnjega
odstavka izda agencija na osnovi opravljenega pregleda za preverjanje
plovnosti, ki zajema preverjanje plovnostnih zahtev, kot je ugotavljanje
skladnosti konstrukcije zrakoplova z ustreznim certifikatom za tip zrakoplova,
ugotavljanje izpolnjevanja zahtev odobrenega rednega in izrednega sistema
vzdrževanja za tip zrakoplova, preverjanje funkcionalne sposobnosti zrakoplova
in njegovih sistemov glede na odobrena navodila za uporabo zrakoplova,
preverjanje, ali zaradi morebitnih dogodkov, ki jih je utrpel zrakoplov, ni
prišlo do sprememb v lastnostih delovanja zrakoplova in njegovih sistemov ter
preverjanje drugih zahtev agencije glede na morebitne posebne pogoje in
lastnosti za predmetni tip zrakoplova, ki dokazuje, da zrakoplov izpolnjuje
ustrezne plovnostne zahteve.
(5) Minister, pristojen za promet, predpiše
plovnostne zahteve in natančnejše postopke za izdajo in podaljšanje veljavnosti
spričeval o plovnosti ter priznanje veljavnosti tujih spričeval o plovnosti.
(6) Šteje se, da zrakoplov izpolnjuje
okoljevarstvene zahteve, če ne presega s predpisi dovoljenega hrupa in drugih
predpisanih emisij v okolje.
(7) Vlada lahko na usklajen predlog
ministra, pristojnega za promet in ministra, pristojnega za okolje, predpiše
mejne vrednosti emisij, ki jih morajo izpolnjevati zrakoplovi, ki se
uporabljajo v Republiki Sloveniji.
(8) Na območjih, ki so zavarovana po
predpisih o ohranjanju narave, lahko vlada na usklajen predlog ministra,
pristojnega za promet in ministra, pristojnega za
ohranjanje narave, določi način znižanja imisij pod
predpisano mejno vrednost na takem območju.
(9) Vsak zrakoplov mora imeti veljavno
spričevalo o hrupu. Za zrakoplov, ki se vpiše v register zrakoplovov, izda tako
spričevalo agencija ali pa prizna veljavnost tujega spričevala.
(10) Druge okoljevarstvene zahteve, ki jih
mora izpolnjevati zrakoplov, ki se uporablja v Republiki Sloveniji, postopke
ugotavljanja mejnih vrednosti emisij in drugih okoljevarstvenih zahtev ter
listine, s katerimi se dokazujejo, predpiše minister, pristojen za promet, v
soglasju z ministrom, pristojnim za okolje.
(11) Tuj zrakoplov mora imeti med letenjem
v Republiki Sloveniji spričevalo o plovnosti in spričevalo o hrupu ali drugo
ustrezno listino, ki jo je izdal pristojni organ druge države in se prizna v
skladu z mednarodno pogodbo.
32. člen
(spričevalo o plovnosti)
(1) Za zrakoplov, za katerega se ugotovi,
da je ploven, izda agencija na pisno vlogo lastnika zrakoplova spričevalo o
plovnosti z veljavnostjo praviloma 12 mesecev. V spričevalu o plovnosti morajo
biti vpisane prepovedi in omejitve, ki jih je določila agencija in se nanašajo
na uporabo zrakoplova.
(2) Na pisno vlogo lastnika ali uporabnika
zrakoplova agencija podaljša veljavnost spričevala o plovnosti praviloma za 12
mesecev, če je predhodno s pregledom za preverjanje plovnosti ugotovila, da je
zrakoplov še vedno ploven.
(3) Pregled za preverjanje plovnosti opravi
komisija oziroma posameznik, ki jih imenuje minister, pristojen za promet,
izmed javnih uslužbencev agencije ali pooblaščenih oseb iz osmega odstavka tega
člena.
(4) Pregled za preverjanje plovnosti v
zvezi z vsebinami pregleda, kot so določene v četrtem odstavku prejšnjega
člena, se opravi s:
1.    
preverjanjem dokumentacije lastnika oziroma
uporabnika o vzdrževanju zrakoplova;
2.    
fizičnim pregledom zrakoplova ter
3.    
preizkusom v letu.
Ob preverjanju plovnosti se hkrati preveri
tudi dokumentacija o sklenjenih obveznih zavarovanjih v prometu.
(5) Agencija lahko kadarkoli med
veljavnostjo spričevala o plovnosti opravi pregled za preverjanje plovnosti
zrakoplova. Enak pregled opravi tudi na vlogo lastnika oziroma uporabnika.
(6) Lastnik oziroma uporabnik mora dati agenciji
na voljo vse podatke v zvezi s plovnostjo, vzdrževanjem, spremembami ali
popravili zrakoplova ter vse podatke in statistike o njegovem delovanju in
uporabi.
(7) Lastnik oziroma uporabnik zrakoplova
mora zagotoviti javnim uslužbencem agencije in osebam iz osmega odstavka tega
člena prost dostop do vseh prostorov in opreme, kot tudi v zrakoplov na zemlji
in med letom ter vso pomoč, ki jo potrebujejo za izvršitev svojih nalog. Če je
potreben preizkus v letu, ga mora opraviti lastnik oziroma uporabnik pod
nadzorom javnega uslužbenca agencije oziroma osebe iz osmega odstavka tega
člena.
(8) Minister, pristojen za promet, lahko po
predhodni preveritvi izpolnjevanja predpisanih pogojev pooblasti pravno ali
fizično osebo za izvajanje pregledov in drugih dejanj iz tega poglavja.
Pooblaščena oseba mora izpolnjevati pogoje glede strokovne usposobljenosti,
tehnične opremljenosti in organiziranosti, ki veljajo za osebe iz 38. člena
tega zakona.
(9) Agencija lahko uporabi potrdila,
pooblastila, soglasja in tehnične ugotovitve tujih organov civilnega letalstva
ter oseb, ki jih ti organi imenujejo ali pooblastijo, za lažje opravljanje
nalog po tem zakonu, ter lahko na podlagi izmenjave poskrbi za podobne storitve
tujim organom in ustanovam.
(10) Za zagotovitev varnega letenja agencija
izdaja plovnostno tehnične zahteve (PZT), kot splošne letalsko varnostne
zahteve, ki so obvezujoče za vse izvajalce letalskih aktivnosti. Plovnostno
tehnične zahteve so vezane na varno uporabo določenega tipa zrakoplova.
(11) Določbe tega člena se smiselno
uporabljajo tudi za dovoljenje za letenje, ki se izdaja kot spričevalo o
plovnosti za ultralahke in druge letalne naprave in je hkrati tudi potrdilo o
vpisu v evidenco iz drugega odstavka 20. člena tega zakona.
33. člen
(odgovornost za plovnost, neveljavnost
spričevala o plovnosti in sporočanje)
(1) Za plovnost zrakoplova je odgovoren
lastnik, če lastnik ne uporablja zrakoplova, pa njegov uporabnik v skladu s
pogodbo.
(2) Šteje se, da je spričevalo o plovnosti
neveljavno, če se slovenski zrakoplov ali njegova oprema ne vzdržuje v skladu s
predpisanimi zahtevami, če se na zrakoplovu ali njegovi opremi naredijo
spremembe, ki so pomembne za plovnost in ki jih agencija ni predhodno potrdila,
ali če niso narejene obvezne spremembe na zrakoplovu ali njegovi opremi ali če
se ne opravijo preverjanja po zahtevah agencije oziroma če se ne opravi redni
ali izredni pregled. Spričevalo o plovnosti je v zgoraj navedenih primerih
neveljavno, vse dokler agencija na vlogo lastnika ali uporabnika ponovno ne
ugotovi plovnosti zrakoplova.
(3) Lastnik ali uporabnik mora obvestiti agencijo
o okoliščinah, dogodkih, napakah in nepravilnostih, ki bi lahko vplivale na
plovnost zrakoplova.
34. člen
(preklic veljavnosti spričevala o
plovnosti)
Če agencija po pregledu za preverjanje
plovnosti ali na drug način ugotovi, da domači zrakoplov ni ploven, prekliče
veljavnost spričevala o plovnosti, ki ga je izdala takemu zrakoplovu, ali
odloži njegovo izdajo oziroma ne podaljša njegove veljavnosti, dokler ponovno
ne ugotovi, da je zrakoplov ploven. Neveljavno spričevalo o plovnosti mora
lastnik oziroma uporabnik vrniti agenciji.
35. člen
(ugotavljanje plovnosti tujega zrakoplova
in pooblastila agencije)
(1) V imenu Republike Slovenije se lahko na
tujem zrakoplovu opravi pregled ali preiskava za preverjanje njegove plovnosti
v obsegu, potrebnem za:
1.    
priznanje veljavnosti njegovega spričevala o
plovnosti ali podaljšanje veljavnosti takega priznanja,
2.    
izdajo slovenskega spričevala o plovnosti,
3.    
dovoljenje za letenje v slovenskem zračnem
prostoru, če se tako dovoljenje zahteva.
(2) Ne glede na določbo prejšnjega odstavka
lahko agencija opravi pregled ali preiskavo za preverjanje plovnosti na tujem
zrakoplovu, če:
1.    
dvomi, da zrakoplov izpolnjuje zahteve
mednarodnih letalskih varnostnih standardov;
2.    
to zahteva lastnik ali uporabnik ali
3.    
to zahteva pristojni organ, ki je zadolžen za
izvajanje nadzora plovnosti zrakoplova.
(3) Če agencija ugotovi, da tuj zrakoplov
ni ploven, ali je bil poškodovan in bi poškodbe lahko vplivale na njegovo
plovnost, mu lahko prepove vzlet.
(4) Če je zrakoplov registriran v državi
podpisnici Konvencije o mednarodnem civilnem letalstvu (Uradni list FLRJ – MP,
št. 3/54 in akt o ratifikaciji nasledstva Uradni list RS, št. 24/92 – v
nadaljnjem besedilu: Čikaška konvencija), mora agencija obvestiti pristojni
organ te države o stanju zrakoplova in o svoji odločitvi. Če organ druge države
odloči, da je zrakoplov ploven, mu agencija dovoli vzlet. Če agencija meni, da
ta zrakoplov ni ploven, lahko pa se mu pod določenimi pogoji dovoli let do
kraja, kjer naj se izvrši popravilo, mu agencija lahko dovoli vzlet, če
izpolnjuje pogoje, ki jih je predpisal pristojni organ druge države. Med takim
letom so lahko na krovu samo osebe, potrebne v zvezi z izvedbo takega leta.
36. člen
(smiselna uporaba določb)
Določbe 32. do 35. člena, ki veljajo za
plovnost in ugotavljanje plovnosti, se smiselno uporabljajo tudi glede
preverjanja okoljevarstvenih zahtev za zrakoplove.
37. člen
(posebno dovoljenje za letenje)
(1) Če zrakoplovu ni mogoče izdati
spričevala o plovnosti, pa agencija oceni, da je zrakoplov ob upoštevanju
določenih omejitev varen za letenje, mu agencija izda posebno dovoljenje za let
v slovenskem zračnem prostoru z določenimi omejitvami.
(2) Posebno dovoljenje iz prejšnjega
odstavka se lahko izda za preizkusni let, za prelet zrakoplova in v drugih
podobnih primerih, ko agencija ugotovi, da je zrakoplov, ob določenih
omejitvah, varen za letenje.
2.5. Izdelava, vzdrževanje, spremembe in
popravila
38. člen
(letalsko tehnično osebje in organizacije
za izdelavo, vzdrževanje in popravila)
(1) Nihče ne sme načrtovati ali izdelovati
zrakoplova, motorja, propelerja, dela in opreme zrakoplova, opravljati
vzdrževanja, sprememb ali popravil na takih izdelkih oziroma izdelovati
tehnične dokumentacije za taka dela, če ne
izpolnjuje splošnih pogojev za opravljanje dejavnosti in če nima veljavne licence z ustreznimi pooblastili, oziroma če nima
ustreznega potrdila ali spričevala, ki ga je izdala agencija za opravljanje
takega dela, pa še to samo v obsegu, kot je navedeno v tej licenci, potrdilu
ali spričevalu. Določba tega odstavka se ne uporablja za amatersko izdelane
zrakoplove.
(2) Minister, pristojen za promet, predpiše
pogoje in postopke za:
1.    
pridobitev licence letalskega tehničnega
osebja, zlasti glede izobrazbe, strokovne usposobljenosti in izkušenj,
zdravstvenih zahtev in omejitev ter morebitnih starostnih in drugih zahtev in
omejitev;
2.    
pridobitev spričevala ali potrdila organizacije
za načrtovanje, izdelavo, vzdrževanje, za izvajanje sprememb in popravil
zrakoplovov, motorjev, propelerjev, delov in opreme zrakoplovov ter o amaterski
izdelavi zrakoplovov, zlasti glede strokovne usposobljenosti osebja, prostorov,
tehnične opremljenosti in organizacije, pri čemer upošteva tudi ustrezno
prilogo k Čikaški konvenciji in ustrezne Skupne letalske predpise.
(3) Agencija preverja izpolnjevanje pogojev
ves čas veljavnosti izdanih licenc, potrdil, spričeval in drugih dokumentov. V
ta namen morajo imeti javni uslužbenci agencije in pooblaščene osebe iz osmega
odstavka 32. člena prost dostop do vseh prostorov, opreme, podatkov in
dokumentacije, ki se nanaša na delo, za katerega opravljanje se zahteva
licenca, potrdilo ali spričevalo.
(4) Določbe o licencah iz 43. do 49. člena
tega zakona, se smiselno uporabljajo tudi za licence letalskega tehničnega
osebja in osebja, ki opravlja dela na zrakoplovu, njegovih delih in opremi v
delavnici. Potrdilo ali spričevalo, izdano v skladu z določbami tega poglavja, lahko
agencija prekliče ali odloži njegovo potrditev, če niso izpolnjeni pogoji za
njegovo izdajo ali če se izkaže, da nosilec ni sposoben izpolniti zahtev za
njegovo pridobitev.
(5) Agencija lahko prizna ustrezne licence,
potrdila in spričevala, ki so jih izdale druge države, članice ICAO in dovoli
imetnikom takih dokumentov opravljanje tehničnega dela na zrakoplovu,
registriranem v Republiki Sloveniji.
39. člen
(certifikacija tipa)
(1) Za tip zrakoplova, ki se prvič
registrira v Republiki Sloveniji in za motor, propeler, dele in opremo, ki se
prvič uporabi na slovenskem zrakoplovu, se mora izvesti certifikacijski
postopek, s katerim se ugotovi, da so izpolnjeni tehnični standardi za
plovnost, predpisani s tem zakonom in predpisi, izdanimi na njegovi podlagi. Po
opravljenem certifikacijskem postopku agencija izda certifikat tipa oziroma
ustrezno potrdilo.
(2) Za usklajevanje tehničnih zahtev ter
postopkov na področju varnosti civilnega letalstva, še zlasti v zvezi s
konstrukcijo, izdelavo in vzdrževanjem zrakoplovov, s fizičnimi in pravnimi
osebami, vključenimi v te naloge, se v Republiki Sloveniji uporabljajo Skupni
letalski predpisi (JAR).
(3) Usklajene tehnične zahteve in postopki
iz prejšnjega odstavka, se uporabljajo za vse zrakoplove, ki jih upravljajo letalski
prevozniki iz 69. člena tega zakona, ne glede na to, ali so registrirani v
Republiki Sloveniji, v državi članici Skupnosti ali v tretji državi.
(4) Agencija brez nadaljnjih tehničnih
zahtev ali ocenjevanja potrdi, da so izdelki iz tega člena konstruirani,
izdelani ter da se jih upravlja in vzdržuje v skladu s skupnimi tehničnimi
zahtevami in upravnimi postopki, kadar je druga država, članica Skupnosti te
izdelke že certificirala. Če se izda osnovna potrditev za poseben namen ali
namene, potem vsaka naslednja potrditev velja za enak namen ali namene.
(5) Agencija prizna certifikacijo, ki jo je
v skladu s predpisi izdala druga država članica Skupnosti pravnim ali fizičnim
osebam, ki se ukvarjajo z načrtovanjem, izdelavo in vzdrževanjem zrakoplovov,
motorjev, propelerjev, delov ali opreme zrakoplovov ter uporabo zrakoplova in
ki so pod sodno in upravno pristojnostjo te druge države.
(6) Agencija obvesti Evropsko komisijo (v
nadaljnjem besedilu: Komisija) o:
-      
ukrepih, ki so bili izvršeni zaradi
odpravljanja nepravilnosti v primerih, ki zadevajo varnost v letalstvu in se
nanašajo na zrakoplov, motor, propeler, del ali opremo zrakoplova oziroma na
pravno ali fizično osebo iz četrtega in petega odstavka tega člena,
-      
ukrepih usklajevanja raziskovalnih programov za
izboljšanje varnosti civilnih zrakoplovov in njihove uporabe,
-      
ukrepih zaradi uvajanja novih sprememb ali
dopolnitev zahtev iz Dogovorov o razvoju, sprejetju in uresničevanju Skupnih
letalskih predpisov (JAR), ki so bili sklenjeni na Cipru, 11. septembra 1990, o
vsaki spremembi teh Dogovorov in o rezultatih posvetovanj z gospodarskim
sektorjem in drugimi zainteresiranimi organi.
(7) Minister, pristojen za promet, predpiše
zahteve za certifikacijo tipa zrakoplova, postopke za izdajo certifikata tipa
oziroma ustreznega potrdila in določi postopek za priznanje tujega certifikata
tipa.
2.6. Razvrščanje in oprema zrakoplovov
40. člen
(delitev in oprema zrakoplova)
(1) Zrakoplovi se razvrščajo glede na
vrsto, kategorijo, namen uporabe, težo in drugo.
(2) V zrakoplov morajo biti, v odvisnosti
od kategorije in namena uporabe, vgrajene naprave in oprema za varno letenje.
(3) Minister, pristojen za promet, izda
predpis o razvrščanju zrakoplovov in opremi, ki mora biti vgrajena v zrakoplov
glede na razvrstitev iz prvega odstavka tega člena.
41. člen
(zahteve glede opreme za komunikacijo)
Radijske naprave in druga oprema za
komunikacijo z zrakoplovom morajo ustrezati veljavnim tehničnim predpisom
Republike Slovenije. Organ, pristojen za telekomunikacije, izda dovoljenje za
delovanje takih naprav v zrakoplovu. Dovoljenje za vgraditev takih naprav v
zrakoplov izda agencija, če so izpolnjeni predpisani pogoji glede opreme iz
prejšnjega člena.
2.7. Dokumenti v zrakoplovu
42. člen
(dolžnosti lastnika in uporabnika,
predpisi)
(1) Agencija predpiše, katere zapise in
dokumente mora voditi izvajalec aktivnosti v letalstvu in kateri morajo biti,
poleg tistih, ki so navedeni v Čikaški konvenciji, stalno na krovu zrakoplova,
pri čemer upošteva tudi ustrezno prilogo k tej konvenciji in Skupne letalske
predpise.
(2) Lastnik oziroma uporabnik zrakoplova
mora agenciji in vsakomur, ki mora pregledati letalske zapise in dokumente
zaradi zaščite svojih pravic, to dopustiti.
3.0. LETALSKO IN DRUGO STROKOVNO OSEBJE
3.1. Licence, ratingi, pooblastila,
spričevala in potrdila
43. člen
(pogoji za opravljanje nalog letalskega
osebja)
(1) Oseba, ki opravlja naloge:
-      
pilota oziroma člana letalske posadke,
-      
glede vzdrževanja in plovnosti zrakoplova,
-      
vodenja in kontrole zračnega prometa,
-      
načrtovanja letalskih operacij ali
-      
izvajanja letalskih meteoroloških opazovanj in
dajanja napovedi,
mora imeti veljavno
licenco, rating, pooblastilo, potrdilo oziroma spričevalo.
(2) Nihče ne sme uveljavljati privilegijev,
ki izhajajo iz licence, ratinga, pooblastila, potrdila oziroma spričevala, ki
ga je izdala druga država članica ICAO ali JAA, če ne vzdržuje ravni znanja in
usposobljenosti v skladu z zahtevami, ki jih določajo predpisi o licenciranju
letalskega osebja.
(3) Licenca se izda za določeno obdobje, ki
se določi glede na vrsto licence in morebitne starostne in druge omejitve, v
skladu s predpisi iz šestega odstavka tega člena. Njeno veljavnost in vpisane
ratinge oziroma pooblastila je mogoče podaljšati, ali doseči njeno obnovo v
določenem obdobju po preteku veljavnosti, če imetnik izpolni zahteve, določene
v podzakonskih aktih, ki urejajo licenciranje letalskega osebja, glede na vrsto
licence in ratinge oziroma pooblastila.
(4) Listine iz prejšnjega odstavka se lahko
izdajo z omejitvijo. V licenci in pooblastilu lahko agencija navede tudi
posebne pravice imetnika in tudi omejitve in posebne pogoje. Pri tem upošteva
tudi ustrezno prilogo k Čikaški konvenciji in ustrezne Skupne letalske
predpise.
(5) Minister, pristojen za promet,
predpiše, katero osebje opravlja naloge iz prvega odstavka tega člena,
natančnejše pogoje in postopke za pridobitev licence, ratinga, pooblastila,
potrdila oziroma spričevala, zlasti glede izobrazbe, strokovne usposobljenosti
in izkušenj, zdravstvenih zahtev in omejitev ter morebitnih starostnih in
drugih zahtev in omejitev. Pogoje in postopke glede zdravstvenih zahtev
predpiše v soglasju z ministrom, pristojnim za zdravstvo.
(6) Minister, pristojen za promet, predpiše
pogoje in postopke za priznanje tujih licenc. Agencija lahko uporabi tujo licenco
kot podlago za izdajo licence Republike Slovenije.
44. člen
(posadka zrakoplova)
(1) Lastnik zrakoplova ali uporabnik, če
zrakoplova ne upravlja lastnik, mora zagotoviti, da je na zrakoplovu
usposobljena posadka, ki ima veljavne licence, ratinge, pooblastila, potrdila
oziroma spričevala, ustrezne zrakoplovu in nalogam, ki jih izvaja ter da
izpolnjuje druge predpisane pogoje.
(2) Tuj zrakoplov lahko v Republiki
Sloveniji upravlja oseba, ki ima tujo licenco ali drugo ustrezno listino, če se
taka licenca ali listina v Republiki Sloveniji prizna v skladu z mednarodno
pogodbo, ki zavezuje Republiko Slovenijo.
(3) Minister, pristojen za promet, predpiše
zahteve glede sestave posadke, ki mora biti na krovu zrakoplova, glede na
usposobljenost in izkušenost osebja, razred, tip in vrsto zrakoplova, izkušnje
prevoznika ter vrsto in način izvedbe leta z zrakoplovom.
45. člen
(odvzem in preklic licence, ratinga,
pooblastila, potrdila ali spričevala in uporaba določbe za tuje licence)
(1) Agencija lahko za določen čas, največ
za eno leto, odvzame licenco, rating, pooblastilo, potrdilo oziroma spričevalo
ali prekliče veljavnost navedenih listin, če je imetnik:
1.    
ogrožal varnost letenja,
2.    
izvajal privilegije iz navedenih listin pod
vplivom alkohola, narkotikov ali drugih psihoaktivnih sredstev,
3.    
dokazano kršil predpise civilnega letalstva,
4.    
na podlagi zdravniškega spričevala spoznan za
nesposobnega za opravljanje dolžnosti na krovu zrakoplova,
5.    
pokazal nezadostno znanje ali spretnosti za
nadaljevanje uveljavljanja posameznih privilegijev iz listine iz tega odstavka,
6.    
storil prekršek iz 187. člena oziroma 188.
člena tega zakona.
(2) Agencija na predlog preiskovalnega
organa iz 8. poglavja tega zakona začasno odvzame listino iz prvega odstavka
tega člena že pred izdajo poročila o preiskavi letalske nesreče ali incidenta,
vse do sprejema končnega poročila o letalski nesreči oziroma incidentu.
(3) Agencija lahko prekliče veljavnost
listin iz prvega odstavka tega člena, če ugotovi, da je upravičenec pridobil
listino na podlagi neresničnih podatkov o pogojih za njeno pridobitev oziroma
je listino pridobil kako drugače na nezakonit način ali z zlorabo.
(4) Določbe tega člena se uporabljajo tudi
za tuje licence, priznane v Republiki Sloveniji.
(5) O začasnem odvzemu oziroma preklicu
veljavnosti listin iz prvega odstavka tega člena agencija izda odločbo. Zoper
odločbo je dovoljena pritožba v roku 8 dni od vročitve. Pritožba ne zadrži
izvršitve odločbe. Neveljavno listino mora imetnik vrniti agenciji.
46. člen
(pooblastila za preizkus preverjanja
sposobnosti)
Agencija lahko v primerih iz prejšnjega
člena in v primeru dvoma, da upravičenec iz licence ne izpolnjuje več pogojev
za uveljavljanje privilegijev iz licence, od upravičenca iz licence zahteva, da
opravi predpisane teoretične in praktične preizkuse za preverjanje njegove
strokovne sposobnosti, kakor tudi druge predpisane preglede za ugotovitev
psihofizičnega stanja zaradi ugotovitve sposobnosti za opravljanje nalog.
47. člen
(prepoved opravljanja dolžnosti na krovu
in nalog letalskega osebja)
(1) Nihče ne sme opravljati dolžnosti na
krovu zrakoplova, če je pod vplivom alkohola, narkotikov ali drugih
psihoaktivnih sredstev ali če je zaužil zdravilo, ki lahko vpliva na njegove
psihofizične sposobnosti. Enaka prepoved velja tudi glede opravljanja nalog
letalskega osebja iz druge, tretje in četrte alinee prvega odstavka 43. člena
tega zakona.
(2) Nihče, ki opravlja naloge letalskega
osebja iz prvega odstavka 43. člena tega zakona, ne sme uveljavljati
privilegijev iz licence, ratinga, pooblastila, potrdila ali spričevala, ki mu
je bilo izdano za opravljanje nalog, če trpi zaradi posledic bolezni ali
utrujenosti, ali je iz drugega podobnega razloga nesposoben opravljati svoje
dolžnosti na varen način.
48. člen
(pogoji in postopki za izdajo licenc,
ratingov, pooblastil, spričeval in potrdil ter izpiti letalskega in drugega
strokovnega osebja)
(1) Licenca, rating, pooblastilo, potrdilo
ali spričevalo letalskega osebja se izda osebi, ki:
1.    
izpolnjuje pogoje glede starosti,
2.    
je dokazala potrebno zdravstveno sposobnost,
3.    
ima predpisano strokovno izobrazbo, je uspešno
opravila predpisane izpite in ni nobenih okoliščin, ki kažejo na nezanesljivost
pri upravljanju z zrakoplovom ali pri opravljanju drugih del v zvezi z njegovim
upravljanjem.
(2) Agencija vodi predpisane postopke in
izdaja licence, ratinge, pooblastila, potrdila oziroma spričevala v skladu s
tem zakonom in na njegovi podlagi izdanimi predpisi, ki urejajo licenciranje
letalskega osebja.
(3) Izpiti za posamezno vrsto licence,
rating ali pooblastila so lahko: pisni, ustni in/ali praktični. Opravljajo se pred
pooblaščenimi izpraševalci, pred komisijo ali drugo pooblaščeno osebo, vse v
skladu s predpisi iz petega odstavka 43. člena in osmega odstavka tega člena.
(4) Pooblaščene izpraševalce, komisijo ali
drugo pooblaščeno osebo iz prejšnjega odstavka imenuje agencija praviloma z
liste strokovnjakov iz 49. člena tega zakona, drugo pooblaščeno osebo pa tudi
izmed javnih uslužbencev agencije.
(5) Pooblaščeni izpraševalci morajo imeti
praviloma najmanj enakovredno licenco, rating oziroma pooblastilo kot kandidat,
ki opravlja ustni oziroma praktični izpit.
(6) Pooblaščeni izpraševalci morajo biti
usposobljeni in izpolnjevati vse predpisane pogoje, da lahko v vsakem trenutku
praktičnega izpita prevzamejo nadaljnjo izvedbo leta kot vodja zrakoplova
oziroma kot kontrolor letenja.
(7) Pogoji iz prvega odstavka tega člena se
smiselno uporabljajo tudi za drugo strokovno osebje, ki opravlja dela, pomembna
za varnost zračnega prometa in za katero predpis, izdan na podlagi tega zakona
določa, da mora imeti potrdilo o izpolnjevanju pogojev za opravljanje del v
zračnem prometu.
(8) Minister, pristojen za promet, predpiše
pogoje in postopke za pridobitev potrdila drugega strokovnega osebja iz
prejšnjega odstavka tega člena, zlasti glede izobrazbe, strokovne
usposobljenosti in izkušenj, zdravstvenih zahtev in omejitev ter morebitnih
starostnih in drugih zahtev in omejitev.
49. člen
(lista letalskih strokovnjakov)
(1) Lista letalskih strokovnjakov je
dokument, v katerem so za določen čas imenovani letalski strokovnjaki za
posamezna področja letalstva.
(2) Listo letalskih strokovnjakov iz
prejšnjega odstavka z odločbo določi minister, pristojen za promet.
(3) Letalski strokovnjaki z liste, se lahko
imenujejo zlasti za: pooblaščene izpraševalce, predsednike in člane komisij za
preverjanje strokovne usposobljenosti kandidatov za pridobivanje licenc,
ratingov in pooblastil, preiskovanje letalskih nesreč, vodenje posameznih
usposabljanj letalskega in drugega strokovnega osebja.
50. člen
(opravljanje zdravstvenih pregledov)
(1) Zdravstvene preglede kandidatov za
pridobitev oziroma podaljšanje veljavnosti licenc, ratingov, pooblastil,
potrdil oziroma spričeval letalskega osebja ter zdravstvene preglede kandidatov
za izdajo oziroma podaljšanje veljavnosti potrdila, ki se izda drugemu strokovnemu
osebju, opravlja pooblaščena pravna ali fizična oseba, ki opravlja zdravstveno
dejavnost, v skladu s predpisi o zdravstveni dejavnosti (v nadaljnjem besedilu:
izvajalec zdravstvenih pregledov), če izpolnjuje tudi posebne pogoje glede
organizacije, opreme in osebja za opravljanje navedenih pregledov, ki jih
predpiše minister, pristojen za promet, v soglasju z ministrom, pristojnim za
zdravstvo. Pooblastilo za izvajanje navedenih zdravstvenih pregledov izda
izvajalcu zdravstvenih pregledov minister, pristojen za zdravje, na predlog
ministra, pristojnega za promet, po preveritvi izpolnjevanja predhodno
navedenih posebnih pogojev.
(2) Izvajalec zdravstvenih pregledov izda
zdravniško spričevalo o zdravstveni sposobnosti kandidata iz prejšnjega
odstavka.
51. člen
(preverjanje zdravstvene sposobnosti)
(1) Zdravstveni pregledi letalskega in
drugega strokovnega osebja po tem zakonu so predhodni, obdobni in specialni.
(2) Predhodni pregled se opravi pred izdajo
licence, ratinga, pooblastila, potrdila oziroma spričevala, obdobni pa pred
podaljšanjem njihove veljavnosti.
(3) Specialni pregled se opravi zlasti:
1.    
po bolezni, poškodbi ali kirurškem posegu, ki
utegne bistveno vplivati na zmožnost za opravljanje dela;
2.    
če letalski nadzornik, preiskovalni organ iz 8.
poglavja tega zakona ali nadrejeni oceni, da prizadeta oseba ni duševno ali
telesno zmožna za pravilno opravljanje dela oziroma, da je pod vplivom
alkohola, narkotikov ali drugega psihoaktivnega sredstva.
(4) Oseba, ki se ne strinja z rezultatom
zdravstvenega pregleda iz drugega in tretjega odstavka tega člena, se lahko
pritoži in zahteva, da zdravstveni pregled opravi komisija. Pritožba se vloži
pri agenciji, v 15 dneh po prejemu zdravniškega spričevala. Komisijo imenuje
minister, pristojen za zdravstvo, v soglasju z ministrom, pristojnim za promet.
(5) Zoper ugotovitev komisije ni pritožbe.
(6) Minister, pristojen za promet, v
soglasju z ministrom, pristojnim za zdravstvo, izda natančnejše predpise, s
katerimi določi posebnosti glede zdravstvenih pregledov in glede vodenja
evidenc o zdravstveni sposobnosti letalskega osebja in drugega strokovnega
osebja.
52. člen
(omejitve in prepovedi ter preklic
veljavnosti listin)
(1) Agencija prekliče veljavnost listine iz
38., 43. in 48. člena tega zakona, če ugotovi, da imetnik listine ne izpolnjuje
več kateregakoli od predpisanih pogojev za izdajo listine v skladu z določbami
tega zakona. Razveljavljeno listino mora imetnik vrniti agenciji.
(2) Opravljanje del, ki jih dovoljuje
listina, agencija omeji ali prepove, dokler je podan utemeljen sum, da bi
prizadeta oseba lahko kršila predpise ali ogrožala varnost letenja.
53. člen
(register in evidenca letalskega in
drugega strokovnega osebja)
(1) Licence, ratinge, pooblastila, potrdila
ali spričevala izdaja agencija na zahtevo.
(2) Agencija vodi register letalskega
osebja. Register letalskega osebja ni javna knjiga.
(3) Register iz prejšnjega odstavka vsebuje
naslednje osebne podatke:
-      
ime in priimek osebe,
-      
datum in kraj rojstva,
-      
državljanstvo,
-      
stalno oziroma začasno prebivališče,
-      
doseženo izobrazbo (s podatki o predloženih
potrdilih o usposobljenosti in drugih listinah o izpolnjevanju pogojev za
pridobitev licence, skupaj s podatki o izdajatelju, datumu izdaje in drugih
identifikacijskih podatkih),
-      
poklic,
-      
letalsko organizacijo oziroma podatke o
zaposlitvi,
-      
podatke o vrsti in veljavnosti zdravniškega
spričevala, ki se zahteva za posamezno licenco,
-      
omejitve – zdravstvene ali druge, ki sledijo iz
licence same,
-      
podatke o vpisanih ratingih oziroma
pooblastilih,
-      
datum izdaje licence, ratinga, pooblastila,
potrdila in njihova veljavnost ter podatki o preklicih in izdanih dvojnikih,
-      
o priznanju tuje licence, validaciji oziroma
zamenjavi tuje licence,
-      
podatke o prekrških, izrečenih ukrepih ter
prepovedih,
-      
o izdaji izpisov iz registra.
(4) Ne glede na določbo drugega odstavka,
se za pilota ultralahkih in drugih letalnih naprav, ki niso uvrščeni med
pilote, za katere se zahteva licenca po standardih ICAO, vodi evidenco.
Evidenca ni javna knjiga.
(5) Evidenco iz prejšnjega odstavka vodijo
pravne ali fizične osebe, ki izpolnjujejo predpisane pogoje zlasti glede
strokovne usposobljenosti, prostorov, tehnične opremljenosti in
organiziranosti, ter glede na druge pogoje, predpisane v skladu s 43. členom
tega zakona in jih za to po predhodni preveritvi izpolnjevanja predpisanih
pogojev pooblasti minister, pristojen za promet. Če pooblastilo iz tega
odstavka ni dano, evidenco vodi agencija.
(6) Potrdila drugemu strokovnemu osebju o
izpolnjevanju pogojev za opravljanje del v zračnem prometu izda agencija, po
uspešno opravljenem preizkusu usposobljenosti pred komisijo, ki jo imenuje minister,
pristojen za promet.
(7) Določbe o vsebini registra letalskega
osebja se smiselno uporabljajo tudi glede vsebine registra drugega strokovnega
osebja in glede vsebine evidence iz petega odstavka tega člena.
(8) Osebni podatki, vpisani v register
oziroma v evidenco iz tega člena, se zbirajo in uporabljajo za izvajanje nalog agencije
oziroma drugih pristojnih organov po tem zakonu. Vanje imajo vpogled osebe, ki
so pooblaščene za delo z registrom oziroma z evidenco ter oseba, na katero se
podatki nanašajo, kot tudi pristojni organi po drugih predpisih, pristojni
letalski organi drugih držav v zvezi s priznavanjem licenc in drugih listin iz
tega poglavja ter preiskovalni organ iz 8. poglavja tega zakona. Podatki iz
prejšnjega odstavka se hranijo trajno in v skladu s predpisi o varstvu osebnih
podatkov in arhiviranju.
(9) Minister, pristojen za promet,
predpiše:
1.    
natančnejšo vsebino registrov iz tega člena,
glede na vrsto licence, ratinga, potrdila, spričevala letalskega in drugega
strokovnega osebja ter natančnejše postopke glede vodenja registrov iz tega
člena,
2.    
natančnejšo vsebino ter pogoje in postopke
glede vodenja evidence iz tega člena, zlasti glede strokovne usposobljenosti
osebja, prostorov, tehnične opremljenosti in organiziranosti.
54. člen
(programi usposabljanja)
(1) Programe usposabljanja za posamezne
vrste letalskega osebja in drugega strokovnega osebja določi minister,
pristojen za promet.
(2) Na podlagi programa usposabljanja iz
prejšnjega odstavka izvajalci usposabljanja izdelajo ustrezne priročnike o
usposabljanju, glede na vrsto usposabljanja in jih predložijo v odobritev agenciji
najmanj 90 dni pred predvidenim začetkom usposabljanja.
(3) Glede določitve programov usposabljanja
in izdelave priročnikov iz prejšnjih dveh odstavkov se upoštevajo ustrezne
priloge k Čikaški konvenciji in drugi akti mednarodnih letalskih organizacij,
ki urejajo usposabljanje letalskega osebja, predpisi Skupnosti, ter Skupni
letalski predpisi.
55. člen
(priznanje veljavnosti tuje licence)
(1) Agencija brez neupravičene zamude ali
dodatnih preizkusov prizna vsako licenco, ki jo izda druga država, članica
Združenih letalskih organov (JAA) ali Skupnosti, skupaj s privilegiji in
potrdili, ki se nanašajo nanjo, če predpogoji za izdajo licence odgovarjajo
predpisom o licenciranju letalskega osebja iz petega in šestega odstavka 43.
člena tega zakona.
(2) Priznavanje licence, ki ga opravi agencija,
pomeni vsako dejanje priznanja ali validacije licence, ki jo je izdala druga
država, skupaj s privilegiji in potrdili, ki se nanjo nanašajo. Tako
priznavanje licence ne sme presegati časa veljavnosti izvirne licence.
(3) Priznanje licence, ki je bila izdana v
drugi državi, pomeni dovoljenje agencije za uporabo take licence na
zrakoplovih, ki so registrirani v Republiki Sloveniji, skupaj s privilegiji, ki
se nanjo nanašajo.
(4) Validacija pomeni izdajo potrdila agencije,
da licenca, ki jo je izdal pristojni organ druge države, velja kot licenca, ki
bi jo izdala agencija sama.
(5) Agencija lahko prizna licence oziroma
dovoljenja, ratinge, pooblastila, potrdila in spričevala, izdana v državah
članicah Mednarodne organizacije civilnega letalstva (ICAO), ki niso članice
Združenih letalskih organov (JAA), za uporabo na zrakoplovih, ki so
registrirani v Republiki Sloveniji, v skladu z mednarodno pogodbo, ki zavezuje
Republiko Slovenijo oziroma v skladu z veljavnim sporazumom, ki ureja to
področje in če je po predpisanem postopku ugotovljeno, da obstaja med državama
enakovreden nivo varnosti in so navedene in določene razlike v licenciranju ter
točno navedeni pogoji za priznanje. Če se takšna licenca in z njo povezani
ratingi, pooblastila, potrdila ali spričevala priznajo, mora biti navedeno, na
osnovi katere licence je bila dana validacija.
(6) Določbe o priznanju in validaciji iz
tega poglavja, se uporabljajo ob vzajemnosti tudi za licence iz tega poglavja,
ki so izdane v drugi državi.
56. člen
(izvajalci usposabljanja letalskega in
drugega strokovnega osebja)
(1) Strokovno usposabljanje letalskega in
drugega strokovnega osebja opravljajo izvajalci (v nadaljnjem besedilu:
letalske šole), ki izpolnjujejo predpisane kadrovske, materialne in druge
pogoje.
(2) Agencija izda dovoljenje za delo
letalski šoli, ki izpolnjuje zahtevane kadrovske, materialne in druge pogoje,
predpisane za določeno vrsto oziroma namen usposabljanja.
(3) V dovoljenju iz prejšnjega odstavka se
posebej navedejo:
-      
vrste oziroma programi usposabljanja, za katere
šola izpolnjuje pogoje,
-      
obdobje veljavnosti dovoljenja, ki je praviloma
dvanajst mesecev in
-      
drugi pogoji oziroma omejitve glede izvajanja
določenih programov usposabljanja.
(4) Veljavnost dovoljenja se podaljša po
ponovni preveritvi izpolnjevanja predpisanih pogojev.
(5) Strokovna komisija ali oseba, ki
ugotavlja izpolnjevanje pogojev v letalski šoli vodi zapisnik o dejanskem
stanju in o tem poda mnenje, ki je podlaga za odločitev o izdaji oziroma podaljšanju
dovoljenja za delo letalske šole.
(6) Minister, pristojen za promet, predpiše
natančnejše pogoje in postopke za pridobitev dovoljenja za delo letalske šole
ter druge šole iz tretjega odstavka 57. člena, zlasti glede strokovne
usposobljenosti, osebja, prostorov, tehnične opremljenosti, finančnih sredstev,
odobrenih priročnikov, programov usposabljanj in organizacije, pri čemer
upošteva določbo 57. člena tega zakona in ustrezno prilogo k Čikaški konvenciji
ter ustrezne Skupne letalske predpise.
57. člen
(vrste letalskih šol in pogoji za
pridobitev dovoljenja za delo)
(1) Letalske šole se razvrščajo na letalske
šole, ki usposabljajo pilote in druge šole.
(2) Letalske šole za usposabljanje pilotov
so organizacije, ki izvajajo programe usposabljanja za:
1.    
pridobitev licence zasebnega/športnega pilota,
s pripadajočimi ratingi in pooblastili,
2.    
pridobitev licence poklicnega in prometnega
pilota, s pripadajočimi ratingi in pooblastili,
3.    
pridobitev ratinga na tipu zrakoplova,
4.    
teoretično usposabljanje za pridobitev licenc
iz 2. točke tega odstavka, s pripadajočimi ratingi in pooblastili, ter
5.    
pilota jadralnega letala, pilota ultralahke
oziroma druge letalne naprave.
(3) Druge šole iz prvega odstavka tega
člena so šole, ki usposabljajo drugo letalsko osebje in drugo strokovno osebje,
ob upoštevanju ustrezne priloge k Čikaški konvenciji in drugih dokumentov
mednarodnih letalskih organizacij ter ustreznih Skupnih letalskih predpisov.
(4) Letalska šola mora za pridobitev
dovoljenja za delo izpolnjevati naslednje pogoje, da:
-      
je sedež šole v državi,
-      
je v lastništvu domače pravne ali fizične
osebe,
-      
ima zagotovljeno zmožnost in je sposobna za
uvajanje ter vzdrževanje letalskih standardov,
-      
ima odobrene veljavne programe usposabljanja,
-      
ima zagotovljeno finančno sposobnost za izvajanje
usposabljanja, ustrezno strokovno usposobljeno osebje, vodenje dokumentacije o
poteku usposabljanja, uporabo ustreznega zrakoplova, ultralahke oziroma druge
letalne naprave, ki se bo uporabljala v postopku usposabljanja, uporabo
letališča, kjer se bodo izvajala usposabljanja, uporabo drugih potrebnih
infrastrukturnih zmogljivosti, uporabo prostorov za izvajanje teoretičnega
usposabljanja,
-      
razpolaga s priročniki o usposabljanju in
navodili za izvedbo usposabljanja,
-      
zagotovi druge predpisane pogoje pred začetkom
usposabljanja in
-      
zagotovi varno izvedbo usposabljanja.
58. člen
(preklic dovoljenja za delo letalski šoli)
(1) Agencija z odločbo razveljavi, začasno
ukine ali omeji dovoljenje za delo letalski šoli, če ugotovi, da ne izpolnjuje
predpisanih pogojev, ali če na podlagi evidentiranih dogodkov v civilnem
letalstvu ugotovi, da ogroža varnost zračnega prometa.
(2) Če letalska šola ne izvaja
usposabljanja v zadnjih dvanajstih mesecih, ji agencija prekliče dovoljenje za
delo.
(3) Zoper odločbo iz prvega in prejšnjega
odstavka je dovoljena pritožba v roku 8 dni od vročitve. Pritožba ne zadrži
izvršitve odločbe. Neveljavno listino mora imetnik vrniti agenciji.
3.2. Vodja zrakoplova in dolžnosti na
krovu
59. člen
(vodja zrakoplova, naloge in omejitve)
(1) Na krovu zrakoplova mora biti eden
izmed članov letalske posadke vodja zrakoplova.
(2) Vodja zrakoplova je odgovoren za
zrakoplov, potnike in ostalo posadko na celotnem letu.
(3) Vodja zrakoplova ima najvišja
pooblastila na krovu. Njegova pooblastila v zvezi s potniki zadevajo zlasti red
in varnost.
(4) Vodjo zrakoplova določi za vsak let
oziroma del leta lastnik ali uporabnik, če zrakoplova ne uporablja lastnik.
(5) Vodja zrakoplova vodi posadko pri vseh
opravilih na zrakoplovu.
(6) Vodja zrakoplova mora let opraviti v
skladu s predpisi, od katerih sme odstopiti samo, kadar oceni, da je to
neizogibno zaradi varne izvedbe leta.
(7) Vodja zrakoplova mora biti seznanjen z
vsebino tovora, ki ga prevaža.
(8) Imetnik pilotske licence, ki je
dopolnil:
1.    
60 let, ne sme opravljati nalog pilota v
komercialnem zračnem prevozu, razen kot član letalske posadke, ki jo sestavlja
več pilotov in če je edini pilot v letalski posadki, ki je dopolnil 60 let,
2.    
65 let, ne sme opravljati nalog pilota v
komercialnem zračnem prevozu,
pri čemer minister,
pristojen za promet, lahko predpiše drugačne starostne in druge omejitve, če se
spremeni ustrezna priloga k Čikaški konvenciji oziroma ustrezni Skupni letalski
predpisi.
60. člen
(dolžnosti vodje zrakoplova)
(1) Vodja zrakoplova zastopa interese
lastnika oziroma uporabnika zrakoplova in je pooblaščen, da ukrepa v skladu s
tem zakonom in predpisi, izdanimi na njegovi podlagi.
(2) Vodja zrakoplova je odgovoren za
varnost zrakoplova, posadke, potnikov in tovora.
(3) Vodja zrakoplova mora pred vzletom
preveriti, ali sta posadka in zrakoplov pripravljena in sposobna za varen let
in ali so vsi predpisani dokumenti v zrakoplovu.
(4) Člani posadke so dolžni za zagotovitev
varnosti letenja izpolnjevati ukaze vodje zrakoplova tudi, če je to izven
njihovih predpisanih dolžnosti.
(5) Potniki so dolžni upoštevati ukaze
vodje zrakoplova.
(6) Vodja zrakoplova ima pravico zavrniti
sprejem članov posadke, potnikov ali tovora na krov in pravico zahtevati, da se
izkrcajo ali odstranijo iz zrakoplova, če tako zahtevajo okoliščine.
(7) Vodja zrakoplova lahko uporabi prisilne
ukrepe za katere meni, da so opravičljivi, kadar je potrebno zagotoviti
poslušnost in ohraniti red na krovu.
(8) Vodja zrakoplova je takoj po pristanku
dolžan policiji nuditi nujno strokovno pomoč in ji dati obvestila, kadar ta to
zahteva v skladu s svojimi zakonskimi pooblastili.
61. člen
(pooblastila v primeru kršitev in kaznivih
dejanj)
(1) Če so podani razlogi za sum, da je bilo
ali se neposredno pričakuje, da bo na krovu zrakoplova storjeno kaznivo dejanje
ali drugo dejanje, s katerim se lahko ogrozi varnost letenja ali oseb ali
predmetov v njem ali moti red in disciplina v zrakoplovu, vodja zrakoplova
ukrepa v skladu s pooblastili.
(2) Vodja zrakoplova lahko osumljencu
storitve kaznivega dejanja, za katero se storilec preganja po uradni dolžnosti,
odvzame prostost in ga preda policistu ali ustreznim tujim organom zunaj
Republike Slovenije, če zakon ne določa drugače.
(3) Potniki ne smejo:
1.    
s svojim ravnanjem kakorkoli ogrožati varnosti
zrakoplova ali oseb na krovu zrakoplova,
2.    
namenoma ali iz hude malomarnosti povzročiti
ali dovoliti, da zrakoplov ogrozi osebe ali premoženje,
3.    
priti na krov ali biti na krovu zrakoplova pod
vplivom alkohola,
4.    
kaditi v času prepovedi kajenja, kot ga določi
prevoznik. Prevoznik opozori potnike na prepoved kajenja z oznakami na krovu.
Samo objava glede prepovedi kajenja ne zadostuje.
(4) Vodja zrakoplova mora poskrbeti, da so
vsi dokazi, ki so pomembni za postopek o prekršku ali za preiskavo kaznivega
dejanja, predani pristojnemu organu.
62. člen
(pooblastila vodje tujega zrakoplova)
Vodja tujega zrakoplova, ki ima v skladu z
zakonom države, ki nadzoruje plovnost zrakoplova, taka pooblastila, kot so
določena v 59. in 60. členu tega zakona, ima enaka pooblastila v Republiki
Sloveniji.
63. člen
(dolžnost
obveščanja agencije ob nesreči ali incidentu)
V primeru letalske nesreče s smrtnim izidom
ali hujšimi telesnimi poškodbami, ali pri kateri nastane precejšnja škoda na
zrakoplovu ali lastnini, ki se ne prevaža na krovu, mora vodja zrakoplova takoj
obvestiti agencijo in ji predati pisno poročilo. Enako velja tudi v primeru
resnega incidenta.
64. člen
(dolžnost poročanja)
Vodja zrakoplova ima enako dolžnost, da
poroča o okoliščinah, dogodkih in motnjah v delovanju, ki lahko vplivajo na
plovnost zrakoplova, kot jo imata lastnik in uporabnik v skladu s 33. členom
tega zakona.
3.3. Druge določbe
65. člen
(časovne omejitve, počitki in število
vzletov in pristankov)
(1) Prevoznik mora zagotoviti, da posadke
ne prekoračijo dovoljenih časovnih omejitev v zvezi z letenjem, počitki ter
številom vzletov in pristankov. Zagotoviti mora tudi minimalni predpisani čas
počitka.
(2) Letalsko in drugo strokovno osebje mora
neposredni vodja odstraniti z dela, dokler ne preneha stanje, ki ima za
posledico nesposobnost za opravljanje dela. V takem primeru mora neposredni
vodja na zahtevo delavca omogočiti zdravniški pregled delavca.
(3) Prevoznik vodi zapise o času letenja,
delovni obveznosti in počitkih letalskega in drugega strokovnega osebja.
(4) Delovni čas in počitek letalskega
osebja ne sme preseči omejitev in zahtev, ki veljajo po splošnih predpisih.
Minister, pristojen za promet, predpiše za letalsko osebje dodatne pogoje in
omejitve za določitev dovoljenega časa letenja oziroma časa dela, minimalnih
počitkov, števila vzletov in pristankov med delovnim časom zlasti glede na
vrsto nalog letalskega osebja iz prvega odstavka 43. člena tega zakona,
usposobljenost in izkušnje ter morebitne starostne in druge zahteve in
omejitve.
66. člen
(knjižica letenja)
Vsak pilot mora voditi zapise o času
letenja v skladu s predpisi, ki jih izda minister, pristojen za promet.
67. člen
(vojaško letalsko in drugo vojaško
strokovno osebje in predpisi)
(1) Vojaško letalsko osebje je osebje, ki
upravlja z vojaškim zrakoplovom ali opravlja druga dela v zvezi z njegovo
uporabo oziroma opravlja dela, ki so neposredno povezana z varnostjo letenja
vojaških zrakoplovov.
(2) Vse ostale osebe, ki sodelujejo v
vojaškem zračnem prometu in niso vojaško letalsko osebje, so drugo vojaško
strokovno osebje.
(3) Vojaško letalsko osebje in drugo
vojaško strokovno osebje mora imeti veljavno vojaško licenco in pooblastila za
opravljanje posebnih strokovnih del, določene s posebnimi predpisi.
(4) Licenco ali pooblastilo, ki se izda po
tem členu, agencija lahko uporabi kot podlago za izdajo in podaljšanje
veljavnosti licence ali pooblastila, ki se izda po določbah 43. do 66. člena
tega zakona.
(5) Licence in pooblastila, izdana osebju
iz tretjega odstavka tega člena, po določbah 43. do 66. člena tega zakona, se
do izdaje posebnih predpisov uporabljajo kot vojaške licence.
(6) V predpisih iz tretjega odstavka, ki
jih izda minister, pristojen za obrambo, v soglasju z ministrom, pristojnim za
promet, morajo biti upoštevane zahteve glede varnosti civilnega zračnega prometa
in obrambni interesi države.
(7) V predpisih iz prejšnjega odstavka se
smiselno uredijo zlasti vprašanja iz 48., 50. in 51. člena tega zakona, pri
čemer se upoštevajo vrste zrakoplovov, namen njihove uporabe in psihične ter
fizične obremenitve, katerim je izpostavljeno vojaško letalsko in drugo vojaško
strokovno osebje.
4.0. ZRAČNI PREVOZ IN DRUGE LETALSKE
AKTIVNOSTI
68. člen
(licence, spričevala in dovoljenja)
(1) Dejavnost zračnega prevoza sme
opravljati pravna ali fizična oseba, ki je pridobila operativno licenco, ki jo
v skladu s predpisi Evropske unije in tem zakonom izda agencija, če se
operativna licenca glede na vrsto prevoza zahteva.
(2) Druge dejavnosti v zračnem prometu sme
opravljati pravna ali fizična oseba, ki je pridobila ustrezno spričevalo ali
dovoljenje, v skladu z določbami tega zakona in na njegovi podlagi izdanih
predpisov.
(3) Nekomercialne aktivnosti v letalstvu
sme izvajati pravna ali fizična oseba, ki izpolnjuje predpisane pogoje glede
plovnosti zrakoplova in ima ustrezno licenco letalskega osebja oziroma ima
ustrezno licencirano letalsko osebje za opravljanje takih aktivnosti, vse v
skladu z določbami tega zakona in na njegovi podlagi izdanih predpisov, ki jih
izda minister, pristojen za promet.
(4) Ministrstvo, pristojno za promet, v
skladu z zahtevami iz predpisov Evropske unije o operativni licenci, postopke
za izdajo operativnih licenc objavi na spletni strani ministrstva, pristojnega
za promet, in agencije.
(5) Glede storitev na notranjem trgu,
ki se opravljajo na področju letalstva, za ponudnike takih storitev iz držav
Evropskega gospodarskega prostora glede pogoja državljanstva veljajo predpisi
Evropske unije ali predpisi, ki so izdani v skladu z njimi.
69. člen
(črtan)
70. člen
(črtan)
71. člen
(črtan)
72. člen
(črtan)
73. člen
(črtan)
74. člen
(črtan)
75. člen
(črtan)
76. člen
(spričevalo letalskega prevoznika)
(1) Spričevalo letalskega prevoznika (AOC)
je dokument, ki ga izda agencija in s katerim pravna ali fizična oseba
dokazuje, da izpolnjuje pogoje glede strokovnega osebja in potrebne
organiziranosti, da lahko zagotavlja varno delovanje zrakoplovov na področju
letalskih dejavnosti, ki so določene v izdanem spričevalu.
(2) Spričevalo letalskega prevoznika izda agencija,
če predhodno ugotovi, da:
1.    
prosilec še nima spričevala letalskega
prevoznika;
2.    
je prosilec državljan Republike Slovenije
oziroma pravna oseba, registrirana v Sloveniji, ki je v večinski lasti in pod
dejanskim nadzorom slovenskih državljanov ali lokalne skupnosti ali Republike
Slovenije;
3.    
ima prosilec prebivališče oziroma sedež v
Republiki Sloveniji;
4.    
je prosilec agenciji predložil dokaze, da je
sposoben operativno in varno voditi predlagano dejavnost.
(3) Pogoj iz 4. točke prejšnjega odstavka
je izpolnjen, če agencija ugotovi, da ima prosilec dovolj finančnih sredstev,
znanja, strokovnosti, izkušenj, osebja, sredstev, opreme, organizacijo in
dokumentacijo, da lahko zagotavlja varno delovanje zrakoplovov, v skladu s
predpisanimi pogoji in omejitvami, ki veljajo za letalske dejavnosti, ki jih
želi prosilec opravljati.
(4) Spričevalo letalskega prevoznika se
izda praviloma za eno leto. Njegova veljavnost se praviloma podaljša za 12
mesecev, vendar ne za več kot 24 mesecev, če imetnik izpolnjuje zahteve, ki
veljajo v času odločanja, ter glede na nove ugotovitve agencije v skladu s tem
členom.
(5) Skupaj s spričevalom letalskega
prevoznika agencija določi operativne določbe s podrobnostmi o odobreni
letalski dejavnosti ter pogoje in omejitve, ki veljajo za spričevalo. Agencija
lahko omeji čas veljavnosti operativnih določb, oziroma jih lahko po potrebi
dopolni ali spremeni.
(6) Imetnik spričevala letalskega
prevoznika mora takoj pisno obvestiti agencijo o vseh spremembah, ki vplivajo
na dejstva in okoliščine, ki so bile podlaga za izdajo spričevala ali
operativnih določb. Imetnik ne sme uveljavljati upravičenj iz spričevala, če agencija
ni pisno odobrila sprememb.
(7) Spričevalo letalskega prevoznika, ki ga
je izdal pristojni organ tuje države, se prizna v skladu z mednarodno pogodbo,
ki zavezuje Republiko Slovenijo.
(8) Šteje se, da je pogoj glede zahtevanih
finančnih sredstev, kot izhaja iz drugega odstavka tega člena, izpolnjen, če
prosilec v zadostni meri izkaže, da bo lahko izpolnjeval obveznosti za
pokrivanje postavk, kot so gorivo, tarife, plače, vzdrževanje, amortizacija,
letališke in preletne takse ter stroški obveznih zavarovanj, vse v skladu s
predvideno letalsko dejavnostjo za najmanj 3 mesece.
(9) Minister, pristojen za promet, predpiše
natančnejše zahteve, način in postopek pridobitve in podaljšanja veljavnosti
spričevala letalskega prevoznika, pri čemer upošteva ustrezne priloge k Čikaški
konvenciji oziroma ustrezne Skupne letalske predpise.
77. člen
(spričevala in dovoljenja za posebne
namene)
(1) Za izvajanje strokovnega usposabljanja
letalskega in drugega strokovnega osebja, ki ga želi opravljati letalski
prevoznik za lastne potrebe, se smiselno uporabljajo določbe 56. in 57. člena
tega zakona.
(2) Za letalske dejavnosti posebne vrste,
kot so na primer dela v zraku, vleka reklamnih sporočil, snemanja iz zraka,
panoramski leti, se smiselno uporabljajo določbe 76. člena tega zakona, tudi če
se taka dejavnost ne opravlja za plačilo. Za opravljanje teh dejavnosti mora
izvajalec pridobiti posebno dovoljenje, ki ga izda agencija. Izpolnjevanje
pogojev za opravljanje navedenih dejavnosti se presoja tudi v skladu s pogoji
Skupnih letalskih predpisov.
(3) Za zakup zrakoplova mora uporabnik
zrakoplova pridobiti predhodno odobritev agencije.
(4) Pred izdajo predhodne odobritve iz
prejšnjega odstavka, agencija preveri pogodbo o zakupu zlasti glede skladnosti
tipskega certifikata za zrakoplov iz zakupne pogodbe, glede opreme zrakoplova,
glede plovnosti ter glede zavarovanj, vse v odvisnosti od predvidenega namena
rabe zrakoplova. Pogoji za odobritev so del zakupne pogodbe.
(5) Za letalske prireditve in letalska
tekmovanja je potrebno posebno dovoljenje, ki ga izda agencija v skladu s
pogoji, ki jih predpiše, minister, pristojen za promet.
(6) Minister, pristojen za promet, predpiše
natančnejše zahteve, način in postopek pridobitve spričevala oziroma
dovoljenja za izvajanje dejavnosti iz tega člena, ob smiselnem upoštevanju
pogojev Skupnih letalskih predpisov.
78. člen
(zračni prevoz za lastne potrebe)
(1) Za opravljanje zračnega prevoza za
lastne potrebe z letali z več kot šestimi potniškimi sedeži mora predlagatelj
pridobiti posebno dovoljenje, ki ga izda agencija. Dovoljenje se izda, če
predlagatelj dokaže, da izpolnjuje pogoje glede strokovne sposobnosti in
potrebne organizacije za zagotovitev varnega delovanja zrakoplovov. Glede
izpolnjevanja pogojev se smiselno uporabljajo določbe 76. člena tega zakona o
spričevalu letalskega prevoznika.
(2) Zračni prevoz za lastne potrebe je
letalski prevoz, ki se ne opravlja za plačilo.
79. člen
(naloge in pooblastila agencije)
(1) Agencija izvaja strokovni nadzor nad
imetniki spričeval letalskega prevoznika in dovoljenj, ki jih izdaja v skladu s
tem poglavjem, in v ta namen spremlja delo imetnikov spričeval letalskega
prevoznika in navedenih dovoljenj. Če strokovni nadzor, vključno s prostim in
neomejenim dostopom do prostorov, sredstev in opreme imetnikov navedenih listin
ter do vseh dokumentov in podatkov, vključno z računalniškimi podatki, ni
omogočen, se šteje, da niso izpolnjeni pogoji za izdajo listin iz tega
odstavka. V takem primeru agencija takoj po uradni dolžnosti začasno odvzame
listino. Listina se odvzame za čas dokler ni ponovno omogočen strokovni nadzor.
(2) Za zagotovitev varnega letenja agencija
izdaja plovnostno tehnične zahteve (PZT), kot splošne letalsko varnostne zahteve,
ki so obvezujoče za vse izvajalce letalskih aktivnosti. Plovnostno tehnične
zahteve so vezane na varno uporabo določenega tipa zrakoplova.
80. člen
(preklic veljavnosti spričeval in
dovoljenj)
(1) Če agencija ugotovi, da se pravice iz
spričevala letalskega prevoznika ali dovoljenja izvršujejo tako, da se kršijo
veljavni predpisi, pogoji ali omejitve, ali zunaj obsega operativnih določb,
lahko agencija takoj prekliče veljavnost takšne listine ali jo začasno odvzame,
dokler niso kršitve odpravljene, oziroma dokler ni opravljen nadaljnji
postopek.
(2) Ne glede na določbo prejšnjega odstavka
lahko agencija izjemoma določi dodatne omejitve operativnih določb, če ugotovi,
da bo s takimi ukrepi zagotovljena varnost zračnega prometa.
(3) Spričevalo letalskega prevoznika se
šteje za neveljavno, če ni več izpolnjen katerikoli od pogojev iz drugega
odstavka 76. člena tega zakona.
81. člen
(predstavništva in posebno dovoljenje za
redni in posebni zračni prevoz za tujega prevoznika)
(1) Tuj letalski prevoznik lahko opravlja
redni zračni prevoz v Republiko Slovenijo ali iz nje v skladu s pogoji
dvostranskega ali večstranskega sporazuma, katerega pogodbenica je Republika
Slovenija. Če takšnega sporazuma ni, lahko ministrstvo, pristojno za promet,
tujemu letalskemu prevozniku izda posebno dovoljenje za opravljanje rednega
zračnega prevoza v Republiko Slovenijo oziroma iz nje.
(2) Ministrstvo, pristojno za promet izda
dovoljenje za opravljanje posebnega zračnega prevoza pod pogoji, ki jih
predpiše minister. Pri tem upošteva tudi plovnostno tehnične zahteve, izdane v
skladu z določbami tega zakona.
(3) Organ, pristojen za izdajo dovoljenj po
tem členu, lahko odkloni izdajo dovoljenja tujemu letalskemu prevozniku, če
slovenski prevozniki nimajo enakih pravic v državi, iz katere je tuji
prevoznik.
(4) V Republiki Sloveniji lahko tuji
letalski prevoznik, ki opravlja dejavnost zračnega prevoza v Republiki
Sloveniji, in to na podlagi določb mednarodnega sporazuma, ki zavezuje
Republiko Slovenijo in državo registracije tega prevoznika, oziroma na podlagi
posebnega dovoljenja iz prejšnjih odstavkov tega člena (v nadaljnjem besedilu:
ustanovitelj predstavništva) odpre predstavništvo, če izpolnjuje splošne
pogoje, predpisane za opravljanje dejavnosti zračnega prevoza v Republiki Sloveniji,
in predpisane posebne pogoje glede registracije pri ministrstvu, pristojnem za
promet, in če obstaja vzajemnost.
(5) Predstavništvo ni pravna oseba in lahko
opravlja dejavnost le v imenu in za račun ustanovitelja predstavništva. Tuja
oseba sme odpreti predstavništvo v Republiki Sloveniji sama ali skupaj z drugo
tujo osebo. Za obveznosti predstavništva odgovarja ustanovitelj.
(6) Predstavništvo lahko opravlja le tiste
naloge, ki zagotavljajo varen in reden zračni promet oziroma zračni prevoz, in
druge dejavnosti, ki jih običajno opravljajo letalski prevozniki.
Predstavništvo, ki izpolnjuje predpisane pogoje tudi za opravljanje gospodarske
dejavnosti v Republiki Sloveniji, lahko prodaja tudi prevozne listine
ustanovitelja, če je o tej prodaji sklenjen mednarodni sporazum z državo
registracije ustanovitelja predstavništva.
(7) Določbe prvega, drugega, tretjega in
četrtega odstavka tega člena se ne uporabljajo za letalskega prevoznika, ki mu
je operativno licenco izdala država članica Skupnosti.
82. člen
(druge zahteve)
(1) Za predstavništvo in za slovenske
državljane, ki so zaposleni v predstavništvu, velja slovensko pravo.
(2) Vlada izda predpis, s katerim določi
pogoje glede registracije in načina delovanja predstavništev iz 81. člena tega
zakona v Republiki Sloveniji, zlasti pa:
1.    
potrebna dokazila za vpis v register
predstavništev, vodenje registra predstavništev in izbris iz registra
predstavništev;
2.    
zahteve glede osebja, ki dela oziroma je
zaposleno v predstavništvu;
3.    
način opravljanja dejavnosti;
4.    
kaj lahko šteje za izpolnitev predpisanih
pogojev glede opravljanja dejavnosti zračnega prevoza v Republiki Sloveniji in
5.    
način opravljanja nadzora glede izpolnjevanja
predpisanih pogojev in dejavnosti predstavništva.
83. člen
(preklic veljavnosti posebnega dovoljenja
za redni in posebni zračni prevoz)
(1) Dovoljenje, izdano po 81. členu tega
zakona, lahko organ, ki ga je izdal, prekliče, če se je imetnik znatno oddaljil
od pogojev, na podlagi katerih je bilo dovoljenje izdano, ali če imetnik ni
sposoben izvajati svojih pravic na predpisan način in če se stanje ne popravi v
določenem času.
(2) Tako dovoljenje se šteje za neveljavno,
če je bilo imetnikovo spričevalo letalskega prevoznika razveljavljeno.
84. člen
(dolžnosti letalskega prevoznika)
(1) Letalski prevoznik mora redni zračni
prevoz opravljati redno v skladu z redom letenja, ki se določi posebej za
poletno in posebej za zimsko prometno obdobje.
(2) Prevoznik mora objaviti red letenja
pred začetkom njegove veljavnosti za določeno prometno obdobje.
(3) Med veljavnostjo reda letenja sme
prevoznik ustaviti zračni promet na liniji, oziroma spremeniti red letenja na
njej.
(4) Prevozniki in obratovalci letališč
morajo evidenco o opravljenem prometu in njegovi rednosti pošiljati
ministrstvu, pristojnem za promet, v skladu z navodili.
(5) Letalski prevoznik, ki prepelje tujca,
ki ne izpolnjuje zakonskih pogojev za vstop v državo, mora takšno osebo
odpeljati iz države v času, ki mu ga določi pristojna organizacijska enota
policije. Vse stroške, ki nastanejo v zvezi s tem (nastanitev, oskrba, prevoz),
krije letalski prevoznik.
84.a člen
(sporočanje podatkov)
(1) Prevozniki v letalstvu morajo na
zahtevo organov, pristojnih za izvajanje mejne kontrole oseb na zunanjih mejah,
do konca prijave potnikov na let sporočiti podatke o potnikih, ki jih bodo
prepeljali na določeni mejni prehod, preko katerega bodo te osebe vstopile na
ozemlje države članice Evropske unije.
(2) Sporočijo se naslednji podatki o
potnikih iz prejšnjega odstavka:
-      
številka in vrsta uporabljene potne listine,
-      
državljanstvo,
-      
osebno ime oziroma celotna imena,
-      
datum rojstva,
-      
mejni prehod vstopa na ozemlje držav članic,
-      
oznaka prevoza,
-      
čas odhoda in prihoda prevoza,
-      
skupno število potnikov, ki se prevažajo,
-      
začetno mesto vkrcanja.
(3) Sporočanje podatkov iz prejšnjega
odstavka ne izključuje obveznosti prevoznikov iz 26. člena Schengenske
konvencije (UL L št. 239, z dne 22. 9. 2000, str. 1, z vsemi
spremembami).
84.b člen
(obdelava podatkov)
(1) Obdelava podatkov iz prvega odstavka
prejšnjega člena se izvaja na naslednji način:
-      
podatki se sporočijo organom, pristojnim za
izvajanje kontrole oseb na zunanjih mejah, preko katerih bo potnik vstopil na
ozemlje držav članic;
-      
podatke smejo zbirati le prevozniki v letalstvu
in jih elektronsko ali v primeru okvare kako drugače ustrezno sporočiti
organom, pristojnim za izvajanje mejnih kontrol na določenem mejnem prehodu,
preko katerega bo potnik vstopil na ozemlje države članice. Organi, pristojni
za izvajanje mejne kontrole oseb na zunanjih mejah, podatke shranijo v začasno
datoteko;
-      
po vstopu potnikov organi iz prve alinee tega
odstavka izbrišejo podatke v 24 urah po njihovem prejemu, razen kadar so
podatki pozneje potrebni za izvajanje zakonskih pooblastil organov, pristojnih
za izvajanje kontrol oseb na zunanjih mejah, skladno s predpisi Republike
Slovenije in ob upoštevanju predpisov o varstvu osebnih podatkov;
-      
prevozniki v letalstvu morajo v 24 urah po
prihodu prevoznega sredstva skladno s prvim odstavkom prejšnjega člena
izbrisati osebne podatke, ki so jih zbrali in sporočili mejnim organom v zvezi
z izvajanjem določb 84.a in tega člena.
(2) Osebne podatke iz 84.a člena tega
zakona lahko pristojni organi Republike Slovenije uporabljajo za izvajanje
mejne kontrole oseb na zunanjih mejah, za izvajanje določb tega člena in za
izvajanje določb 189.a člena tega zakona, v skladu s predpisi o varstvu osebnih
podatkov.
(3) Prevozniki v letalstvu morajo obveščati
potnike o obdelavi podatkov iz 84.a člena tega zakona v skladu z določbami
Zakona o varstvu osebnih podatkov (Uradni list RS, št. 86/04 in 113/05 –
ZInfP), vključno z informacijami iz drugega in četrtega odstavka 19. člena
navedenega zakona.
84.c člen
(pošiljanje podatkov o potnikih iz sistema
rezervacij letalskih vozovnic (PNR) policiji)
(1) Za izvajanje pooblastil v zvezi z
zbiranjem in obdelavo podatkov o potnikih v zračnem prevozu, ki jih določa
zakon, ki ureja naloge in pooblastila policije, letalski prevozniki policiji
pošiljajo podatke o potnikih iz sistema rezervacij letalskih vozovnic (PNR).
Podatke o potnikih sporočajo brezplačno s potisnim pošiljanjem sproti za ves
redni in posebni zračni prevoz, ki ga letalski prevozniki opravljajo iz tretjih
držav ali držav članic Evropske unije na ozemlje Republike Slovenije in v
obratni smeri oziroma z vmesnim postankom na ozemlju Republike Slovenije.
Potisno pošiljanje podatkov je metoda, s katero letalski prevozniki v
elektronski obliki sporočijo podatke, ki jih potrebuje policija, letalski
prevozniki pa lahko ohranijo nadzor nad tem, katere podatke zagotavljajo.
(2) Pošiljajo se naslednji podatki o potnikih
iz prejšnjega odstavka:
1.    
osebno ime potnika,
2.    
datum rezervacije letalske vozovnice,
3.    
datum in kraj izdaje ter drugi podatki z
letalske vozovnice,
4.    
identifikacijska številka potnika iz
informacijskega sistema letalskega prevoznika,
5.    
naslovi in drugi kontaktni podatki iz rezervacije
letalske vozovnice,
6.    
potovalni status potnika, vključno s
potrditvami, prijavo na let, informacijami o neizkoriščenih in neodpovedanih
rezervacijah letalskih vozovnic ter informacijah o letalskih vozovnicah brez
rezervacije,
7.    
podatki o načinu plačila letalske vozovnice,
vključno z naslovom za izstavitev računa,
8.    
podatki o sedežu in prtljagi potnika,
9.    
informacije v zvezi s programi za pogoste
potnike,
10. 
informacije o drugih morebitnih posebnostih,
povezanih s potnikom,
11. 
predvideni datum potovanja,
12. 
popolni načrt potovanja,
13. 
podatki v zvezi z letom, vključno z informacijami
o letih pod skupno oznako,
14. 
število in osebna imena drugih potnikov,
povezanih z isto rezervacijo letalske vozovnice,
15. 
informacije o ločitvi skupne rezervacije
letalskih vozovnic zaradi spremembe ali odpovedi poti enega ali več potnikov,
16. 
podatki o potovalni agenciji oziroma potovalnem
agentu,
17. 
vse naknadne spremembe podatkov iz 1. do
16. točke tega odstavka,
18. 
vse zbrane podatke potnika, prijavljenega na
let (API): osebno ime potnika, rojstni podatki (dan, mesec, leto, kraj), spol,
državljanstvo, podatki o letu, načrtovani in dejanski datum, ura ter kraj
vzleta in pristanka letala, število vseh potnikov na letalu, potovalni status
osebe na letalu, vrsta, številka, država izdaje in datum izteka veljavnosti
potovalnega dokumenta, začetni kraj vkrcanja in izkrcanja potnika, mejni prehod
vstopa potnika na ozemlje držav članic Evropske unije, podatki o sedežu in
prtljagi potnika ter identifikacijska številka potnika iz informacijskega
sistema letalskega prevoznika.
(3) Podatke iz prejšnjega odstavka za vsak
posamezni let letalski prevozniki pošljejo policiji dvakrat, in sicer od 24 do
48 ur pred načrtovanim časom odhoda leta in nemudoma po zaprtju leta. Let je
zaprt, ko so potniki že vkrcani na letalo v pripravi na odhod in se ne morejo
več vkrcati ali izkrcati. Letalski prevozniki podatke o potnikih izbrišejo v
roku 24 ur po zaprtju leta.
(4) Podatke iz drugega odstavka tega člena
letalskim prevoznikom v roku, določenem v prejšnjem odstavku, pošiljajo tudi
pravne osebe, samostojni podjetniki posamezniki oziroma posamezniki, ki
samostojno opravljajo dejavnost, kadar v okviru izvajanja svoje pridobitne
oziroma registrirane dejavnosti opravijo rezervacijo za potnike v rednem in
posebnem zračnem prevozu. Letalski prevozniki vse podatke za vsak posamezni let
pošiljajo v skladu s prejšnjim odstavkom.
84.č člen
(dodatne obveznosti pri pošiljanju
podatkov o potnikih iz sistema rezervacij letalskih vozovnic (PNR) policiji)
(1) Če letalski prevozniki zbirajo podatke
iz 18. točke drugega odstavka prejšnjega člena in jih ne hranijo kot del
podatkov o potnikih iz sistema rezervacij letalskih vozovnic (PNR), jih
sporočijo policiji s potisnim pošiljanjem v skladu s prvim odstavkom prejšnjega
člena.
(2) Ne glede na tretji odstavek prejšnjega
člena letalski prevozniki na zahtevo enote policije, pristojne za zbiranje
podatkov o potnikih, njihovo hrambo, obdelavo ter pošiljanje teh podatkov ali
rezultatov njihove obdelave, podatke iz drugega odstavka prejšnjega člena,
nemudoma pošljejo tudi ob drugem času, če je dostop do teh podatkov nujno
potreben zaradi preprečitve konkretne varnostne grožnje v zvezi s
terorističnimi ali drugimi hudimi kaznivimi dejanji.
(3) Pri letih pod skupno oznako letalskega
prevoznika ali več letalskih prevoznikov je za pošiljanje podatkov iz drugega
odstavka prejšnjega člena odgovoren letalski prevoznik, ki izvaja let.
(4) Če zaradi tehničnih težav podatkov ni
mogoče poslati na način določen v prvem odstavku 84.c člena tega zakona,
letalski prevozniki pošiljajo podatke na druge načine, ki izpolnjujejo zakonske
zahteve glede varstva osebnih podatkov.
(5) Posamezni letalski prevoznik in
policija se za pošiljanje podatkov iz drugega odstavka prejšnjega člena
predhodno dogovorita za uporabo skupnih protokolov in sistemsko podprtih oblik
zapisa podatkov.
(6) Kadar letalski prevozniki in druge
pravne osebe, samostojni podjetniki posamezniki oziroma posamezniki, ki
samostojno opravljajo dejavnost, v okviru izvajanja svoje pridobitne oziroma
registrirane dejavnosti opravijo rezervacijo za potnike v rednem in posebnem
zračnem prevozu, seznanijo potnike o pošiljanju podatkov o potnikih policiji
zaradi njihove obdelave, kot jo določa zakon, ki ureja naloge in pooblastila
policije, in o možnosti njihovega pravnega varstva.
84.d člen
(prekrškovni organ)
Nadzor nad izvrševanjem določb 84.a, 84.b,
84.c in 84.č člena tega zakona izvaja policija.
5.0. LETALIŠČA IN VZLETIŠČA
5.1. Splošne določbe
85. člen
(splošne določbe)
(1) Letališča so lahko civilna, vojaška ali
mešana.
(2) Civilna letališča so:
1.    
javna in
2.    
za lastne potrebe.
(3) Določene vrste in kategorije
zrakoplovov lahko poleg letališč uporabljajo pod predpisanimi pogoji tudi
vzletišča in druge urejene površine.
(4) Letališča se razvrščajo glede na
referenčno kodo, kategorijo in namen letališča ter glede na obseg zračnega
prometa.
(5) Minister, pristojen za promet, izda
predpise o razvrščanju letališč iz prejšnjega odstavka in pogojih, ki jih
morajo izpolnjevati v odvisnosti od razvrstitve.
86. člen
(sistem letališč)
(1) V skladu z zasnovo omrežja letališč iz
prostorskega plana Republike Slovenije, vlada na predlog ministra, pristojnega
za promet, opredeli sistem javnih letališč, ki so namenjena za javni zračni
promet ob zagotavljanju enakomernega regionalnega razvoja in povezavi z drugimi
prometnimi sistemi. Letališča, ki so vključena v sistem javnih letališč, so
infrastrukturni objekti državnega oziroma lokalnega pomena.
(2) Za določitev lokacije in gradnjo
letališč, ki so vključena v sistem javnih letališč in z njimi povezanih
infrastrukturnih objektov, naprav in sistemov navigacijskih služb zračnega
prometa, se določbe o predhodnih soglasjih iz 97. člena oziroma 119. člena tega
zakona ne uporabljajo v primeru, ko Republika Slovenija nastopa kot investitor.
(3) Pred določitvijo lokacije in/ali izdajo
enotnega dovoljenja za gradnjo mora biti opravljena ustrezna revizija projektne
dokumentacije, ki jo opravi agencija.
87. člen
(obveznost izpolnjevanja predpisanih
pogojev)
Letališče in vzletišče mora izpolnjevati
vse predpisane varnostne in druge pogoje glede na določeno referenčno kodo,
kategorijo in namen letališča ter glede na obseg zračnega prometa, predpisane
službe in druge pogoje, določene v obratovalnem dovoljenju.
5.2. Letališka infrastruktura in službe
na letališču
88. člen
(letališka infrastruktura)
(1) Infrastrukturni objekti, naprave in
sredstva (v nadaljnjem besedilu: letališka infrastruktura) na letališčih so:
1.    
vzletno pristajalne in vozne steze;
2.    
ploščadi;
3.    
svetlobni navigacijski objekti, naprave in
sredstva ter objekti, naprave in sredstva za nadzor prometa;
4.    
potniški terminali;
5.    
pripomočki za letalski tovor;
6.    
objekti in naprave za zagotavljanje zemeljskega
transporta, notranjih prometnih tokov in parkirišča;
7.    
pomožni objekti, naprave in sredstva, potrebna
za obratovanje letališča;
8.    
objekti in naprave za letalska goriva in
maziva;
9.    
objekti in naprave varovanja;
10. 
drugi objekti in naprave namenjeni varnemu
zračnemu prometu in obratovanju letališča.
(2) Letališka infrastruktura so tudi vsa
zemljišča, ki funkcionalno služijo namenski rabi objektov, naprav in sredstev
iz prejšnjega odstavka ter zagotavljajo varen zračni promet in varno
obratovanje letališča.
(3) Infrastrukturni, objekti, naprave in
sredstva iz prvega odstavka tega člena morajo biti na predpisan način redno
vzdrževani, njihovo stanje pa stalno nadzorovano.
89. člen
(službe na letališču)
(1) Glede na referenčno kodo, kategorijo in
namen letališča ter glede na obseg zračnega prometa se mora na javnem letališču
organizirati letališke službe, ki se glede na način in namen opravljanja delijo
na obvezne letališke službe in druge letališke službe (v nadaljnjem besedilu:
letališke službe).
(2) Obvezne letališke službe so:
1.    
reševalna in gasilska služba;
2.    
služba za odstranjevanje zrakoplovov v okvari;
3.    
službe za vzdrževanje in nadzor letaliških
površin, objektov, naprav, sredstev, ovir, vizualnih pripomočkov in oznak,
sistemov električnega napajanja in osvetlitve ter podobne službe;
4.    
služba za zmanjšanje nevarnosti, ki jih
povzročajo ptice;
5.    
služba za upravljanje ploščadi;
6.    
služba varovanja;
7.    
služba nujne medicinske pomoči ali prve pomoči;
8.    
službe za zagotavljanje letalskih goriv in
maziv;
9.    
službe zemeljske obravnave zrakoplovov,
potnikov in stvari oziroma storitev zemeljske oskrbe;
10. 
pomožne službe, ki zagotavljajo reden in varen
zračni promet in prevoz ter obratovanje letališča ali njegovega dela (komunalne
službe in podobne službe);
11. 
druge letališke službe, ki zagotavljajo varen
vzlet, pristanek, gibanje in postanek zrakoplovov.
(3) Druge letališke službe so zlasti:
1.    
navigacijske službe zračnega prometa;
2.    
policija;
3.    
carinska služba;
4.    
inšpekcijske službe (zdravstvena, veterinarska,
fitopatološka in druge).
(4) Minister, pristojen za promet, izda
predpise, s katerimi določi zlasti:
1.    
katere službe morajo biti organizirane na
letališču ali njegovem delu glede na referenčno kodo, kategorijo in namen
letališča ter glede na obseg zračnega prometa;
2.    
katere so službe iz 10. in 11. točke drugega
odstavka tega člena;
3.    
službe na letališču, ki morajo biti
organizirane na letališču za lastne potrebe.
(5) Če se spremenijo mednarodni letalski
standardi in priporočena praksa Mednarodne organizacije civilnega letalstva
(ICAO), ki se nanašajo na letališča in jih občasno objavlja ICAO v prilogah k
Čikaški konvenciji, lahko vlada predpiše tudi druge službe in določi obveznosti
izvajalcev služb na letališču, če je to potrebno za zagotovitev rednosti in
varnosti zračnega prometa, upoštevaje referenčno kodo, kategorijo in namen
letališča.
5.3. Uporaba letališč in vzletišč
90. člen
(splošno o uporabi letališč in vzletišč)
(1) Zrakoplov v domačem zračnem prometu in
zračnem prevozu sme uporabljati za vzletanje in pristajanje poleg javnega
letališča tudi vzletišče, če izpolnjuje predpisane pogoje za varno letenje in
varen zračni prevoz.
(2) Zrakoplov, s katerim se opravlja domači
zračni prevoz, sme pristati in vzleteti tudi izven javnega letališča, če mora
pristati zaradi višje sile ali nevarnosti, drugi domači zrakoplovi pa smejo
pristati in vzleteti izven letališča ali vzletišča tudi, če opravljajo posebne
naloge (leti v humanitarne in zdravstvene namene, leti za potrebe iskanja in
reševanja, znanstveno-raziskovalni leti, dela v zraku in podobno).
91. člen
(dodatni pogoji za določena letališča)
(1) Na javnem letališču morajo biti
zagotovljeni prostorski in drugi pogoji za delo organov za notranje zadeve,
carinskih organov in inšpekcijskih služb ter navigacijskih služb zračnega
prometa, če je za obratovanje letališča to potrebno. Na javnem letališču, ki je
namenjeno za mednarodni zračni promet (v nadaljnjem besedilu: mednarodno
letališče), morajo biti za navedene organe zagotovljeni vsi predpisani pogoji.
(2) Sklep o odprtju obstoječega javnega
letališča kot mednarodnega letališča sprejme vlada na predlog ministra,
pristojnega za promet, ob poprejšnjem soglasju ministrov, pristojnih za
finance, notranje zadeve, zaščito in reševanje, meteorološke pojave, zdravstvo,
kmetijstvo, gozdarstvo in prehrano ter obrambo.
(3) Na podlagi obrazložene pisne vloge
lastnika ali upravljalca javnega letališča, lahko minister, pristojen za
promet, glede na nameravano vrsto zračnega prometa po predhodni preveritvi
predpisanih pogojev in ob soglasju ministrov, pristojnih za finance, notranje
zadeve, obrambo, zdravstvo, kmetijstvo, gozdarstvo in prehrano, začasno dovoli
opravljanje mednarodnega zračnega prometa tudi na letališču, ki ni mednarodno letališče.
Minister pristojen za promet, mora pri tem določiti čas trajanja dovoljenja in
način izpolnjevanja predpisanih pogojev za mednarodno letališče v odvisnosti od
vrste in obsega prometa.
92. člen
(pravica uporabe javnega letališča)
Zrakoplov, ki ima dovoljenje, da leti v
slovenskem zračnem prostoru, ima pravico rabe letališke infrastrukture in
predpisanih služb, glede na referenčno kodo, kategorijo, namen in zmogljivosti
letališča ter glede na obseg zračnega prometa, v skladu z veljavnimi predpisi in
obratovalnim dovoljenjem.
93. člen
(časovni bloki – sloti)
(1) Na letališču, na katerem se ne more v
zahtevanem času sprejeti ali odpraviti vseh zrakoplovov, v skladu z zahtevkom
enega ali več prevoznikov, se določi sistem usklajevanja in določanja časovnih
blokov (v nadaljnjem besedilu: slot).
(2) Minister, pristojen za promet, predpiše
način in postopke dodeljevanja slotov ter letališča, na katerih je določanje
slotov obvezno.
94. člen
(omejitve in prepovedi obratovanja
letališča)
(1) Pristojni organ lahko začasno omeji ali
prepove obratovanje letališča, oziroma vzletišča če to zahtevajo razlogi
varnosti zračnega prometa.
(2) Vlada lahko na predlog ministra,
pristojnega za promet, začasno omeji ali prepove obratovanje letališča, če to
zahtevajo interesi varnosti, zdravja, varovanja okolja, mednarodnih odnosov ali
podobni državni interesi.
(3) Omejitev ali prepoved iz prvega
odstavka tega člena sme praviloma trajati, dokler ne prenehajo razlogi za
omejitev ali prepoved obratovanja letališča; omejitev ali prepoved iz drugega
odstavka tega člena, pa sme trajati najdlje tri mesece za javno letališče, za
letališče za lastne potrebe in vzletišče, pa ne več kot šest mesecev.
(4) Škodo v zvezi z omejitvijo ali
prepovedjo obratovanja letališča iz prvega odstavka tega člena povrne tisti, ki
je povzročil omejitev ali prepoved, razen če gre za višjo silo.
95. člen
(objava splošnih pogojev za uporabo
letališča)
(1) Splošne pogoje za uporabo javnega
letališča, tarife in cene storitev objavi agencija na način, ki je običajen v
zračnem prometu. Upravljalec letališča v ta namen agenciji posreduje potrebne
podatke.
(2) Agencija pred objavo iz prejšnjega
odstavka pridobi tudi mnenje ministrstev, pristojnih za finance, notranje
zadeve, obrambo, meteorološke pojave, varovanje okolja,
ohranjanje narave, zdravstvo ter kmetijstvo,
gozdarstvo in prehrano, če zadeva njihove odgovornosti in pristojnosti.
96. člen
(uporaba civilnih letališč za vojaške
potrebe ter mešanih letališč in vojaških letališč za civilne zrakoplove)
(1) Civilna letališča in vzletišča lahko
uporablja tudi ministrstvo, pristojno za obrambo, za potrebe vojaškega zračnega
prometa. Pri tem mora ravnati v skladu s predpisi o uporabi letališč in
vzletišč ter v skladu s splošnimi in posebnimi pogoji za njihovo uporabo oziroma
obratovanje, vse v skladu s prostorskim planom Republike Slovenije.
(2) Na območju civilnega letališča in
vzletišča se sme graditi in uporabljati tudi stabilne objekte in naprave za
potrebe obrambe, če to ne ogroža rednosti in varnosti civilnega zračnega
prometa. O tem odloča minister, pristojen za promet, v soglasju z ministrom,
pristojnim za obrambo.
(3) O rabi prostora za potrebe gradnje in
uporabe objektov in naprav iz prejšnjega odstavka odloča minister, pristojen za
promet, v soglasju z ministrom, pristojnim za obrambo, v skladu s predpisanimi
dovoljenji in soglasji.
(4) Na območju vojaškega letališča ali
vzletišča se sme graditi in uporabljati stabilne objekte in naprave za potrebe
civilnega zračnega prometa. O tem odloča minister, pristojen za obrambo, v
soglasju z ministrom, pristojnim za promet.
(5) Vojaško letališče ali del vojaškega
letališča, ki izpolnjuje predpisane pogoje za zračni promet iz tega zakona in
predpisov, izdanih na njegovi podlagi, se sme uporabljati kot javno letališče,
pod pogoji in na način, ki se določi s pogodbo med ministrstvom, pristojnim za
obrambo in upravljalcem letališča oziroma letalskim prevoznikom. Obratovalno
dovoljenje za takšno letališče ali njegov del izda agencija.
5.4. Pogoji za gradnjo in rekonstrukcijo
97. člen
(predhodno soglasje v območju izključne
rabe letališča)
(1) Pred določitvijo lokacije in za
graditev letališča, graditev ali postavitev objektov in naprav iz 88. člena
tega zakona ter drugih objektov in naprav na območju izključne rabe letališča,
mora investitor ali lastnik pridobiti predhodno soglasje, ki se izda z vidika
varnosti zračnega prometa in tehnologije dela služb iz 89. člena tega zakona.
(2) Predhodno soglasje iz prejšnjega
odstavka izda agencija. Pred njegovo izdajo pristojni organ ne sme izdati
lokacijskega ali gradbenega dovoljenja, ali enotnega dovoljenja za gradnjo,
niti izdati odločbe o dovolitvi priglašenih del. Predhodno soglasje se ne izda,
če bi objekt ali naprava ovirala letališki promet, delovanje navigacijskih
naprav, delo predpisanih služb na letališču ali če za njegovo uporabo oziroma
obratovanje niso izpolnjeni drugi predpisani pogoji. Pred izdajo predhodnega
soglasja agencija pridobi mnenje obratovalca letališča.
(3) Če agencija ne izda predhodnega
soglasja v dveh mesecih, se ne šteje, da je soglasje izdano. Če strokovna
presoja zaradi obsežnosti preverjanj, ki so potrebna za izdajo tega soglasja,
ni možna v roku dveh mesecev, lahko agencija ta rok podaljša, vendar največ za
eno leto.
(4) V postopku odločanja o zahtevku iz tega
člena agencija najprej ugotovi, ali stanje v prostoru s stališča zračnega
prometa dopušča gradnjo letališča oziroma objekta ali postavitev naprave, glede
na predvideno referenčno kodo, kategorijo in namen letališča ter glede na
predvideni obseg zračnega prometa. Če te predpostavke niso izpolnjene, agencija
zahtevek zavrne, sicer pa nadaljuje postopek.
98. člen
(predhodno soglasje v območju omejene in
nadzorovane rabe)
(1) Če je nameravana gradnja ali postavitev
objektov oziroma naprav v območju omejene ali v območju nadzorovane rabe
letališča, mora investitor ali lastnik pridobiti predhodno soglasje agencije,
ki se izda z vidika varnosti zračnega prometa in tehnologije dela služb iz 89.
člena tega zakona.
(2) Za izdajo predhodnega soglasja iz
prejšnjega odstavka se smiselno uporabljajo določbe drugega do petega odstavka
97. člena tega zakona.
99. člen
(vsebina predhodnega soglasja)
V predhodnem soglasju iz 97. in 98. člena
tega zakona se določi zlasti:
1.    
predvideni čas gradnje;
2.    
druge pogoje, ki jih je potrebno upoštevati pri
gradnji tako, da so upoštevane določbe predpisov, ki se nanašajo na
projektiranje, gradnjo in upravljanje letališč, delovanje predpisanih služb,
strokovno osebje, tehnologijo dela ter motnje za zračni promet;
3.    
predvideno referenčno kodo, kategorijo in namen
letališča ter predvideni obseg zračnega prometa po končani gradnji.
100. člen
(tehnični pregled)
(1) Po končani gradnji ali rekonstrukciji
letališča, objektov, naprav ali sredstev iz 88. člena tega zakona, se opravi
tehnični pregled in izda uporabno dovoljenje v skladu s predpisi o graditvi
objektov.
(2) Pri tehničnem pregledu iz prejšnjega
odstavka sodelujejo predstavniki agencije.
101. člen
(lokacija, gradnja, razširitev in
opustitev vojaškega letališča)
Za lokacijo, gradnjo in razširitev
vojaškega letališča je potrebno pridobiti predhodno soglasje v skladu z
določbami 97. člena tega zakona. O opustitvi vojaškega letališča se obvesti agencijo.
5.5. Obratovalno dovoljenje letališč in
vzletišč
102. člen
(obratovalni pogoji)
Letališče se sme uporabljati v zračnem
prometu, če izpolnjuje poleg pogojev, ki jih določajo predpisi o graditvi
objektov, tudi pogoje določene glede na referenčno kodo, kategorijo in namen
letališča ter glede na obseg zračnega prometa, če je za njegovo obratovanje izdano
dovoljenje agencije in je vpisano v vpisnik letališč.
103. člen
(obratovalno dovoljenje letališča)
(1) Investitor, lastnik oziroma obratovalec
letališča po opravljenem tehničnem pregledu iz 100. člena tega zakona, pisno
zaprosi agencijo za izdajo obratovalnega dovoljenja in vpis v vpisnik civilnih
letališč. V vlogi za izdajo obratovalnega dovoljenja in vpis v vpisnik letališč
navede in z dokumenti dokaže usposobljenost za opravljanje nameravane
dejavnosti in predlaga čas pregleda pred izdajo obratovalnega dovoljenja. Pred
izdajo obratovalnega dovoljenja agencija preveri zlasti zanesljivost delovanja,
tehnološke procese in predpisane načrte.
(2) Če se zamenja izvajalec določene službe
na letališču, če pride do večjih organizacijskih ali tehničnih sprememb ali če
pride do zamenjave večjega števila izvajalcev služb na letališču, je potrebno
ponovno ugotoviti in določiti izpolnjevanje predpisanih pogojev in dopolniti
oziroma spremeniti že izdano obratovalno dovoljenje po enakem postopku kot je
določeno v prvem odstavku tega člena.
(3) S pregledom iz prejšnjega odstavka se
ugotovi izpolnjevanje predpisanih pogojev, in sicer zlasti ali:
1.    
stanje ustreza pogojem, določenim v predhodnem
soglasju;
2.    
so izpolnjeni predpisani pogoji glede fizičnih
karakteristik, vizualnih sredstev za navigacijo, vizualnih sredstev za
označevanje ovir in vizualnih sredstev za označevanje območij omejene uporabe;
3.    
so navigacijski in drugi pripomočki ter
telekomunikacijske naprave in sistemi napajanja z električno energijo skladni s
predpisanimi pogoji;
4.    
so organizirane predpisane letališke in druge
službe na letališču in ali te službe izpolnjujejo predpisane pogoje;
5.    
je potrjen letališki varnostni program in načrt
za postopke v sili;
6.    
notranja organizacija upravljalca letališča
zagotavlja varen in reden zračni promet in zračni prevoz;
7.    
so izpolnjeni drugi pogoji glede na referenčno
kodo, kategorijo in namen letališča ter glede na obseg zračnega prometa.
(4) Pred izdajo oziroma spremembo ali
dopolnitvijo obratovalnega dovoljenja lahko agencija dovoli poskusno
obratovanje, če je potrebno daljše preverjanje zanesljivosti delovanja,
tehnoloških procesov ali predpisanih načrtov. Dovoljenje za poskusno
obratovanje se izda po enakem postopku kot obratovalno dovoljenje in lahko
velja največ eno leto. V času poskusnega obratovanja mora obratovalec ves čas
dokumentirano nadzorovati izpolnjevanje predpisanih pogojev.
(5) Obratovalno dovoljenje velja glede na
ugotovljene pogoje in okoliščine ob njihovi izdaji. Veljavnost obratovalnega
dovoljenja se časovno omeji na čas, ki je primeren referenčni kodi, kategoriji
in namenu letališča ter obsegu zračnega prometa in pogostosti tehničnih in
tehnoloških sprememb, vendar njegova veljavnost ne more biti daljša od petih
let. Za podaljšanje veljavnosti obratovalnega dovoljenja velja enak postopek
kot za njegovo izdajo.
(6) Obratovalci drugih infrastruktur na
posameznih delih letališča smejo uporabljati te infrastrukture za izvajanje
svoje dejavnosti na letališču, če je na smiselno enak način kot je določeno v
prvem, drugem, tretjem in četrtem odstavku tega člena ugotovljeno, da ne
vplivajo na varno obratovanje letališča in na varen zračni promet ter so za
njihovo obratovanje pridobili dovoljenje agencije.
104. člen
(preklic veljavnosti obratovalnega
dovoljenja letališča)
(1) Če agencija ali letalski nadzornik
ugotovi, da letališče ne izpolnjuje več predpisanih pogojev iz 103. člena tega
zakona, mu lahko agencija obratovalno dovoljenje takoj začasno odvzame ali v
celoti ali delno prekliče njegovo veljavnost.
(2) Ne glede na določbo prejšnjega odstavka
lahko ministrstvo, pristojno za promet izjemoma predpiše dodatne omejitve in
pogoje, če ugotovi, da bo s takimi ukrepi zagotovljena varnost zračnega
prometa.
(3) Investitor, lastnik oziroma obratovalec
letališča mora ugotovljene pomanjkljivosti oziroma nepravilnosti odpraviti
takoj, najkasneje pa v roku 48 ur. Izjemoma lahko minister, pristojen za
promet, ta rok podaljša na sedem dni. Morebitna pritožba ne zadrži izvršitve
odločbe iz prvega odstavka tega člena.
105. člen
(obratovalno dovoljenje vzletišča)
(1) Za vzletišča se smiselno uporabljajo
določbe 97. in 102. do 104. člena tega zakona. Obratovalno dovoljenje za
vzletišča se izda največ za eno leto in se lahko podaljša.
(2) Minister, pristojen za promet, predpiše
tehnične pogoje, omejitve in način uporabe vzletišč.
5.6. Vpisnik letališč in vpisnik vzletišč
106. člen
(vpisnik in vpisi)
(1) Letališče se vpiše v vpisnik civilnih
letališč, vzletišče pa v vpisnik vzletišč po izdaji obratovalnega dovoljenja.
Zoper odločbo o vpisu ni pritožbe.
(2) Minister, pristojen za promet, predpiše
vsebino in način vodenja vpisnika civilnih letališč in vpisnika vzletišč.
107. člen
(izbris iz vpisnika)
(1) Letališče se izbriše iz vpisnika
civilnih letališč:
1.    
če najmanj dve leti ne izpolnjuje tehničnih in
drugih pogojev oziroma nima obratovalnega dovoljenja;
2.    
če to zahteva lastnik oziroma upravljalec
letališča – za letališče za lastne potrebe.
(2) Zoper odločbo o izbrisu ni pritožbe.
5.7. Druge določbe
108. člen
(zbirne in tematske letalske karte)
(1) Agencija vodi zbirno karto in tematske
karte: vseh letališč in vzletišč z letališkimi conami, priletno-odletnimi
ravninami, ovirami in vplivnimi območji; zračnih poti, mejnih točk in
radionavigacijskih naprav; organizacije in klasifikacije zračnega prostora;
prepovedanih in nevarnih območij, območij omejitev in vseh drugih objektov,
potencialno nevarnih za zračni promet in druge.
(2) Dokumentacija iz prejšnjega odstavka ni
javna.
(3) Dokumentacija iz prvega odstavka tega
člena je dostopna predstavnikom lokalnih skupnosti.
109. člen
(podzakonski predpisi)
Minister, pristojen za promet, glede na
referenčno kodo in kategorijo letališča oziroma vzletišča ter v odvisnosti od
namena letališča oziroma vzletišča in obsega zračnega prometa, določi:
1.    
katera letališka infrastruktura in službe ter v
kakšnem obsegu so potrebne na določenem letališču;
2.    
tehnične, tehnološke in organizacijske pogoje
in standarde za letališča;
3.    
obratovalni čas letališč ter način njegovega
usklajevanja;
4.    
pogoje in način obratovanja letališč ob zmanjšani
vidljivosti;
5.    
način in vsebino pregleda pred izdajo
obratovalnega dovoljenja za letališče;
6.    
pogoje, ki lahko vplivajo na varnost zračnega
prometa in način njihovega zagotavljanja;
7.    
način in pogoje za opravljanje kontrole sistema
zagotavljanja kvalitete;
8.    
način in pogoje vzdrževanja objektov, naprav in
sredstev iz 88. člena tega zakona zlasti glede rednih in izrednih pregledov;
9.    
druge pogoje za zagotovitev nemotenega in
varnega odvijanja zračnega prometa in obratovanja letališča;
10. 
tehnične in organizacijske pogoje ter vrste
zračnega prometa, ki se smejo opravljati na vzletišču.
5.8. Ovire za zračni promet
110. člen
(lokacija ovir)
(1) Ovire za zračni promet so v coni
letališča oziroma v coni vzletišča ali zunaj nje. Cono letališča objavi agencija
na način, ki je običajen v zračnem prometu.
(2) Med ovire v coni letališča štejejo
objekti, instalacije, naprave, drevje in zvišanje okoliškega terena, kakor tudi
poglobitve terena za ceste, kanale in podobno.
(3) Zunaj cone letališča, štejejo za ovire:
1.    
v krogu s polmerom 10 kilometrov od referenčne
točke letališča – objekti, instalacije in naprave, ki so višje kot 100 metrov
ali višje kot 30 metrov, pa se nahajajo na terenu, ki je več kot 100 metrov
višji od referenčne točke letališča;
2.    
objekti, instalacije in naprave, ki se nahajajo
izven kroga iz prejšnje točke, in ki so višji od 30 metrov in ki stojijo na
naravnih ali umetnih vzpetinah, če se vzpetine dvigajo iz okoliške pokrajine za
več kot 100 metrov;
3.    
vsi objekti, instalacije in naprave, ki segajo
več kot 100 metrov od tal, ter daljnovodi, žičnice in podobni objekti, ki so
napeti nad dolinami in soteskami po dolžini več kot 75 metrov.
(4) Naprave, namenjene navigacijskim
službam zračnega prometa, niso ovire v smislu drugega in tretjega odstavka tega
člena.
(5) Za ovire pod zračnimi potmi štejejo
tudi objekti in naprave zunaj naselij, ki so višji od okoliškega terena za
najmanj 25 metrov, če se nahajajo znotraj varovalnih pasov posameznih cest,
železniških prog, visokonapetostnih vodov in podobno. Zračne poti določi minister,
pristojen za promet, v soglasju z ministrom, pristojnim za reševanje.
111. člen
(cona letališča)
(1) V coni letališča je postavljanje ovir
izjemoma dovoljeno.
(2) Cono civilnega letališča določi agencija,
cono vojaškega letališča pa določi minister, pristojen za obrambo, v soglasju z
ministrom, pristojnim za promet.
112. člen
(postavljanje in odstranitev ovir)
(1) Kdor namerava postaviti novo ali
povečati oziroma povišati obstoječo oviro, mora za to dobiti predhodno
soglasje.
(2) Soglasje iz prejšnjega odstavka izda agencija
glede ovir v coni civilnega letališča oziroma vzletišča in zunaj nje;
ministrstvo, pristojno za obrambo, pa glede ovir v coni vojaškega letališča.
(3) Organ iz prejšnjega odstavka lahko izda
soglasje, če ugotovi, da nameravani poseg ne bo prizadel varnosti zračnega
prometa.
(4) Če je ovira zgrajena ali povečana brez
soglasja ali v nasprotju s soglasjem, jo mora investitor odstraniti na lastne
stroške. Odločbo o tem izda organ iz drugega odstavka tega člena ali letalski
nadzornik oziroma nadzornik.
113. člen
(zaznamovanje ovir)
(1) Ovire se zaznamuje z orientacijskimi
znamenji, ki jih je potrebno vzdrževati v brezhibnem stanju.
(2) Orientacijska znamenja postavlja in
vzdržuje:
1.    
lastnik ali uporabnik objekta, če so taki
objekti zgrajeni po zgraditvi letališča oziroma določitvi letališke cone ali
prometnega koridorja;
2.    
lastnik ali uporabnik letališča, če se le-to
gradi oziroma rekonstruira ali se spremeni letališka cona potem, ko so bili
taki objekti že zgrajeni.
(3) V primeru iz petega odstavka 110. člena
tega zakona, zagotovi postavitev in vzdrževanje orientacijskih znamenj lastnik
oziroma upravljalec prometnice oziroma voda.
(4) Minister, pristojen za promet, predpiše
orientacijska znamenja in način zaznamovanja ovir.
114. člen
(motnje za zračni promet)
(1) Za postavitev in delovanje naprav ali
sistemov v coni letališča, ki bi utegnile povzročati elektromagnetne, svetlobne
ali druge motnje na napravah za vodenje zrakoplovov, oziroma lahko ovirajo ali
zavedejo posadko zrakoplova ali službe zračnega prometa, je potrebno dovoljenje
agencije. Agencija izda dovoljenje na pisni zahtevek lastnika oziroma
upravljalca takšne naprave, če se na podlagi prikaza naprave in opisa njenega
delovanja lahko utemeljeno sklepa, da naprava ali sistem ne bi motila zračnega
prometa. V dovoljenju agencija določi pogoje delovanja in omejitve, ki so
primerne za preprečitev motenj in zagotavljajo varnost zračnega prometa.
(2) Letalski nadzornik lahko začasno ali
trajno prepove delovanje katerekoli naprave ali sistema iz prejšnjega odstavka,
če se ugotovi, da lahko vpliva na varnost zračnega prometa.
(3) Stroški prepovedi delovanja naprav in
sistemov iz prvega odstavka tega člena bremenijo lastnika oziroma upravljalca
takšne naprave ali sistema.
(4) Letalski nadzornik lahko začasno ali
trajno prepove delovanje katerekoli naprave ali sistema na območju Republike
Slovenije, če se ugotovi, da vpliva na varnost zračnega prometa.
5.9. Varovanje okolja
115. člen
(okoljevarstvene zahteve glede emisij
zrakoplovov v območju letališč)
(1) Minister, pristojen za promet, v
soglasju z ministrom, pristojnim za varovanje okolja, izda predpise o dovoljenem skupnem hrupu in emisiji motorjev
zrakoplovov na letališču in v letališki coni ter določi višino pristojbine za
odpravo škodljivih posledic na okolje, če hrup in emisije presegajo dovoljene
meje.
(2) Pristojbine iz prejšnjega odstavka
pobira upravljalec letališča in so prihodek državnega proračuna. Sredstva
pristojbin se uporabljajo za zmanjšanje vpliva in odpravo posledic hrupa motorjev
na prizadetem območju v skladu z opredeljenimi ukrepi iz programov razvoja
letališč. Najmanj ena četrtina sredstev pristojbin zbranih v posameznem letu se
nameni kot nadomestilo za poslabšanje pogojev bivanja prebivalcem s stalnim
bivališčem na prizadetih območjih. Prizadeta območja določi na osnovi
opravljenih meritev vlada z uredbo.
6.0. NAVIGACIJSKE SLUŽBE ZRAČNEGA PROMETA
6.1. Splošne določbe
116. člen
(letalski navigacijski postopki in pravica
prepovedi zračnega prometa)
(1) Vsak, ki opravlja naloge v
navigacijskih službah zračnega prometa, mora ravnati tako, da sta zagotovljena
varnost in red, ter da ni ogrožena varnost ljudi in premoženja.
(2) Za vsako letališče in vzletišče se
določijo način, postopki in drugi pogoji za varno vzletanje in pristajanje
zrakoplovov. Način in postopke za varno vzletanje in pristajanje zrakoplovov za
letališče, na katerem so organizirane navigacijske službe zračnega prometa,
določi izvajalec teh služb, za druga letališča in vzletišča pa obratovalec
letališča in vzletišča.
(3) Pristojna služba zračnega prometa lahko
v določenem delu zračnega prostora ali na določenem letališču oziroma
vzletišču, po lastni presoji ali na zahtevo vodje zrakoplova, druge
navigacijske službe zračnega prometa ali obratovalca, začasno prepove ali omeji
zračni promet, če to zahtevajo interesi varnosti leta določenega zrakoplova.
(4) Način in postopki za varno vzletanje in
pristajanje zrakoplovov iz drugega odstavka tega člena se smejo uporabljati v
zračnem prometu, ko nanje poda soglasje agencija.
6.2. Navigacijske službe zračnega prometa
117. člen
(navigacijske službe zračnega prometa)
(1) (prenehal
veljati)
(2) (prenehal
veljati)
(3) (prenehal
veljati)
(4) Če se spremenijo mednarodni letalski
standardi in priporočena praksa Mednarodne organizacije civilnega letalstva
(ICAO), ki se nanašajo na navigacijske službe zračnega prometa, ki jih občasno
objavlja ICAO v prilogah k Čikaški konvenciji, lahko vlada izda predpis, ki
določi tudi druge službe ali odpravi obstoječe in določi obveznosti izvajalcev
služb na letališču, če je to potrebno za zagotovitev rednosti in varnosti
zračnega prometa.
6.3. Infrastrukturni objekti, naprave in
sistemi navigacijskih služb zračnega prometa
118. člen
(infrastrukturni objekti, naprave in
sistemi navigacijskih služb zračnega prometa)
(1) (prenehal
veljati)
(2) Minister, pristojen za promet, določi,
kateri konkretni objekti, naprave in sistemi štejejo za infrastrukturne
objekte, naprave in sisteme navigacijskih služb zračnega prometa ter pogoje, ki
jih morajo izpolnjevati zlasti: kontrolni centri za vodenje zračnega prometa,
telekomunikacijski, radarski ter drugi podobni objekti, naprave in sistemi,
letalske meteorološke postaje, naprave in sistemi, centri za iskanje in
reševanje zrakoplovov in letalski informacijski centri. (delno
se preneha uporabljati)
6.4. Pogoji za gradnjo ali rekonstrukcijo
oziroma postavitev infrastrukturnih objektov, naprav in sistemov navigacijskih
služb zračnega prometa
119. člen
(predhodno soglasje)
(1) Pred določitvijo lokacije in za
graditev ali postavitev infrastrukturnih objektov, naprav in sistemov
navigacijskih služb zračnega prometa iz prejšnjega člena ter drugih objektov in
naprav na vplivnih območjih teh sredstev, mora investitor ali lastnik pridobiti
predhodno soglasje, ki se izda z vidika varnosti zračnega prometa in
tehnologije dela služb iz 117. člena tega zakona.
(2) Predhodno soglasje iz prejšnjega
odstavka izda agencija. Če strokovna presoja zaradi obsežnosti preverjanj, ki
so potrebna za izdajo tega soglasja, ni možna v roku dveh mesecev, lahko agencija
ta rok podaljša, vendar največ za eno leto.
(3) V postopku odločanja o zahtevku iz
prejšnjega člena agencija najprej ugotovi, ali stanje v prostoru s stališča
zračnega prometa dopušča gradnjo objekta ali postavitev naprave. V primeru, da
te predpostavke niso izpolnjene, agencija zahtevek zavrne, sicer pa postopek
nadaljuje.
120. člen
(tehnični pregled infrastrukturnih
objektov, naprav in sistemov navigacijskih služb zračnega prometa)
(1) Po končani gradnji infrastrukturnih
objektov, naprav in sistemov iz 118. člena tega zakona, se opravi tehnični
pregled in izda uporabno dovoljenje v skladu s predpisi o graditvi objektov.
(2) Pri tehničnem pregledu iz prejšnjega
odstavka sodelujejo predstavniki agencije.
6.5. Obratovalno dovoljenje za
infrastrukturne objekte, naprave in sisteme navigacijskih služb zračnega
prometa
121. člen
(obratovalno dovoljenje)
(1) Infrastrukturni objekt, naprava in
sistem navigacijskih služb zračnega prometa se sme uporabljati v zračnem
prometu, če poleg pogojev, ki jih določajo predpisi o graditvi objektov,
izpolnjuje tudi pogoje v skladu z določbami tega zakona in je bilo to
ugotovljeno s predpisanimi meritvami in umerjanji, če je osebje, ki ga vzdržuje
in uporablja, za to strokovno usposobljeno, in če ima obratovalno dovoljenje agencije.
(2) Investitor, lastnik oziroma obratovalec
infrastrukturnih objektov, naprav ali sistemov iz prejšnjega odstavka, po
opravljenem tehničnem pregledu po predpisih o graditvi objektov, pisno zaprosi agencijo
za izdajo obratovalnega dovoljenja. V vlogi za izdajo obratovalnega dovoljenja
navede in z dokumenti dokaže usposobljenost za opravljanje nameravane dejavnosti
in predlaga čas pregleda pred izdajo obratovalnega dovoljenja. Pred izdajo
obratovalnega dovoljenja agencija preveri zlasti zanesljivost delovanja,
tehnološke procese in predpisane načrte.
(3) Če se zamenja izvajalec določene
navigacijske službe zračnega prometa, če pride do večjih organizacijskih ali
tehničnih sprememb ali če pride do zamenjave večjega števila oseb, ki
opravljajo naloge navigacijskih služb zračnega prometa, je potrebno ponovno
ugotoviti in določiti izpolnjevanje predpisanih pogojev in dopolniti oziroma
spremeniti že izdano obratovalno dovoljenje po enakem postopku, kot je določeno
v prvem odstavku tega člena.
(4) Pred izdajo oziroma spremembo ali
dopolnitvijo obratovalnega dovoljenja lahko agencija dovoli poskusno
obratovanje, če je potrebno daljše preverjanje zanesljivosti delovanja,
tehnoloških procesov ali predpisanih načrtov. Dovoljenje za poskusno
obratovanje se izda po enakem postopku kot obratovalno dovoljenje in lahko
velja največ eno leto. V času poskusnega obratovanja mora upravljalec ves čas
dokumentirano nadzorovati izpolnjevanje predpisanih pogojev.
(5) Veljavnost obratovalnega dovoljenja se
lahko časovno omeji v odvisnosti od pogostosti tehničnih in tehnoloških
sprememb, vendar njegova veljavnost ne more biti daljša od petih let. Za
podaljšanje veljavnosti obratovalnega dovoljenja velja enak postopek kot za
njegovo izdajo.
122. člen
(posebni primeri v zvezi z obratovalnim
dovoljenjem)
Če se za potrebe navigacijskih služb
zračnega prometa v slovenskem zračnem prostoru uporabljajo infrastrukturni
objekti, naprave in sistemi navigacijskih služb zračnega prometa, ki so v
pristojnosti navigacijskih služb zračnega prometa druge države oziroma
mednarodne organizacije, katere članica je Republika Slovenija, se šteje, da
imajo ti infrastrukturni objekti, naprave in sistemi navigacijskih služb
zračnega prometa obratovalno dovoljenje, če jih po zakonih te druge države,
lahko uporabljajo njene pristojne navigacijske službe zračnega prometa in če je
ta država pogodbenica Čikaške konvencije, oziroma če se lahko uporabljajo po
pravilih mednarodne organizacije, katere članica je Republika Slovenija.
123. člen
(začasni odvzem oziroma preklic
veljavnosti obratovalnega dovoljenja)
(1) Če agencija ali letalski nadzornik
ugotovi, da infrastrukturni objekt, naprava ali sistem navigacijske službe
zračnega prometa ne izpolnjuje več predpisanih pogojev iz 121. člena tega
zakona, mu lahko agencija obratovalno dovoljenje, v odvisnosti od stopnje
ugotovljene neskladnosti, časa njenega trajanja in stopnje tveganja, kot je
določeno v predpisu iz tretjega odstavka 5. člena tega zakona, začasno odvzame
ali v celoti ali delno prekliče njegovo veljavnost.
(2) Ne glede na določbo prejšnjega odstavka
lahko agencija izjemoma predpiše dodatne omejitve in pogoje, če ugotovi, da bo
s takimi ukrepi zagotovljena varnost zračnega prometa.
(3) Obratovalec infrastrukturnih objektov,
naprav ali sistemov navigacijskih služb zračnega prometa mora ugotovljene
pomanjkljivosti oziroma nepravilnosti odpraviti takoj, najkasneje pa v roku 48
ur. Izjemoma lahko minister, pristojen za promet, ta rok podaljša na sedem dni.
Morebitna pritožba ne zadrži izvršitve odločbe iz prvega odstavka tega člena.
6.6. Podzakonski predpisi
124. člen
(podzakonski predpisi)
(1) Vlada na usklajen predlog ministra,
pristojnega za promet, ministra, pristojnega za notranje zadeve in ministra,
pristojnega za obrambo, določi pogoje, ki jih mora izpolnjevati služba iskanja
in reševanja zrakoplovov.
(2) Minister, pristojen za promet, v
soglasju z ministrom, pristojnim za meteorološke
pojave, določi pogoje, ki jih mora izpolnjevati služba
letalske meteorologije.
(3) Minister, pristojen za promet,
predpiše:
1.    
pogoje, ki jih morajo izpolnjevati službe
zračnega prometa, službe letalskih informacij in službe letalskih telekomunikacij;
2.    
način in vsebino poročanja o izrednih dogodkih
v navigacijskih službah zračnega prometa, ki so ali bi lahko ogrozili varnost
zračnega prometa in zahteve v zvezi z analizami takih dogodkov;
3.    
čas dela in čas počitka letalskega in drugega
strokovnega osebja, ki opravlja naloge v navigacijskih službah zračnega prometa
in
4.    
pogoje za zagotovitev nemotenega in varnega
odvijanja zračnega prometa in delovanja navigacijskih služb zračnega prometa.
(4) Minister, pristojen za promet, v
soglasju z ministrom, pristojnim za varstvo pred naravnimi in drugimi
nesrečami, in ministrom, pristojnim za notranje zadeve, določi podrobne vsebine
načrtov za postopke v sili.
7.0. VAROVANJE IN OLAJŠAVE
7.1. Varovanje
125. člen
(splošno)
(1) Varnost zračnega prometa se zagotavlja
tudi z varovanjem civilnega letalstva pred dejanji nezakonitega vmešavanja.
(2) Pri pripravi in izvajanju ukrepov ter
postopkov varovanja morajo med seboj sodelovati državni organi, lastniki in
upravljalci javnih letališč, izvajalci letaliških služb na javnem letališču,
letalski prevozniki in izvajalci navigacijskih služb zračnega prometa v skladu
s predpisi, programi in drugimi akti s področja letalstva, ki veljajo v
Republiki Sloveniji.
(3) Na javnem letališču in v zrakoplovu ter
v objektu navigacijskih služb zračnega prometa mora vsak ravnati v skladu s
predpisi, programi in drugimi akti s področja varovanja, ki veljajo v Republiki
Sloveniji.
(4) Vlada na usklajen predlog ministra,
pristojnega za promet, in ministra, pristojnega za notranje zadeve, izda
predpise o varovanju, s katerimi določi zlasti: osnovne in posebne varnostne
preglede ter ukrepe; obvezne vsebine letalskih varnostnih programov in načrtov
za postopke v sili, način nadzora nad njihovim izvajanjem ter s tem povezane
naloge posameznih organov in organizacij, v kolikor teh vprašanj ne urejajo
predpisi Evropske unije.
(5) Minister, pristojen za promet, v
soglasju z ministrom, pristojnim za notranje zadeve in ministrom, pristojnim za
finance, izda predpise o redu in zemeljskem prometu na območju javnega
letališča.
126. člen
(orožje in nevarni predmeti ter posebnosti)
(1) Na javnem letališču smejo imeti in
nositi orožje in nevarne predmete le policisti in pooblaščene uradne osebe
carinske službe. Pooblaščene osebe Slovenske varnostno-obveščevalne agencije in
obveščevalno-varnostne službe ministrstva, pristojnega za obrambo, pa smejo
imeti in nositi le kratkocevno orožje praviloma tako, da ni vidno.
(2) Na predlog ministra, pristojnega za
promet, vlada določi izjeme in posebnosti nošenja in uporabe orožja ter prevoza
orožja in nevarnih predmetov na javnem letališču in v zračnem prometu, če to
dopuščajo drugi predpisi in je to potrebno zaradi zagotavljanja varnosti. O
posamezni izjemi vlada odloči s sklepom.
127. člen
(varnostni pregledi in varovanje)
(1) Na javnem letališču morajo biti
zagotovljene ustrezne površine, prostori in oprema za varnostne preglede
zrakoplovov, potnikov, prtljage, letalskega tovora in stvari, določeni morajo
biti tudi javni deli letališča, nadzorovani deli letališča, varnostna območja
omejenega gibanja, kritični deli varnostnih območij omejenega gibanja in, če je
potrebno, tudi druga varnostno pomembna območja letališča.
(2) Obratovalec javnega letališča oziroma
njegovega dela, ki zagotavlja in obratuje manevrske površine in ploščadi,
potniški ali tovorni terminal letališča, mora na teh površinah oziroma v
terminalu skladno z letalskimi varnostnim programi zagotoviti zlasti naslednje
tehnično-tehnološke pogoje varovanja:
1.    
površine na letališču, potrebne za varnostne
preglede zrakoplovov,
2.    
prostore in opremo, potrebno za osnovne in
posebne varnostne preglede potnikov, prtljage, letalskega tovora in drugih oseb
ter stvari, ki vstopajo ali se vnašajo na varnostna območja omejenega gibanja,
kritične dele varnostnega območja omejenega gibanja in, če so določena, druga
varnostno pomembna območja letališča,
3.    
osnovne varnostne preglede potnikov, prtljage
in stvari ter drugih oseb, ki vstopajo na varnostna območja omejenega gibanja,
4.    
prostore in opremo za nastanitev in oskrbo oseb
iz petega odstavka 84. člena tega zakona ter za druge posebne kategorije
potnikov, na primer za osebe, ki so v nameravanem času prevoza v postopku
prisilne odstranitve tujca oziroma je prevoz potreben v zvezi s kazenskim
postopkom ali izvršitvijo pravnomočne obsodbe,
5.    
varovanje javnih delov letališča in
nadzorovanih delov letališča, razen uradnih prostorov policije, carine in
drugih državnih organov, če to s temi organi s pogodbo ni urejeno drugače,
6.    
prostorske in druge pogoje pristojnim organom
za nadzor izvajanja varovanja.
(3) Osnovne varnostne preglede zrakoplovov
zagotavlja letalski prevoznik ali operator zrakoplova, ki tudi zagotavlja
opremo, potrebno za njihovo izvajanje.
(4) Posebne varnostne preglede in ukrepe
opravlja Policija.
(5) Če pristojni letalski nadzorni organ
ali Policija ugotovi, da varovanje iz tega člena ni zagotovljeno v skladu z
letalskimi predpisi ter letalskimi varnostnimi programi in drugimi akti, lahko
minister, pristojen za notranje zadeve, na predlog in v soglasju z ministrom,
pristojnim za promet, odredi policijsko varovanje do odprave pomanjkljivosti. S
tem nastali stroški bremenijo tistega, ki bi moral zagotoviti izvajanje teh
nalog.
(6) Javni deli letališča, nadzorovani deli
letališča, varnostna območja omejenega gibanja, kritični deli varnostnega
območja omejenega gibanja in druga varnostno pomembna območja letališča iz
prvega odstavka tega člena se določijo z letalskim varnostnim programom za
Republiko Slovenijo in varnostnim programom javnega letališča ter morajo biti
opredeljena tudi v obratovalnem dovoljenju javnega letališča.
128. člen
(gibanje in zadrževanje na javnem
letališču ter v objektu navigacijskih služb zračnega prometa)
(1) Na nadzorovanih delih javnega
letališča, varnostnih območjih omejenega gibanja, kritičnih delih varnostnega
območja omejenega gibanja in, če so določena, drugih varnostno pomembnih
območjih javnega letališča ter v objektih navigacijskih služb zračnega prometa,
ki so opredeljeni v ustreznih letalskih varnostnih programih, se smejo gibati
in zadrževati samo tiste osebe, ki opravljajo službena opravila in imajo za to
ustrezna dovoljenja za gibanje in zadrževanje (v nadaljnjem besedilu:
dovoljenje za gibanje).
(2) Dovoljenje za gibanje izda osebi iz
prejšnjega odstavka (v nadaljnjem besedilu: prosilec) agencija na obrazložen
predlog obratovalca letališča iz drugega odstavka 127. člena tega zakona,
obratovalca druge letališke infrastrukture iz sedmega odstavka 103. člena tega
zakona, letalskega prevoznika, izvajalca navigacijskih služb zračnega prometa
ali predstojnika državnega organa, ki opravlja službena opravila na letališču
ali v objektu kontrole zračnega prometa (v nadaljnjem besedilu: predlagatelj).
Dovoljenje za gibanje se izda, če so za gibanje in zadrževanje na letališču ter
v objektu navigacijskih služb zračnega prometa, za katerega je potrebno
dovoljenje za gibanje, izpolnjeni predpisani pogoji. Na podlagi dovoljenja za
gibanje upravljalec letališča zagotovi izdelavo identifikacijske priponke za
letališče, javno podjetje Kontrola zračnega prometa Slovenije, d.o.o., pa za
objekte navigacijskih služb zračnega prometa. Oblika in vsebina
identifikacijske priponke se določita v letalskem varnostnem programu za
Republiko Slovenijo. Identifikacijska priponka je dokazilo, da je njenemu
imetniku oziroma imetnici izdano ustrezno dovoljenje za gibanje.
(3) Pred izdajo dovoljenja za gibanje agencija
s soglasjem prosilca opravi preverjanje preteklosti prosilca in na podlagi
dobljenih podatkov izdela oceno primernosti prosilca za gibanje in zadrževanje
na letališču ter v objektu navigacijskih služb zračnega prometa brez spremstva.
Preverjanje preteklosti se opravi na podlagi:
-      
podrobnega življenjepisa, ki ga je predložil
prosilec,
-      
mnenja predlagatelja za izdajo dovoljenja za
gibanje, ki mora vsebovati najmanj opredelitev potrebe po gibanju in
zadrževanju na območju ter v objektu, za katerega je potrebno dovoljenje za
gibanje, podatke o morebitnih izrečenih disciplinskih sankcijah in vodenih
disciplinskih postopkih,
-      
kopije dokumenta, s katerim prosilec izkazuje
svojo identiteto,
-      
dokazil o neizbrisanih pravnomočnih obsodbah za
naklepna kazniva dejanja, ki se preganjajo po uradni dolžnosti,
-      
dokazil o neizbrisanih pravnomočnih odločbah o
letalskih prekrških s področja varovanja, o prekrških s področja varstva
javnega reda in miru, ki se nanašajo na nasilno in drzno vedenje ter uporabo
nevarnih predmetov in s področja proizvodnje in prometa s prepovedanimi
drogami,
-      
dokazil o neobstoju poteka kazenskega postopka
za naklepna kazniva dejanja, ki se preganjajo po uradni dolžnosti,
-      
soglasja prosilca za zbiranje osebnih podatkov,
za preverjanje preteklosti in za morebitno varnostno preverjanje,
-      
osebnega pogovora s prosilcem, če so dobljeni
podatki in listine nejasni.
Dokazila iz četrte, pete in šeste alineje
tega odstavka pridobi uradna oseba, ki vodi postopek, po uradni dolžnosti iz
uradnih evidenc, ki jih vodijo slovenski organi ali nosilci javnih pooblastil,
ki jim je pooblastilo izdal slovenski organ.
(4) Vloga z dokazili iz prejšnjega
odstavka, ki jih predloži prosilec, se predloži tako, da predlagatelj nima
vpogleda v osebne podatke prosilca. Če se pri izdelavi ocene o primernosti
prosilca za izdajo dovoljenja za gibanje brez spremstva na podlagi
razpoložljivih podatkov ali pogovora posumi v primernost prosilca za izdajo dovoljenja,
se s soglasjem prosilca, če je potrebno, opravi varnostno preverjanje. Varnostno
preverjanje opravita na zaprosilo agencije Policija in Slovenska obveščevalno‑varnostna
agencija v skladu s pooblastili in po postopkih, določenimi s predpisi o varovanju
tajnih podatkov. Varnostno preverjanje obsega preveritev podatkov, ki so
določeni s predpisi o varovanju tajnih podatkov za pridobitev dovoljenja za
dostop do tajnih podatkov stopnje ZAUPNO. Policija in Slovenska obveščevalno‑varnostna
agencija morata agencijo o ugotovljenih varnostnih zadržkih obvestiti
najkasneje sedem delovnih dni po prejemu zahtevka za varnostno preverjanje.
(5) Na površinah in območjih iz prvega
odstavka tega člena se smejo gibati tudi druge osebe, če se nameravajo vkrcati
v zrakoplov ali izkrcati iz njega ali opraviti določene naloge, vendar morajo
imeti spremljevalca, ki ga določi pristojna služba varovanja na letališču.
(6) Na površinah in območjih iz prvega
odstavka tega člena se smejo gibati brez dovoljenja za gibanje in brez
spremstva tudi člani letalskih posadk, če imajo ustrezno identifikacijsko
priponko, izdano v skladu s Prilogo 9 k Čikaški konvenciji.
(7) V okviru obravnave vloge za izdajo
dovoljenja za gibanje, preverjanja preteklosti in varnostnega preverjanja,
izdelave ocene primernosti prosilca za gibanje in zadrževanje na letališču in v
objektu navigacijskih služb zračnega prometa brez spremstva, agencija in
organi, ki opravljajo varnostno preverjanje iz tretjega odstavka tega člena, v
skladu s predpisi o varstvu osebnih podatkov, obdelujejo naslednje osebne
podatke:
-      
vse podatke, ki so v skladu s predpisi
vsebovani v osebni izkaznici ali potni listini,
-      
podatke o delovnih izkušnjah, zaposlitvah in
delodajalcih,
-      
podatke o neizbrisanih pravnomočnih obsodbah za
naklepna kazniva dejanja, ki se preganjajo po uradni dolžnosti in podatke o
neizbrisanih pravnomočnih odločbah o letalskih prekrških s področja varovanja,
o prekrških s področja varstva javnega reda in miru, ki se nanašajo na nasilno
in drzno vedenje ter uporabo nevarnih predmetov in s področja proizvodnje in
prometa s prepovedanimi drogami,
-      
podatke o tekočih kazenskih postopkih za
naklepna kazniva dejanja, ki se preganjajo po uradni dolžnosti,
-      
podatke o pomembnih življenjskih dogodkih, ki
jih je prosilec navedel v podrobnem življenjepisu,
-      
biometrične podatke, če je dostop na območja in
v objekte iz prvega odstavka tega člena skladno s predpisi zagotovljen z
uporabo opreme, ki zahteva take podatke,
-      
oceno primernosti za izdajo dovoljenja za
gibanje.
(8) Podrobni življenjepis iz prve alineje
tretjega odstavka tega člena mora vsebovati naslednje podatke:
1.    
osebno ime, vključno s prejšnjimi;
2.    
enotno matično številko občana (EMŠO);
3.    
datum in kraj rojstva;
4.    
državljanstvo oziroma državljanstva, vključno s
prejšnjimi;
5.    
naslov prebivališča (stalnega, začasnega in
naslov dosegljivosti);
6.    
bivanja v tujini, če so trajala tri mesece ali
več (kraj, obdobje in razlog bivanja);
7.    
poklic in delo, ki ga opravlja;
8.    
služenje vojaškega roka;
9.    
šolanje in obiskovanje seminarjev ali drugih
oblik usposabljanja v tujini, če so trajala več kot en mesec (kraj in obdobje);
10. 
delodajalce in njihove naslove, vključno s
prejšnjimi;
11. 
neizbrisane pravnomočne obsodbe za naklepna
kazniva dejanja, ki se preganjajo po uradni dolžnosti in podatke o neizbrisanih
pravnomočnih odločbah o letalskih prekrških s področja varovanja, o prekrških s
področja varstva javnega reda in miru, ki se nanašajo na nasilno in drzno
vedenje ter uporabo nevarnih predmetov in s področja proizvodnje in prometa s
prepovedanimi drogami;
12. 
tekoče kazenske postopke za naklepna kazniva
dejanja, ki se preganjajo po uradni dolžnosti;
13. 
odvisnost od alkohola, drog oziroma druge
zasvojenosti;
14. 
bolezen ali duševne motnje, ki bi lahko
ogrozile varno izvajanje delovnih nalog;
15. 
stike s tujimi varnostnimi ali obveščevalnimi
službami;
16. 
članstvo ali sodelovanje v organizacijah ali
skupinah, ki ogrožajo vitalne interese Republike Slovenije ali držav članic
političnih, obrambnih in varnostnih zvez, katerih članica je Republika
Slovenija;
17. 
(črtana);
18. 
prejšnja varnostna preverjanja v skladu z
letalskimi predpisi, ki veljajo v Republiki Sloveniji;
19. 
sodelovanje v tujih oboroženih silah ali drugih
oboroženih formacijah;
20. 
finančne obveznosti oziroma prevzeta jamstva z
navedbo vrste (npr.: krediti, hipoteke, preživnine) in višine finančnih
obveznosti, razloge za dolgove in upnike ter navedbo vseh dohodkov v preteklem
letu, vključno s podatki o lastništvu nepremičnin. Preverjana oseba navede tudi
podatke o povprečnem osebnem dohodku v zadnjih treh mesecih pred izpolnjevanjem
varnostnega vprašalnika;
21. 
(črtana);
22. 
lastnosti in okoliščine iz življenja preverjane
osebe, ki imajo lahko za posledico izpostavljenost izsiljevanju ali drugim
oblikam izvajanja pritiska.
(9) Vlada predpiše način izdaje dovoljenja
za gibanje in obvezne vsebine obrazloženega predloga iz drugega odstavka tega
člena. Zaščita dovoljenja za gibanje in identifikacijske priponke pred
ponarejanjem in drugimi oblikami zlorab ter način nošenja identifikacijske
priponke in preverjanje z njo povezane identitete nosilca se določijo v
letalskem varnostnem programu za Republiko Slovenijo.
(10) Ne glede na prejšnje določbe tega
člena, dovoljenje za gibanje uslužbencem Policije, Slovenske
obveščevalno-varnostne agencije in ministrstva, pristojnega za obrambo izda agencija
le na podlagi zaprosila in mnenja predlagatelja, ki mora vsebovati najmanj
opredelitev potrebe po gibanju in zadrževanju na območju oziroma v objektu, za
katerega je potrebno imeti dovoljenje za gibanje, če organ, ki je zaprosil za
izdajo dovoljenja za gibanje, poda izjavo, da je opravil preverjanje, ki glede
zahtevnosti ustreza najmanj preverjanju preteklosti iz tretjega odstavka tega
člena.
128.a člen
(razlogi za zavrnitev izdaje dovoljenja za
gibanje in druge omejitve)
(1) Agencija izdajo dovoljenja za gibanje
iz prejšnjega člena zavrne, če:
1.    
ni izkazana identiteta prosilca;
2.    
dejansko ugotovljene okoliščine iz varnostnega
preverjanja kažejo na utemeljen dvom o zanesljivosti posameznika za samostojno
gibanje v območjih iz prvega odstavka 128. člena tega zakona (varnostni zadržek);
3.    
za prosilca ni izkazana potreba po gibanju in
zadrževanju na območjih letališča ter v objektu navigacijskih služb zračnega
prometa, za katerega je dovoljenje za gibanje potrebno, ali če ta potreba ni
trajna;
4.    
prosilec ni soglašal z zbiranjem osebnih
podatkov, preverjanjem preteklosti ali z morebitnim varnostnim preverjanjem;
5.    
je bil prosilec pravnomočno obsojen za naklepno
kaznivo dejanje, ki se preganja po uradni dolžnosti, ali pravnomočno spoznan za
odgovornega za letalski prekršek s področja varovanja, ali za prekršek s
področja varstva javnega reda in miru, ki se nanaša na nasilno in drzno vedenje
ter uporabo nevarnih predmetov, ali za prekršek s področja proizvodnje in
prometa s prepovedanimi drogami;
6.    
je prosilec v kazenskem postopku za naklepno kaznivo
dejanje, ki se preganja po uradni dolžnosti;
7.    
se prosilec ni udeležil osebnega pogovora, če
je bil nanj vabljen;
8.    
se ugotovi, da je prosilec v vlogi za
pridobitev dovoljenja za gibanje navedel neresnične podatke.
(2) Pri zavrnitvi izdaje dovoljenja za
gibanje agencija na način, ki prikrije vir podatkov, seznani prosilca tudi z
razlogi za zavrnitev izdaje dovoljenja.
(3) Agencija izdano dovoljenje za gibanje
odvzame, če se med veljavnostjo dovoljenja za gibanje ugotovi, da so nastali
razlogi iz prvega odstavka tega člena za zavrnitev izdaje dovoljenja.
(4) Dovoljenje za gibanje sme agencija
prosilcu vročiti samo osebno, pri čemer ostali načini vročitve, ki štejejo za
osebno vročitev, niso dovoljeni.
(5) Agencija začasno zadrži izvajanje
pravic iz dovoljenja za gibanje, če:
1.    
imetnik dovoljenja za gibanje ni v roku končal
varnostnega usposabljanja, če je zahtevano z letalskim varnostnim programom ali
2.    
je pri imetniku dovoljenja za gibanje nastala
okoliščina, ki kaže na nastanek razlogov za odvzem dovoljenja.
(6) Začasno zadržanje izvajanja pravic iz
dovoljenja ustno izreče pooblaščena uradna oseba agencije, ki dovoljenje tudi
začasno odvzame. Pisna odločba o začasnem zadržanju mora biti izdana v roku 24
ur od izreka.
129. člen
(letalski varnostni programi)
(1) Letalski varnostni programi se izdelajo
za Republiko Slovenijo, za vsako javno letališče, za vsakega letalskega
prevoznika in za vsakega izvajalca navigacijskih služb zračnega prometa.
(2) Letalske varnostne naloge in ukrepi, ki
jih določajo letalski varnostni programi, so obvezni za vse, ki opravljajo
naloge v zvezi z zračnim prometom in zračnim prevozom.
(3) Agencija je odgovorna za usklajeno
izvajanje vseh predpisanih ukrepov varovanja na javnih letališčih.
(4) Letalski varnostni programi niso javni
dokumenti in ne veljajo za informacijo javnega značaja.
130. člen
(letalski varnostni program za Republiko
Slovenijo)
(1) Letalski varnostni program za Republiko
Slovenijo sprejme vlada na predlog ministra, pristojnega za promet.
(2) Varnostni programi javnih letališč,
letalskih prevoznikov in izvajalcev navigacijskih služb zračnega prometa morajo
biti usklajeni z letalskim varnostnim programom iz prejšnjega odstavka.
(3) Agencija je pristojna za usklajevanje
in spremljanje izvajanja letalskega varnostnega programa iz prvega odstavka
tega člena.
131. člen
(varnostni program javnega letališča in
izvajalca navigacijskih služb zračnega prometa)
(1) Varnostni program javnega letališča
odobri agencija na predlog upravljalca letališča, ki ga predhodno uskladi z
obratovalci na letališču, če je na letališču več obratovalcev letališča.
(2) Varnostni program izvajalca
navigacijskih služb zračnega prometa odobri agencija.
(3) Obratovalec na letališču in izvajalec
navigacijskih služb zračnega prometa morata primerno objaviti varnostna
navodila in prepovedi.
132. člen
(varnostni program letalskega prevoznika)
(1) Varnostni program letalskega prevoznika
odobri agencija.
(2) Varnostni program slovenskega
letalskega prevoznika mora biti usklajen tudi z varnostnimi programi letališč v
tujini, na katerih opravlja redni zračni prevoz, če mednarodna pogodba, ki
velja v Republiki Sloveniji, ne določa drugače.
(3) Tuji letalski prevoznik mora uskladiti
svoj varnostni program z varnostnimi programi letališč v Republiki Sloveniji,
na katerih želi opravljati zračni prevoz, če mednarodna pogodba, ki velja v
Republiki Sloveniji, ne določa drugače.
133. člen
(Svet Republike Slovenije za varovanje
civilnega letalstva in letališki sveti za varovanje civilnega letalstva)
(1) Za pripravo ukrepov za usklajeno
delovanje ministrstev in njihovih organov, različnih služb, agencij in drugih
organizacij, ki pripravljajo in izvajajo različne vidike varovanja ali so za to
odgovorne, in za usklajevanje dejavnosti v zvezi z varovanjem, na predlog
ministra, pristojnega za promet, vlada ustanovi Svet Republike Slovenije za
varovanje civilnega letalstva.
(2) Za pripravo ukrepov za usklajeno
delovanje različnih družb, služb, agencij in drugih organizacij, ki
pripravljajo in izvajajo različne vidike varovanja, ali so za to odgovorne, in
za usklajevanje dejavnosti v zvezi z varovanjem, na mednarodnem letališču
ustanovi upravljalec letališča letališki svet za varovanje civilnega letalstva.
7.2. Ukrepi za olajšave zračnega prevoza
134. člen
(poenostavitev formalnosti)
(1) Za pripravo ukrepov za olajšave v
javnem zračnem prevozu in poenostavitev formalnosti se ustanovijo komisije za
olajšave v zračnem prevozu.
(2) Ukrepi za olajšave v javnem zračnem
prevozu in poenostavitev formalnosti iz prejšnjega odstavka zajemajo zlasti
predpisane ukrepe, postopke in dokumente, ki se nanašajo na zrakoplove, sprejem
in odpremo potnikov, stvari in pošte, tranzitni promet, opremo in postopke na
javnih letališčih ter druge olajšave v javnem zračnem prevozu.
(3) Vlada na usklajen predlog ministra,
pristojnega za promet in ministrov, pristojnih za notranje zadeve, finance,
kmetijstvo, gozdarstvo in prehrano, zaščito in reševanje, zdravstvo ter zunanje
zadeve ustanovi medresorsko komisijo za olajšave v zračnem prevozu ter imenuje
njene člane.
(4) Vlada predpiše na katerih letališčih se
ustanovijo letališke komisije za olajšave v zračnem prevozu, njihove naloge in
sestavo ter ukrepe, način in postopke za olajšave v zračnem prevozu in
poenostavitev formalnosti.
8.0 ISKANJE IN REŠEVANJE ZRAKOPLOVOV TER
LETALSKE NESREČE IN INCIDENTI
135. člen
(iskanje in reševanje)
(1) Vlada določi pogoje in način iskanja in
reševanja zrakoplova ter izda navodila, ki jih je treba sprejeti v primeru, ko
je zrakoplov pogrešan, je v nevarnosti, ali je prišlo do nesreče, ali ko
letalskemu prometu grozi nevarnost. vlada določi naloge in odgovornosti med
organizacijami in službami, ki sodelujejo v iskanju in reševanju, v skladu s
tem zakonom in predpisi, izdanimi na njegovi podlagi ter v skladu s predpisi o
varstvu pred naravnimi in drugimi nesrečami.
(2) Agencija usklajuje akcije iskanja in
reševanja za civilno letalstvo.
(3) Lastnik ali uporabnik zrakoplova,
osebe, ki opravljajo dolžnosti na krovu zrakoplova ali na letališčih ali drugih
zmogljivostih za letalstvo, morajo sodelovati pri iskanju in reševanju.
136. člen
(nagrada za reševanje ter stroški
preiskave letalske nesreče ali resnega incidenta)
(1) Oseba, ki reši zrakoplov v nevarnosti
ali zrakoplov, ki se mu je pripetila nesreča, in vsaka oseba, ki je sodelovala
pri reševanju, ima pravico do nagrade za reševanje. Vlada izda uredbo, s katero
natančneje določi način in pogoje v zvezi z uveljavljanjem pravice do nagrade v
odvisnosti od višine stroškov, ki jih je imela oseba pri zadevnem reševanju in
v odvisnosti od rešenega premoženja.
(2) Stroške preiskovanja letalske nesreče
in resnega incidenta nosi sprva državni proračun.
(3) Vlada lahko zahteva povrnitev stroškov
preiskave od osebe, za katero je pristojni organ nesporno ugotovil namerno
povzročitev nesreče ali incidenta, oziroma povzročitev nesreče ali incidenta iz
hude malomarnosti. Pravica do povrnitve stroškov preiskave zastara po preteku
dveh let od pravnomočnosti sodne odločbe ali dokončnosti odločbe Upravnega
organa.
(4) Stroške reševanja zrakoplova ali odstranjevanja
razbitin nosi lastnik zrakoplova. To velja tudi, če je odstranjevanje razbitin
zahteval glavni preiskovalec za namen preiskave.
137. člen
(preiskava in preiskovalni organ)
(1) Če pride med uporabo zrakoplova do
nesreče s smrtnim izidom, do resnih poškodb oseb ali do večje škode na
zrakoplovu ali lastnine na zemlji, je potrebno opraviti vsestransko preiskavo
in analizo nesreče ter preiskavo o vzrokih nesreče, poškodbah in škodi, ki je
bila povzročena ter o drugih posledicah nesreče.
(2) Preiskava se opravi tudi, če je prišlo
do incidenta.
(3) Določbe tega poglavja se uporabljajo
tudi izven ozemlja Republike Slovenije za:
1.    
preiskave nesreč, v katere so vpleteni
zrakoplovi, ki so registrirani v državi članici Skupnosti, če takih preiskav ne
opravlja druga država,
2.    
preiskave resnih incidentov, v katere so
vpleteni zrakoplovi, ki so registrirani v državi članici Skupnosti, ali jih
upravlja podjetje, ki je ustanovljeno v državi članici Skupnosti, če takih
preiskav ne opravlja druga država.
(4) Temeljni cilj preiskave nesreč in
incidentov po tem zakonu je izboljšanje varnosti letenja z zagotavljanjem
hitrega opravljanja preiskav, zaradi preprečevanja nesreč in incidentov v
prihodnosti. V preiskavi se ugotovijo vzroki, posledice in druga dejstva.
Preiskava nesreče in incidenta po tem zakonu se ne more nanašati na
ugotavljanje krivde ali odgovornosti.
(5) Preiskave nesreč in incidentov vodi
preiskovalni organ, ki je organiziran kot samostojna organizacijska enota pri
ministrstvu, pristojnem za promet. Ta organizacijska enota mora biti funkcijsko
neodvisna od letalskih upravnih organov, ki zagotavljajo izvajanja strokovnih
in upravnih nalog, ki se nanašajo na: plovnost, certificiranje, letalske
operacije, vzdrževanje, licenciranje, kontrolo in vodenje zračnega prometa ter
na letališke operacije. Neodvisna mora biti tudi od ostalih organov in
subjektov, katerih interesi bi lahko bili v nasprotju z nalogami in pooblastili
preiskovalnega organa.
(6) Ne glede na prejšnji odstavek se lahko
naloge, zaupane preiskovalnemu organu, razširijo tudi na naloge, povezane z
zbiranjem in analizo podatkov ter na druge naloge, povezane z varnostjo
letenja, zlasti za zmanjšanje tveganj v letalstvu ter preprečevanje nesreč in
incidentov, če te naloge ne vplivajo na neodvisnost preiskovalnega organa in
nimajo za posledico njegove obveznosti priprave predpisov in letalskih
standardov ali vodenja postopkov v zvezi s tem.
(7) Preiskovalni organ iz petega odstavka
tega člena dobi sredstva, ki jih potrebuje za izvajanje svojih nalog, neodvisno
od organov, navedenih v petem odstavku tega člena, in mu mora biti zagotovljena
možnost, da pridobi dovolj finančnih sredstev za izvedbo zahtevanih nalog.
Vodja in preiskovalci preiskovalnega organa pridobijo položaj, ki jim daje
potrebna jamstva za neodvisnost.
(8) Preiskovalni organ mora stalno
vzdrževati potrebno izurjenost in informiranost za potrebe svojega delovnega
področja, kar zagotavlja tudi tako, da stalno ali občasno spremlja in analizira
izvajanje različnih nalog oziroma dejavnosti na področju letalstva ter izdaja
ustrezna varnostna priporočila.
138. člen
(komisija, preiskovalec, opazovalec)
(1) Preiskavo v skladu s tem zakonom in
predpisi, izdanimi na njegovi podlagi, izvaja preiskovalni organ iz petega
odstavka prejšnjega člena, razen v primerih iz desetega odstavka tega člena.
(2) Vodjo in preiskovalce preiskovalnega
organa, ki imajo posebna pooblastila, imenuje vlada izmed letalskih
strokovnjakov, ki imajo najmanj deset let delovnih izkušenj na področju
letalstva, vodja pa tudi visoko izobrazbo ustrezne smeri.
(3) V primeru nesreče ali resnega incidenta
imenuje vodja preiskovalnega organa komisijo za preiskavo dogodka, ki jo
sestavljajo glavni preiskovalec in eden ali več preiskovalcev, v manj zapletenih
primerih pa lahko imenuje enega samega preiskovalca.
(4) Če je pri letalski nesreči kdo izgubil
življenje, bil hudo telesno poškodovan, je nastala večja materialna škoda ali
če gre za nesrečo tujega ali policijskega zrakoplova, se v komisijo imenuje tudi
predstavnik ministrstva, pristojnega za notranje zadeve.
(5) Komisija oziroma preiskovalec sta pri
delu samostojna in neodvisna.
(6) Komisiji ali preiskovalcu morajo drugi
organi in udeleženci v nesreči omogočiti dostop do potrebnih operativnih,
tehničnih in pravnih ugotovitev za določeno preiskavo. Če je to potrebno, lahko
vodja preiskovalnega organa zaprosi za pomoč posamezne strokovnjake z delovnega
področja in tuje letalske strokovnjake organov civilnega letalstva in drugih
organov, ki so usposobljeni za preiskovanje letalskih nesreč in incidentov.
(7) Preiskave nesreč in incidentov
zrakoplovov, vpisanih v register vojaških zrakoplovov, in tujih vojaških
zrakoplovov na ozemlju oziroma v zračnem prostoru Republike Slovenije vodi
preiskovalni organ, ki je organiziran pri ministrstvu, pristojnem za obrambo.
Ta preiskovalni organ mora biti funkcionalno neodvisen od ostalih organov in
subjektov, katerih interesi bi lahko bili v nasprotju z nalogami in pooblastili
preiskovalnega organa. Preiskavo spremlja opazovalec iz preiskovalnega organa
iz petega odstavka prejšnjega člena, ki ga določi vodja tega preiskovalnega
organa. Opazovalec je lahko prisoten pri vseh preiskovalnih dejanjih in se
lahko seznani z vsemi ugotovitvami preiskave, tudi s tajnimi podatki, če za to
izpolnjuje predpisane pogoje. Za osebje preiskovalnega organa iz tega odstavka
veljajo enake zahteve kot za osebje vojaškega letalskega nadzornega organa iz
tretjega odstavka 5.a člena tega zakona.
(8) Če je bil pri nesreči ali resnem
incidentu civilnega zrakoplova udeležen tudi vojaški zrakoplov, se v komisijo,
ki jo imenuje vodja preiskovalnega organa, imenuje tudi član iz ministrstva,
pristojnega za obrambo.
(9) Vlada lahko nalogo opravljanja
preiskave o nesreči prenese na drugo državo, če na predlog vodje preiskovalnega
organa ugotovi, da preiskovalni organ ne bo mogel zagotoviti celovite
uresničitve namena preiskave.
(10) Nesreče in resne incidente zrakoplovov
z največjo vzletno maso do 2250 kg, ki se uporabljajo za nekomercialne
aktivnosti iz 68. člena tega zakona (jadralnih zmajev, jadralnih padal,
športnih padal, ultralahkih letalnih naprav, toplozračnih prostoletečih balonov
in zrakoplovov splošne kategorije), preiskuje komisija za preiskovanje nesreč
in incidentov, ki jo imenuje Letalska zveza Slovenije, po pravilih za preiskavo
letalskih nesreč in incidentov, ki veljajo za preiskovalni organ. Preiskavo
nesreč in incidentov, ki jo izvaja komisija, ki jo imenuje Letalska zveza
Slovenije, nadzoruje preiskovalni organ iz tega poglavja, ki lahko v vsakem
trenutku tudi prevzame izvedbo preiskave. V primeru, da se od preiskave nesreče
ali resnega incidenta iz tega odstavka pričakujejo nova spoznanja za varnost
letenja, se ne uporablja določba tega odstavka.
139. člen
(obvestilo o preiskavi)
(1) Preiskovalni organ o preiskavi obvesti
vse, ki izkažejo pravni interes. Omogoči se jim, da komisiji za preiskavo
letalskih nesreč ali preiskovalcu podajo izjavo, ki se jim zdi potrebna za
zaščito njihovih pravic. O poteku preiskave se jih obvešča v potrebnem obsegu,
če to ni v nasprotju z interesi preiskave.
(2) Preiskovalni organ obvešča in poroča o
letalskih nesrečah Mednarodni organizaciji civilnega letalstva, letalskim
organom in organizacijam v skladu s prilogo št. 13 k Čikaški konvenciji.
(3) Preiskovalni organ iz sedmega odstavka
prejšnjega člena pri obveščanju in poročanju o letalskih nesrečah in incidentih
upošteva tudi standarde Nata.
140. člen
(pomoč pri preiskavi)
(1) Preiskovalnemu organu oziroma komisiji
se mora med preiskavo nesreče ali resnega incidenta zrakoplova omogočiti
neovirano delo.
(2) Preiskovalni organ mora dati drugemu
pristojnemu preiskovalnemu organu ali državnemu tožilcu na njegovo zahtevo
potrebno strokovno pomoč pri delu.
(3) Določbe tega zakona o preiskavi nesreč
in incidentov v ničemer ne omejujejo pristojnosti organov po drugih predpisih.
141. člen
(posebna pooblastila in podzakonski
predpisi)
(1) Komisija ali preiskovalec letalske
nesreče ali incidenta lahko izpraša vse, za katere domneva, da lahko zagotovijo
informacije, ki so pomembne za preiskavo, ter lahko prouči predmete, dokumente,
zapise in v računalniku shranjene pomembne podatke, pri čemer imajo člani
komisije in preiskovalec naslednja pooblastila:
1.    
za takojšen prost pristop na kraj nesreče ali
incidenta in do zrakoplova, njegovih delov, tovora, razbitin, za vstop na
zemljišča in objekte;
2.    
za takojšnjo odreditev zadržanja dokazov in
nadzor nad odstranjevanjem ostankov ali delov zrakoplova za potrebe preiskave;
3.    
za takojšen odvzem registratorja parametrov
leta zrakoplova in drugih registratorjev za potrebe analiz preiskave;
4.    
da opravijo zaslišanje prič in udeležencev,
brez odločbe sodišča, čeprav so v bolniški oskrbi, v soglasju z zdravnikom;
5.    
da dobijo na razpolago katero koli informacijo
ali zapis, ki ga imajo lastnik, uporabnik ali proizvajalec zrakoplova, pa tudi
pristojni organi civilnega letalstva in obratovalec letališča ter se jim po
potrebi izdelajo kopije.
(2) Glavni preiskovalec ima posebna
pooblastila:
1.    
da pridobi na razpolago rezultate medicinskih
in patoloških izvidov brez odločbe sodišča;
2.    
za začasni odvzem vozila ali zrakoplova za
potrebe vodenja preiskave proti ustreznemu nadomestilu, o čemer se izda
potrdilo.
(3) Vlada izda predpise o preiskovanju
letalskih nesreč, resnih incidentov in incidentov, načinu obveščanja in delu
preiskovalnega organa, obveščanju pristojnih organov o navedenih dogodkih ter o
obveznostih letalskega in drugega strokovnega osebja v tej zvezi.
142. člen
(prepoved odstranitve delov zrakoplova in
stvari)
(1) Najdeni zrakoplov in stvari, ki se v
zrakoplovu prevažajo, ali karkoli, kar spada k temu zrakoplovu ali stvarem, za
katere obstaja sum, da bi lahko bile vzrok letalske nesreče, se ne smejo
odstraniti ali premestiti brez dovoljenja glavnega preiskovalca, razen, če je
to potrebno za rešitev človeškega življenja ali iz drugih izjemnih razlogov.
(2) Kdor najde stvari, omenjene v prejšnjem
odstavku, mora o tem takoj obvestiti policijo, preiskovalni organ, komisijo ali
preiskovalca, ki ima pravico te stvari odvzeti v korist preiskave.
143. člen
(poročilo o preiskavi in varnostna
priporočila)
(1) Preiskovalni organ oziroma komisija ali
preiskovalec podajo končno poročilo o letalski nesreči ali resnem incidentu
praviloma v dvanajstih mesecih od dneva nesreče oziroma resnega incidenta.
(2) Komisija oziroma preiskovalec nesreče
ali incidenta izdela poročilo v primerni obliki, glede na vrsto in resnost
nesreče ali incidenta. V poročilu o incidentu je potrebno upoštevati anonimnost
oseb, vpletenih v incident. V poročilu se navede tudi cilj preiskave iz četrtega
odstavka 137. člena tega zakona. Po potrebi poročilo vsebuje varnostna
priporočila.
(3) Preiskovalni organ po pridobitvi
poročila o nesreči ali resnem incidentu v potrebnem obsegu pripravi varnostna
priporočila, ki se pošljejo ministrstvu, pristojnemu za promet in drugim
zainteresiranim osebam.
(4) Varnostno priporočilo v nobenem primeru
ne sme ustvariti domneve o krivdi ali odgovornosti za nesrečo ali incident.
144. člen
(sodelovanje preiskovalnih organov in
obveščanje javnosti)
(1) Komisija oziroma preiskovalci
sodelujejo pri preiskavi s pravosodnimi organi.
(2) O končnem poročilu o nesreči javnost
obvesti preiskovalni organ v sodelovanju z ministrom, pristojnim za promet.
145. člen
(preventivni ukrepi)
(1) Vodja preiskovalnega organa lahko pred
koncem preiskave letalske nesreče oziroma incidenta, na predlog glavnega
preiskovalca, z začasno odredbo omeji ali prepove uporabo določenega tipa
zrakoplova, njegovih delov, opreme, navigacijskih naprav, izvajanje letenja in
opravljanje dela letalskega in drugega strokovnega osebja do odprave morebitnih
vzrokov za letalsko nesrečo, oziroma resni incident, če obstaja upravičena
domneva, da bo s tem preprečena nova nesreča ali tveganje. Stroški teh omejitev
ali prepovedi ne morejo bremeniti ministrstva, pristojnega za promet.
(2) Končana preiskava se lahko obnovi, če
tisti, ki izkaže pravni interes, zagotovi ministrstvu, pristojnemu za promet,
nove dokaze o nesreči ali incidentu. Obnova preiskave letalske nesreče ali
incidenta, se ne more več zahtevati po poteku petih let od dneva letalske
nesreče ali incidenta.
9.0 DRUGI PREDPISI ZA LETALSKI PROMET
146. člen
(zračne poti)
Minister, pristojen za promet, lahko določi
zračne poti, po katerih morajo leteti zrakoplovi v slovenskem zračnem prostoru
in lahko izda predpise za prečkanje državnih mej v zračnem prometu.
147. člen
(omejitve in prepovedi)
(1) Zaradi javnega reda in varnosti lahko agencija
po pristojni službi zračnega prometa zahteva, da vodja zrakoplova takoj
pristane z zrakoplovom na najbližjem primernem letališču.
(2) Če je zrakoplov priletel v območje,
kjer je letenje prepovedano, mora vodja zrakoplova takoj, ko se zave
prepovedanega položaja, poskrbeti, da zrakoplov nemudoma zapusti tako območje.
(3) Vlada predpiše pogoje, ki morajo biti
izpolnjeni, če ministrstvo, pristojno za obrambo, ministrstvo, pristojno za
carino ali ministrstvo, pristojno za notranje zadeve, zahteva, da zrakoplov
pristane zaradi pregleda in postopkov, ki se izvedejo v takih primerih.
148. člen
(omejitve za prevoz vojaške bojne opreme in
drugega posebnega blaga)
(1) Vojaške oborožitve in minsko
eksplozivnih sredstev se ne sme prevažati po zraku, razen s posebnim
dovoljenjem pristojnih organov in v skladu s predpisi, ki urejajo prevoz
nevarnih snovi.
(2) Kadar je to potrebno in v interesu
javnega reda in varnosti, lahko vlada prepove tudi prevažanje drugega posebnega
blaga.
149. člen
(prevoz nevarnega blaga)
Za prevoz nevarnega blaga po zraku veljajo
določbe predpisov o prevozu nevarnega blaga. Taki predpisi morajo biti v kar
največjem obsegu usklajeni s standardi in priporočeno prakso v letalstvu.
150. člen
(prepovedi za prevoz nevarnega blaga po
zraku)
Nihče ne sme, ne glede na položaj ali kot
lastnik, prevoznik, pošiljatelj, prejemnik, špediter, potnik ali član posadke:
1.    
uporabiti ali poskusiti uporabiti civilnega
zrakoplova kot sredstvo za prevažanje blaga, ki ga je po zakonih ali drugih
predpisih prepovedano prevažati po zraku, do Republike Slovenije, iz nje ali v
njej,
2.    
prevažati, skušati prevažati ali povzročiti
prevoza blaga na civilnem zrakoplovu, ki je po zakonih ali drugih predpisih
razvrščeno kot nevarno blago, če niso izpolnjeni vsi predpisani pogoji in ni
ugotovljena skladnost s tehničnimi navodili, ki sodijo k takemu prevozu.
151. člen
(črtan)
152. člen
(pooblastilo zaradi neplačila določenih
stroškov)
(1) Izvajalec letališke službe lahko
prepreči odhod zrakoplova do plačila stroškov, ki jih je treba plačati v zvezi
z opravljenimi storitvami in uporabo infrastrukture iz 88. in 118. člena tega
zakona ali do pologa varščine za te stroške.
(2) Vlada lahko predpiše postopek za
izvedbo določbe prejšnjega odstavka in izjeme.
153. člen
(pooblastilo za določitev izjem)
(1) V zvezi z zrakoplovi brez pilota ali
brez pogona ali zrakoplovi, ki so v drugih pogledih specifični, lahko minister,
pristojen za promet, po predhodni preveritvi izpolnitve predpisanih pogojev,
dovoli izjeme glede določb iz naslednjih poglavij tega zakona: zrakoplovi,
letalsko in drugo strokovno osebje, zračni prevoz in druge dejavnosti v zračnem
prometu in letališča ali izda predpise, ki se razlikujejo od določb, zajetih v
navedenih poglavjih. O takih oprostitvah ali predpisih se lahko odloča samo,
kadar niso v nasprotju z javnimi interesi ali interesi varnosti v letalstvu.
(2) Minister, pristojen za promet, zaradi
zagotovitve varnosti zračnega prometa lahko predpiše omejitve glede gibanja in
uporabe objektov, namenjenih premikanju v zraku, ki jih ni mogoče uvrstiti med
zrakoplove.
154. člen
(predpisi o namestitvi radijske opreme)
Minister, pristojen za promet, predpiše pogoje
v zvezi z namestitvijo in uporabo radijske opreme na krovu zrakoplova in drugih
naprav za komunikacijo za namene civilnega letalstva.
155. člen
(uporaba jezika)
(1) Pristojni organi vodijo postopke in
izdajajo pravne akte po določbah tega zakona v slovenskem jeziku. Minister,
pristojen za promet, lahko na predlog agencije predpiše primere in pogoje, ko
se poleg slovenskega jezika lahko uporabljajo izrazi v angleškem jeziku oziroma
angleški jezik, če je to potrebno zaradi zagotovitve skladnosti z mednarodnimi
predpisi in dokumenti oziroma zagotovitve varnosti zračnega prometa.
(2) Ne glede na določbo prejšnjega
odstavka, se za potrebe vodenja zračnega prometa lahko predpiše, da se
uporablja izključno angleški jezik.
10.0 JAVNA INFRASTRUKTURA, OBRATOVANJE LETALIŠČ
IN ZAGOTAVLJANJE NAVIGACIJSKIH SLUŽB ZRAČNEGA PROMETA
10.1. Gospodarjenje z zemljišči in javna
infrastruktura
156. člen
(javna infrastruktura in gospodarjenje z
zemljišči)
(1) Zemljišča, na katerih se nahajajo javna
letališča ter infrastrukturni objekti, naprave in sredstva iz prvega odstavka
88. člena in 118. člena tega zakona, so lahko v lasti države, lokalne skupnosti
in drugih oseb javnega prava kot tudi oseb zasebnega prava.
(2) Oseba iz prejšnjega odstavka lahko
pridobiva zemljišča za širitev javnega letališča ter graditev novih objektov in
naprav iz prejšnjega odstavka, če ima izdelan program razvoja letališča,
skladen z nacionalnim programom iz 6. člena tega zakona ter pogoji in
kriteriji, ki jih določa predpis iz 1. točke prvega odstavka 165. člena tega
zakona. Pri tem ima predkupno pravico.
(3) Javna letališča ter objekti in naprave
iz prvega odstavka 88. in 118. člena tega zakona so objekti javne
infrastrukture in se za njihovo graditev uporabljajo posebnosti predpisov o
urejanju prostora.
(4) Infrastrukturni objekt in naprava iz
88. člena tega zakona je lahko v lasti države, lokalne skupnosti ali osebe
zasebnega prava. V primeru, da je infrastrukturni objekt, naprava ali sredstvo
v lasti osebe, ki ni lastnik zemljišča, se njihovi medsebojni odnosi glede rabe
zemljišč uredijo s pogodbo. Pri tem mora biti, ne glede na morebitne poslovne,
statusne, likvidnostne in podobne spremembe zagotovljeno, da tak objekt trajno
služi samo za namene letališča.
(5) (prenehal
veljati)
157. člen
(podelitev koncesije)
Gradnjo in obratovanje novega javnega
letališča država lahko zagotovi s podelitvijo koncesije. Pogoje koncesije
določi vlada s koncesijskim aktom. Izbor koncesionarja opravi vlada na
primeren, nepristranski, pregleden in nediskriminacijski način, na podlagi
javnega razpisa, ki se objavi skladno s predpisi, ki urejajo javna naročila.
10.2. Obratovanje javnih letališč
158. člen
(obratovanje javnih letališč)
(1) Obratovanje javnega letališča zajema
upravljanje in vodenje, vzdrževanje, razvoj, posodabljanje in graditev
letališke infrastrukture iz 88. člena tega zakona, ki je primarno namenjena
javnemu prevozu v zračnem prometu ter zagotavljanje oziroma izvajanje služb iz
drugega odstavka 89. člena tega zakona. Obratovanje javnega letališča se
praviloma zagotavlja v tržnih pogojih.
(2) Obratovanje javnega letališča izvaja
pravna oseba, ki je registrirana za to dejavnost in je pridobila obratovalno
dovoljenje v skladu z določbami tega zakona. Obratovalec letališča mora
izpolnjevati tudi pogoje glede razvoja in zagotavljanja prostorskih in časovnih
zmogljivosti javnega letališča, ki jih v javnem interesu v skladu z nacionalnim
programom določi vlada, na predlog ministra, pristojnega za promet.
(3) Obratovalec javnega letališča mora
izvajati svojo dejavnost na ustrezen, nepristranski, pregleden in
nediskriminacijski način ter tako, da je zagotovljena varnost, rednost in
nemotenost zračnega prometa.
(4) Obratovanje
javnega letališča se lahko financira iz javnih sredstev kot pomoč letališčem za
tekoče poslovanje v skladu s Smernicami o državni pomoči letališčem in
letalskim prevoznikom (UL C št. 99 z dne 4. 4. 2014, str. 3). Vlada z
uredbo podrobneje predpiše pogoje in merila dodelitve pomoči letališčem za
tekoče poslovanje.
(5) Če se obratovanje javnega letališča ne
more zagotoviti v obsegu in na način, ki je potreben za zagotovitev javnega
interesa iz tretjega odstavka 1. člena tega zakona, ga lahko zagotovi za
letališče državnega pomena vlada, za letališče lokalnega pomena pa lokalna
skupnost:
-      
pod pogoji v razmerjih javno-zasebnega
partnerstva,
-      
v oblikah gospodarske javne službe.
(6) Obratovalci
drugih infrastruktur na letališču upravljajo in vodijo ter skrbijo za
vzdrževanje in razvoj teh infrastruktur, ki se nahajajo na posameznem delu
letališča.
159. člen
(zemeljska oskrba, zemeljska samooskrba in
oskrba za tretje osebe)
(1) Zemeljsko oskrbo na javnem letališču
lahko opravljajo obratovalec letališča, uporabnik letališča, ali zanjo
registrirani izvajalec, ki izpolnjuje s tem zakonom predpisane pogoje.
(2) Obratovalec javnega letališča, na
katerem se opravlja komercialni zračni prevoz, mora omogočiti letalskim
prevoznikom ter drugim ponudnikom storitev zemeljske oskrbe, da opravljajo
storitve zemeljske oskrbe. Za storitve zemeljske oskrbe v smislu določb tega
zakona štejejo naslednje kategorije storitev:
1.    
upravljanje in nadzor na letališču,
2.    
sprejem in odprava potnikov,
3.    
sprejem in odprema prtljage,
4.    
sprejem in odprema tovora in pošte,
5.    
sprejem in odprema zrakoplovov na ploščadi,
6.    
oskrba zrakoplovov,
7.    
oskrba z gorivi in mazivi,
8.    
vzdrževanje zrakoplova,
9.    
letalske operacije in storitve za posadko,
10. 
zemeljski prevozi ter
11. 
oskrba potnikov s hrano in pijačo,
ki jih natančneje predpiše
minister, pristojen za promet, pri čemer upošteva predpise Skupnosti.
(3) Uporabnik letališča lahko za lastne
potrebe zagotavlja zemeljsko oskrbo v pogojih samooskrbe, če izpolnjuje
predpisane organizacijske, tehnične, tehnološke in prostorske pogoje za
izvajanje posamezne kategorije storitev iz prejšnjega odstavka, kar s
kontrolnim pregledom ugotovi agencija in o tem izda odločbo. Pri tem mora biti,
v primeru zahtevka tujega prevoznika za samooskrbo na zadevnem letališču,
izpolnjen tudi pogoj vzajemnosti. Enaki pogoji veljajo tudi za registrirane
izvajalce iz prvega odstavka tega člena.
(4) Izpolnjevanje pogojev iz prejšnjega
odstavka se za obratovalca letališča ugotavlja v postopku izdaje obratovalnega
dovoljenja.
(5) Pred izdajo odločbe iz tretjega
odstavka tega člena morata uporabnik letališča in registrirani izvajalec iz
prvega odstavka tega člena agenciji dokazati tudi finančno sposobnost in
ustrezno zavarovanje odgovornosti. Če bo uporabnik letališča in registrirani
izvajalec zaposloval za izvajanje služb zemeljske oskrbe nove delavce, mora
prevzeti obveznost, da bo te delavce zaposlil izmed delavcev, ki bi zaradi
njegovega prevzema izvajanja teh služb pri dosedanjem izvajalcu služb zemeljske
oskrbe izgubili zaposlitev, če izpolnjujejo zahtevane pogoje.
(6) Za kategorije sprejema in odpreme
prtljage, sprejema in odpreme zrakoplova na ploščadi, oskrbovanja z gorivi in
mazivi ter sprejema in odpreme tovora in pošte, kar zadeva fizično ravnanje s
tovorom in pošto med letališkim terminalom in zrakoplovom, tako v prihodu,
odhodu ali v tranzitu, število tistih, ki imajo pravico opravljati te storitve
zase, določi vlada na predlog ministra, pristojnega za promet, ki predhodno
pridobi mnenje upravljalca javnega letališča. Vlada na predlog ministra,
pristojnega za promet, po predhodno pridobljenem mnenju upravljalca javnega
letališča, določi tudi število registriranih izvajalcev storitev zemeljske
oskrbe za druge. Število izvajalcev teh storitev zase in število izvajalcev teh
storitev za druge ne sme biti manjše od dveh. Obveznost določitve števila
registriranih izvajalcev storitev zemeljske oskrbe za druge nastopi po
izpolnitvi pogojev glede obsega prometa, določenih v predpisu iz drugega
odstavka tega člena.
(7) Če to zahtevajo posebni razlogi glede
prostora ali kapacitet v zvezi z gostoto prometa in stopnjo rabe površin na
letališču, se lahko, poleg omejitev iz prejšnjega odstavka, v posameznem
primeru določijo dodatne omejitve. Če so podani navedeni razlogi, se lahko
število tistih, ki opravljajo ostale kategorije storitev zemeljske oskrbe iz
drugega odstavka tega člena v posameznem primeru omeji največ na dva.
Natančnejše pogoje in merila glede omejitev izvajanja zemeljske oskrbe določi
vlada.
(8) Kadar je omejeno število izvajalcev
storitev zemeljske oskrbe za druge in kadar je omejeno število izvajalcev
zemeljske oskrbe za lastne potrebe iz razlogov glede razpoložljivega prostora
ali kapacitet v zvezi z gostoto prometa in stopnjo rabe površin na letališču,
ki onemogočajo odprtje trga in/ali izvedbo samooskrbe, določene s predpisi, se
izvajalci zemeljske oskrbe izberejo po pravilih javnega naročanja za obdobje
sedmih let. Izbiro opravi upravljalec javnega letališča po posvetovanju z
odborom uporabnikov. Če upravljalec javnega letališča sam izvaja te storitve,
opravi izbiro agencija po posvetu z odborom uporabnikov in upravljalcem tega
letališča. Obveznost izbire po pravilih javnega naročanja se ne nanaša na
upravljalca letališča in njegovo pravico opravljati storitve zemeljske oskrbe.
160. člen
(vodenje in upravljanje centraliziranih
infrastruktur ter prost dostop do objektov in naprav)
(1) Ne glede na določbe 158. in 159. člena
tega zakona, obratovalec letališča zagotavlja na javnem letališču vodenje in
upravljanje centraliziranih infrastruktur, ki se uporabljajo za izvajanje storitev
zemeljske oskrbe in katerih kompleksnost, stroški ali pa vpliv na okolje ne
dopuščajo deljenja ali podvajanja sistemov, kot so na primer sistemi
razvrščanja prtljage, razledenitve infrastrukture, prečiščevanja vode in
distribucije goriva, zaradi katerih so izvajalci storitev zemeljske oskrbe in
samooskrbovalni uporabniki letališč prisiljeni uporabljati te infrastrukture.
Vodenje in upravljanje centraliziranih infrastruktur se mora opravljati na
pregleden, nepristranski in nediskriminacijski način, zlasti pa ne sme ovirati
dostopa izvajalcev storitev zemeljske oskrbe ali samooskrbovalnih uporabnikov
letališča, kolikor to ni dovoljeno s predpisom.
(2) Izvajalcem storitev zemeljske oskrbe in
uporabnikom javnih letališč, ki so se odločili za samooskrbo, mora biti
zagotovljen dostop do letaliških objektov in naprav v obsegu, ki je potreben za
opravljanje njihovih dejavnosti. Prostor, ki je na javnem letališču na voljo za
storitve zemeljske oskrbe, se mora razdeliti med različne izvajalce storitev
zemeljske oskrbe in med samooskrbovalne uporabnike letališča, vključno z novimi
ponudniki na tem področju, v obsegu, ki je potreben za uveljavljanje njihovih
pravic in ki omogoča učinkovito in lojalno konkurenco. Prost dostop do
letaliških objektov in naprav ter razdelitev prostora, namenjenega za zemeljsko
oskrbo, mora biti zagotovljen na podlagi primernih, nepristranskih, preglednih
in nediskriminacijskih pravil in meril, ki jih predpiše vlada, na predlog
ministra, pristojnega za promet.
(3) Agencija izvaja strokovni nadzor nad
izvajanjem določb tega člena.
161. člen
(upravljanje javnega letališča in odbor uporabnikov
letališča)
(1) Na javnem letališču, šteje za
upravljalca letališča obratovalec javnega letališča, ki samostojno ali ob
izvajanju drugih dejavnosti oziroma nalog, upravlja in vodi letališke
infrastrukture, ki so namenjene za javni zračni promet, vodi potrebne postopke,
ki so glede tega potrebni ter usklajuje in nadzira izvajalce različnih
storitev, ki so prisotni na posameznem letališču.
(2) Na vsakem javnem letališču se ustanovi
odbor uporabnikov letališča, ki zastopa interese uporabnikov letališča oziroma
fizičnih in pravnih oseb, ki so odgovorne za zračni prevoz potnikov, pošte
in/ali tovora od ali do zadevnega letališča.
(3) Naloge usklajevanja operativnih ukrepov
varovanja na mednarodnih letališčih opravlja agencija.
(4) Agencija redno nadzoruje izvajanje
določb prvega odstavka 158. člena in 159. člena tega zakona in ukrepa v skladu
s svojimi pristojnostmi.
162. člen
(obratovalni čas javnega letališča)
(1) Upravljalec javnega letališča določi
obratovalni čas letališča potem, ko ga predhodno uskladi z odborom uporabnikov,
agencijo in izvajalci služb iz tretjega odstavka 89. člena tega zakona.
(2) Če upravljalec javnega letališča ne
doseže soglasja iz prejšnjega odstavka, določi obratovalni čas javnega
letališča državnega pomena minister, pristojen za promet, za letališča
lokalnega pomena pa agencija, v soglasju z lokalno skupnostjo.
(3) Če je zaradi zagotovitve varnosti
zračnega prometa nujna odprtost javnega letališča izven obratovalnega časa, ki
je določen v skladu s prvim in drugim odstavkom tega člena, pa se stroški,
nastali v zvezi z odprtostjo letališča zaradi zagotovitve varnosti zračnega
prometa ne pokrijejo s ceno opravljenih storitev, ki je določena in prikazana
na pregleden, nepristranski in nediskriminacijski način, so upravljalec
letališča in izvajalci storitev zemeljske oskrbe, ki so potrebni za tako
obratovanje letališča, upravičeni do plačila v skladu s pogodbo, ki jo za vsako
proračunsko obdobje sklenejo z agencijo.
10.3. Zagotavljanje dejavnosti
navigacijskih služb zračnega prometa
163. člen
(prenehal
veljati)
10.4. Cene storitev in tarife
164. člen
(način in postopek oblikovanja ter
določanja tarif in cen)
(1) Na javnem letališču so obratovalec
javnega letališča in izvajalci storitev zemeljske oskrbe za tretje osebe,
dolžni izdelati tarife kot osnovo za določanje cen posameznih storitev po
načelih enakopravnega, preglednega in nediskriminacijskega obravnavanja
uporabnikov njihovih storitev ter v odvisnosti od stroškov, vrste, količine in
zahtevnosti storitve. Enako velja za nadomestila za uporabo centraliziranih
infrastruktur ter nadomestila za prost dostop do objektov in naprav iz 160.
člena tega zakona.
(2) Vlada na usklajen predlog ministra,
pristojnega za promet, in ministra, pristojnega za finance, predpiše cene,
pristojbine, najemnine in nadomestila za uporabo objektov in naprav v njeni
lasti ter za storitve služb iz 163. člena tega zakona in za druge službe, ki
jih zagotavljajo pristojni državni organi, v odvisnosti od stroškov, vrste,
količine in zahtevnosti storitev.
(3) Če obratovalec javnega letališča,
uporabnik letališča in izvajalec storitev zemeljske oskrbe izvaja storitve
zemeljske oskrbe, mora voditi računovodstvo za storitve zemeljske oskrbe ločeno
od računovodstva za druge dejavnosti, ki jih opravlja (v nadaljnjem besedilu:
ločeno računovodstvo). Izvajanje ločenega računovodstva ter preverjanje, da ni
finančnih tokov med njegovo dejavnostjo zemeljske oskrbe in drugimi
dejavnostmi, preverja neodvisni revizor. Ločeno računovodstvo se mora voditi
tudi za dejavnosti, ki so povezane z obratovanjem javnega letališča v smislu
določb 20. točke 17. člena tega zakona.
(4) Vlada v skladu z zahtevami iz letalskih
predpisov in pravnih aktov, ki veljajo oziroma se uporabljajo v Republiki
Sloveniji, z uredbo določi skupna načela za obračunavanje letaliških
pristojbin, v okviru katerih uredi zahteve glede nediskriminacije, skupnega
sistema obračunavanja pristojbin, posvetovanj in postopkov, če soglasje ni
doseženo, preglednosti, nove infrastrukture, standardov kakovosti, razločevanja
storitev in nadzora.
(5) Vlada v skladu z zahtevami iz
predpisov in pravnih aktov, ki se uporabljajo oziroma veljajo v Republiki
Sloveniji, z uredbo določi skupna načela za obračunavanje varnostnih
pristojbin, v okviru katerih uredi zahteve glede nediskriminacije, skupnega
sistema obračunavanja pristojbin, posvetovanj in postopkov, če soglasje ni
doseženo, preglednosti, nove opreme za varovanje, standardov kakovosti,
razločevanja storitev in nadzora.
(6) Če predpisi in pravni akti, ki
veljajo oziroma se uporabljajo v Republiki Sloveniji, ne določajo drugače, se
morajo obratovalec javnega letališča in izvajalci storitev zemeljske oskrbe za
tretje osebe v postopku oblikovanja tarif in cen iz tega člena posvetovati z
odborom uporabnikov letališča. Če odbor uporabnikov oporeka primernosti tarif
in cen, na predlog ministra, pristojnega za promet, o tarifah in cenah odloči
vlada. Odločitev Vlade velja največ šest mesecev. Vlada lahko veljavnost
odločitve, na predlog ministra, pristojnega za promet, ki predhodno opravi
posvetovanja s prizadetimi stranmi, podaljša za nadaljnjih šest mesecev, če
oziroma dokler odbor uporabnikov oporeka primernosti tarif in cen. V primeru
odločitve o tarifah in cenah vlada ni odškodninsko odgovorna za morebitno
oškodovanje izvajalcev storitev ali uporabnikov njihovih storitev.
165. člen
(podzakonski predpisi)
(1) Za izvedbo določb tega poglavja vlada
predpiše:
1.    
pogoje in kriterije glede razvoja in
zagotavljanja prostorskih in časovnih zmogljivosti javnega letališča, ki jih
mora izpolnjevati obratovalec javnega letališča (158. člen),
2.    
pogoje izvajanja in omejitve glede zemeljske
oskrbe (159. člen),
3.    
pravila in merila za prost dostop do letaliških
objektov in naprav ter razdelitev prostora, namenjenega za zemeljsko oskrbo
(160. člen),
4.    
način upravljanja in vodenja letaliških
infrastruktur ter nadziranja izvajalcev različnih storitev, ki so prisotni na
tem letališču, ter obveznosti glede vodenja potrebnih postopkov (161. člen),
5.    
način ustanovitve in delovanja odbora
uporabnikov letališča ter njegove naloge (161. člen),
6.    
način usklajevanja obratovalnega časa javnega
letališča (162. člen).
(2) Minister, pristojen za promet,
natančneje predpiše kategorije storitev zemeljske oskrbe, način njihovega
izvajanja ter organizacijske, tehnične in tehnološke standarde za njihovo
izvajanje (159. člen).
(3) Vlada in minister, pristojen za promet,
pri izdaji predpisov iz prejšnjih dveh odstavkov upoštevata tudi predpise
Skupnosti.
11.0. NADZOR IN PREKRŠKOVNI POSTOPKI
166. člen
(pristojni organi)
(1) Ministrstvo, pristojno za promet,
je pristojno za upravne zadeve, stalni nadzor in nadzor nad izvajanjem
letalskih predpisov in pravnih aktov, ki veljajo oziroma se uporabljajo v
Republiki Sloveniji, ter prekrškovne postopke v zvezi s temi predpisi, ki se
nanašajo zlasti na:
-      
dostop do letalskih prog, obveznosti javnih
služb in določanje cen v zračnem prevozu,
-      
prevoz v mednarodnem zračnem prometu,
-      
dostop do trga storitev zemeljske oskrbe na
letališčih,
-      
dodeljevanje slotov na letališčih.
Za uradne osebe ministrstva, pristojnega za
promet, ki opravljajo naloge iz tega odstavka, veljajo zahteve in pristojnosti,
ki veljajo za osebe agencije, pooblaščene za odločanje v upravnih zadevah,
stalni nadzor, nadzor nad izvajanjem letalskih predpisov in prekrškovne
postopke.
(2) Agencija je pristojna za odločanje
v upravnih zadevah, stalni nadzor in nadzor nad izvajanjem letalskih predpisov
in pravnih aktov, ki veljajo oziroma se uporabljajo v Republiki Sloveniji, ter
prekrškovne postopke v zvezi s temi predpisi, ki se nanašajo na:
-      
varnost letenja in komercialnih letalskih
operacij, letališč in upravljanja zračnega prometa,
-      
varovanje civilnega letalstva,
-      
varnost v zvezi z drugimi letalskimi
dejavnostmi, osebjem in napravami, ki se uporabljajo v civilnem letalstvu,
-      
operativno licenco,
-      
druge naloge nadzora varnosti, določene z
izvedbenimi predpisi Evropske unije, vlade in ministra, pristojnega za promet,
razen nadzora nad
izvajanjem letalskih predpisov in prekrškovnih postopkov, ki jih organi
Evropske unije izvajajo neposredno.
(3) V skladu z letalskimi predpisi, ki
veljajo oziroma se uporabljajo v Republiki Sloveniji, lahko agencija posebne
naloge certificiranja dodeli v izvajanje tudi usposobljenemu subjektu, če je to
potrebno zaradi zagotovitve predpisane strokovnosti in pravočasnosti postopkov
certificiranja. Skladno z letalskimi predpisi in pravnimi akti, ki veljajo
oziroma se uporabljajo v Republiki Sloveniji, agencija sodeluje tudi v
mednarodnih zadevah in z mednarodnimi organizacijami s področja civilnega
letalstva.
(4) Če s predpisi in drugimi pravnimi
akti Evropske unije, tudi s sprejemljivimi načini usklajevanja in navodili, ni
določeno drugače, se glede položaja, pravic in dolžnosti, pooblastil, ukrepov
in odgovornosti letalskih nadzornikov in nadzornikov ter postopkov pri
opravljanju nadzora uporabljajo določbe tega zakona.
(5) Agencija prizna zainteresirani
pravni osebi status usposobljenega subjekta na podlagi utemeljene vloge z
ustreznimi dokazili, če izpolnjuje s predpisi Evropske unije določena merila
oziroma zahteve. Stalni nadzor nad izpolnjevanjem zahtev za priznanje statusa
usposobljenega subjekta izvaja agencija. Izdano priznanje statusa
usposobljenega subjekta agencija po uradni dolžnosti razveljavi ali zavrne
podaljšanje njegove veljavnosti, če pri izvajanju nadzora ugotovi, da
usposobljeni subjekt ne izpolnjuje predpisanih zahtev za priznanje statusa,
očitno napačno izvaja naloge certificiranja ali opušča celovitost nalog
certificiranja.
(6) Agencija izbere usposobljeni
subjekt iz tretjega odstavka tega člena na javnem natečaju, če je za določeno
področje več usposobljenih subjektov.
166.a člen
(pooblastila za izvajanje nadzora in
prekrškovnih postopkov)
(1) Opravljanje posameznih dejanj in
odločanje v upravnih zadevah, stalni nadzor in nadzor nad izvajanjem letalskih
predpisov in pravnih aktov iz prejšnjega člena (vse navedeno v nadaljnjem
besedilu: letalski nadzor), ki se nanaša tudi na osebe, ki v skladu s predpisi
in pravnimi akti, ki veljajo oziroma se uporabljajo v Republiki Sloveniji, za
opravljanje dejavnosti in aktivnosti potrebujejo ustrezno licenco, rating,
pooblastilo, potrdilo oziroma spričevalo, opravljajo za to usposobljeni in
pooblaščeni letalski nadzorniki agencije, ki izpolnjujejo pogoje, določene z
letalskimi predpisi in pravnimi akti, ki veljajo oziroma se uporabljajo v
Republiki Sloveniji.
(2) Letalski nadzor, ki se ne nanaša
na osebe, ki za opravljanje dejavnosti in aktivnosti potrebujejo ustrezno
licenco, rating, pooblastilo, potrdilo oziroma spričevalo, lahko opravljajo
pooblaščeni letalski nadzorniki in nadzorniki agencije ter uradne osebe
ministrstva, pristojnega za promet, ki izpolnjujejo pogoje po tem zakonu in
predpisih o splošnem upravnem postopku.
(3) Prekrškovne postopke iz prejšnjega
člena vodijo in v prekrškovnih postopkih odločajo za to usposobljeni letalski
nadzorniki in nadzorniki agencije ter uradne osebe ministrstva, pristojnega za
promet, v skladu s tem zakonom in zakonom o prekrških.
(4) Pooblastilo za izvajanje nalog in
odločanje v upravnih zadevah, stalnega nadzora, nadzora nad izvajanjem
predpisov in prekrškovnih postopkov izkazujejo letalski nadzorniki in nadzorniki
agencije ter uradne osebe ministrstva, pristojnega za promet, s službeno
izkaznico. Kadar je to v interesu osebne varnosti in prepoznavnosti uradnih in
drugih oseb med vodenjem postopka, morajo imeti letalski nadzorniki in
nadzorniki agencije, uradne osebe ministrstva, pristojnega za promet, ter druge
osebe agencije in ministrstva, pristojnega za promet, ki sodelujejo pri teh
postopkih, tudi ustrezno zaščitno opremo. Minister, pristojen za promet,
predpiše zahteve in postopek za izdajo službene izkaznice in njeno obliko ter
zahteve glede zaščitne opreme.
167. člen
(vzdrževanje usposobljenosti)
(1) Agencija zaradi ohranjanja
ustrezne strokovne usposobljenosti zaposlenih v agenciji (v nadaljnjem
besedilu: uradne osebe agencije) zagotavlja njihovo stalno strokovno
izpopolnjevanje in vzdrževanje izurjenosti.
(2) Letalski nadzorniki zaradi
vzdrževanja potrebnega znanja in izurjenosti lahko opravljajo določena
strokovna dela v okviru svoje strokovne usposobljenosti v letalski stroki s
pisnim soglasjem direktorja agencije, vendar pri osebi, pri kateri opravljajo
ta strokovna dela, praviloma ne opravljajo letalskega nadzora.
(3) Na zahtevo agencije mora vložnik
zahteve za vpis novega tipa zrakoplova v Register zrakoplovov Republike
Slovenije oziroma vpis novega tipa zrakoplova v spričevalo letalskega
prevoznika in v podobnih primerih zagotoviti ustrezno usposabljanje za letalske
nadzornike, ki je potrebno za izvajanje nadzora nad tem tipom zrakoplova.
168. člen
(letalski nadzorniki in nadzorniki – uradne
osebe agencije)
(1) Letalski nadzornik, pristojen za
odločanje v upravnih zadevah in stalni nadzor, ki se nanaša tudi na osebe, ki
za opravljanje dejavnosti in aktivnosti potrebujejo ustrezno licenco, rating,
pooblastilo, potrdilo oziroma spričevalo, mora:
1.    
imeti najmanj izobrazbo, pridobljeno po
visokošolskem strokovnem programu prve stopnje oziroma raven izobrazbe,
pridobljeno po študijskem programu, ki v skladu s predpisi, ki urejajo visoko
šolstvo, ustreza prvi stopnji študijskih programov, ustrezne smeri glede na
vrsto nalog, ki jih opravlja,
2.    
imeti ustrezne delovne izkušnje na letalskem
področju, ki ga nadzoruje,
3.    
biti strokovno usposobljen za letalskega
nadzornika s področja, ki ga nadzoruje,
4.    
imeti ustrezno licenco, rating, pooblastilo,
potrdilo oziroma spričevalo, če se za osebe, ki opravljajo dejavnosti, ki jo
nadzoruje, glede na način izvajanja postopkov zahteva.
V upravnih zadevah lahko odloča in izvaja
stalni nadzor, ki se ne nanaša tudi na uradne osebe, ki za opravljanje
dejavnosti in aktivnosti potrebujejo ustrezno licenco, rating, pooblastilo,
potrdilo oziroma spričevalo, tudi nadzornik, ki izpolnjuje pogoje iz 1., 2. in
3. točke tega odstavka.
(2) Letalski nadzornik, pristojen za
nadzor nad izvajanjem letalskih predpisov, ki se nanašajo tudi na osebe, ki za
opravljanje dejavnosti in aktivnosti potrebujejo ustrezno licenco, rating,
pooblastilo, potrdilo oziroma spričevalo, mora:
1.    
imeti najmanj izobrazbo, pridobljeno po
visokošolskem strokovnem programu prve stopnje oziroma raven izobrazbe,
pridobljeno po študijskem programu, ki v skladu s predpisi, ki urejajo visoko
šolstvo, ustreza prvi stopnji študijskih programov, ustrezne smeri glede na
vrsto nalog, ki jih opravlja,
2.    
imeti ustrezne delovne izkušnje na letalskem s
področja, ki ga nadzoruje,
3.    
biti strokovno usposobljen za letalskega
nadzornika s področja, ki ga nadzoruje,
4.    
opraviti preizkus znanja, ki zajema izvrševanje
pooblastil po predpisih o prekrških in poznavanje predpisov, katerih
izvrševanje nadzoruje,
5.    
imeti ustrezno licenco, rating, pooblastilo,
potrdilo oziroma spričevalo, če se za osebe, ki opravljajo dejavnosti, ki jo
nadzoruje, glede na način izvajanja postopkov zahteva.
Nadzor nad izvajanjem predpisov, ki se ne
nanašajo tudi na uradne osebe, ki za opravljanje dejavnosti in aktivnosti
potrebujejo ustrezno licenco, rating, pooblastilo, potrdilo oziroma spričevalo,
lahko izvaja tudi nadzornik, ki izpolnjuje pogoje iz 1., 2., 3. in 4. točke
tega odstavka.
(3) Letalski nadzornik in nadzornik,
pristojen za vodenje prekrškovnih postopkov, mora:
1.    
imeti univerzitetno izobrazbo ustrezne smeri glede
na vrsto nalog, ki jih opravlja,
2.    
imeti ustrezne delovne izkušnje na letalskem
področju, na katerem izvaja naloge,
3.    
opraviti preizkus znanja, ki zajema izvrševanje
pooblastil po predpisih o prekrških in poznavanje predpisov, katerih
izvrševanje nadzoruje.
(4) Nadzorniki iz drugega odstavka
166.a člena tega zakona, morajo:
1.    
imeti najmanj izobrazbo, pridobljeno po
visokošolskem strokovnem programu prve stopnje oziroma raven izobrazbe,
pridobljeno po študijskem programu, ki v skladu s predpisi, ki urejajo visoko
šolstvo, ustreza prvi stopnji študijskih programov, ustrezne smeri glede na
vrsto nalog, ki jih opravlja, oziroma višjo strokovno izobrazbo ustrezne smeri,
če vodijo le postopke pred izdajo odločbe v zahtevnih upravnih zadevah,
2.    
imeti ustrezne delovne izkušnje na letalskem
področju, na katerem izvaja naloge,
3.    
imeti strokovni izpit iz upravnega postopka.
(5) Minister, pristojen za promet, predpiše
delovne izkušnje, potrebne za pridobitev pooblastila letalskega nadzornika
oziroma nadzornika iz prvega, drugega, tretjega in četrtega odstavka tega
člena, potrebno strokovno usposobljenost za letalskega nadzornika oziroma
nadzornika za posamezno področje nadzora iz 3. točke prvega in 3. točke drugega
odstavka tega člena ter pogoje glede delovnih izkušenj ter licenc, ratingov,
pooblastil, potrdil oziroma spričeval v posebnih primerih, ko glede na
spremembe normativne ureditve ni mogoče izpolniti pogojev glede delovnih
izkušenj na letalskem področju ali pogojev glede licence, ratinga, pooblastila,
potrdila oziroma spričevala, če se jih zahteva in če te zahteve niso določene v
sprejemljivih načinih usklajevanja.
(6) Določbe prvega odstavka tega člena
se uporabljajo tudi za pooblaščene strokovne delavce usposobljenega subjekta,
ki opravljajo posebne naloge certificiranja v skladu z določbami letalskih
predpisov in pravnih aktov, ki veljajo oziroma se uporabljajo v Republiki
Sloveniji, če te zahteve niso določene v sprejemljivih načinih usklajevanja
oziroma navodilih, ki jih izdaja Evropska agencija za varnost v letalstvu.
(7) Pogoje glede izobrazbe iz 1. točke
prvega in 1. točke drugega odstavka tega člena izpolnjuje tudi oseba, ki ima
višješolsko izobrazbo, pridobljeno pred uvedbo visokošolskega strokovnega
izobraževanja leta 1996 oziroma univerzitetnega študija po letu 1998, in:
-      
licenco prometnega pilota letala (ATPL(A)) z
ustreznimi delovnimi izkušnjami na področju, ki ga nadzira, ali licenco
prometnega pilota helikopterja (ATPL(H)) z ustreznimi delovnimi izkušnjami na
področju, ki ga nadzira, oziroma najmanj licenco poklicnega pilota letala
(CPL(A)) z ustreznimi delovnimi izkušnjami na področju, ki ga nadzira, ali
licenco poklicnega pilota helikopterja (CPL(H)) z ustreznimi delovnimi
izkušnjami na področju, ki ga nadzira, ali
-      
licenco kontrolorja zračnega prometa z ratingom
nadzorne priletne kontrole ali ratingom nadzorne območne kontrole z ustreznimi
delovnimi izkušnjami na področju, ki ga nadzira, oziroma licenco za vzdrževanje
zrakoplova kategorije B z ustreznimi delovnimi izkušnjami na področju, ki ga
nadzira, ali licenco za vzdrževanje zrakoplova kategorije C z ustreznimi
delovnimi izkušnjami na področju, ki ga nadzira,
in s tem izpolnjuje tudi
pogoje za zasedbo delovnega mesta v agenciji za katerega se zahteva
visokošolska izobrazba.
168.a člen
(izjeme glede sklenitve delovnega razmerja
za uradno osebo agencije)
(1) Če se delovno razmerje za delovno
mesto uradne osebe agencije sklene z osebo, ki ob sklenitvi delovnega razmerja
ni strokovno usposobljena za letalskega nadzornika oziroma nadzornika, mora
taka oseba izpolniti predpisane pogoje najkasneje v 18 mesecih od dneva
zaposlitve.
(2) Uradna oseba agencije, ki ni
strokovno usposobljena za nadzornika, lahko v času od zaposlitve do usposobitve
za nadzornika opravlja posamezna strokovna dejanja (kot na primer priprava
analiz, informacij ipd.) na področju nadzora.
168.b člen
(usposobljenost uradnih oseb)
(1) Usposobljenost se glede na
pooblastila uradne osebe agencije zahteva za naslednja področja:
1.    
upravni postopek in upravni spor (uradna oseba
agencije, pristojna za odločanje v upravnih zadevah, in uradna oseba agencije,
pristojna za stalni nadzor),
2.    
postopek vodenja in odločanja o prekrških
(uradna oseba agencije, pristojna za stalni nadzor, in uradna oseba agencije,
pristojna za prekrškovne postopke) ter
3.    
odločanje v upravnih zadevah, postopki stalnega
nadzora in nadzor nad izvajanjem posameznih letalskih predpisov (uradna oseba
agencije, pristojna za upravne zadeve, uradna oseba agencije, pristojna za
stalni nadzor, in uradna oseba agencije, pristojna za prekrškovne postopke; v
nadaljnjem besedilu: strokovno področje).
(2) Izpiti s področij iz 1. in 2.
točke prejšnjega odstavka se opravljajo v skladu s predpisi o upravnih
postopkih in inšpekcijskem nadzoru, ki jih je določil minister, pristojen za
upravo.
(3) Podrobnejši program strokovnega
usposabljanja za posamezno strokovno področje iz 3. točke prvega odstavka tega
člena (v nadaljnjem besedilu: strokovno usposabljanje), postopek preverjanja
strokovne usposobljenosti in priznavanja opravljenih usposabljanj, opravljenih
pri drugih organih in organizacijah, vzdrževanje strokovne usposobljenosti,
veljavnost dokazil o usposabljanjih in druga vprašanja, povezana s strokovnim
usposabljanjem, na predlog agencije določi minister, pristojen za promet.
168.c člen
(preverjanje strokovne usposobljenosti za
strokovno področje)
(1) Preverjanje strokovne
usposobljenosti za uradne osebe agencije izvaja agencija. Preverjanje se
opravlja pred strokovno komisijo, ki jo imenuje direktor agencije. Najmanj en
član komisije mora imeti priznano strokovno usposobljenost za področje, za
katero se preverja strokovna usposobljenost.
(2) Kandidat lahko preverjanje
usposobljenosti za strokovno področje na stroške organa opravlja največ
dvakrat.
168.č člen
(vodenje evidenc o strokovnem
usposabljanju in strokovni usposobljenosti)
(1) Agencija vodi evidenco o
strokovnem usposabljanju in strokovni usposobljenosti uradnih oseb agencije za
strokovno področje, evidenco o članih komisije na posameznem preverjanju in
evidenco o opravljenih preverjanjih za strokovno področje.
(2) V evidenci iz prejšnjega odstavka
agencija za potrebe izvajanja preverjanj strokovne usposobljenosti po tem
zakonu kot upravljavec osebnih podatkov upravlja in obdeluje naslednje osebne
podatke:
-      
osebno ime,
-      
naslov stalnega in začasnega prebivališča,
-      
EMŠO,
-      
strokovni naziv,
-      
strokovno področje in
-      
naziv organa, kjer je oseba na dan opravljanja
preverjanja usposobljenosti zaposlena.
(3) Podatki iz evidence iz prvega
odstavka tega člena se uporabljajo za izdajanje javnih listin o opravljenih
strokovnih usposobljanjih, za javne uslužbence pa se lahko povezujejo tudi s
centralno kadrovsko evidenco.
168.d člen
(posledice, če kandidat ni izpolnil
pogojev glede usposobljenosti uradne osebe)
Kandidatu, ki v predpisanem roku iz prvega
odstavka 168.a člena tega zakona iz razlogov, ki so na njegovi strani, ne
izpolni pogojev glede usposobljenosti uradne osebe iz 168.b člena tega zakona,
preneha delovno razmerje. Med razloge, ki so na strani letalskega nadzornika
oziroma nadzornika, ne šteje opravičena odsotnost z dela zaradi bolezni oziroma
druga odsotnost, daljša od enega meseca, v času, v katerem kandidat prejema
nadomestilo plače v skladu z zakonom.
169. člen
(uporaba predpisov o upravi, inšpekcijskem
nadzoru in prekrških)
(1) Ne glede na druge določbe tega
zakona uradna oseba agencije, ki pri opravljanju nalog stalnega nadzora ugotovi
neskladnost s predpisanimi zahtevami ali da je kršen zakon ali drug predpis
oziroma drug akt, ni dolžna izvesti postopkov v skladu s predpisi o prekrških,
če je sama odredila predpisane ukrepe in opravila dejanja, za katera je
pooblaščena z zakonom ali drugim predpisom, da se zagotovi skladnost s
predpisanimi zahtevami ali preneha kršenje zakona ali drugega predpisa oziroma
drugega akta, katerega izvajanje nadzoruje. V primeru ugotovitve naklepne
kršitve predpisov ali hude malomarnosti odredi predpisane ukrepe in opravi
dejanja, za katera je pooblaščena z zakonom ali drugim predpisom, da se
zagotovi skladnost s predpisanimi zahtevami ali preneha kršenje zakona ali
drugega predpisa oziroma drugega akta, ter izvede postopke v skladu z zakonom o
prekrških ali pristojnemu organu predlaga sprejem ukrepov.
(2) Če uradna oseba agencije,
pristojna za nadzor nad izvajanjem letalskih predpisov, ugotovi, da nadzorovana
oseba nima predpisanega dovoljenja ali druge listine pristojnega organa, s
katero dokazuje, da je za to ustrezno usposobljena oziroma da sme opravljati
tako dejavnost ali aktivnost, oziroma če drugače krši zakon ali drugi predpis
oziroma drugi pravni akt, ukrepa v skladu s tem zakonom in izvede postopke v
skladu s predpisi o prekrških.
(3) Posamezna uradna oseba agencije
lahko v odvisnosti od izpolnjevanja predpisanih pogojev izvršuje naloge vodenja
in odločanja v upravnih zadevah, stalnega nadzora ter vodenja prekrškovnih
postopkov.
(4) Določbe prvega, drugega in
tretjega odstavka tega člena se uporabljajo tudi za ministrstvo, pristojno za
promet, in uradne osebe ministrstva, pristojnega za promet, ki so pooblaščene
za izvajanje nalog stalnega nadzora, nadzora nad izvajanjem letalskih predpisov
in prekrškovne postopke.
169.a člen
(postopkovne določbe)
(1) Odločba organa ali uradne osebe
organa, ki se izda v postopku ugotovitve kršitve letalskih predpisov s strani
letalskega prevoznika, ki ni registriran v Republiki Sloveniji, se šteje za
vročeno, če in ko se fizično izroči vodji zrakoplova letalskega prevoznika, ki
je v prekrškovnem postopku. Če to ni mogoče, se izroči kateremukoli drugemu
članu posadke ali ob ustnem opozorilu o vročitvi pusti na vidnem mestu na krovu
zrakoplova.
(2) Če zavezanec ne izpolni obveznosti
ali pogojev iz 170. člena tega zakona, se listina začasno prekliče do
vzpostavitve predpisanega nadzora oziroma do izteka njene veljavnosti. Listino
prekliče organ, ki jo je izdal. Imetnik listine, katere veljavnost je začasno
preklicana, mora listino v naloženem roku vrniti organu, ki je listino izdal.
170. člen
(obveznosti zavezancev)
(1) Državni organ in organ lokalne
skupnosti, pravna in fizična oseba (v nadaljnjem besedilu: zavezanec) mora
uradni osebi omogočiti nemoteno opravljanje nadzora.
(2) Uradna oseba ima pravico brez
predhodnega obvestila, ne glede na delovni in dnevni čas, ter brez dovoljenja
osebe zavezanca, katerega delo, poslovne prostore, opremo in objekte nadzoruje,
vstopiti v poslovne prostore, k napravam ali v druge delovne prostore, v
katerih se opravlja dejavnost.
(3) Za poslovne prostore se štejejo
tudi stanovanjski prostori, ki jih je zavezanec določil kot svoj sedež oziroma
kot poslovni prostor, kjer se opravlja dejavnost.
(4) Pri pregledu stanovanjskih
prostorov lahko uradna oseba pregleda samo tisti del, ki je namenjen za
poslovanje.
(5) Zavezanec mora uradni osebi, ki
izvaja nadzor, v roku, ki ga uradna oseba določi, posredovati zahtevane
podatke, pisno pojasnilo ali izjavo, v zvezi s predmetom nadzora.
(6) Pri opravljanju nadzora lahko
uradna oseba za čas, ki je potreben za opravljanje nadzora, vendar največ za
osem dni, odvzame dokumentacijo, ki jo potrebuje za ugotavljanje dejanskega
stanja v obravnavani zadevi, če meni, da obstaja utemeljen sum kršitev zakona
in na njegovi podlagi izdanih predpisov.
(7) O odvzemu dokumentacije iz
prejšnjega odstavka uradna oseba izda potrdilo.
171. člen
(ukrepi uradnih oseb)
(1) Pri letalskem nadzoru imata uradna
oseba ministrstva, pristojnega za promet, in uradna oseba agencije, pristojni
za izvajanje stalnega nadzora, nadzora nad izvajanjem letalskih predpisov in s
temi predpisi povezanih prekrškovnih postopkov, poleg pooblastil inšpektorja,
določenih s predpisi o inšpekcijskem nadzoru, tudi pravice in dolžnosti, da v
primeru ugotovljenih neskladnosti s predpisanimi zahtevami ali kršitvami zakona
ali drugih predpisov in pravnih aktov, ki jih nadzorujeta, uporabiti, poleg
ukrepov po letalskih predpisih in pravnih aktih, ki veljajo oziroma se
uporabljajo v Republiki Sloveniji, splošnih predpisih o upravi in inšpekcijskem
nadzoru, naslednja pooblastila za ukrepanje:
1.    
kršitelju z odločbo odrediti, da z dejanjem ali
opustitvijo dejanja odpravi pomanjkljivosti ali nepravilnosti;
2.    
zahtevati odvzem licence, pooblastila, potrdila
oziroma dovoljenja za delo ali druge listine od organa, ki jo je izdal;
3.    
izreči prepoved izvršitve leta zrakoplova, če
bi bila izvršitev leta nevarna za zračni promet ali če se ugotovi, da obvezna
zavarovanja v prometu niso sklenjena ali krita v predpisani višini, ali če
upravičeno domneva, da zrakoplov ni ploven ali nima ustrezne posadke ali če
drugače niso izpolnjene zahteve in pogoji, ki urejajo letenje;
4.    
začasno ukiniti ali omejiti izdani certifikat,
če bi bilo nadaljnje opravljanje dela ali dejavnosti očitno nevarno za zračni
promet;
5.    
zahtevati izredno preveritev strokovne ali
zdravstvene sposobnosti letalskega osebja in drugega strokovnega osebja;
6.    
odrediti preizkus s sredstvi ali napravami za
merjenje alkohola in mamil oziroma napotiti na strokovni pregled;
7.    
izreči prepoved nadaljevanja opravljanja
dejavnosti oziroma aktivnosti, če se ugotovi, da niso izpolnjeni pogoji,
določeni s predpisi in pravnimi akti, ki se uporabljajo oziroma veljajo v
Republiki Sloveniji, ali z odobrenimi priročniki oziroma izdanimi listinami;
8.    
izdati odločbo o prekršku oziroma plačilni
nalog v skladu s predpisi o prekrških, če so izpolnjeni pogoji po predpisih o
prekrških;
9.    
izreči drugi ukrep v skladu z letalskimi
predpisi, ki veljajo oziroma se uporabljajo v Republiki Sloveniji.
(2) Če uradna oseba ugotovi, da si je
zavezanec pridobil s storitvijo kaznivega dejanja ali prekrška premoženjsko
korist, pristojnemu sodišču predlaga njen odvzem.
(3) Če uradna oseba pri opravljanju
nalog nadzora ugotovi kršitev zakona ali drugega predpisa oziroma akta,
katerega izvajanje nadzoruje druga inšpekcija, sama ugotovi dejansko stanje ter
o svojih ugotovitvah sestavi zapisnik in ga posreduje pristojni inšpekciji.
172. člen
(zapečatenje)
(1) Če uradna oseba agencije ugotovi
nepravilnosti, ki bi lahko ogrožale varnost zračnega prometa, ima pravico
zapečatiti zrakoplov ali napravo.
(2) Uradna oseba agencije označi
zapečatenje z žigom agencije.
173. člen
(prepoved dejavnosti)
Uradna oseba agencije lahko z odločbo
začasno prepove opravljanje dela delovnega procesa oziroma dejavnosti, če
ugotovi, da se opravlja brez dovoljenja pristojnega upravnega organa o
izpolnjevanju posebnih pogojev za opravljanje dejavnosti.
174. člen
(odločba, pritožba, odložitev izvršitve)
(1) Uradna oseba agencije, pristojna za
stalni nadzor, in uradna oseba agencije, pristojna za nadzor nad izvajanjem
letalskih predpisov, lahko odločbo, kadar gre za nujne ukrepe, izreče tudi
ustno.
(2) Uradna oseba agencije, pristojna za
stalni nadzor, in uradna oseba agencije, pristojna za nadzor nad izvajanjem
letalskih predpisov, mora izdati odločbo v primeru iz prejšnjega odstavka
najkasneje v petih dneh od dneva, ko je bil opravljen nadzor.
(3) Zoper odločbo uradne osebe agencije,
pristojne za stalni nadzor, in uradne osebe agencije, pristojne za nadzor nad
izvajanjem letalskih predpisov, je dovoljena pritožba v osmih dneh od dneva
vročitve.
(4) Pritožba zoper odločbo iz drugega
odstavka tega člena ne zadrži izvršitve odločbe.
(5) Na obrazloženo zahtevo pritožnika lahko
uradna oseba agencije, pristojna za stalni nadzor, in uradna oseba agencije,
pristojna za nadzor nad izvajanjem letalskih predpisov, odloži izvršitev
odločbe, če se z odložitvijo ne ogroža varnosti zračnega prometa oziroma
varnosti v letalstvu.
175. člen
(nadzor zrakoplovov, prevoznikov in
zračnega prometa)
Nadzor zrakoplovov, prevoznikov in zračnega
prometa obsega zlasti nadzor nad uporabo predpisov o: uporabi zrakoplovov, še
posebej glede pogojev za varno uporabo in pravilno vzdrževanje zrakoplova ter
sposobnostjo za varen zračni promet in prevoz; izdelavi zrakoplova, motorja,
propelerja, dela in opreme zrakoplova; vzdrževanju, popravilu, obnovi in opremi
zrakoplova; obremenitvi zrakoplova in razporeditvi tovora v njem; listinah, knjigah
in priročnikih, ki morajo biti v zrakoplovu; zračnem prevozu glede
izpolnjevanja predpisanih pogojev za opravljanje prevoza; vzdrževanju linij in
spoštovanju reda letenja, glede opravljanja prevoza v skladu z določbami
mednarodne pogodbe oziroma v skladu z dovoljenjem, izdanim tujemu prevozniku;
izpolnjevanju pogojev za varno uporabo zrakoplova za lastne potrebe in
izpolnjevanju pogojev za opravljanje drugih dejavnosti v zvezi z zračnim
prometom. Določbe o nadzoru zrakoplovov se smiselno uporabljajo tudi za nadzor
ultralahkih in drugih letalnih naprav.
176. člen
(nadzor letališč in vzletišč)
Nadzor letališč in vzletišč obsega zlasti
nadzor nad uporabo predpisov o: varni uporabi letališč in vzletišč;
projektiranju, gradnji in rekonstrukciji letališč in objektov v letališki coni;
vzdrževanju letaliških objektov in opreme, namenjenih za zračni promet in
zračni prevoz; postavljanju, brezhibnosti in vzdrževanju letaliških objektov in
opreme, namenjenih za zračni promet in zračni prevoz; postavljanju, brezhibnosti
in vzdrževanju orientacijskih znamenj na objektih; stanju vzletno-pristajalnih
in drugih stez ter letaliških ploščadi in drugih površin za gibanje zrakoplovov
na letališču; brezhibnosti svetlobnih sistemov, namenjenih za pristajanje,
vzletanje in parkiranje zrakoplovov ter zagotovitvi in brezhibnosti osnovnega
in nadomestnega napajanja teh sistemov z električno energijo; tehničnih in
drugih pogojih za varen sprejem in odpremo zrakoplovov, potnikov in stvari na
javnem letališču; kakovosti goriva in maziva ter brezhibnostjo naprav in
opreme, namenjenih za oskrbovanje zrakoplova z gorivom in mazivom; prostorih,
tehnični opremi in načinu pregledovanja zrakoplovov, potniške prtljage in
blaga, varovanju na letališču in o vzletiščih ter predpisanih letaliških služb.
177. člen
(nadzor letalskega in drugega strokovnega
osebja)
Nadzor letalskega in drugega strokovnega
osebja obsega zlasti nadzor nad uporabo predpisov o: delu in načinu opravljanja
strokovnega dela letalskega in drugega strokovnega osebja; njihovem strokovnem
usposabljanju in licencah, njihovi strokovni in zdravstveni sposobnosti;
trajanju delovne obveznosti, času letenja, minimalnih počitkih, številu vzletov
in pristankov med delovnim časom, trajanju dnevnega počitka članov posadke
zrakoplova ter trajanju nepretrganega dela, trajanju izmen in dnevnega počitka
kontrolorjev letenja.
178. člen
(prenehal
veljati)
179. člen
(drugi organi nadzora)
(1) Ministrstvo, pristojno za promet, in
agencija zagotovita potrebne pogoje za izvajanje nadzora, ki ga v skladu s
predpisi, ki veljajo oziroma se uporabljajo v Republiki Sloveniji, opravljajo pristojni
organi Evropske unije.
(2) Minister, pristojen za promet, lahko
dovoli tudi posebne oblike nadzora, ki ga v skladu z uveljavljeno mednarodno
prakso izvajajo ICAO, ECAC in EUROCONTROL ter o tem sklene potrebne pisne
dogovore.
(3) Osebe, pri katerih se izvaja posebna
oblika nadzora iz prvega in drugega odstavka tega člena, morajo omogočiti
nemoteno izvajanje nadzora v skladu z dogovorom iz prejšnjega odstavka.
11.1. PRITOŽBA IN ODLOČANJE O PRITOŽBI
179.a člen
(pritožba zoper akte agencije)
(1) Zoper odločbe, ki jih na prvi
stopnji na podlagi letalskih predpisov in pravnih aktov, ki veljajo oziroma se
uporabljajo v Republiki Sloveniji, izda agencija, je dovoljena pritožba, če z
letalskimi predpisi, ki veljajo v Republiki Sloveniji, ni določeno drugače. O
pritožbah zoper odločbe agencije odloča ministrstvo, pristojno za promet.
(2) Postopke o pritožbah iz prejšnjega
odstavka vodi stalna komisija za pritožbe. Komisija pri vodenju postopka
uporablja pravila postopka iz zakona o splošnem upravnem postopku, kolikor
letalski predpisi, ki veljajo oziroma se uporabljajo v Republiki Sloveniji, ne
določajo drugače. Komisija pripravi poročilo in predlog odločitve.
(3) Komisijo sestavljajo predsednik
komisije, najmanj en namestnik predsednika komisije in v odvisnosti od
letalskih strokovnih področij potrebno število članov komisije. Minister,
pristojen za promet, v komisijo iz prejšnjega odstavka imenuje zaposlene na
ministrstvu, pristojnem za promet, in zunanje strokovnjake, ki izpolnjujejo
pogoje za letalske nadzornike oziroma nadzornike iz prvega oziroma drugega
odstavka 168. člena tega zakona. Pri tem mora biti zagotovljeno, da je
zagotovljena strokovnost komisije za postopkovna in strokovna letalska
področja.
(4) Sestavo komisije za vodenje
postopka v zvezi s posamezno pritožbo določi predsednik komisije, v odvisnosti
od strokovnega področja, na katerem je potrebno odločanje. V primeru izločitve
predsednika komisije ali njegove zadržanosti sestavo komisije za vodenje
postopka v zvezi s posamezno pritožbo (v nadaljnjem besedilo: komisija za
pritožbo) določi namestnik predsednika komisije. Komisija za pritožbo lahko
odloča, ko je prisotna najmanj polovica članov. Komisija za pritožbo z večino
glasov prisotnih članov potrdi poročilo in sprejme predlog odločitve.
(5) Članom komisije iz tretjega
odstavka tega člena za opravljeno delo pripada plačilo, ki ga določi vlada.
Sredstva za plačilo za delo se zagotavljajo pri ministrstvu, pristojnem za
promet.
(6) Minister, pristojen za promet,
podrobneje predpiše način dela in odločanja komisije za pritožbo.
179.b člen
(izvršljivost)
Pritožba zoper odločbo, ki se nanaša na
plovnost in vplive zrakoplovov na okolje, osebje iz prvega odstavka 43. člena
tega zakona, varovanje ter na letalske operacije, dela v zraku, obratovanje
letališč in izvajanje navigacijske službe zračnega prometa, ne zadrži izvršitve
odločbe.
179.c člen
(črtan)
179.č člen
(črtan)
11.2 AGENCIJA
11.2.1 Ustanovitev agencije
179.d člen
(agencija)
(1) Agencija je pravna oseba javnega
prava. Agencija je letalski upravni in nadzorni organ s področja letalskih
predpisov in pravnih aktov s področja varnosti in varovanja v civilnem
letalstvu, ki veljajo oziroma se uporabljajo v Republiki Sloveniji.
(2) Agencija se ustanovi in opravlja
naloge v skladu s tem zakonom in predpisi o javnih agencijah, če z letalskimi
predpisi, ki veljajo oziroma se uporabljajo v Republiki Sloveniji, ni določeno
drugače.
(3) Ime agencije se glasi: Javna
agencija za civilno letalstvo Republike Slovenije. Skrajšano ime agencije, ki
se lahko uporablja pri poslovanju agencije in izdajanju listin ter pri
mednarodnem sodelovanju, se v slovenskem in angleškem jeziku glasi: Agencija za
civilno letalstvo oziroma Civil Aviation Agency.
(4) Ustanovitelj agencije je Republika
Slovenija.
11.2.2 Organi agencije
179.e člen
(organi agencije)
Organa agencije sta svet agencije in
direktorica oziroma direktor agencije (v nadaljnjem besedilu: direktor
agencije).
179.f člen
(svet agencije)
(1) Člane sveta agencije na predlog
ministra, pristojnega za promet, imenuje in razrešuje vlada. Imenujejo se za
dobo petih let in so lahko ponovno imenovani.
(2) Svet agencije ima pet članov.
Način oblikovanja in podrobnejše naloge sveta agencije se določijo z
ustanovitvenim aktom.
(3) Za člana sveta agencije je lahko
imenovan vsakdo, kdor izpolnjuje pogoje, ki jih določajo predpisi o javnih
agencijah, ter druge pogoje, določene z ustanovitvenim aktom. Član sveta
agencije ne more biti predstavnik uporabnika storitve agencije.
(4) Če s tem zakonom ni določeno
drugače, ima svet agencije pristojnosti, ki so določene s predpisi o javnih
agencijah.
(5) Ne glede na določbe predpisov o
javnih agencijah in tega zakona svet agencije ne sme dajati usmeritev in
navodil za delo direktorju agencije ali zaposlenim v agenciji glede:
-      
postopkov in organizacijske strukture za
izvajanje letalskih predpisov, ki veljajo oziroma se uporabljajo v Republiki
Sloveniji;
-      
odločanja v upravnih zadevah, stalnega nadzora,
nadzora nad izvajanjem letalskih predpisov in prekrškovnih postopkov ter
-      
izdaje letalskih normativnih aktov in
varnostnih zahtev.
179.g člen
(direktor agencije)
(1) Agencijo vodi, predstavlja in
zastopa direktor agencije, ki ga na predlog ministra, pristojnega za promet, na
podlagi izvedenega javnega natečaja imenuje vlada za dobo pet let, in je lahko
imenovan ponovno. Javni natečaj izvede svet agencije. Za direktorja agencije je
lahko imenovana oseba, ki:
-      
imeti najmanj izobrazbo, pridobljeno po
visokošolskem strokovnem programu prve stopnje oziroma raven izobrazbe,
pridobljeno po študijskem programu, ki v skladu s predpisi, ki urejajo visoko
šolstvo, ustreza prvi stopnji študijskih programov.
-      
ima najmanj deset let delovnih izkušenj,
-      
je strokovnjak na področju dela agencije,
-      
ni bila pravnomočno obsojena zaradi naklepnega
kaznivega dejanja, ki se preganja po uradni dolžnosti, na nepogojno kazen
zapora v trajanju več kot šest mesecev.
(2) Direktor agencije v okviru
pristojnosti agencije samostojno izdaja splošne akte agencije iz petega
odstavka 179.i člena zakona in druge splošne akte, za izdajo katerih je
pooblaščen z ustanovitvenim aktom agencije in letalskimi predpisi, ki veljajo
oziroma se uporabljajo v Republiki Sloveniji.
(3) Sklenitev pogodbe o zaposlitvi z
direktorjem agencije se uredi v ustanovitvenem aktu.
11.2.3 Delovanje agencije in pristojnosti
179.h člen
(delovanje agencije)
(1) Delovanje agencije mora biti
neodvisno od fizičnih in pravnih oseb, ki opravljajo dejavnost v letalstvu ali
se na njih kako drugače nanašajo letalski predpisi, ter mora biti do njih
nepristransko.
(2) Agencija izvaja naloge v skladu z
letalskimi predpisi in drugimi akti, ki veljajo oziroma se uporabljajo v
Republiki Sloveniji, ustanovitvenim aktom ter odobrenim letnim programom dela
in finančnim načrtom.
(3) K letnemu programu dela in
finančnemu načrtu agencije daje soglasje vlada. Letni program dela mora
vsebovati:
-      
naloge v zvezi z nadzorom in upravljanjem
varnosti,
-      
opredelitev lastnih dejavnosti agencije,
-      
mednarodne aktivnosti ter
-      
program priprave strokovnih podlag za sprejem
in spremembe letalskih predpisov.
K letnemu programu dela mora biti priložena
petletna strategija razvoja agencije, ki mora vsebovati:
-      
prispevek agencije k upravljanju varnosti v
civilnem letalstvu,
-      
kadrovski načrt,
-      
ukrepe za učinkovito porabo sredstev in
-      
druga vprašanja, določena v ustanovitvenem
aktu.
(4) Program agencije iz prejšnjega
odstavka mora biti skladen s programi ministrstva, pristojnega za promet, in
vlade, ki se nanašajo na varnost, rednost in nemotenost zračnega prometa ter
javne finance.
179.i člen
(pristojnosti in naloge agencije)
(1) Agencija izvaja strokovne naloge,
odloča v upravnih zadevah, izvaja regulativne in nadzorne naloge, povezane z
varnostjo zračnega prometa in varovanjem civilnega letalstva, ter nadzoruje
izvajanje letalskih predpisov in pravnih aktov, ki veljajo oziroma se
uporabljajo v Republiki Sloveniji in so v njeni pristojnosti, in s temi
predpisi povezane prekrškovne postopke, razen s tem povezanih nalog, za katere
so pristojni organi Evropske unije. Agencija lahko opravlja tudi druge
dejavnosti na letalskem področju, če je to v skladu z zahtevami za izvajanje
osnovnih dejavnosti agencije, določenih s predpisi, ki veljajo oziroma se
uporabljajo v Republiki Sloveniji, in je tako določeno v ustanovitvenem aktu
agencije.
(2) Agencija mora pri izvrševanju
svojih nalog sprejeti vse ukrepe, ki so potrebni za dosego ciljev, določenih v
zvezi z izvajanjem nalog iz tretjega, četrtega, petega in šestega odstavka tega
člena, pri tem pa mora v okviru svojih pristojnosti prispevati k uresničevanju
ciljev in usmeritev, ki so namenjene spodbujanju varnosti, rednosti in
nemotenosti zračnega prometa.
(3) Strokovne naloge agencije so:
-      
spremljanje stanja razvoja in varnosti
civilnega letalstva v Republiki Sloveniji in v mednarodnem okviru;
-      
pripravljanje strokovnih gradiv za sprejem
predpisov. Kadar gradiva za sprejem predpisov vključujejo tehnične predpise in
zlasti predpise, ki zadevajo konstrukcijo, načrtovanje ter operativne vidike,
ministrstvo, pristojno za promet, ne sme spreminjati vsebine teh predlogov brez
predhodne uskladitve z agencijo;
-      
izdelava analiz, študij in drugih strokovnih
gradiv s področja civilnega letalstva za lastne potrebe in potrebe ministrstva,
pristojnega za promet, v skladu z letnim programom dela;
-      
statistično poročanje in statistične raziskave;
-      
predlaganje in izvajanje ukrepov, določenih z
državnim programom varnosti;
-      
sodelovanje z Evropsko agencijo za varnost v
letalstvu v okviru delovnega področja;
-      
sodelovanje v mednarodnih zadevah na strokovnem
področju;
-      
druge strokovne naloge, ki jih mora kot
pristojni nadzorni organ izvajati v skladu z letalskimi predpisi, ki veljajo
oziroma se uporabljajo v Republiki Sloveniji, in s tem povezane strokovne
naloge, določene z aktom o ustanovitvi.
(4) Odločanje v upravnih zadevah
obsega:
-      
odločanje v upravnih zadevah na področjih iz
svoje pristojnosti;
-      
izvajanje drugih nalog odločanja v upravnih
zadevah, določenih z letalskimi predpisi, ki veljajo oziroma se uporabljajo v
Republiki Sloveniji.
(5) Regulativne naloge agencije so:
-      
izdaja plovnostno-tehničnih zahtev;
-      
izdaja operativno-tehničnih zahtev;
-      
izdaja direktiv o varnosti;
-      
izdaja priročnikov za delo nadzornega osebja
agencije;
-      
izdaja certifikacijskih specifikacij;
-      
izdaja sprejemljivih načinov skladnosti in
navodil;
-      
druge regulativne naloge, določene z letalskimi
predpisi, ki veljajo oziroma se uporabljajo v Republiki Sloveniji.
(6) Nadzorne in prekrškovne naloge
agencije so:
-      
izvajanje stalnega nadzora na področjih iz
svoje pristojnosti;
-      
izvajanje prekrškovnih nalog na področjih iz
svoje pristojnosti;
-      
izvajanje nadzora nad izvajanjem letalskih
predpisov na področjih iz svoje pristojnosti;
-      
nadzor varnosti zrakoplovov iz tretjih držav,
ki pristajajo na letališčih v Republiki Sloveniji;
-      
druge nadzorne in prekrškovne naloge, določene
z letalskimi predpisi, ki veljajo oziroma se uporabljajo v Republiki Sloveniji.
(7) Pristojnosti in naloge agencije iz
tretjega do šestega odstavka tega člena se ne nanašajo na pristojnosti in
naloge, ki jih v skladu s tem zakonom izvaja ministrstvo, pristojno za promet,
ali jih v skladu s prepisi Evropske unije neposredno izvajata Komisija Evropske
unije in Evropska agencija za varnost v letalstvu.
(8) Akt iz petega odstavka tega člena,
ki ni akt v posamezni upravni zadevi ali postopku stalnega nadzora, se objavi
na način, ki je običajen v zračnem prometu. Akti iz petega odstavka tega člena,
razen direktiv o varnosti in priročnikov za delo nadzornega osebja agencije, se
objavijo tudi v Uradnem listu Republike Slovenije.
179.j člen
(javnost dela agencije)
(1) Delovanje agencije je javno.
(2) Agencija je dolžna uporabnike
svojih storitev na primeren način obveščati o svojem delu, nalogah in pristojnostih,
o pravicah in obveznostih uporabnikov ter postopkih za njihovo uresničevanje
kot tudi o drugih pomembnih okoliščinah, ki vplivajo na odnose do uporabnikov,
v skladu s predpisi o javnih agencijah.
(3) Za javnost dela iz prejšnjih
odstavkov je odgovoren direktor agencije.
179.k člen
(nadzor nad delom agencije)
(1) Agencija mora voditi ločene
računovodske evidence po področjih svojega dela v skladu s predpisi o
preglednosti finančnih odnosov in ločenem evidentiranju različnih dejavnosti.
Računovodske izkaze in poslovno poročilo agencije mora pregledati pooblaščeni
revizor.
(2) Agencija mora vsako leto
pripraviti poročilo o delu in poslovno poročilo. K poročilu o delu in
poslovnemu poročilu mora pridobiti soglasje vlade.
(3) Agencija povzetek poročila o delu
objavi na svojih spletnih straneh.
(4) Za nadzor, ki ga nad zakonitostjo,
učinkovitostjo in uspešnostjo dela agencije opravlja ministrstvo, pristojno za
promet, se razen glede zahtev, ki jih morajo izpolnjevati osebe, ki izvajajo
nadzor, smiselno uporabljajo določbe predpisov Evropske unije o načinu dela
Evropske agencije za varnost v letalstvu pri opravljanju inšpekcijskih
pregledov standardiziranja oziroma o določitvi postopkov za izvajanje
inšpekcijskih pregledov Komisije na področju varovanja letalstva.
179.l člen
(sodelovanje agencije z drugimi nadzornimi
organi in Evropsko komisijo)
(1) Agencija sodeluje z drugimi
nadzornimi organi in Evropsko agencijo za varnost v letalstvu v skladu z
določbami predpisov Evropske unije, ki se nanašajo na delo nadzornih organov na
letalskem področju.
(2) Agencija sodeluje z nadzornimi
organi iz 179. člena tega zakona v skladu z usmeritvami ministrstva,
pristojnega za promet.
179.m člen
(financiranje agencije)
(1) Agencija se financira s:
1.    
prihodki iz proračuna Republike Slovenije,
2.    
prihodki iz pristojbin in povračila stroškov,
ki jih v skladu s tarifo vplačajo prosilci in imetniki certifikatov in drugih
listin, ki jih izdaja agencija,
3.    
s prihodki iz povračil za izvedene
certifikacijske postopke, druge izdane posamične pravne akte in izvedene naloge
stalnega nadzora, ki jih agencija pogodbeno opravi za potrebe Evropske agencije
za varnost v letalstvu ali druge pristojne letalske organe,
4.    
prihodki od drugih dejavnosti.
(2) Iz proračuna se financirajo
splošne varnostne naloge in programi agencije, izvajanje strokovnih in
razvojnih nalog, mednarodno sodelovanje, nadzor nad izvajanjem letalskih
predpisov in prekrškovni postopki ter druge naloge, ki jih agencija izvaja za
potrebe drugih državnih organov. Iz proračuna se financirajo tudi
certifikacijske in podobne naloge, če je to potrebno zaradi vzdrževanja
potrebnega osebja in usposobljenosti agencije, kadar zaradi premajhnega obsega
prihodkov iz pristojbin in povračila stroškov ni mogoče zagotovi stalne
usposobljenosti agencije za izvajanje predpisanih nalog.
(3) S prihodki od pristojbin in
povračil stroškov se financirajo naloge odločanja v upravnih zadevah oziroma
certificiranja, naloge stalnega nadzora ter druge naloge, povezane z izdajanjem
listin in stalnim nadzorom iz pristojnosti agencije.
(4) Pristojbine in plačila stroškov se
zaračunavajo na podlagi tarife, ki jo po predhodnem soglasju vlade izda
agencija. Tarife se oblikujejo na način, kot se oblikujejo takse in dajatve, ki
jih obračunava Evropska agencija za varnost v letalstvu.
(5) Presežek prihodkov, pridobljenih
na podlagi določb 2. do 4. točke prvega odstavka tega člena, nad odhodki javna
agencija uporabi za:
-      
opravljanje in razvijanje dejavnosti,
-      
za plačilo delovne uspešnosti zaposlenih v
javni agenciji, kot je določeno v ustanovitvenem aktu agencije,
-      
za spodbujanje inovacij in izobraževanja s
področja letalstva in uveljavljanje sistema upravljanja varnosti.
Morebitna preostala sredstva iz tega
naslova se v celoti prenesejo v rezerve agencije, vendar se mora za določen del
teh sredstev znižati stroškovna osnova za določanje tarife za določeno obdobje.
Delež presežka, za katerega se zniža stroškovna osnova za določanje tarife, in
obdobje, za katero se znižuje, se določita v programu dela agencije.
(6) Agencija se sme zadolžiti samo, če
je to določeno v finančnem načrtu in če so izpolnjeni pogoji iz zakona, ki
ureja javne finance.
179.n člen
(posebnosti glede zaposlovanja v agenciji)
Delavcu agencije iz 168.a člena tega
zakona, ki ob zaposlitvi ne izpolnjuje predpisanih pogojev za uradno osebo
agencije, pripada, od dneva zaposlitve do dneva izpolnitve predpisanih pogojev
za uradno osebo agencije plača brez dodatka za nevarnost in posebne
obremenitve, če mu ta dodatek v skladu s predpisi pripada.
12.0. KAZENSKE DOLOČBE
180. člen
(letalski prekrški)
(1) Z globo od
4.000 do 30.000 eurov se kaznuje za prekršek pravna
oseba, ki je lastnik ali uporabnik zrakoplova, ali druga pravna oseba, če:
1.    
krši slovenski zračni prostor (prvi in drugi
odstavek 10. člena),
2.    
ne upošteva določb tega zakona o omejitvi
oziroma prepovedi uporabe zračnega prostora (11. člen),
3.    
izvaja letenje z zrakoplovom z nadzvočno
hitrostjo (12. člen),
4.    
ne najavi leta zrakoplova (prvi odstavek 13.
člena),
5.    
dopusti, da se v tujem zrakoplovu nosi
oborožitev ali izvidniško opremo na način, ki omogoča njeno uporabo v nasprotju
s predpisi (14. člen),
6.    
v slovenskem zračnem prostoru uporablja
neregistriran zrakoplov (18. člen),
7.    
uporablja zrakoplov v Republiki Sloveniji, ki
ni ploven ali ne izpolnjuje okoljevarstvenih zahtev (prvi odstavek 31. člena),
8.    
ne zagotovi, da so v zrakoplovu, v odvisnosti
od kategorije in namena, vgrajene naprave in oprema za varno letenje (drugi
odstavek 40. člena),
9.    
opravlja strokovno usposabljanje letalskega in
drugega strokovnega osebja brez predpisanega dovoljenja za delo (prvi in drugi
odstavek 56. člena),
10. 
opravlja zračni prevoz brez operativne licence
in spričevala letalskega prevoznika (prvi odstavek 68. člena, 69. člen in 76.
člen),
11. 
v zračnem prometu prevaža vojaško oborožitev
ali minsko eksplozivna sredstva brez posebnega dovoljenja (prvi odstavek 148.
člena),
12. 
ravna v nasprotju s predpisi, ki urejajo
prevažanje blaga, ki se lahko označi za nevarno, po zraku, vendar ni
prepovedano za letalski prevoz (149. člen),
13. 
ravna v nasprotju s prepovedjo prevoza nevarnih
snovi v zračnem prometu (150. člen),
14. 
ne upošteva prepovedi vzleta zrakoplova v
primeru upravičene domneve, da je zrakoplov neploven ali da nima ustrezne
posadke ali da drugače ne izpolnjuje zahtev in pogojev, ki urejajo letenje po
tem zakonu (151. člen),
15. 
ne upošteva ukrepa preprečitve odhoda
zrakoplova do plačila stroškov ali pologa varščine za te stroške ali ne postopa
v skladu s predpisom vlade glede postopka za izvedbo preprečitve odhoda (152.
člen).
(2) Z globo od 400
do 2.000 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od
4.000 do 20.000 eurov se kaznuje samostojni podjetnik
posameznik, ki je lastnik ali uporabnik zrakoplova, ali drug samostojni
podjetnik posameznik, ki stori prekršek iz prvega odstavka tega člena.
(4) Z globo od 300
do 600 eurov se kaznuje posameznik – fizična
oseba, ki stori prekršek iz prvega odstavka tega člena.
181. člen
(letalski prekrški)
(1) Z globo od
2.500 do 25.000 eurov se kaznuje za prekršek pravna
oseba, ki je lastnik ali uporabnik zrakoplova, če:
1.    
izvaja letenje z zrakoplovom, registriranim v
Republiki Sloveniji, ki nima oznake državne pripadnosti “S5” in predpisane
registrske oznake (prvi odstavek 21. člena),
2.    
uporablja zrakoplov, ki ni ploven (drugi odstavek
31. člena),
3.    
vgradi ali uporabi radijsko napravo ali drugo
opremo za komunikacijo z zrakoplovom brez predpisanega dovoljenja za vgraditev
in uporabo le-teh v zrakoplovu (41. člen),
4.    
ne zagotovi, da je na zrakoplovu usposobljena
posadka, ki ima veljavne licence, ratinge, pooblastila, potrdila oziroma
spričevala ustrezne zrakoplovu, in nalogam, ki jih izvaja ter da izpolnjuje
druge predpisane pogoje (prvi odstavek 44. člena),
5.    
ne določi za vsak let vodje zrakoplova (četrti
odstavek 59. člena),
6.    
krši pogoje v zvezi z uporabo letališč in
vzletišč (90. člen),
7.    
ne sodeluje pri iskanju in reševanju (tretji
odstavek 135. člena),
8.    
krši pogoje v zvezi z namestitvijo in uporabo
radijske opreme na krovu zrakoplova in drugih naprav za komunikacijo za namene
civilnega letalstva (154. člen),
9.    
ne uporablja slovenskega oziroma angleškega
jezika v skladu s predpisi (155. člen),
10. 
ne ravna po odločbi letalskega nadzornika, s
katero odredi zapečatenje zrakoplova ali naprave (prvi odstavek 172. člena).
(2) Z globo od 300
do 1.200 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od
2.500 do 17.000 eurov se kaznuje samostojni podjetnik
posameznik, ki je lastnik ali uporabnik zrakoplova, ali drug samostojni
podjetnik posameznik, ki stori prekršek iz prvega odstavka tega člena.
(4) Z globo od 250
do 600 eurov se kaznuje posameznik – fizična
oseba, ki stori prekršek iz prvega odstavka tega člena.
182. člen
(letalski prekrški)
(1) Z globo od
4.000 do 30.000 eurov se kaznuje za prekršek izvajalec
dejavnosti v letalstvu, ki je pravna oseba, če:
1.    
ne izvaja sistema upravljanja varnosti na
predpisan način (tretji odstavek 5. člena),
2.    
ne organizira sistema zagotavljanja kvalitete
na predpisan način (9. člen),
3.    
načrtuje ali izdeluje zrakoplov, motor, propeler,
del in opremo zrakoplova, opravlja vzdrževanje, spremembe ali popravila na
takih izdelkih, oziroma izdeluje tehnično dokumentacijo za takšna dela, če ne
izpolnjuje splošnih pogojev za opravljanje dejavnosti in če nima veljavne
licence z ustreznimi pooblastili, oziroma, če nima ustreznega potrdila ali
spričevala, ki ga je izdala agencija za opravljanje takega dela (prvi odstavek
38. člena).
(2) Z globo od 400
do 2.000 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od
4.000 do 20.000 eurov se kaznuje samostojni podjetnik
posameznik, ki opravlja dejavnosti v letalstvu, ki stori prekršek iz prvega
odstavka tega člena.
(4) Z globo od 300
do 600 eurov se kaznuje posameznik – fizična
oseba, ki stori prekršek iz prvega odstavka tega člena.
183. člen
(letalski prekrški)
(1) Z globo od
4.000 do 30.000 eurov se kaznuje za prekršek pravna
oseba, če:
1.    
kot obratovalec javnega letališča ne dovoli
zrakoplovu rabe letališke infrastrukture in predpisanih služb, glede na
referenčno kodo, kategorijo, namen in zmogljivost letališča ter glede na obseg
zračnega prometa, v skladu z veljavnimi predpisi in obratovalnim dovoljenjem
(92. člen),
2.    
kot obratovalec letališča krši začasno omejitev
ali prepoved obratovanja letališča (tretji odstavek 94. člena),
3.    
kot investitor ali lastnik ne pridobi
predpisanega predhodnega soglasja (prvi odstavek 97. člena in prvi odstavek 98.
člena),
4.    
uporablja letališče brez veljavnega
obratovalnega dovoljenja (102. člen, drugi odstavek 103. člena),
5.    
kot lastnik ali uporabnik objekta ne zaznamuje
ovir z orientacijskimi znamenji ali jih ne vzdržuje v brezhibnem stanju (prvi
odstavek 113. člena),
6.    
brez dovoljenja agencije postavi ali aktivira
napravo oziroma sistem, ki deluje v coni letališča in bi utegnil povzročati
motenje oziroma oviranje zračnega prometa (prvi odstavek 114. člena),
7.    
kot oseba zasebnega prava pridobiva zemljišča
za širitev javnega letališča ter graditev novih objektov brez izdelanega
programa razvoja letališča (drugi odstavek 156. člena),
8.    
kot obratovalec javnega letališča ne upravlja
javnega letališča v skladu s pridobljenim obratovalnim dovoljenjem (drugi
odstavek 158. člena),
9.    
kot obratovalec javnega letališča ne izvaja
svoje dejavnosti na ustrezen, nepristranski, pregleden in nediskriminacijski
način ter tako, da so zagotovljeni varnost, rednost in nemotenost zračnega
prometa (tretji odstavek 158. člena),
10. 
kot obratovalec javnega letališča ne omogoči
letalskemu prevozniku ter drugim ponudnikom storitev zemeljske oskrbe, da
opravljajo storitve zemeljske oskrbe (drugi odstavek 159. člena),
11. 
kot samooskrbni uporabnik letališča oziroma
registrirani izvajalec storitev zemeljske oskrbe opravlja dejavnost zemeljske
oskrbe, pa ne izpolnjuje pogojev, ki jih z odločbo določi agencija oziroma
opravlja storitve brez takšne odločbe (tretji odstavek 159. člena),
12. 
kot obratovalec javnega letališča ne opravlja
dejavnosti zemeljske oskrbe v skladu z obratovalnim dovoljenjem (četrti
odstavek 159. člena),
13. 
kot samooskrbni uporabnik letališča oziroma
registrirani izvajalec storitev zemeljske oskrbe ne izpolni obveznosti v zvezi
z zaposlitvijo novih delavcev za izvajanje služb zemeljske oskrbe (peti
odstavek 159. člen),
14. 
kot upravljalec javnega letališča opravi izbiro
izvajalcev zemeljske oskrbe brez posvetovanja z odborom uporabnikov ali na
način, ki ni skladen s pravili javnega naročanja (osmi odstavek 159. člena),
15. 
kot upravljalec javnega letališča ne vodi in
upravlja centraliziranih infrastruktur na pregleden, nepristranski in
nediskriminacijski način ali ovira dostop izvajalcev storitev zemeljske oskrbe
ali samooskrbovalnih uporabnikov letališča do teh infrastruktur (prvi odstavek
160. člena),
16. 
kot upravljalec javnega letališča ne omogoči
prostega dostopa do letaliških objektov in naprav na primeren, nepristranski, pregleden
in nediskriminacijski način (drugi odstavek 160. člena),
17. 
kot upravljalec javnega letališča ne zagotovi
obratovanja javnega letališča v času, ki ga določi minister, pristojen za
promet (drugi odstavek 162. člen),
18. 
kot obratovalec letališča oziroma izvajalec
storitev zemeljske oskrbe za tretje krši predpisani način in postopek
oblikovanja in določanja tarif in cen posameznih storitev (prvi in drugi
odstavek 164. člena),
19. 
kot obratovalec javnega letališča, izvajalec
storitev zemeljske oskrbe za tretje oziroma uporabnik letališča, ki opravlja
storitve zemeljske oskrbe v pogojih samooskrbe, za storitve zemeljske oskrbe
oziroma dejavnosti, ki so povezane z obratovanjem javnega letališča v smislu
določb 20. točke 17. člena, ne vodi računovodstva na predpisan način (četrti
odstavek 164. člena).
(2) Z globo od 400
do 2.000 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od
4.000 do 20.000 eurov se kaznuje samostojni podjetnik
posameznik, ki stori prekršek iz prvega odstavka tega člena.
(4) Z globo od 300
do 600 eurov se kaznuje posameznik – fizična
oseba, ki stori prekršek iz prvega odstavka tega člena.
184. člen
(letalski prekrški)
(1) Z globo od
2.500 do 25.000 eurov se kaznuje za prekršek pravna
oseba, če:
1.    
kot upravljalec javnega letališča ne posreduje agenciji
potrebnih podatkov za objavo splošnih pogojev za uporabo javnega letališča,
tarif in cen (prvi odstavek 95. člena),
2.    
postavi novo ali poveča oziroma poviša
obstoječo oviro brez predhodnega soglasja pristojnega organa (prvi in drugi
odstavek 112. člena),
3.    
ovire, zgrajene ali povečane brez soglasja ali
brez upoštevanja pogojev iz soglasja ne odstrani na lastne stroške (četrti
odstavek 112. člena),
4.    
kot lastnik, upravljalec javnega letališča,
izvajalec letališke službe na javnem letališču, letalski prevoznik ali
izvajalec navigacijskih služb zračnega prometa ne sodeluje pri pripravi in
izvajanju ukrepov ter postopkov varovanja ali ne ravna v skladu s predpisi,
programi in drugimi akti s področja varovanja, ki veljajo v Republiki Sloveniji
(drugi in tretji odstavek 125. člena),
5.    
kot obratovalec javnega letališča ne zagotovi
tehnično-tehnoloških pogojev varovanja (drugi odstavek 127. člena),
6.    
kot obratovalec na letališču ali izvajalec
navigacijskih služb zračnega prometa primerno ne objavi varnostnih navodil in
prepovedi (tretji odstavek 131. člena),
7.    
kot lastnik infrastrukturnega objekta, ki ni
lastnik tudi zemljišča, na katerem se objekt nahaja, ne zagotovi, da ta objekt
trajno služi samo za namene letališča (četrti odstavek 156. člena),
8.    
kot obratovalec drugih infrastruktur na javnem
letališču, ki se nahajajo na posameznem delu letališča, ne skrbi za vzdrževanje
teh infrastruktur (peti odstavek 158. člena),
9.    
kot upravljalec javnega letališča določi
obratovalni čas javnega letališča brez predpisane uskladitve (prvi odstavek
162. člena),
10. 
kot obratovalec javnega letališča lokalnega
pomena ne zagotovi obratovanja letališča v skladu odločitvijo agencije (drugi
odstavek 162. člena).
(2) Z globo od 300
do 1.200 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od
2.500 do 17.000 eurov se kaznuje samostojni podjetnik
posameznik, ki stori prekršek iz 2., 3., 4. in 10. točke prvega odstavka tega
člena.
(4) Z globo od 250
do 600 eurov se kaznuje posameznik – fizična
oseba, ki stori prekršek iz 2., 3. in 4. točke prvega odstavka tega člena.
185. člen
(letalski prekrški)
Z globo od 400 do
600 eurov se kaznuje za prekršek tudi odgovorna oseba
izvajalca navigacijskih služb zračnega prometa, če:
1.    
ne zagotovi, da se pred določitvijo lokacije,
pričetka gradnje ali rekonstrukcije, oziroma pred postavitvijo infrastrukturnih
objektov, naprav in sistemov navigacijskih služb zračnega prometa pridobi
predhodno soglasje (prvi odstavek 119. člena),
2.    
dopusti, da izvajalec navigacijskih služb
zračnega prometa ne izvaja teh služb v skladu s pogoji, ki so določeni s tem
zakonom ali predpisi, izdanimi na njegovi podlagi (drugi odstavek 117. člena),
3.    
dopusti, da se uporablja infrastrukturne
objekte, naprave in sisteme navigacijskih služb zračnega prometa, ki ne
izpolnjujejo predpisanih pogojev ali to ni bilo ugotovljeno s predpisanimi
meritvami, in umerjanji če dopusti, da osebje, ki jih vzdržuje in uporablja za
to ni strokovno usposobljeno ali če dopusti, da se uporablja navedene objekte
brez obratovalnega dovoljenja (prvi odstavek 121. člena).
186. člen
(letalski prekrški)
(1) Z globo od
2.000 do 20.000 eurov se kaznuje:
1.    
obratovalec vzletišča, če krši začasno omejitev
ali prepoved obratovanja vzletišča (tretji odstavek 94. člena),
2.    
obratovalec vzletišča, če krši določbe v zvezi
z obratovalnimi pogoji in obratovalnim dovoljenjem vzletišča (105. člen v zvezi
s 102. členom),
3.    
upravljalec javnega letališča, če ne upravlja
in ne vodi letaliških infrastruktur, ki so namenjene za javni zračni promet, ne
vodi potrebnih postopkov, ki so glede tega potrebni ter ne usklajuje in ne
nadzira izvajalcev različnih storitev, ki so prisotni na posameznem letališču
(prvi odstavek 161. člena).
(2) Z globo od 300
do 1.000 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od 300
do 600 eurov se kaznuje posameznik – fizična
oseba, ki stori prekršek iz 1. in 2. točke prvega odstavka tega člena.
187. člen
(letalski prekrški)
Z globo od 400 do
600 eurov se kaznuje za prekršek vodja zrakoplova ali
druga oseba, ki upravlja zrakoplov, če:
1.    
krši pravila letenja (prvi odstavek 8. člena),
2.    
v primeru kršitve zračnega prostora z
zrakoplovom ne pristane na ukaz pristojnega organa v skladu z navodili (tretji
odstavek 10. člena),
3.    
ni seznanjen z vsebino tovora, ki ga prevaža
(sedmi odstavek 59. člena),
4.    
opravlja naloge pilota v komercialnem zračnem
prevozu, če je presegel predpisano starost (osmi odstavek 59. člena),
5.    
ne ukrepa v skladu s pooblastili (prvi odstavek
60. člena),
6.    
pred vzletom ne preveri ali sta posadka in
zrakoplov pripravljena in sposobna za varen let in ali so vsi predpisani
dokumenti na krovu (tretji odstavek 60. člena),
7.    
policiji ne nudi strokovne pomoči in ji ne da
obvestil, kadar ta to zahteva v skladu z zakonskimi pooblastili (osmi odstavek
60. člena),
8.    
ne ukrepa v skladu s pooblastili (prvi in drugi
odstavek 61. člena),
9.    
ne poskrbi, da so predmeti, ki so pomembni za
postopek o prekršku ali za preiskavo kaznivega dejanja, predani ustreznemu organu
(četrti odstavek 61. člena),
10. 
ne obvesti ministrstva, pristojnega za promet o
letalski nesreči s smrtnim izidom ali hujšimi telesnimi poškodbami ali s
precejšnjo škodo ali o resnem incidentu ter ji ne preda pisnega poročila (63.
člen),
11. 
ne poroča o okoliščinah, dogodkih in motnjah v
delovanju, ki lahko vplivajo na plovnost zrakoplova (64. člen),
12. 
z zrakoplovom takoj ne pristane na najbližjem
primernem letališču v skladu z navodili pristojne službe zračnega prometa (prvi
odstavek 147. člena),
13. 
ne poskrbi, da zrakoplov nemudoma zapusti
območje, kjer je letenje prepovedano (drugi odstavek 147. člena),
14. 
ne upošteva prepovedi vzleta zrakoplova, v
primeru upravičene domneve, da zrakoplov ni ploven ali da nima ustrezne posadke
ali da drugače ne izpolnjuje zahtev in pogojev po tem zakonu (151. člen).
188. člen
(letalski prekrški)
Z globo od 300 do
600 eurov se kaznuje za prekršek osebi, ki opravlja
naloge letalskega osebja ali drugo strokovno osebje, če:
1.    
opravlja naloge pilota oziroma člana letalske
posadke ali opravlja naloge glede vzdrževanja in plovnosti zrakoplova ali
vodenja in kontroliranja zračnega prometa ali načrtovanja letalskih operacij
ali izdajanja letalskih meteoroloških opazovanj ali dajanj napovedi, če nima
veljavne licence, ratinga, pooblastila, potrdila oziroma spričevala (prvi
odstavek 43. člena),
2.    
uveljavlja privilegije, ki izhajajo iz licence,
ratinga, pooblastila, potrdila oziroma spričevala, ki ga je izdala druga država
članica ICAO ali JAA, če ne vzdržuje predpisane ravni znanja in usposobljenosti
(tretji odstavek 43. člena),
3.    
opravlja dolžnosti na krovu zrakoplova ali
opravlja naloge vzdrževanja in plovnosti zrakoplova ali vodi in kontrolira
zračni prostor ali načrtuje letalske operacije, če je pod vplivom alkohola,
narkotikov, ali drugih psihoaktivnih sredstev ali če je zaužil zdravilo, ki
lahko vpliva na njegove psihofizične sposobnosti (prvi odstavek 47. člena),
4.    
ravna v nasprotju z drugim odstavkom 47. člena,
5.    
kot član posadke ne izpolnjuje ukazov vodje
zrakoplova (četrti odstavek 60. člena),
6.    
kot pilot ne vodi zapisov o času letenja (66.
člen),
7.    
pri opravljanju nalog v navigacijskih službah
zračnega prometa, ne ravna tako, da sta zagotovljena varnost in red ali da ni
ogrožena varnost ljudi in premoženja (prvi odstavek 116. člena).
189. člen
(letalski prekrški)
(1) Z globo od
2.500 do 25.000 eurov se kaznuje za prekršek pravna
oseba, če:
1.    
kot letalski prevoznik ne zagotovi, da posadke
ne prekoračijo dovoljenih časovnih omejitev v zvezi z letenjem, počitki ter
številom vzletov in pristankov ali ne zagotovi predpisanega časa počitka (prvi
odstavek 65. člena),
2.    
kot letalski prevoznik ne vodi zapisov o času
letenja, delovni obveznosti in počitkih letalskega in drugega strokovnega
osebja (tretji odstavek 65. člena),
3.    
kot letalski prevoznik izvaja strokovno usposabljanje
letalskega in drugega strokovnega osebja brez izpolnitve predpisanih pogojev
(prvi odstavek 77. člena),
4.    
kot izvajalec opravlja letalsko dejavnost
posebne vrste brez ustreznega posebnega dovoljenja (drugi odstavek 77. člena),
5.    
kot uporabnik zrakoplova ne pridobi predhodne
odobritve agencije za zakup zrakoplova (tretji odstavek 77. člena),
6.    
kot organizator letalske prireditve ali
organizator letalskega tekmovanja ne pridobi posebnega dovoljenja za letalsko
prireditev ali letalsko tekmovanje (peti odstavek 77. člena),
7.    
kot tuj letalski prevoznik opravlja redni
zračni prevoz v nasprotju z mednarodnim sporazumom ali posebnim dovoljenjem
(prvi odstavek 81. člena),
8.    
kot letalski prevoznik opravlja posebni zračni
prevoz brez dovoljenja (drugi odstavek 81. člena),
9.    
kot letalski prevoznik rednega zračnega prevoza
ne opravlja v skladu z redom letenja (prvi odstavek 84. člena),
10. 
kot letalski prevoznik oziroma operator
zrakoplova ne zagotovi osnovnih varnostnih pregledov zrakoplovov ali opreme,
potrebne za njihovo izvajanje (tretji odstavek 127. člena),
11. 
kot letalski prevoznik za lastne potrebe
zagotavlja zemeljsko oskrbo v pogojih samooskrbe, pa ne izpolnjuje predpisanih
organizacijskih, tehničnih in tehnoloških pogojev za izvajanje posamezne
kategorije storitev oziroma ne pridobi predpisane odločbe (tretji odstavek 159.
člena).
(2) Z globo od 300
do 1.200 eurov se za prekršek iz prejšnjega
odstavka kaznuje tudi odgovorna oseba pravne osebe.
(3) Z globo od
2.500 do 17.000 eurov se kaznuje samostojni podjetnik
posameznik, ki stori prekršek iz prvega odstavka tega člena.
(4) Z globo od 250
do 600 eurov se kaznuje tudi posameznik – fizična
oseba, ki stori prekršek iz prvega odstavka tega člena.
189.a člen
(letalski prekrški)
Z globo od 3.500
do 6.500 eurov se kaznuje prevoznik v letalstvu, ki ni
sporočil podatkov ali je sporočil nepravilne podatke o potnikih (84.a in 84.b
člen).
189.b člen
(letalski prekrški)
(1) Z globo od 3.000 do 15.000 eurov se za
prekršek kaznuje letalski prevoznik – pravna oseba, ki ni poslal podatkov o
potnikih ali jih ni poslal pravočasno ali je poslal nepravilne podatke ali jih
ni poslal na predhodno dogovorjen način (84.c in 84.č člen).
(2) Z globo od 2.000 do 10.000 eurov se za
prekršek iz prejšnjega odstavka kaznuje letalski prevoznik, ki je samostojni
podjetnik posameznik ali posameznik, ki samostojno opravlja dejavnost.
(3) Z globo od 1.000 do 5.000 eurov se za
prekršek iz prvega in drugega odstavka tega člena kaznuje odgovorna oseba
pravne osebe, samostojnega podjetnika posameznika ali posameznika, ki
samostojno opravlja dejavnost, ki je letalski prevoznik.
(4) Z globo od 3.000 do 8.000 eurov se za
prekršek kaznuje pravna oseba, ki v okviru izvajanja svoje pridobitne
dejavnosti opravi rezervacijo za potnike v rednem in posebnem zračnem prevozu
in letalskemu prevozniku podatkov o teh potnikih ni poslala ali jih ni poslala
pravočasno ali je poslala nepravilne podatke (84.c člen).
(5) Z globo od 400 do 3.000 eurov se za
prekršek iz prejšnjega odstavka kaznuje samostojni podjetnik posameznik ali posameznik,
ki samostojno opravlja dejavnost, kadar v okviru izvajanja svoje pridobitne
oziroma registrirane dejavnosti opravi rezervacijo za potnike v rednem in
posebnem zračnem prevozu.
(6) Z globo od 200 do 1.000 eurov se za
prekršek iz četrtega in petega odstavka tega člena kaznuje odgovorna oseba
pravne osebe, samostojnega podjetnika posameznika ali posameznika, ki
samostojno opravlja dejavnost, kadar v okviru izvajanja svoje pridobitne
oziroma registrirane dejavnosti opravi rezervacijo za potnike v rednem in
posebnem zračnem prevozu.
190. člen
(letalski prekrški)
(1) Z globo od 300
do 600 eurov se za prekršek kaznuje posameznik –
fizična oseba, če:
1.    
na javnem letališču, v zrakoplovu ali v objektu
navigacijskih služb zračnega prometa ne ravna v skladu s predpisi, programi in
drugimi akti s področja varovanja, ki veljajo v Republiki Sloveniji (tretji
odstavek 125. člena),
2.    
nosi orožje ali nevarne predmete na javnem
letališču ali prevaža orožje ali nevarne predmete v nasprotju s predpisi (126.
člen),
3.    
se giblje ali zadržuje na nadzorovanih delih
javnega letališča, varnostnih območjih omejenega gibanja, kritičnih delih
varnostnega območja omejenega gibanja in, če so določena, na drugih varnostno
pomembnih območjih javnega letališča ter v objektih navigacijskih služb
zračnega prometa, ki so opredeljeni v ustreznih letalskih varnostnih programih,
ne da bi opravljal službeno opravilo ali imel ustrezno dovoljenje (prvi
odstavek 128. člena),
4.    
se giblje na nadzorovanih delih javnega
letališča, varnostnih območjih omejenega gibanja, kritičnih delih varnostnega
območja omejenega gibanja in, če so določena, na drugih varnostno pomembnih
območjih javnega letališča ter v objektih navigacijskih služb zračnega prometa,
ki so opredeljeni v ustreznih letalskih varnostnih programih brez spremljevalca
(peti odstavek 128. člena),
5.    
se kot član letalske posadke giblje na
površinah in območjih iz prvega odstavka 128. člena brez ustrezne
identifikacijske priponke (šesti odstavek 128. člena),
6.    
ne sodeluje oziroma ne nudi pomoči pri
preiskavi letalske nesreče ali incidenta v skladu s pooblastili in zahtevami
komisije ali preiskovalca letalske nesreče (prvi odstavek 141. člena),
7.    
v primeru letalske nesreče ali incidenta,
odstrani ali premesti brez dovoljenja glavnega preiskovalca zrakoplov in stvari
ali karkoli, kar spada k temu zrakoplovu ali k stvarem, za katere obstaja sum,
da bi lahko bile vzrok letalske nesreče (prvi odstavek 142. člena),
8.    
ob letalski nesreči najde stvari pa o tem ne
obvesti policije, preiskovalnega organa, komisije ali preiskovalca (drugi
odstavek 142. člena).
(2) Z globo od 300
do 600 eurov se za prekršek kaznuje potnik, če
ravna v nasprotju s tretjim odstavkom 59. člena.
191. člen
(letalski prekrški)
(1) Z globo 800 eurov se kaznuje za prekršek pravna oseba, ki je lastnik ali uporabnik
zrakoplova, oziroma druga pravna oseba, če:
1.    
agencije tekoče ne obvešča o vsaki spremembi
podatkov, vpisanih v register zrakoplovov (prvi odstavek 27. člena),
2.    
odkloni predložitev vseh podatkov v zvezi s
plovnostjo, vzdrževanjem, spremembami ali popravili zrakoplova ter vseh
podatkov in statistik o njegovem delovanju in uporabi (šesti odstavek 32.
člena),
3.    
ne zagotovi agenciji in njenim pooblaščenim
osebam prostega dostopa do vseh prostorov ter opreme lastnika oziroma
uporabnika, kot tudi v zrakoplov na zemlji in med letom, oziroma ne nudi pomoči
agenciji za izvršitev njenih nalog (sedmi odstavek 32. člena),
4.    
agencije ne obvesti o okoliščinah, dogodkih in
napakah in nepravilnostih, ki bi lahko vplivale na plovnost zrakoplova (tretji
odstavek 33. člena),
5.    
nima ustreznih predpisanih dokumentov na krovu
(prvi odstavek 42. člena)
6.    
ne dopusti agenciji in vsakomur, ki mora
pregledati letalske dokumente zaradi zaščite svojih pravic, pregleda teh
dokumentov (drugi odstavek 42. člena).
(2) Z globo 600
eurov se kaznuje za prekršek samostojni podjetnik
posameznik, ki opravlja dejavnosti v letalstvu, ali drug samostojni podjetnik,
če stori prekršek iz prejšnjega odstavka.
(3) Z globo 300
eurov se kaznuje za prekršek tudi odgovorna oseba
pravne osebe, če stori prekršek iz prvega odstavka.
(4) Z globo 250
eurov se kaznuje za prekršek posameznik – fizična oseba,
ki stori prekršek iz prvega odstavka tega člena.
192. člen
(letalski prekrški)
(1) Z globo 800 eurov se kaznuje za prekršek pravna oseba, ki izvaja dejavnosti v
letalstvu, oziroma druga pravna oseba, če:
1.    
odkloni pooblaščeni osebi prost dostop do vseh
prostorov, opreme, podatkov in dokumentacije, v zvezi s pregledom vseh licenc,
potrdil in spričeval, v zvezi z gradnjo, vzdrževanjem, spremembami in popravili
zrakoplovov, motorja, dela in opreme zrakoplova (tretji odstavek 38. člena).
(2) Z globo 600
eurov se kaznuje za prekršek samostojni podjetnik
posameznik, ki opravlja dejavnosti v letalstvu, ali drug samostojni podjetnik
posameznik, če stori prekršek iz prejšnjega odstavka tega člena.
(3) Z globo 300
eurov se kaznuje za prekršek tudi odgovorna oseba
pravne osebe, če stori prekršek iz prvega odstavka tega člena.
(4) Z globo 250
eurov se kaznuje za prekršek posameznik – fizična oseba,
ki stori prekršek iz prvega odstavka tega člena.
193. člen
(letalski prekrški)
(1) Z globo 800 eurov se kaznuje za prekršek pravna oseba, ki je letalski prevoznik,
oziroma druga pravna oseba, če:
1.    
kot imetnik spričevala letalskega prevoznika
takoj pisno ne obvesti agencije o vseh spremembah, ki vplivajo na dejstva in
okoliščine, ki so bile podlaga za izdajo spričevala ali operativnih določb ali
uveljavlja upravičenja iz spričevala, če agencija ni pisno odobrila sprememb
(šesti odstavek 76. člena),
2.    
ne objavi reda letenja pred začetkom njegove
veljavnosti za določeno prometno obdobje (drugi odstavek 84. člena),
3.    
ne pošilja predpisanih evidenc o opravljenem
prometu in njegovi rednosti agenciji, v skladu z navodili (četrti odstavek 84.
člena),
4.    
tujca, ki ga je pripeljal in ki ne izpolnjuje
zakonskih pogojev za vstop v državo, ne odpelje iz države v času, ki mu ga
določi ministrstvo, pristojno za notranje zadeve (peti odstavek 84. člena).
(2) Z globo 600
eurov se kaznuje za prekršek samostojni podjetnik
posameznik, ki je letalski prevoznik, ali drug samostojni podjetnik, če stori
prekršek iz prejšnjega odstavka tega člena.
(3) Z globo 300
eurov se kaznuje za prekršek tudi odgovorna oseba
pravne osebe, če stori prekršek iz prvega odstavka tega člena.
(4) Z globo 250
eurov se kaznuje za prekršek posameznik – fizična oseba,
ki stori prekršek iz prvega odstavka tega člena.
194. člen
(letalski prekrški)
(1) Z globo 800 eurov se kaznuje za prekršek pravna oseba, če:
1.    
uradni osebi agencije ne omogoči nemotenega
nadzora (prvi odstavek 170. člena),
2.    
uradni osebi agencije v roku, ki ga določi, ne
posreduje zahtevanih podatkov, pisnih pojasnil ali izjave v zvezi s predmetom
nadzora (peti odstavek 170. člena),
3.    
ne ravna po izdani prepovedi ali ukrepu uradne
osebe agencije (171. člen),
4.    
nadaljuje z opravljanjem delovnega procesa
oziroma dejavnosti, kljub izdani odločbi o prepovedi (173. člen).
(2) Z globo 600
eurov se kaznuje za prekršek samostojni podjetnik
posameznik, če stori prekršek iz prejšnjega odstavka tega člena.
(3) Z globo 300
eurov se kaznuje za prekršek tudi odgovorna oseba
pravne osebe, če stori prekršek iz prvega odstavka tega člena.
(4) Z globo 300
eurov se kaznuje za prekršek tudi odgovorna oseba državnega
organa, če stori prekršek iz 2. točke prvega odstavka tega člena.
(5) Z globo 250
eurov se kaznuje za prekršek posameznik – fizična oseba,
ki stori prekršek iz prvega odstavka tega člena.
195. člen
(globe)
Globe, predpisane s tem zakonom, se
izrečejo v okviru razpona, določenega s tem zakonom.
196. člen
(stranska sankcija)
Skupaj s kaznijo za prekršek iz druge točke
prvega odstavka 190. člena se storilcu izreče stranska sankcija odvzem
predmetov.
13.0. AKTI VLADE IN AKTI MINISTROV
197. člen
(uporaba letalskih standardov in
priporočil)
(1) V skladu s pooblastili v tem zakonu
izda vlada ali pristojni minister podzakonske predpise, ki določajo neposredno
uporabo standardov in priporočil, ki jih občasno sprejemajo Mednarodna
organizacija civilnega letalstva (ICAO), skupnih letalskih predpisov, ki jih
izdajajo Združeni letalski organi (JAA), standardov Evropske organizacije za
varnost zračne plovbe (EUROCONTROL) ter priporočil Evropske konference
civilnega letalstva (ECAC).
(2) Minister, pristojen za promet, tekoče
spremlja spremembe standardov in priporočil, Skupnih letalskih predpisov ter
priporočil iz prejšnjega odstavka in skrbi za pravočasne spremembe podzakonskih
predpisov. Če pri tem ugotovi neskladnost z zakonom, o tem obvesti vlado.
(3) Agencija skrbi za tekoče ažuriranje
prilog k Čikaški konvenciji in Skupnih letalskih predpisov.
(4) Agencija določi tehnična pravila zlasti
v zvezi z zrakoplovi, letalskim osebjem in opravljanjem dejavnosti v letalstvu.
(5) Pri izdaji predpisov iz tega člena
pristojni izdajatelj predpisa upošteva tudi ustrezno prilogo k Čikaški
konvenciji, predpise Skupnosti, druge akte mednarodnih letalskih organizacij,
ki urejajo vprašanja s področja letalstva in ki zavezujejo Republiko Slovenijo
ter Skupne letalske predpise.
(6) Če vlada ugotovi, da je zaradi
zagotovitve varnosti zračnega prometa nujno potrebno takojšnje ukrepanje, odredi
potrebno ravnanje in o varnostni problematiki in svojem ukrepanju obvesti
Državni zbor Republike Slovenije.
(7) Agencija izdaja Zbornik letalskih
predpisov, v katerem praviloma poleg letalskih predpisov objavlja standarde in
priporočila, ki jih občasno sprejema ICAO, Skupne letalske predpise (JAR), ki
jih izdajajo Združeni letalski organi (JAA), standarde Evropske organizacije za
varnost zračne plovbe (EUROCONTROL), priporočila Evropske konference civilnega
letalstva (ECAC), kot letalske standarde in priporočila, ki se uporabljajo v
Republiki Sloveniji.
198. člen
(rok za izdajo določenih predpisov vlade)
Vlada v 24 mesecih po uveljavitvi tega
zakona izda predpise o:
-      
varovanju (četrti odstavek 125. člena);
-      
načinu izdaje enotnega dovoljenja za gibanje in
muditev na območjih iz prvega odstavka 128. člena ter razlogih za zavrnitev
izdaje ali odvzem dovoljenja (tretji odstavek 128. člena);
-      
pogojih in načinu iskanja in reševanja
zrakoplova ter izda navodila, ki jih je treba sprejeti v primeru, ko je
zrakoplov pogrešan ali je v nevarnosti ali je prišlo do nesreče ali ko
letalskemu prometu grozi nevarnost (prvi odstavek 135. člena);
-      
preiskovanju letalskih nesreč, resnih
incidentov in incidentov, načinu obveščanja in delu preiskovalnega organa,
obveščanju pristojnih organov o navedenih dogodkih ter o obveznostih letalskega
in drugega strokovnega osebja v tej zvezi (tretji odstavek 141. člen).
199. člen
(rok za izdajo določenih predpisov
ministrov)
(1) Minister, pristojen za promet, v 24
mesecih po uveljavitvi tega zakona izda predpise o:
-      
pogojih in postopkih za pridobitev licence
letalskega tehničnega osebja ter za pridobitev spričevala ali potrdila
organizacije za načrtovanje, izdelavo, vzdrževanje, za izvajanje sprememb in
popravil zrakoplovov, motorjev, propelerjev, delov in opreme zrakoplovov ter o
amaterski izdelavi zrakoplovov (drugi odstavek 38. člena);
-      
zapisih in dokumentih, ki jih mora voditi
izvajalec aktivnosti v letalstvu in določi, kateri morajo biti stalno na krovu
zrakoplova (prvi odstavek 42. člena);
-      
osebju, ki opravlja naloge iz prvega odstavka
43. člena ter pogojih in postopkih za pridobitev licence, ratinga, pooblastila,
potrdila oziroma spričevala (peti odstavek 43. člena);
-      
pogojih in postopkih za priznanje tujih licenc
(šesti odstavek 43. člena);
-      
natančnejših zahtevah, načinu in postopku
pridobitve spričevala letalskega prevoznika (deveti odstavek 76. člena);
-      
načinu in postopkih dodeljevanja slotov ter
letališča, na katerih je določanje slotov obvezno (drugi odstavek 93. člena).
(2) Minister, pristojen za promet, v 24
mesecih po uveljavitvi tega zakona, izda predpise:
1.    
v soglasju z ministrom, pristojnim za okolje in
prostor:
- 
o drugih okoljevarstvenih zahtevah, ki jih mora
izpolnjevati zrakoplov, ki se uporablja v Republiki Sloveniji, postopkih ugotavljanja
mejnih vrednosti emisij in o drugih okoljevarstvenih zahtevah ter listinah, s
katerimi se dokazujejo (deseti odstavek 31. člena);
- 
o dovoljenem skupnem hrupu in emisiji motorjev
zrakoplovov na letališču in v letališki coni ter določi višino pristojbine za
odpravo škodljivih posledic na okolje, če hrup in emisije presegajo dovoljene
meje (prvi odstavek 115. člena);
2.    
v soglasju z ministrom, pristojnim za
zdravstvo:
- 
natančnejše predpise, s katerimi določi
posebnosti glede zdravstvenih pregledov letalskega osebja in drugega
strokovnega osebja (šesti odstavek 51. člena).
200. člen
(skupna določba glede izdaje predpisov)
Pri izdaji predpisov in drugih aktov iz
tega zakona se upoštevajo ustrezne priloge k Čikaški konvenciji in drugi
dokumenti mednarodnih letalskih organizacij, predpisi skupnosti ter ustrezni
Skupni letalski predpisi.

Zakon o letalstvu – ZLet (Uradni list RS, št. 18/01)
vsebuje naslednje prehodne in končne določbe:
»14.0. PREHODNE IN KONČNE DOLOČBE
201. člen
(smiselna
uporaba določb posameznih predpisov)
(1) Do uveljavitve predpisov po določbah
tega  zakona, se v Republiki Sloveniji kolikor niso z njimi v nasprotju
uporabljajo naslednji predpisi in drugi akti:
1.    
pravilnik o delu in instrumentalni opremi
meteoroloških postaj in drugih služb za meteorološko pomoč v letalstvu na
letališčih, ki so odprta za javni zračni promet (Uradni list SFRJ, št. 45/67),
2.    
odločba o otvoritvi letališča “Ljubljana” za
mednarodni javni zračni promet (Uradni list SFRJ, št. 51/63),
3.    
uredba o varnosti na javnem letališču (Uradni
list SFRJ, št. 73/87),
4.    
uredba o pridobivanju soglasja ter pogojih in
načinu za izstreljevanje raket za obrambo proti toči (Uradni list SFRJ, št.
32/87),
5.    
odlok o načinu izvajanja 208. in 209. člena
zakona o zračni plovbi (Uradni list SFRJ, št. 17/87),
6.    
pravilnik o projektiranju, graditvi in
rekonstrukciji civilnih letališč in njihovi klasifikaciji (Uradni list SFRJ,
št. 2/66 in popravek v Uradnem listu SFRJ, št. 4/66),
7.    
pravilnik o obrazcu stalne in začasne
prepustnice za gibanje na javnem letališču (Uradni list SFRJ, št. 32/75),
8.    
pravilnik o službi za prvo pomoč na letališču
(Uradni list SFRJ, št. 57/78),
9.    
pravilnik o načinu vpisovanja letališč v
vpisnik civilnih letališč in vzletišč v vpisnik vzletišč (Uradni list SFRJ, št.
11/79),
10. 
pravilnik o zaznamovanju stez za vzletanje in
pristajanje in drugih stez ter letališke ploščadi na letališču (Uradni list
SFRJ, št. 47/79),
11. 
pravilnik o načinu zaznamovanja stez za
vzletanje in pristajanje in drugih stez na civilnih letališčih ter o nameščanju
orientacijskih znamenj na objekte v coni civilnih letališč (Uradni list SFRJ,
št. 24/66 v zvezi s 197. členom pravilnika o zaznamovanju stez za vzletanje in
pristajanje in drugih stez ter letališke ploščadi na letališču, Uradni list
SFRJ, št. 47/79 – v skladu z navedenimi določbami se uporabljajo samo 52. do
74. člen),
12. 
pravilnik o vzdrževanju objektov, opreme in
instalacij, pomembnih za varnost zračne plovbe na letališču (Uradni list SFRJ
št. 9/84),
13. 
pravilnik o službi za sprejem in odpremo letal,
potnikov in stvari na javnem letališču (Uradni list SFRJ, št. 66/87 in 57/90),
14. 
odredba o minimumu opreme za kontrolo
zrakoplovov, potnikov, prtljage in blaga (Uradni list SFRJ, št. 12/75),
15. 
pravilnik o prostorih, tehnični opremi in
načinu pregledovanja letal, potnikov in stvari na javnem letališču (Uradni list
SFRJ, št. 8/89, 24/89 in 61/90),
16. 
pravilnik o letenju letal (Uradni list SFRJ,
št. 10/79 in 4/83),
17. 
pravilnik o postopku in načinu ugotavljanja sposobnosti
letal za plovbo (Uradni list SFRJ, št. 35/80),
18. 
pravilnik o načinu oddaje in vrnitve orožja in
streliva v javnem prevozu v zračnem prometu (Uradni list SFRJ, št. 40/80 in
14/82),
19. 
 pravilnik o načinu metanja kemičnih
sredstev iz letala (Uradni list SFRJ, št. 62/80 in 52/83),
20. 
pravilnik o amaterski izdelavi letal (Uradni
list SFRJ, št. 19/82),
21. 
pravilnik o napravah in opremi, ki morajo biti
vdelani v letalo odvisno od njegove kategorije in namena (Uradni list SFRJ, št.
59/84),
22. 
pravilnik o prevozu otrok v javnem prevozu v
zračnem prometu (Uradni list SFRJ, št. 2/87),
23. 
pravilnik o civilnem jadralnem letalstvu
(Uradni list FLRJ, št. 52/55),
24. 
pravilnik o padalstvu (Uradni list SFRJ, št.
73/89 in 57/90),
25. 
pravilnik o načinu preiskovanja letalskih
nesreč (Uradni list SFRJ, št. 66/87),
26. 
pravilnik o preiskovanju ogrožanja varnosti
letal (Uradni list SFRJ, št. 79/87),
27. 
pravilnik o pogojih za prevoz živali v javnem
prevozu v zračnem prometu (Uradni list SFRJ št. 42/88, popravek v št. 45/88,
57/90),
28. 
pravilnik o homologaciji letala, motorja,
propelerja, padala, balona, zmaja in opreme letala (Uradni list SFRJ, št.
54/88),
29. 
pravilnik o posebnih pogojih za izdelavo in
spremembe na letalu, motorju, propelerju, padalu in opremi letala, načinu
izdelave tehnično‑tehnološke dokumentacije in tehnični kontroli izdelave
(Uradni list SFRJ, št. 75/88),
30. 
pravilnik o strokovni izobrazbi, izpitih in
dovoljenjih za delo letalskega tehničnega osebja kontrole letenja (Uradni list
SFRJ, št. 13/79).
31. 
pravilnik o strokovni izobrazbi, izpitih in dovoljenjih
za delo kontrolorjev letenja (Uradni list SFRJ, št. 62/79),
32. 
pravilnik o strokovni izobrazbi, izpitih in
dovoljenjih za delo članov posadke letal (Uradni list SFRJ, št. 2/80, 31/80,
53/80, 43/81 in 10/85),
33. 
pravilnik o strokovni izobrazbi, izpitih in
dovoljenjih za delo strokovnega osebja, ki opravlja dela, pomembna za varnost
zračne plovbe (Uradni list SFRJ, št. 64/80, 63/81 in 77/82),
34. 
pravilnik o obrazcu dovoljenja za delo
strokovnega osebja, ki opravlja dela, pomembna za varnost zračne plovbe (Uradni
list SRS, št. 39/83),
35. 
pravilnik o strokovni izobrazbi, strokovnem
usposabljanju, izpitih, dovoljenjih in pooblastilih letalsko tehničnega osebja
in letalskega osebja tehnične priprave (Uradni list SFRJ, št. 35/87, popravek v
št. 12/88 in 8/89),
36. 
pravilnik o strokovni izobrazbi, strokovnem
izpitu, dovoljenju za delo in delu, ki ga sme opravljati osebje službe za zvezo
(Uradni list SFRJ, št. 62/74),
37. 
pravilnik o strokovni izobrazbi, strokovnem
usposabljanju, izpitih, dovoljenjih in pooblastilih osebja službe za zveze pri
kontroli letenja (Uradni list SFRJ, št. 12/88),
38. 
pravilnik o strokovni izobrazbi strokovnem
usposabljanju, izpitih, dovoljenjih in pooblastilih letalsko prometnega osebja
(Uradni list SFRJ, št. 37/88),
39. 
pravilnik o trajanju izmen, trajanju nepretrganega
dela in trajanju dnevnega počitka kontrolorjev letenja in pomočnikov
kontrolorjev letenja (Uradni list SFRJ, št. 6/89 in 40/89),
40. 
pravilnik o strokovni izobrazbi, strokovnem
usposabljanju, izpitih, dovoljenjih in pooblastilih, osebja, ki dela pri
meteorološki varnosti zračne plovbe (Uradni list SFRJ, št. 36/89 in 50/90),
41. 
pravilnik o zdravstvenih pogojih za opravljanje
del letalskega in drugega strokovnega osebja in o posebnih pogojih za
opravljanje zdravniških pregledov letalskega in drugega strokovnega osebja, ki
jih morajo izpolnjevati zdravstvene organizacije združenega dela (Uradni list
SFRJ, št. 81/89).
(2) Do uveljavitve predpisov po določbah
tega  zakona, se v Republiki Sloveniji kolikor niso z njimi v nasprotju
uporabljajo naslednji predpisi:
1.    
pravilnik o vsebini glavne knjige registra
zrakoplovov (Uradni list RS, št. 2/92),
2.    
pravilnik o vzletiščih (Uradni list RS, št.
58/92),
3.    
pravilnik o načinu izdajanja dovoljenj za lete
zrakoplovov (Uradni list RS, št. 58/92 in 12/01),
4.    
navodilo o načinu pregleda potnikov, ki uživajo
diplomatsko in konzularno imuniteto, v javnem zračnem prometu (Uradni list RS,
št. 70/94),
5.    
pravilnik o pogojih, ki jih morajo izpolnjevati
šole ali šolski centri za usposabljanje zrakoplovnega osebja (Uradni list RS,
št. 23/95),
6.    
odredba o pristojbinah na zračnih poteh (Uradni
list RS, št. 77/95).
7.    
pravilnik o ultralahkih letalnih napravah
(Uradni list RS, št. 2/96),
8.    
pravilnik o uporabi in registraciji zrakoplovov
Ministrstva za obrambo (Uradni list RS, št. 23/96),
9.    
pravilnik o registraciji vojaških zrakoplovov
(Uradni list RS, št. 51/96),
10. 
odredba o obratovalnem času javnih letališč
(Uradni list RS, št. 26/95, 72/95, 35/97, 49/98, 77/98 in 109/00),
11. 
pravilnik o registraciji in označevanju vozil,
zrakoplovov in vodnih plovil Ministrstva za obrambo (Uradni list RS, št. 67/95
in 34/96),
12. 
odredba o pristojbini za pregled zrakoplova
(Uradni list RS, št. 54/97),
13. 
odredba o pristojbini za preverjanje strokovne
usposobljenosti zrakoplovnega osebja (Uradni list RS, št. 54/97 in 39/00),
14. 
sklep o ustanovitvi letališke kontrole letenja
Cerklje, Cerklje ob Krki (Uradni list RS, št. 49/97),
15. 
pravilnik za varno vzletanje in pristajanje
letal v pogojih zmanjšane vidljivosti (Uradni list RS, št. 68/97),
16. 
pravilnik o načinu in pogojih izrabe
rekreacijskega dopusta kontrolorjev letenja in pomočnikov kontrolorjev letenja
Uprave RS za zračno plovbo (Uradni list RS, št. 79/97),
17. 
pravilnik o identifikacijskem znaku – priponki
za osebe, zaposlene v Upravi RS za zračno plovbo in za druge osebe (Uradni list
RS, št. 43/98),
18. 
pravilnik o izkaznici pooblaščenega delavca
Ministrstva za promet in zveze (Uradni list RS, št. 72/98),
19. 
uredba o jadralnem zmajarstvu in jadralnem
padalstvu (Uradni list RS, št. 13/99),
20. 
pravilnik o številu in sestavi članov posadke
zrakoplova (Uradni list RS, št. 24/99),
21. 
pravilnik o delovnem času posadk zrakoplovov
(Uradni list RS, št. 31/99),
22. 
pravilnik o licenciranju letalskega osebja –
pilotov letal (Uradni list RS, št. 3/00),
23. 
pravilnik o definiciji in uporabi združljivih
tehničnih specifikacij za nabavo opreme in sistemov za vodenje zračnega prometa
(Uradni list RS, št. 3/00),
24. 
pravilnik o reševalni in gasilski službi na
javnem letališču (Uradni list RS, št. 42/00),
25. 
pravilnik o letenju vojaških zrakoplovov
(Uradni list RS, št. 46/00),
26. 
pravilnik o hrupu zrakoplovov (Uradni list RS,
št. 55/00).
202. člen
(predpisi, ki
prenehajo veljati oziroma se prenehajo uporabljati)
(1) Z dnem uveljavitve tega zakona se
prenehajo uporabljati:
1.    
zakon o zračni plovbi (Uradni list SFRJ, št.
45/86, 24/88, 80/89 in 29/90), razen določb 28. ter 37. do 40. člena, ki se
uporabljajo do uveljavitve predpisov iz 4. poglavja tega zakona,
2.    
zakon o izkoriščanju javnih letališč (Uradni
list SFRJ, št. 12/64 – prečiščeno besedilo).
(2) Z dnem uveljavitve tega zakona
prenehata veljati:
1.    
zakon o dopolnitvah zakona o zračni plovbi
(Uradni list RS, št. 58/93),
2.    
uredba o oznaki državne pripadnosti zrakoplovov
(Uradni list RS, št. 9/93).
203. člen
(predpisi o
plovnosti)
Do uveljavitve predpisov iz 31. člena tega
zakona velja za plovnost zrakoplovov naslednje:
1.    
Pregled za ugotavljanje plovnosti zrakoplova je
lahko osnoven, reden ali izreden in se opravlja na zemlji in med letom. Osnovni
in redni pregledi se opravijo na zahtevo lastnika zrakoplova, izredni pregled
pa lahko odredi letalski inšpektor, če utemeljeno sumi, da zrakoplov ni varen
za letenje.
2.    
Preizkus zrakoplova v letu se za osnovni
pregled opravi v letu brez potnikov ter obsega preizkus letalno-tehničnih
karakteristik in obnašanja zrakoplova v letu, redni pregled pa se opravi v letu
s potniki in obsega kontrolo delovanja naprav in sistemov zrakoplova na način,
ki ne ogroža varnosti leta.
3.    
Osnovni pregled se opravi na novem zrakoplovu
in v tujini nabavljenem zrakoplovu, na drugih zrakoplovih pa po obnovi oziroma
večjih popravilih nosilne strukture ali po spremembi, ki utegne vplivati na
bistvene lastnosti zrakoplova (trdnost, življenjska doba in tehnične
karakteristike) ter na zrakoplovih, ki več kot 6 mesecev nimajo veljavnega
spričevala o plovnosti. Redni pregled zrakoplova se opravi pred izdajo oziroma
podaljšanjem veljavnosti spričevala o plovnosti. Izredni pregled zrakoplova se
opravi, če je poškodovan večji del njegove strukture, kar utegne vplivati na
njegovo plovnost, ali na podlagi utemeljenega suma, da zrakoplov ne izpolnjuje
predpisanih zahtev za plovnost.
4.    
Za pregled zrakoplova plača lastnik
pristojbino. V primeru, da se z izrednim pregledom, ki ga je zahteval inšpektor
ugotovi, da je zrakoplov ploven, se pristojbine za pregled ne plača.
204. člen
(predpisi o
izdelavi zrakoplovov in skupni letalski predpisi)
(1) Do uveljavitve predpisov iz 38. in 39.
člena tega zakona velja za izdelavo zrakoplovov, motorjev, propelerjev, delov
in opreme naslednje:
1.    
Zrakoplov, motor, propeler, del in oprema
zrakoplova se mora izdelovati po tehničnih predpisih za izdelavo in kakovost
vgrajenega materiala. Za izdelavo se uporabljajo standardi proizvajalca, ki jih
potrdi Uprava. Pred začetkom ali med gradnjo ali izvršitvijo spremembe na
zrakoplovu, motorju, propelerju, delu ali opremi zrakoplova, je treba Upravi
predložiti ustrezno tehnično dokumentacijo.
2.    
Izdelavo in spremembe na zrakoplovu, motorju,
propelerju, delu in opremi zrakoplova, ter izdelavo tehnično-tehnološke
dokumentacije za izdelavo in spremembe sme opravljati organizacija, ki poleg
splošnih pogojev za opravljanje gospodarske dejavnosti izpolnjuje posebne
pogoje, zlasti glede delovnih prostorov, opremljenosti s tehničnimi sredstvi za
delo, strokovnega osebja za izdelavo zrakoplovov, ter operativno tehničnih
postopkov.
3.    
Proizvajalec zrakoplova, motorja, propelerja,
dela in opreme zrakoplova mora naročniku oziroma kupcu skupaj s proizvodom
dobaviti dokumentacijo o uporabi, vzdrževanju, obnovi in popravilu proizvoda
ter zagotoviti, da bo pravočasno in stalno obveščen o tehničnih spremembah
oziroma o spremembi načina uporabe, vzdrževanja in popravilih na zadevnem tipu
proizvoda.
4.    
Preizkušanje za izdajo certifikata tipa ali
ustreznega potrdila opravi pravna oseba, ki izpolnjuje predpisane pogoje in jo
za to pooblasti Uprava. Med certifikacijskim postopkom je treba Upravi
predložiti letalni priročnik in priročnik za vzdrževanje novega tipa
zrakoplova, motorja, propelerja, dela ali opreme zrakoplova. Preizkušanje za
certifikacijo tipa iz tega člena se ne opravi, če je bilo na podlagi rezultatov
preizkusov opravljenih v tujini, ugotovljeno, da predloženi tip izpolnjuje
predpisane tehnične pogoje za plovnost.
205. člen
(predpisi o
vzdrževanju, spremembah in popravilih na zrakoplovih)
Do uveljavitve predpisov iz 38. in 39.
člena tega zakona velja za opravljanje vzdrževanja, sprememb in popravil na
zrakoplovih, motorjih, propelerjih, delih in opremi zrakoplovov naslednje:
1.    
Pregledi in preizkusi, popravila, zamenjave in
obnove na zrakoplovu, motorju, propelerju, delu in opremi zrakoplova (v
nadaljnjem besedilu: vzdrževanje zrakoplova), preventivno vzdrževanje
zrakoplova in izvajanje sprememb in popravil na zrakoplovu, motorju,
propelerju, delu in opremi zrakoplova, ter tehnična kontrola in kontrola
kvalitete del se morajo opravljati v skladu s predpisi, izdanimi na podlagi
tega zakona ter tehničnimi predpisi proizvajalca za določen tip zrakoplova.
2.    
Za vzdrževanje in tehnično kontrolo vzdrževanja
zrakoplova, motorja, propelerja, dela in opreme zrakoplova in za izdelovanje
tehnično-tehnološke dokumentacije mora izvajalec, ki ga pooblasti Uprava,
izpolnjevati, poleg splošnih tudi, posebne pogoje glede delovnih prostorov,
opremljenosti s tehničnimi sredstvi za delo, strokovnega osebja za to delo ter
operativno-tehničnih postopkov. Enomotorne zrakoplove splošne kategorije, balone
in jadralna letala sme vzdrževati tudi pooblaščena fizična oseba, če ima
licenco za ta tip zrakoplova, kar pa ne velja za obnovo.
3.    
Vzdrževanje in tehnična kontrola zrakoplova,
motorja, propelerja, dela in opreme zrakoplova se opravljata po tehničnem sistemu
za vzdrževanje, ki se določi za vsak tip zrakoplova, motorja, propelerja, dela
in opreme zrakoplova. Tehnični sistem sestoji iz programa in predpisanih
postopkov za vzdrževanje zrakoplova, motorja, propelerja, dela in opreme
zrakoplova ter zajema roke in način njihovega izvajanja, določi pa se v skladu
s predpisom, izdanim na podlagi tega zakona, zahtevami za vzdrževanje, ki jih
odobrijo pristojni letalski organi in organizacije države proizvajalca
zrakoplova in tehničnimi navodili za vzdrževanje zrakoplova, motorja,
propelerja, dela in opreme zrakoplova, ki jih izdela proizvajalec, ter načinom
njihove uporabe in rezultati preizkusa njihove zanesljivosti med uporabo.
Tehnični sistem za vzdrževanje zrakoplova, motorja, propelerja, dela in opreme
zrakoplova izdela lastnik zrakoplova, če vzdržuje zrakoplov, motor, propeler,
del ali opremo zrakoplova in ga predloži Upravi v potrditev.
4.    
Če lastnik zrakoplova zaupa vzdrževanje
zrakoplova, motorja, propelerja, dela in opreme zrakoplova drugi osebi, mora
predložiti Upravi listino, s katero izkaže, da je tako osebo pooblastil
pristojni letalski organ oziroma pristojna organizacija za opravljanje takega
dela.
5.    
Če se zrakoplov, vpisan v register zrakoplovov,
da v zakup drugi osebi, mora lastnik zrakoplova s pogodbo zagotoviti
vzdrževanje zrakoplova, motorja, propelerja, dela in opreme zrakoplova po
odobrenem tehničnem sistemu za vzdrževanje in sicer pri osebi, ki je za taka
dela pooblaščena v skladu z 38. členom tega zakona.
6.    
Lastnik oziroma uporabnik zrakoplova mora v
skladu s predpisom, izdanim na podlagi tega zakona, zagotoviti pregled
zrakoplova pred vsakim vzletom, da se ugotovi, ali je zrakoplov ploven. Oseba,
pooblaščena za pregled zrakoplova, mora s svojim podpisom v knjigi zrakoplova
potrditi, da je bil zrakoplov pregledan in da je sposoben za varno letenje.
7.    
Program popravila zrakoplova zaradi večje
poškodbe, zaradi katere je zrakoplov izgubil plovnost, odobri Uprava.
206. člen
(predpisi o
razvrstitvi zrakoplovov)
Do uveljavitve predpisov iz 40. člena tega
zakona se zrakoplovi razvrščajo glede na:
1.    
vrsto na: zrakoplove težje od zraka (letalo,
giroplan, helikopter, mahokrilec, jadralno letalo, ultralahke letalne naprave
in druge letalne naprave) in zrakoplove lažje od zraka (prosti balon, vezani
balon in zračna ladja);
2.    
kategorijo na: prometno kategorijo, splošno
kategorijo (neakrobatska, polakrobatska in akrobatska) in posebno kategorijo
(amatersko izdelan zrakoplov, eksperimentalen zrakoplov, ultralahka letalna
naprava in podobno);
3.    
namen uporabe: kot zrakoplovi za prevoz oseb in
stvari, zrakoplovi za prevoz tovora, zrakoplovi za dela v kmetijstvu in
gozdarstvu, zrakoplovi za športno dejavnost, zrakoplovi za usposabljanje
letalskega osebja, zrakoplovi za prvo pomoč in druge;
4.    
največjo dovoljeno maso pri vzletanju na:
zrakoplove z maso: od 50 do 2750 kg, od 2751 do 5700 kg, od 5701 do 27000 kg,
od 27001 do 72000 kg in nad 72001 kg.
207. člen
(predpisi o
listinah in knjigah zrakoplova)
Do uveljavitve predpisov iz 42. člena tega
zakona veljajo za listine in knjige zrakoplova naslednje določbe:
1.    
Zrakoplov, ki se uporablja za letenje, mora
imeti listine in knjige, predpisane s tem zakonom. Vsebino listin in knjig ter
način njihovega vodenja, urejajo predpisi, izdani na podlagi tega zakona.
2.    
Med letenjem morajo biti v zrakoplovu, razen v
balonu in drugih letalnih napravah, naslednje listine in knjige:
- 
potrdilo o vpisu v register zrakoplovov,
- 
spričevalo o plovnosti zrakoplova,
- 
dovoljenje za delo radijske postaje (če jo
ima),
- 
licenca oziroma potrdilo člana posadke,
- 
operativni dnevnik zrakoplova,
- 
nalog za let.
3.    
V zrakoplovu, ki se uporablja za prevoz oseb in
stvari, morajo biti poleg listin in knjig iz prejšnje točke tega člena tudi
naslednje listine in knjige:
- 
listina obremenitve in lege težišča,
- 
dokumenti za pripravo leta,
- 
listina s podatki o vkrcanih stvareh, če se
prevažajo stvari,
- 
letalni priročnik zrakoplova,
- 
letalno-operativni priročnik,
- 
potni priročnik zrakoplova,
- 
seznam opreme v primeru nevarnosti, s katero je
zrakoplov opremljen,
- 
potna knjiga zrakoplova,
- 
potrdilo o izpolnjevanju okoljevarstvenih
zahtev (hrup, emisija plinov).
4.    
Če se zrakoplov izbriše iz registra
zrakoplovov, se izročijo Upravi naslednje njegove listine: potrdilo o vpisu v
register zrakoplovov, spričevalo o plovnosti zrakoplova in dovoljenje za delo
radijske postaje (če ga ima).
5.    
Vsebina dokumentov na zrakoplovu je naslednja:
- 
v spričevalo o registraciji se vpišejo podatki
o državni pripadnosti zrakoplova, namenu uporabe in lastniku zrakoplova;
- 
v spričevalo o plovnosti zrakoplova se vpišejo
podatki o njegovih oznakah, tipu, kategoriji, vrsti in namenu uporabe, ter
drugi predpisani podatki;
- 
z dovoljenjem za delo radijske postaje se daje
pravica, da se določena radijska postaja uporablja na način, urejen s predpisi
o radijskih zvezah;
- 
v potno knjigo zrakoplova se vpišejo podatki o
izrednih in drugih dogodkih na zrakoplovu med letom, razen podatkov, ki se
vpišejo v operativni dnevnik;
- 
v operativni dnevnik zrakoplova se vpišejo
podatki o posadki zrakoplova, gibanju zrakoplova, delovanju motorja in drugih
sistemov in naprav na zrakoplovu, urah letenja, nesrečah, ki so se pripetile
zrakoplovu, o opravljenih popravilih in pregledih ter o pripravljenosti
zrakoplova za letenje;
- 
v listo obremenitve in lege težišča se vpišejo
podatki o številu potnikov, teži vkrcanih stvari, razporeditvi tovora in
količini goriva, ki ga nosi zrakoplov;
- 
v dokumente za pripravo leta se vpišejo
meteorološki podatki, načrti leta in seznam podatkov za vzletanje in
pristajanje zrakoplova;
- 
letalni priročnik vsebuje navodilo za uporabo
zrakoplova, njegovih naprav in sistemov;
- 
potni priročnik vsebuje potne karte in postopke
za vzletanje zrakoplova z letališča in pristajanje na njem;
- 
letalno-operativni priročnik vsebuje opis
sistemov zrakoplova ter opis normalnih in izrednih postopkov in postopkov v
primeru nevarnosti.
6.    
Izpolnjeni operativni dnevnik zrakoplova, ki se
uporablja za prevoz oseb in stvari, mora biti v zrakoplovu, dokler ni izpolnjen
naslednji operativni dnevnik. Operativni dnevnik zrakoplova, ki se ne uporablja
za prevoz oseb in stvari, hrani lastnik oziroma uporabnik zrakoplova tri leta
od dneva, ko je bil izpolnjen. Po poteku tega roka se podatki iz operativnega
dnevnika zrakoplova, ki se uporablja za prevoz oseb in stvari, vpišejo v zbirko
tehničnih dokumentov o bistvenih lastnostih in vzdrževanju zrakoplova (v
nadaljnjem besedilu: matična knjiga), ki jo vodi lastnik oziroma uporabnik, in
ki jo mora hraniti 10 let potem, ko je bil zrakoplov izbrisan iz registra. Če
se zrakoplov proda tujemu kupcu, se matična knjiga izroči temu kupcu.
7.    
Izpolnjeno potno knjigo zrakoplova mora lastnik
oziroma uporabnik zrakoplova hraniti leto dni od dneva, ko je bila izpolnjena.
Po poteku tega roka in če je zrakoplov izbrisan iz registra, se potna knjiga
zrakoplova izroči Upravi, ki jo mora hraniti 10 let od dneva, ko jo je prejela.
8.    
Lista obremenitve in lege težišča ter listine s
podatki o vkrcanih stvareh morata lastnik oziroma uporabnik zrakoplova in
ustrezna služba na letališču za vzletanje in pristajanje, hraniti najmanj 90
dni od dneva, ko se je let začel.
9.    
Dokumente za pripravo leta mora lastnik oziroma
uporabnik zrakoplova hraniti najmanj 90 dni po letu.
10. 
Listine in knjige tujih zrakoplovov, izdane po
predpisih države registracije zrakoplova, veljajo v Republiki Sloveniji, če je
to določeno z mednarodno pogodbo ali pod pogojem vzajemnosti. Ne glede na to
zahtevo veljajo listine in knjige tujega zrakoplova v Republiki Sloveniji tudi,
če vzajemnost ni izkazana, če je to tujemu zrakoplovu priznano v dovoljenju za
letenje v slovenskem zračnem prostoru.
11. 
Šteje se, da zrakoplov, ki je registriran v
Republiki Sloveniji ob uveljavitvi tega zakona, izpolnjuje okoljevarstvene
zahteve, če ima spričevalo o hrupu, izdano ali priznano za zrakoplov po
predpisih, ki se uporabljajo na dan uveljavitve tega zakona.
208. člen
(predpisi o
licencah)
(1) Do uveljavitve predpisov iz 43. do 67.
člena tega zakona se štejejo dovoljenja za delo in pooblastila, izdana
letalskemu osebju v skladu z določbami zakona o zračni plovbi za licenco,
rating, pooblastilo, spričevalo in potrdilo po tem zakonu in ostanejo v veljavi
do izteka veljavnosti posameznega dovoljenja oziroma najdalj do izteka
prehodnih obdobij, določenih v navedenih predpisih.
(2) Do izdaje predpisov iz 38., 43. in 48.
člena tega zakona se letalskemu osebju izda in podaljša veljavnost dovoljenja
za delo in pooblastilo z veljavnostjo:
1.    
24 mesecev – športnemu pilotu;
2.    
12 mesecev – poklicnemu pilotu letala ali
helikopterja;
3.    
12 mesecev – prometnemu pilotu letala ali
helikopterja;
4.    
12 mesecev navigatorju – letalcu;
5.    
12 mesecev inženirju letalcu;
6.    
12 mesecev kabinskemu osebju,
če vložnik izkaže, da izpolnjuje vse
predpisane strokovne, zdravstvene, starostne in druge pogoje v skladu s
predpisi iz 201. člena tega zakona.
(3) Usposobljenost osebe, ki ima licenco iz
2. in 3. točke drugega odstavka tega člena, pa več kot 60 dni ne uresničuje
upravičenj iz licence in pooblastila, preveri inštruktor oziroma pooblaščeni
učitelj letenja, v skladu z določbami pravilnika iz 32. točke prvega odstavka
201. člena tega zakona. Smiselno enako velja za osebo, ki ima licenco ali
pooblastilo iz 1. točke drugega odstavka tega člena, če upravičenj iz licence
in pooblastila ne uresničuje več kot 90 dni.
209. člen
(predpisi o
licencah kontrolorjev letenja)
(1) Do uveljavitve predpisov iz 43. oziroma
48. člena tega zakona se kontrolorju letenja, ki je star manj kot 40 let, izda
ali podaljša veljavnost dovoljenja za delo in pooblastilo oziroma se izda
licenca in pooblastilo z veljavnostjo 24 mesecev, tistemu, ki je star več kot
40 let, pa za 12 mesecev.
(2) Do uveljavitve predpisov iz 43. oziroma
48. člena tega zakona se pomočniku kontrolorja letenja izda ali podaljša
veljavnost dovoljenja za delo in pooblastilo oziroma se izda potrdilo z
ustreznim pooblastilom z veljavnostjo 24 mesecev.
210. člen
(predpisi o
licencah drugega osebja)
Do uveljavitve predpisov iz 38., 43., 48.
oziroma 67. člena tega zakona se osebi, ki spada med:
-      
osebje, ki skrbi za meteorološko varnost zračne
plovbe,
-      
letalsko tehnično osebje,
-      
letalsko prometno osebje,
-      
letalsko osebje za tehnične priprave,
-      
tehnično osebje kontrole letenja,
-      
osebje tehnološke priprave kontrole letenja,
-      
osebje za zveze kontrole letenja ter
-      
padalsko osebje,
izda ali podaljša veljavnost dovoljenja za
delo in pooblastila za 24 mesecev.
211. člen
(predpisi o
omejitvah delovne obveznosti)
(1) Do izdaje predpisov iz 43. do  67.
člena tega zakona sme za člana posadke zrakoplova v zračnem prevozu trajati:
1.    
delovni čas – tedensko do 40 ur, s tem, da v 30
zaporednih dneh ne preseže 160 ur, in
2.    
čas letenja – tedensko do 28 ur, s tem, da v 30
zaporednih dneh ne preseže 85 ur.
(2) Delovni čas kontrolorja letenja ne sme
preseči 160 ur mesečno oziroma 462 ur v treh zaporednih mesecih.
212. člen
(rekreacijski
dopust)
(1) Delavcem navigacijskih služb zračnega
prometa, ki morajo imeti za svoje delo, v skladu z določbami letalskih
standardov in priporočil ICAO, veljavno licenco ali pooblastilo, pripada za
ohranitev telesne in duševne kondicije do 15 dni posebnega dopusta na leto
(rekreacijski dopust).
(2) Kontrolorjem letenja pripada 15 dni
posebnega dopusta iz prejšnjega odstavka, od tega posebnega dopusta pa sedem
dni plačanega medicinsko programiranega rekreacijskega dopusta na leto.
(3) Minister, pristojen za promet, izda
predpise o načinu in pogojih izrabe ter plačilu dopusta iz tega člena.
213. člen
(predpisi o
operativni licenci in spričevalu letalskega prevoznika)
(1) Podzakonske akte iz 4. poglavja tega
zakona izda minister, pristojen za promet, najkasneje v šestih mesecih od
uveljavitve tega zakona in se začnejo uporabljati po poteku šestih mesecev od
njihove izdaje, če posamezen podzakonski akt ne določa drugače.
(2) Listine, izdane na podlagi 28. in 37.
do 40. člena zakona o zračni plovbi (Uradni list SFRJ, št. 45/86, 24/88, 80/89,
29/90 in Uradni list RS, št. 58/93), se štejejo za operativno licenco in
spričevalo letalskega prevoznika iz 69. do 76. člena oziroma za drugo ustrezno
spričevalo ali dovoljenje, ki se izda v skladu z določbami 4. poglavja tega
zakona, in se lahko uporabljajo do začetka uporabe predpisov iz prejšnjega
odstavka. Vlogo za izdajo listine po tem zakonu vloži predlagatelj pri Upravi
najkasneje v roku 60 dni pred začetkom uporabe predpisov iz prejšnjega
odstavka.
(3) Šteje se, da letalski prevoznik
izpolnjuje pogoje glede operativne licence iz prvega odstavka 68. člena in 69.
člena tega zakona ter pogoje glede spričevala letalskega prevoznika iz 76.
člena tega zakona, če ima na dan uveljavitve tega zakona veljavno listino,
izdano na podlagi 28. člena zakona iz prejšnjega odstavka. Določba tega
odstavka se uporablja do začetka uporabe podzakonskih aktov iz prvega odstavka
tega člena.
214. člen
(varstvo pri
opravljanju dela pilotov in delavcev na terenu)
(1) V državni Upravi zaposleni poklicni in
prometni piloti z ratingom oziroma pooblastilom inštruktorja ali učitelja
letenja, če je to zahtevano s sistemizacijo, delavci v preiskovalnem organu za
preiskovanje letalskih nesreč in incidentov, delavci tehničnih služb Uprave, ki
opravljajo delo na terenu, delavci Sektorja za varnost in letalske standarde v
Upravi, ki opravljajo delo na terenu ter letalski inšpektorji imajo pravico do
posebnega varstva pri opravljanju dela.
(2) Poškodba ali bolezen, ki nastane pri
opravljanju delovne dolžnosti, se šteje kot poškodba pri delu ali poklicna
bolezen. Delavec iz prejšnjega odstavka, ki se pri opravljanju dela poškoduje
ali zboli, ima pravice po posebnih predpisih.
(3) Za poškodbo iz prejšnjega odstavka se
šteje tudi poškodba, ki jo je delavec utrpel na poti z dela ali na delo po
običajni poti.
(4) Družinski člani delavca iz prvega
odstavka, ki je izgubil življenje pri opravljanju delovnih dolžnosti, imajo po
njem pravico do povračila stroškov prevoza, pogrebnih storitev in odškodnine.
(5) Stroške za invalidsko in nezgodno
zavarovanje ter pravice iz prejšnjih odstavkov tega člena krije država. Višino
zavarovalne vsote predpiše minister, pristojen za promet, v soglasju z
ministrom, pristojnim za finance.
215. člen
(uporaba
nekaterih določb)
Določbe drugega do šestega odstavka 39.
člena, devetega odstavka 69. člena, v delu, ki se nanaša na upoštevanje
morebitnih odločitev, priporočil, oziroma pojasnil Evropske komisije in
odločitve Evropskega sodišča, drugega odstavka 71. člena, v delu, ki se nanaša
na državljane držav članic Skupnosti, sedmega odstavka 72. člena, prvega in
tretjega odstavka 74. člena in sedmega odstavka 81. člena tega zakona se
uporabljajo od dneva članstva Republike Slovenije v Skupnosti, oziroma od dneva
uveljavitve mednarodne pogodbe, ki se sklene na podlagi 4. točke 55. člena
Evropskega sporazuma oziroma druge mednarodne pogodbe.
216. člen
(letališča in
navigacijske službe zračnega prometa)
(1) Vlada določi sistem letališč iz 86.
člena tega zakona v 12 mesecih po uveljavitvi tega zakona.
(2) Šteje se, da imajo letališča in objekti
na letališčih ter objekti, naprave in omrežja navigacijskih služb zračnega
prometa obratovalno dovoljenje po tem zakonu, če so z dnem uveljavitve tega
zakona v uporabi in se jim namembnost po 25. juniju 1991 ni spremenila.
(3) Ne glede na določbo prejšnjega odstavka
mora obratovalec letališča predložiti Upravi:
1.    
analizo topografskih pogojev,
2.    
navigacijsko študijo za letališče z ustreznimi
meteorološkimi podatki,
3.    
navodilo za delo predpisanih služb ter uporabo
in vzdrževanje objektov, opreme in naprav, pomembnih za varnost zračnega
prometa,
4.    
prostorski izvedbeni akt za območje letališča,
5.    
izris iz katastrskega načrta (mapna kopija),
6.    
izpiske iz zemljiške knjige za parcele
letališča, vse v obsegu, ki še ni bil predložen Upravi.
217. člen
(varovanje)
Osnovne varnostne preglede in druge naloge
varovanja iz tretjega odstavka 127. člena tega zakona, prevzamejo izvajalci
letaliških služb iz 158. člena tega zakona v treh mesecih po uveljavitvi
predpisov in programov iz 125. in 129. člena tega zakona.
218. člen
(razvoj
letališč v prehodnem obdobju)
Naloge v zvezi z načrtovanim razvojem
letališč se do sprejema nacionalnega programa izvajajo na osnovi programiranega
razvoja posameznega letališča, za katerega pridobi upravljalec letališča
soglasje vlade. Vlada izda soglasje ob smiselnem upoštevanju določb 6. člena.
219. člen
(obratovanje
javnih letališč v prehodnem obdobju)
(1) Osebe, ki na dan uveljavitve tega
zakona opravljajo dejavnosti, ki so s tem zakonom določene kot naloge
obratovalca letališča, nadaljujejo z opravljanjem svoje dejavnosti in so si
dolžne pridobiti obratovalno dovoljenje po določbah tega zakona v roku enega
leta od uveljavitve predpisov iz 165. člena, pri čemer so dolžne podati popolno
vlogo najkasneje 6 mesecev pred iztekom navedenega roka. Obratovalci javnih
letališč oziroma izvajalci storitev zemeljske oskrbe so dolžni izdelati tarife
in določiti cene iz 164. člena tega zakona in opraviti prvo posvetovanje v roku
60 dni po uveljavitvi predpisov iz 165. člena, ki se nanašajo na odbor
uporabnikov letališča. Novi ponudniki storitev morajo opraviti prvo usklajevanje
pred začetkom izvajanja storitev.
(2) Vlada izda predpise iz 165. člena v 10
mesecih od uveljavitve tega zakona.
220. člen
(začetek
delovanja Uprave za civilno letalstvo)
Z dnem uveljavitve tega zakona Uprava
nadaljuje z delom kot Uprava Republike Slovenije za civilno letalstvo in do
izločitve navigacijskih služb zračnega prometa iz njene sestave, opravlja vse
naloge, ki se nanašajo na naloge Uprave Republike Slovenije za civilno
letalstvo in naloge navigacijskih služb civilnega letalstva, razen nalog iz 5.
točke prvega odstavka 117. člena tega zakona.
221. člen
(prehodna
določba za pooblaščene izvajalce zdravstvenih pregledov)
Pooblaščeni izvajalci zdravstvenih
pregledov, ki na dan uveljavitve tega zakona opravljajo zdravstvene preglede
letalskega in drugega strokovnega osebja, nadaljujejo z opravljanjem dosedanjih
nalog do izteka veljavnosti pooblastil, ki so bila izdana po dosedanjih
predpisih oziroma do pridobitve pooblastila v skladu z določbami tega zakona in
predpisov iz šestega odstavka 51. člena tega zakona, vendar najdalj do 31. 12.
2002.
222. člen
(nedokončani
postopki o prekrških)
Postopki o prekrških, ki so bili uvedeni
pred uveljavitvijo tega zakona, se dokončajo ob uporabi določb zakona o zračni
plovbi (Uradni list SFRJ, št. 45/86, 24/88, 80/89 in 29/90 in Uradni list RS,
št. 58/93).
223. člen
(stroški)
(1) Za licenco, rating, pooblastilo,
spričevalo za usposabljanje, priznanje tuje listine, preverjanje
usposobljenosti, opravljanje izpitov, registracijo zrakoplova, potrdilo o vpisu
zrakoplova, spričevalo, certifikat, dovoljenje, odobritve listin, preglede v
zvezi z registracijo zrakoplovov ter za druga dejanja na zahtevo stranke, ki
jih v okviru svojih pristojnosti izvaja Uprava oziroma pooblaščena oseba, vse v
skladu z določbami tega zakona in na njegovi podlagi izdanih predpisov, se
plača stroške.
(2) Minister, pristojen za promet, v zvezi
s prvim odstavkom tega člena:
1.    
lahko predpiše obrazce, ki jih izdaja Uprava,
2.    
in v soglasju z ministrom, pristojnim za
finance:
3.    
določi ceno obrazcev iz prejšnje točke in
višino stroškov iz prejšnjega odstavka tega člena, ki jih stranke plačujejo
pristojnemu organu.
(3) Potrdilo o plačilu stroškov priloži
predlagatelj vlogi za izdajo zahtevane listine ali predlaganega dejanja Uprave,
oziroma pooblaščene osebe.
(4) Postopek za izdajo listine, ki je bil
uveden pred uveljavitvijo tega zakona, se konča po določbah tega zakona.
(5) Obrazci, ki jih izdaja Uprava, se smejo
uporabljati še dve leti od izdaje predpisov iz tega zakona, če se z navedenimi
predpisi ne določi drugačen rok. Po preteku tega roka se izdana listina, na
vlogo imetnika za podaljšanje veljavnosti listine, zamenja z novo ob izteku
veljavnosti listine.
224. člen
(državna
zastava)
Zrakoplov, ki je registriran v Republiki
Sloveniji ob uveljavitvi tega zakona, lahko nosi slovensko državno zastavo ne
glede na določbo 21. člena tega zakona
225. člen
(začetek
veljavnosti zakona)
Ta zakon začne veljati trideseti dan po
objavi v Uradnem listu Republike Slovenije.«.

Zakon
o meteorološki dejavnosti – ZMetD (Uradni list RS, št. 49/06) vsebuje naslednje prehodne
in končne določbe:
»42. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
letalstvu – ZLet-A (Uradni list RS, št. 79/06) spreminja 207. člen
zakona tako, da se glasi:
»207. člen
(predpisi o
listinah in knjigah zrakoplova)
Do uveljavitve predpisov iz 42. člena tega
zakona veljajo za listine in knjige zrakoplova naslednje določbe:
1.    
Zrakoplov, ki se uporablja za letenje, mora
imeti listine in knjige, predpisane s tem zakonom. Vsebino listin in knjig ter
način njihovega vodenja, urejajo predpisi, izdani na podlagi tega zakona.
2.    
Med letenjem morajo biti v zrakoplovu, razen v
balonu in drugih letalnih napravah, naslednje listine in knjige:
- 
potrdilo o vpisu v register zrakoplovov,
- 
spričevalo o plovnosti zrakoplova,
- 
dovoljenje za delo radijske postaje (če jo
ima),
- 
licenca oziroma potrdilo člana posadke,
- 
operativni dnevnik zrakoplova,
- 
nalog za let.
3.    
V zrakoplovu, ki se uporablja za prevoz oseb in
stvari, morajo biti poleg listin in knjig iz prejšnje točke tega člena tudi
naslednje listine in knjige:
- 
listina obremenitve in lege težišča,
- 
dokumenti za pripravo leta,
- 
listina s podatki o vkrcanih stvareh, če se
prevažajo stvari,
- 
letalni priročnik zrakoplova,
- 
letalno-operativni priročnik,
- 
potni priročnik zrakoplova,
- 
seznam opreme v primeru nevarnosti, s katero je
zrakoplov opremljen,
- 
potna knjiga zrakoplova,
- 
potrdilo o izpolnjevanju okoljevarstvenih
zahtev (hrup, emisija plinov).
4.    
Če se zrakoplov izbriše iz registra
zrakoplovov, se izročijo ministrstvu, pristojnemu za promet naslednje njegove
listine: potrdilo o vpisu v register zrakoplovov, spričevalo o plovnosti
zrakoplova in dovoljenje za delo radijske postaje (če ga ima).
5.    
Vsebina dokumentov na zrakoplovu je naslednja:
- 
v spričevalo o registraciji se vpišejo podatki
o državni pripadnosti zrakoplova, namenu uporabe in lastniku zrakoplova;
- 
v spričevalo o plovnosti zrakoplova se vpišejo
podatki o njegovih oznakah, tipu, kategoriji, vrsti in namenu uporabe, ter
drugi predpisani podatki;
- 
z dovoljenjem za delo radijske postaje se daje
pravica, da se določena radijska postaja uporablja na način, urejen s predpisi
o radijskih zvezah;
- 
v potno knjigo zrakoplova se vpišejo podatki o
izrednih in drugih dogodkih na zrakoplovu med letom, razen podatkov, ki se
vpišejo v operativni dnevnik;
- 
v operativni dnevnik zrakoplova se vpišejo
podatki o posadki zrakoplova, gibanju zrakoplova, delovanju motorja in drugih
sistemov in naprav na zrakoplovu, urah letenja, nesrečah, ki so se pripetile
zrakoplovu, o opravljenih popravilih in pregledih ter o pripravljenosti
zrakoplova za letenje;
- 
v listo obremenitve in lege težišča se vpišejo
podatki o številu potnikov, teži vkrcanih stvari, razporeditvi tovora in
količini goriva, ki ga nosi zrakoplov;
- 
v dokumente za pripravo leta se vpišejo meteorološki
podatki, načrti leta in seznam podatkov za vzletanje in pristajanje zrakoplova;
- 
letalni priročnik vsebuje navodilo za uporabo
zrakoplova, njegovih naprav in sistemov;
- 
potni priročnik vsebuje potne karte in postopke
za vzletanje zrakoplova z letališča in pristajanje na njem;
- 
letalno-operativni priročnik vsebuje opis
sistemov zrakoplova ter opis normalnih in izrednih postopkov in postopkov v
primeru nevarnosti.
6.    
Izpolnjeni operativni dnevnik zrakoplova, ki se
uporablja za prevoz oseb in stvari, mora biti v zrakoplovu, dokler ni izpolnjen
naslednji operativni dnevnik. Operativni dnevnik zrakoplova, ki se ne uporablja
za prevoz oseb in stvari, hrani lastnik oziroma uporabnik zrakoplova tri leta
od dneva, ko je bil izpolnjen. Po poteku tega roka se podatki iz operativnega
dnevnika zrakoplova, ki se uporablja za prevoz oseb in stvari, vpišejo v zbirko
tehničnih dokumentov o bistvenih lastnostih in vzdrževanju zrakoplova (v
nadaljnjem besedilu: matična knjiga), ki jo vodi lastnik oziroma uporabnik, in
ki jo mora hraniti 10 let potem, ko je bil zrakoplov izbrisan iz registra. Če
se zrakoplov proda tujemu kupcu, se matična knjiga izroči temu kupcu.
7.    
Izpolnjeno potno knjigo zrakoplova mora lastnik
oziroma uporabnik zrakoplova hraniti leto dni od dneva, ko je bila izpolnjena.
Po poteku tega roka in če je zrakoplov izbrisan iz registra, se potna knjiga
zrakoplova izroči ministrstvu, pristojnemu za promet, ki jo mora hraniti 10 let
od dneva, ko jo je prejela.
8.    
Lista obremenitve in lege težišča ter listine s
podatki o vkrcanih stvareh morata lastnik oziroma uporabnik zrakoplova in
ustrezna služba na letališču za vzletanje in pristajanje, hraniti najmanj 90
dni od dneva, ko se je let začel.
9.    
Dokumente za pripravo leta mora lastnik oziroma
uporabnik zrakoplova hraniti najmanj 90 dni po letu.
10. 
Listine in knjige tujih zrakoplovov, izdane po
predpisih države registracije zrakoplova, veljajo v Republiki Sloveniji, če je
to določeno z mednarodno pogodbo ali pod pogojem vzajemnosti. Ne glede na to
zahtevo veljajo listine in knjige tujega zrakoplova v Republiki Sloveniji tudi,
če vzajemnost ni izkazana, če je to tujemu zrakoplovu priznano v dovoljenju za
letenje v slovenskem zračnem prostoru.
11. 
Šteje se, da zrakoplov, ki je registriran v
Republiki Sloveniji ob uveljavitvi tega zakona, izpolnjuje okoljevarstvene
zahteve, če ima spričevalo o hrupu, izdano ali priznano za zrakoplov po
predpisih, ki se uporabljajo na dan uveljavitve tega zakona.«;
spreminja 213. člen zakona tako, da se glasi:
»213. člen
(predpisi o
operativni licenci in spričevalu letalskega prevoznika)
(1) Podzakonske akte iz 4. poglavja tega
zakona izda minister, pristojen za promet, najkasneje v šestih mesecih od
uveljavitve tega zakona in se začnejo uporabljati po poteku šestih mesecev od
njihove izdaje, če posamezen podzakonski akt ne določa drugače.
(2) Listine, izdane na podlagi 28. in 37.
do 40. člena zakona o zračni plovbi (Uradni list SFRJ, št. 45/86, 24/88, 80/89,
29/90 in Uradni list RS, št. 58/93), se štejejo za operativno licenco in
spričevalo letalskega prevoznika iz 69. do 76. člena oziroma za drugo ustrezno
spričevalo ali dovoljenje, ki se izda v skladu z določbami 4. poglavja tega
zakona, in se lahko uporabljajo do začetka uporabe predpisov iz prejšnjega
odstavka. Vlogo za izdajo listine po tem zakonu vloži predlagatelj pri ministrstvu,
pristojnemu za promet najkasneje v roku 60 dni pred začetkom uporabe predpisov
iz prejšnjega odstavka.
(3) Šteje se, da letalski prevoznik
izpolnjuje pogoje glede operativne licence iz prvega odstavka 68. člena in 69.
člena tega zakona ter pogoje glede spričevala letalskega prevoznika iz 76.
člena tega zakona, če ima na dan uveljavitve tega zakona veljavno listino,
izdano na podlagi 28. člena zakona iz prejšnjega odstavka. Določba tega
odstavka se uporablja do začetka uporabe podzakonskih aktov iz prvega odstavka
tega člena.«;
spreminja 214. člen zakona tako, da se glasi:
»214. člen
(varstvo pri
opravljanju dela pilotov in delavcev na terenu)
(1) V državni Upravi zaposleni poklicni in
prometni piloti z ratingom oziroma pooblastilom inštruktorja ali učitelja
letenja, če je to zahtevano s sistemizacijo, delavci v preiskovalnem organu za
preiskovanje letalskih nesreč in incidentov, delavci tehničnih služb ministrstva,
pristojnega za promet, ki opravljajo delo na terenu, delavci Sektorja za
varnost in letalske standarde v ministrstvu, pristojnemu za promet, ki
opravljajo delo na terenu ter letalski inšpektorji imajo pravico do posebnega
varstva pri opravljanju dela.
(2) Poškodba ali bolezen, ki nastane pri
opravljanju delovne dolžnosti, se šteje kot poškodba pri delu ali poklicna
bolezen. Delavec iz prejšnjega odstavka, ki se pri opravljanju dela poškoduje
ali zboli, ima pravice po posebnih predpisih.
(3) Za poškodbo iz prejšnjega odstavka se
šteje tudi poškodba, ki jo je delavec utrpel na poti z dela ali na delo po
običajni poti.
(4) Družinski člani delavca iz prvega
odstavka, ki je izgubil življenje pri opravljanju delovnih dolžnosti, imajo po
njem pravico do povračila stroškov prevoza, pogrebnih storitev in odškodnine.
(5) Stroške za invalidsko in nezgodno
zavarovanje ter pravice iz prejšnjih odstavkov tega člena krije država. Višino
zavarovalne vsote predpiše minister, pristojen za promet, v soglasju z
ministrom, pristojnim za finance.«;
spreminja 216. člen zakona tako, da se glasi:
»216. člen
(letališča in
navigacijske službe zračnega prometa)
(1) Vlada določi sistem letališč iz 86.
člena tega zakona v 12 mesecih po uveljavitvi tega zakona.
(2) Šteje se, da imajo letališča in objekti
na letališčih ter objekti, naprave in omrežja navigacijskih služb zračnega
prometa obratovalno dovoljenje po tem zakonu, če so z dnem uveljavitve tega
zakona v uporabi in se jim namembnost po 25. juniju 1991 ni spremenila.
(3) Ne glede na določbo prejšnjega odstavka
mora obratovalec letališča predložiti ministrstvu, pristojnemu za promet:
1.    
analizo topografskih pogojev,
2.    
navigacijsko študijo za letališče z ustreznimi
meteorološkimi podatki,
3.    
navodilo za delo predpisanih služb ter uporabo
in vzdrževanje objektov, opreme in naprav, pomembnih za varnost zračnega
prometa,
4.    
prostorski izvedbeni akt za območje letališča,
5.    
izris iz katastrskega načrta (mapna kopija),
6.    
izpiske iz zemljiške knjige za parcele
letališča, vse v obsegu, ki še ni bil predložen ministrstvu, pristojnemu za
promet.«;
spreminja 223. člen zakona tako, da se glasi:
»223. člen
(stroški)
(1) Za licenco, rating, pooblastilo,
spričevalo za usposabljanje, priznanje tuje listine, preverjanje
usposobljenosti, opravljanje izpitov, registracijo zrakoplova, potrdilo o vpisu
zrakoplova, spričevalo, certifikat, dovoljenje, odobritve listin, preglede v
zvezi z registracijo zrakoplovov ter za druga dejanja na zahtevo stranke, ki
jih v okviru svojih pristojnosti izvaja ministrstvo, pristojno za promet
oziroma pooblaščena oseba, vse v skladu z določbami tega zakona in na njegovi
podlagi izdanih predpisov, se plača stroške.
(2) Minister, pristojen za promet, v zvezi
s prvim odstavkom tega člena:
1.    
lahko predpiše obrazce, ki jih izdaja ministrstvo,
pristojno za promet,
2.    
in v soglasju z ministrom, pristojnim za
finance:
3.    
določi ceno obrazcev iz prejšnje točke in
višino stroškov iz prejšnjega odstavka tega člena, ki jih stranke plačujejo
pristojnemu organu.
(3) Potrdilo o plačilu stroškov priloži
predlagatelj vlogi za izdajo zahtevane listine ali predlaganega dejanja ministrstva,
pristojnega za promet, oziroma pooblaščene osebe.
(4) Postopek za izdajo listine, ki je bil
uveden pred uveljavitvijo tega zakona, se konča po določbah tega zakona.
(5) Obrazci, ki jih izdaja ministrstvo,
pristojno za promet, se smejo uporabljati še dve leti od izdaje predpisov iz
tega zakona, če se z navedenimi predpisi ne določi drugačen rok. Po preteku
tega roka se izdana listina, na vlogo imetnika za podaljšanje veljavnosti
listine, zamenja z novo ob izteku veljavnosti listine.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
59. člen
(1) Pristojnosti in naloge, ki jih imata po
Zakonu o zagotavljanju navigacijskih služb zračnega prometa (Uradni list RS,
št. 30/06 – uradno prečiščeno besedilo) Uprava Republike Slovenije za civilno
letalstvo in Prometni inšpektorat Republike Slovenije, preidejo z dnem
uveljavitve tega zakona na ministrstvo, pristojno za promet.
(2) Šteje se, da je v vseh predpisih,
izdanih na podlagi Zakona o letalstvu (Uradni list RS, št. 18/01, 110/02 –
ZGO-1 in 49/06 – ZMetD) in tistih, ki se uporabljajo na njegovi podlagi, v
primerih, ko je navedena pristojnost Uprave Republike Slovenije za civilno
letalstvo oziroma njenega predstojnika ali Prometnega inšpektorata Republike
Slovenije oziroma njegovega predstojnika, pristojni organ ministrstvo,
pristojno za promet.
(3) Postopek za izdajo listin, ki se izdajo
na podlagi letalskih predpisov, ki veljajo v Republiki Sloveniji in glede
katerih je bil postopek za njihovo izdajo uveden pred uveljavitvijo tega zakona,
se konča po določbah tega zakona.
(4) Obrazci, ki jih je izdala Uprava
Republike Slovenije za civilno letalstvo, se smejo uporabljati do izdaje novih
predpisov, vendar največ eno leto od dneva uveljavitve tega zakona.
60. člen
Ne glede na 217. člen Zakona o letalstvu
(Uradni list RS, št. 18/01, 110/02 – ZGO-1 in 49/06 – ZMetD) morajo obratovalec
javnega letališča, ki zagotavlja in obratuje manevrske površine in ploščadi,
potniški ali tovorni terminal letališča in letalski prevozniki ali operatorji iz
26. člena tega zakona zagotoviti izpolnjevanje pogojev in zahtev iz navedenega
člena v enem mesecu po uveljavitvi tega zakona.
61. člen
Ta zakon začne veljati petnajsti dan po
objavi v Uradnem listu Republike Slovenije. Določbe 18. in 51. člena tega zakona
se začnejo uporabljati 1. septembra 2006.«.

Zakon o spremembah in dopolnitvah Zakona o
letalstvu – ZLet-B (Uradni list RS, št. 33/09) vsebuje naslednjo
končno določbo:
»KONČNA DOLOČBA
3. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zagotavljanju navigacijskih služb zračnega prometa – ZZNSZP-B (Uradni list RS,
št. 109/09) vsebuje naslednjo
končno določbo:
»32. člen
(uveljavitev)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
letalstvu – ZLet-C (Uradni list RS, št. 62/10) spreminja 203. člen
zakona tako, da se glasi:
»203. člen
(predpisi o
plovnosti)
Do uveljavitve predpisov iz 31. člena tega zakona
velja za plovnost zrakoplovov naslednje:
1.    
Pregled za ugotavljanje plovnosti zrakoplova je
lahko osnoven, reden ali izreden in se opravlja na zemlji in med letom. Osnovni
in redni pregledi se opravijo na zahtevo lastnika zrakoplova, izredni pregled
pa lahko odredi letalski nadzornik, če utemeljeno sumi, da zrakoplov ni varen
za letenje.
2.    
Preizkus zrakoplova v letu se za osnovni
pregled opravi v letu brez potnikov ter obsega preizkus letalno-tehničnih
karakteristik in obnašanja zrakoplova v letu, redni pregled pa se opravi v letu
s potniki in obsega kontrolo delovanja naprav in sistemov zrakoplova na način,
ki ne ogroža varnosti leta.
3.    
Osnovni pregled se opravi na novem zrakoplovu
in v tujini nabavljenem zrakoplovu, na drugih zrakoplovih pa po obnovi oziroma
večjih popravilih nosilne strukture ali po spremembi, ki utegne vplivati na
bistvene lastnosti zrakoplova (trdnost, življenjska doba in tehnične
karakteristike) ter na zrakoplovih, ki več kot 6 mesecev nimajo veljavnega
spričevala o plovnosti. Redni pregled zrakoplova se opravi pred izdajo oziroma
podaljšanjem veljavnosti spričevala o plovnosti. Izredni pregled zrakoplova se
opravi, če je poškodovan večji del njegove strukture, kar utegne vplivati na
njegovo plovnost, ali na podlagi utemeljenega suma, da zrakoplov ne izpolnjuje
predpisanih zahtev za plovnost.
4.    
Za pregled zrakoplova plača lastnik
pristojbino. V primeru, da se z izrednim pregledom, ki ga je zahteval inšpektor
ugotovi, da je zrakoplov ploven, se pristojbine za pregled ne plača.«;
spreminja 214. člen zakona tako, da se glasi:
»214. člen
(varstvo pri
opravljanju dela pilotov in delavcev na terenu)
(1) V državni Upravi zaposleni poklicni in
prometni piloti z ratingom oziroma pooblastilom inštruktorja ali učitelja
letenja, če je to zahtevano s sistemizacijo, delavci v preiskovalnem organu za
preiskovanje letalskih nesreč in incidentov, delavci tehničnih služb
ministrstva, pristojnega za promet, ki opravljajo delo na terenu, delavci
Sektorja za varnost in letalske standarde v ministrstvu, pristojnemu za promet,
ki opravljajo delo na terenu ter letalski nadzorniki imajo pravico do posebnega
varstva pri opravljanju dela.
(2) Poškodba ali bolezen, ki nastane pri
opravljanju delovne dolžnosti, se šteje kot poškodba pri delu ali poklicna
bolezen. Delavec iz prejšnjega odstavka, ki se pri opravljanju dela poškoduje
ali zboli, ima pravice po posebnih predpisih.
(3) Za poškodbo iz prejšnjega odstavka se
šteje tudi poškodba, ki jo je delavec utrpel na poti z dela ali na delo po
običajni poti.
(4) Družinski člani delavca iz prvega
odstavka, ki je izgubil življenje pri opravljanju delovnih dolžnosti, imajo po
njem pravico do povračila stroškov prevoza, pogrebnih storitev in odškodnine.
(5) Stroške za invalidsko in nezgodno
zavarovanje ter pravice iz prejšnjih odstavkov tega člena krije država. Višino
zavarovalne vsote predpiše minister, pristojen za promet, v soglasju z
ministrom, pristojnim za finance.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
48. člen
(prevzem
pristojnosti)
(1) Agencija začne izvajati
pristojnosti iz 179.i člena zakona (v nadaljnjem besedilu: prevzem
pristojnosti) najpozneje v petih mesecih od uveljavitve tega zakona. Pri tem
mora biti zagotovljena stalnost nadzora letalske varnosti v skladu z letalskimi
predpisi in pravnimi akti, ki veljajo oziroma se uporabljajo v Republiki
Sloveniji.
(2) Agencija, ob upoštevanju
obveznosti v zvezi z upravnimi nalogami ministrstva, pristojnega za promet, z
dnem prevzema pristojnosti prevzame javne uslužbence ministrstva, pristojnega
za promet, ki so bili na dan uveljavitve tega zakona razporejeni na delovna
mesta, na katerih se opravljajo naloge, ki s prevzemom pristojnosti preidejo v
pristojnost agencije. Javni uslužbenci sklenejo z agencijo pogodbo o zaposlitvi
za delovna mesta, določena v aktu o organizaciji in sistemizaciji delovnih mest
agencije, za katera izpolnjujejo predpisane pogoje.
(3) Z dnem začetka delovanja agencije
se izvede prenos oziroma prevzem potrebnih sredstev za njeno delovanje in za
prevzem pristojnosti. Pri tem se upoštevajo okoliščine in potrebe agencije od
začetka delovanja do prevzema pristojnosti in po prevzemu pristojnosti.
(4) Z dnem, ko agencija prevzame
pristojnosti, se vsi nekončani upravni postopki iz pristojnosti agencije, in
postopki stalnega nadzora, z ministrstva, pristojnega za promet, prenesejo v
vodenje na agencijo, ki nadaljuje postopke v skladu s tem zakonom. Postopki za
izdajo listin, ki se izdajajo na podlagi letalskih predpisov, ki veljajo
oziroma se uporabljajo v Republiki Sloveniji, uvedeni pred dnevom prevzema
pristojnosti, se končajo po določbah tega zakona.
(5) Pritožbeni postopki, začeti pred
dnevom prevzema pristojnosti, se končajo po določbah zakona, ki ureja
letalstvo, ki so veljale do uveljavitve tega zakona.
(6) Nedokončani inšpekcijski postopki
in postopki o prekrških, ki so se začeli pred dnevom prevzema pristojnosti, se
dokončajo po določbah tega zakona.
(7) Z dnem prevzema pristojnosti
agencija prevzame vse pogodbene obveznosti in pravice iz pogodb, ki jih je kot
pogodbena stranka sklenilo ministrstvo, pristojno za promet, in se nanašajo na
izvajanje nalog agencije, in sicer do rokov, določenih v prevzetih pogodbah.
(8) Šteje se, da je v predpisih,
izdanih na podlagi zakona, ki ureja letalstvo, in predpisih, ki se uporabljajo
na njegovi podlagi, ter v predpisih za izvajanje predpisov Evropske unije, če
je navedena pristojnost ministrstva, pristojnega za promet, ki po tem zakonu
preide na agencijo, pristojni organ agencija, kolikor za posamezno vsebinsko
področje ni drugače določeno.
(9) Obrazci, ki jih je izdalo
ministrstvo, pristojno za promet, se smejo uporabljati do izdaje novih, vendar
največ še šest mesecev po dnevu prevzema pristojnosti.
49. člen
(zagotovitev
pogojev za začetek dela in poslovanja agencije)
(1) Vlada sprejme ustanovitveni akt
agencije najpozneje v treh mesecih od uveljavitve tega zakona.
(2) Ustanovitelj zagotovi agenciji
finančne pogoje in osnovna materialna sredstva za začetek dela in poslovanja z
zagotovitvijo prostorov in opreme iz ministrstva, pristojnega za promet.
(3) Vlada in minister, pristojen za
promet, izdata predpise iz tretjega odstavka 5. člena, četrtega odstavka 68.
člena, prvega odstavka 155. člena, četrtega odstavka 166.a člena, petega
odstavka 168. člena, tretjega odstavka 168.b člena in šestega odstavka 179.a
člena zakona najkasneje v petih mesecih po njegovi uveljavitvi, predpis iz
petega odstavka 164. člena zakona pa najkasneje v roku enega leta po njegovi
uveljavitvi. Do uveljavitve teh predpisov se uporabljajo predpisi, ki so veljali
na dan uveljavitve tega zakona. Če do izdaje predpisov po tem odstavku agencija
ne bi mogla začeti z izvajanjem določenih nalog, jih do uveljavitve novih
predpisov izvaja ministrstvo, pristojno za promet.
(4) Ne glede na določbe tega zakona se
določbe 207. in 216. člena zakona uporabljajo do izdaje novih predpisov.
50. člen
(izpolnjevanje
pogojev za letalske nadzornike)
Oseba, ki ima na dan uveljavitve tega
zakona višješolsko izobrazbo, pridobljeno pred uvedbo visokošolskega
strokovnega izobraževanja leta 1996 oziroma univerzitetnega študija po letu
1998, in:
-      
licenco prometnega pilota letala (ATPL(A)) z
ustreznimi delovnimi izkušnjami na področju, ki ga nadzira, ali licenco
prometnega pilota helikopterja (ATPL(H)) z ustreznimi delovnimi izkušnjami na
področju, ki ga nadzira, oziroma najmanj licenco poklicnega pilota letala
(CPL(A)) z ustreznimi delovnimi izkušnjami na področju, ki ga nadzira, ali
licenco poklicnega pilota helikopterja (CPL(H)) z ustreznimi delovnimi
izkušnjami na področju, ki ga nadzira, ali
-      
licenco kontrolorja zračnega prometa z ratingom
nadzorne priletne kontrole ali ratingom nadzorne območne kontrole z ustreznimi
delovnimi izkušnjami na področju, ki ga nadzira, oziroma licenco za vzdrževanje
zrakoplova kategorije B z ustreznimi delovnimi izkušnjami na področju, ki ga
nadzira, ali licenco za vzdrževanje zrakoplova kategorije C z ustreznimi
delovnimi izkušnjami na področju, ki ga nadzira,
izpolnjuje pogoje za zasedbo delovnega
mesta v agenciji in nadaljuje z opravljanjem dela oziroma za zaposlitev v
agenciji na delovnem mestu, za katerega se zahteva visokošolska izobrazba.
51. člen
(organi
agencije v prehodnem obdobju)
Vlada Republike Slovenije najkasneje tri
mesece po uveljavitvi tega zakona, na predlog ministra, pristojnega za promet,
imenuje vršilca dolžnosti direktorja agencije, vendar ne za dlje kot za eno
leto.
52. člen
(varstvo pri
opravljanju dela)
Določbe 214. člena zakona se glede varstva
pri opravljanju dela pilotov in delavcev na terenu uporabljajo tudi za letalske
nadzornike in nadzornike, zaposlene v agenciji.
53. člen
(dokumentarno
gradivo)
Tekočo zbirko dokumentarnega gradiva, ki se
nanaša na dejavnost agencije po tem zakonu, agencija prevzame od ministrstva,
pristojnega za promet, z dnem prevzema pristojnosti za izvajanje pooblastil in
nalog po tem zakonu.
54. člen
(prenehanje
veljavnosti določb Zakona o zagotavljanju navigacijskih služb zračnega prometa)
Z dnem uveljavitve tega zakona prenehajo
veljati tretji in četrti stavek prvega odstavka ter drugi in četrti odstavek
21. člena Zakona o zagotavljanju navigacijskih služb zračnega prometa
(Uradni list RS, št. 101/03, 110/05 in 109/09).
55. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembi in dopolnitvi Zakona o
letalstvu – ZLet-D (Uradni
list RS, št. 46/16) vsebuje naslednje
prehodne in končne določbe:
»PREHODNE IN KONČNE DOLOČBE
2. člen
Do izbire obratovalca v skladu s petim odstavkom
158. člena zakona zagotavlja obratovanje javnega letališča državnega
pomena dosedanji obratovalec.
3. člen
Z dnem uveljavitve tega zakona preneha
veljati Uredba o koncesiji za izvajanje gospodarske javne službe obratovanja
javnega letališča Portorož (Uradni list RS, št. 28/11).
4. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
letalstvu – ZLet-E (Uradni
list RS, št. 47/19) vsebuje naslednjo končno
določbo:
»KONČNA DOLOČBA
20. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o državni
upravi – ZDU-1O (Uradni list RS, št. 18/23)
vsebuje naslednjo končno določbo:
»59. člen
Ta zakon začne veljati naslednji dan po
objavi v Uradnem listu Republike Slovenije.«.