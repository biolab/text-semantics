Prvi del
TEMELJNE DOLOČBE
1. člen
Ta zakon ureja zračno plovbo v zračnem
prostoru Socialistične federativne republike Jugoslavije (v nadaljnjem
besedilu: jugoslovanski zračni prostor) oziroma pogoje za varno zračno plovbo,
kontrolo letenja, meteorološko varnost zračne plovbe, preiskovanje ogrožanja
varnosti letal, iskanje in reševanje letal, preiskovanje letalskih nesreč,
prekrške v zračni plovbi, inšpekcijo varnosti zračne plovbe ter določena
materialno-pravna razmerja glede uporabe letal, letališč in vzletišč ter
graditve, vzdrževanja in registracije letal, letališč in vzletišč.
Določbe tega zakona se uporabljajo za vsa
domača in tuja letala, vendar se za domača vojaška letala uporabljajo samo, če
je to izrecno določeno s tem zakonom.
Določbe tega zakona se uporabljajo tudi za
vojaška letališča in za vojaški del vojaško-civilnih letališč (mešana
letališča), če je to izrecno določeno s tem zakonom.
2. člen
Jugoslovanski zračni prostor je
nedotakljiv.
Tuje letalo krši jugoslovanski zračni
prostor, če prileti v jugoslovanski zračni prostor ali odleti iz njega brez dovoljenja
pristojnega organa; če prileti v jugoslovanski zračni prostor ali odleti iz njega z dovoljenjem, toda izven
mejnega koridorja; če leti v jugoslovanskem zračnem prostoru brez dovoljenja
ali v nasprotju s pogoji, navedenimi v dovoljenju; če leti čez prepovedano
cono; če leti čez aktivirano pogojno prepovedano cono brez dovoljenja pristojne
kontrole letenja.
Kršitev jugoslovanskega zračnega prostora
je tudi letenje tujih vodenih in nevodenih letečih objektov v tem prostoru brez
dovoljenja pristojnega organa.
3. člen
Civilna letala so po tem zakonu vsa letala,
razen vojaških letal, letal organov za notranje zadeve in carinskih letal.
4. člen
Za zračno plovbo se sme uporabljati letalo,
ki izpolnjuje pogoje, predpisane s tem zakonom in predpisi, izdanimi na njegovi
podlagi.
Hrup in dim, ki ju povzroča letalo pri
vzletanju in pristajanju, ne smeta presegati največje predpisane jakosti hrupa
oziroma največje predpisane količine dima, določene s predpisom, izdanim na
podlagi tega zakona.
5. člen
Letališče in vzletišče morata izpolnjevati
pogoje za varno zračno plovbo, predpisane s tem zakonom in predpisi, izdanimi
na njegovi podlagi.
6. člen
Letalsko in drugo strokovno osebje mora
imeti za opravljanje posameznih del v zračni plovbi predpisano strokovno izobrazbo
in dovoljenje za opravljanje določenih strokovnih del ter mora izpolnjevati
druge pogoje, določene s tem zakonom in predpisi, izdanimi na njegovi podlagi.
7. člen
Kontrola letenja v jugoslovanskem zračnem
prostoru se opravlja po tem zakonu in predpisih, izdanih na njegovi podlagi.
Kontrola letenja se opravlja tudi v zračnem
prostoru nad Jadranskim morjem izven teritorialnih voda Socialistične
federativne republike Jugoslavije do mej, predvidenih z mednarodnimi pogodbami,
ki zavezujejo Socialistično federativno republiko Jugoslavijo.
Za meteorološko varnost zračne plovbe
veljajo pogoji in način, ki so določeni s tem zakonom in predpisom, izdanim na njegovi
podlagi.
8. člen
Podjetje, družbena organizacija ali druga
organizacija, ki proizvaja, uporablja, vzdržuje, obnavlja, popravlja ali
opravlja spremembe na letalu, motorju, propelerju (vijaku), opremi letala in na
padalu, oskrbuje letala z gorivom in mazivom, opravlja prevoz v javnem zračnem
prometu, opravlja posebne storitve z letalom, opravlja letališke storitve
oziroma uporablja letališče in vzletišče, mora organizirati kontrolo nad deli,
pomembnimi za varnost zračne plovbe, ki jih opravlja, in zagotoviti trajno
opravljanje te kontrole.
Kontrola iz prvega odstavka tega člena se
opravlja zlasti:
1.     
nad uporabo tehničnih normativov in drugih predpisov o izdelavi,
vzdrževanju, obnovi, popravilu in spremembi na letalu, motorju, propelerju
(vijaku), opremi letala in na padalu;
2.     
nad kakovostjo vgrajenega materiala in nadomestnih delov;
3.     
nad kakovostjo opravljenih del;
4.     
nad strokovno usposobljenostjo letalskega in drugega strokovnega osebja
ter nad njegovim zdravstvenim stanjem;
5.     
nad delovnim časom, časom letenja, številom vzletov in pristankov ter
počitkom članov posadke;
6.     
nad brezhibnostjo manevrskih površin in ploščadi, objektov, instalacij
in naprav za varno vzletanje, pristajanje in gibanje letal;
7.     
nad delom in opremo službe za sprejem in odpremo letal, potnikov in
stvari; gasilske službe, službe za prvo pomoč na letališču, službe za
vzdrževanje manevrskih površin, ploščadi, objektov, instalacij in naprav za
varno vzletanje, pristajanje in gibanje letal;
8.     
nad oskrbovanjem letal z gorivom in mazivom;
9.     
nad pripravo, načrtovanjem letenja in uporabo letal.
Podjetje, družbena organizacija ali druga
organizacija iz prvega odstavka tega člena mora zveznemu upravnemu organu za
promet in zveze prijaviti vsak izreden dogodek, ki utegne ogroziti varnost
zračne plovbe, in mora analizirati te dogodke.
9. člen
Posamezni izrazi, uporabljeni v tem zakonu,
imajo tale pomen:
1.     
jugoslovanski zračni prostor je zračni prostor nad kopnom in obalnim
morjem Socialistične federativne republike Jugoslavije;
2.     
zračna plovba je letenje letal ali gibanje letal po manevrskih površinah
in letališki ploščadi;
3.     
zračna pot je del zračnega prostora določene širine, višine in smeri, ki
je določen za zračno plovbo in označen z radionavigacijskimi napravami na
zemlji;
4.     
mejni koridor je del zračne poti nad državno mejo, določen za prilet
letala v jugoslovanski zračni prostor in odlet iz njega;
5.     
prepovedana cona je del jugoslovanskega zračnega prostora določenih
razsežnosti nad določenim ozemljem, v katerem je prepovedana zračna plovba;
6.     
pogojno prepovedana cona je del jugoslovanskega zračnega prostora nad
določenim ozemljem, v katerem v določenem času in pod določenimi pogoji ni
dovoljena zračna plovba;
7.     
nevarna cona je del zračnega prostora, v katerem poteka aktivnost, ki je
nevarna za zračno plovbo, ali v katerem utegnejo nastati pojavi, ki so nevarni
za zračno plovbo;
8.     
kontrola letenja je izdajanje ukazov, dovoljenj, instrukcij in obvestil
posadkam letal, da bi bila zračna plovba varna, redna in učinkovita;
9.     
ukaz pristojne kontrole letenja je usten ukaz vodji letala, da opravi
določena opravila zaradi predpisanega razdvajanja in zagotavljanja varnega
leta;
10.  
dovoljenje pristojne kontrole letenja je ustno dovoljenje, dano vodji
letala na njegovo zahtevo, da leti pod določenimi pogoji;
11.  
instrukcija pristojne kontrole letenja je ustno navodilo vodji letala,
da leti na določen način;
12.  
obvestilo pristojne kontrole letenja je dajanje ustnih informacij vodji
letala, koristnih za varen in učinkovit let;
13.  
letališka kontrola letenja je pristojna kontrola, ki opravlja kontrolo
letenja v delu zračnega prostora okoli letališča;
14.  
meteorološka opazovanja so spremljanje enega ali več meteoroloških
elementov in pojavov;
15.  
meteorološka informacija je analiza, napoved in vsako drugo poročilo, ki
se nanaša na obstoječe ali pričakovane meteorološke razmere za določen čas ali
lokacijo;
16.  
meteorološka napoved je poročilo o pričakovanih meteoroloških razmerah v
določenem času ali obdobju ter za določen prostor ali del zračnega prostora;
17.  
letališka meteorološka postaja je postaja, določena za opazovanje in
pripravo meteoroloških poročil, namenjenih za uporabo v zračni plovbi, ter
druga meteorološka opazovanja;
18.  
meteorološka opozorila so poročila o vremenskih razmerah, ki utegnejo
neugodno vplivati na letala v letu in na zemlji na območju letališča;
19.  
meteorološko poročilo je skupek podatkov o opazovanih meteoroloških
pogojih, ki se nanašajo na določen čas in lokacijo;
20.  
načrt leta je skupek podatkov o nameravanem letu letala, ki se pristojni
kontroli letenja praviloma predloži pisno;
21.  
letalo je vsaka naprava, ki se lahko obdrži v atmosferi zaradi reakcije
zraka, razen reakcije zraka, ki se odbija od površine zemlje;
22.  
tuje državno letalo je vojaško, policijsko in carinsko letalo;
23.  
akrobatsko letenje je namerno spreminjanje lege letala v letu z naglimi
spremembami smeri, višine in hitrosti letenja, pri čemer je letalo v različnih
legah proti zemlji;
24.  
homologacija letala, motorja, propelerja in opreme letala ter padala je
ugotavljanje, ali nov tip letala, motorja, propelerja in opreme letala oziroma
padala ustreza tehničnim pogojem, predpisanim za varno zračno plovbo;
25.  
sposobnost letala za plovbo je na predpisan način ugotovljena sposobnost
letala za varno zračno plovbo;
26.  
letališče je določena kopenska ali vodna površina z manevrskimi
površinami, ploščadmi, objekti, napravami in postroji, namenjenimi za varno
gibanje, vzletanje, pristajanje in postanek letal;
27.  
javno letališče je letališče ali del letališča, usposobljeno in odprto
za javni prevoz v zračnem prometu;
28.  
čas, v katerem je javno letališče odprto, označuje začetek in konec dela
služb, določenih s tem zakonom;
29.  
vzletišče je določena kopenska ali vodna površina, ki izpolnjuje pogoje,
predpisane za varno vzletanje in pristajanje letal, ki se praviloma uporabljajo
v kmetijstvu in gozdarstvu;
30.  
namembno letališče je letališče, na katerem letalo konča let po
določenem načrtu leta;
31.  
alternativno letališče je letališče, določeno z načrtom leta, na katerem
mora letalo pristati ali lahko pristane, če iz kateregakoli razloga ne more
pristati na namembnem letališču;
32.  
ploščad je del letališča, ki je določen za sprejem in odpremo letal,
potnikov in stvari, za oskrbovanje letal z gorivom in mazivom, parkiranje,
postanek in vzdrževanje letal, ki ne ovirajo prometa na letališču;
33.  
manevrska površina je del letališča, ki je določen za vzletanje in
pristajanje letal ter za njihovo gibanje po zemlji v zvezi z vzletanjem in
pristajanjem, razen ploščadi;
34.  
vzletno-pristajalna steza je pravokotna površina na zemlji, vodi ali
objektu, namenjena za vzletanje in pristajanje letal;
35.  
vozna steza je letališka steza na zemlji, določeni za gibanje letal na
zemlji in za povezovanje delov letališča;
36.  
letališko območje je prostor, ki je opredeljen s površinami za
omejevanje ovir;
37.  
letalsko osebje so osebe, ki na podlagi dovoljenja opravljajo ali
zagotavljajo zračno plovbo. V letalsko osebje spadajo:
a)   
letalno osebje, ki upravlja letalo in opravlja druga dela in naloge v
zvezi z njegovim upravljanjem;
b)   
letalsko-tehnično osebje, ki opravlja dela in naloge v zvezi z
vzdrževanjem in spremembami letala, motorja, propelerja in opreme letala;
c)   
osebje kontrole letenja, ki opravlja kontrolo letenja in drugo delo in naloge
v zvezi s kontrolo letenja;
d)   
letalsko osebje za tehnične priprave, ki opravlja dela in naloge v zvezi
z izdelavo tehnično-tehnološke dokumentacije za uporabo, vzdrževanje in
spremembe na letalu, motorju, propelerju in opremi letala;
e)   
letalsko-prometno osebje, ki opavlja dela in naloge v zvezi z določanjem
pogojev za let in postopki za pripravo leta;
f)    
tehnično osebje kontrole letenja, ki vzdružuje tehnična sredstva,
naprave za kontrolo letenja in naprave za meteorološko varnost zračne plovbe;
g)   
padalsko osebje - osebe, ki skačejo iz letala s padalom;
h)   
kabinsko osebje - osebe, ki v letalu v potniški kabini opravljajo dela,
ki se nanašajo na varnost tistih vkrcanih oseb, ki niso letalno osebje, in
osebe, ki opravljajo verifikacijo radionavigacijskih naprav iz zraka; 
i)     
osebje, ki skrbi za meteorološko varnost zračne plovbe;
j)     
osebje tehnološke priprave in službe za zvezo kontrole letenja;
38.  
posadko letala sestavljajo letalno osebje in kabinsko osebje v letalu;
39.  
drugo strokovno osebje so strokovno usposobljene osebe, ki opravljajo
dela, pomembna za varnost zračne plovbe. V drugo strokovno osebje spadajo:
osebje za sprejem in odpremo, osebje za požarno varnost na letališču, osebje,
ki polni letala z gorivom in mazivom, ter osebje, ki vzdržuje manevrske
površine, objekte in instalacije na letališču, pomembne za varnost zračne
plovbe;
40.  
dovoljenje je listina, s katero se potrdi, da je oseba, ki spada v
letalsko in drugo strokovno osebje, usposobljena za opravljanje določenih
strokovnih del;
41.  
pooblastilo je odobritev, vpisana v dovoljenje ali je sestavni del
dovoljenja, ki določa posebne pogoje, pravice ali omejitve, ki se nanašajo na
dovoljenje;
42.  
strokovna izobrazba je vrsta in stopnja šolske izobrazbe;
43.  
strokovna usposobljenost je raven znanja in sposobnosti za opravljanje
posebnih strokovnih del v zračni plovbi, s katero se ne pridobi stopnja
strokovne izobrazbe;
44.  
delovni čas člana posadke letala je čas, ki ga član posadke prebije na
delu, in se začne eno uro pred časom, določenim za vzletanje, konča pa 30 minut
po zadnjem pristanku;
45.  
nevarno približevanje letal je takšna medsebojna lega letal, zaradi
katere so morali eden ali več vodij letal manevrirati, da bi se izognili
trčenju, ali ko je bilo na predpisan način ugotovljeno, da so se letala znašla
v navedeni medsebojni legi, zaradi katere bi utegnilo priti do trčenja;
46.  
nevarno približevanje letal oviram na zemlji ali oviram na manevrskih
površinah je lega letala, zaradi katere je moral vodja letala manevrirati, da
bi se izognil trčenju, ali je bilo na predpisan način ugotovljeno, da se je
letalo znašlo v navedeni legi, zaradi katere bi letalo utegnilo trčiti v to
oviro;
47.  
letalska nesreča je dogodek, ki nastane od tedaj, ko se ena ali več oseb
vkrca v letalo, da opravi let, do tedaj, ko se vse sebe izkrcajo iz letala,
njegova posledica pa je smrt ali huda telesna poškodba ene ali več oseb v
letalu ali zunaj njega, uničenje letala, pogrešanje letala kot posledica
nesreče, poškodba osnovne konstrukcije letala ali večje poškodavanje premoženja
tretje osebe;
48.  
letalska nezgoda je dogodek, ki nastane od tedaj, ko se ena ali več oseb
vkrca v letalo, da opravi let, do tedaj, ko se vse osebe izkrcajo iz letala,
njena posledica pa je okvara delov letala ali pogonske skupine, lažja telesna
poškodba oseb v letalu ali zunaj njega ali manjše poškodovanje premoženja
tretje osebe;
49.  
zračni promet je zračna plovba zaradi prevoza oseb in stvari;
50.  
javni prevoz v zračnem prometu je reden in poseben prevoz oseb ali
stvari iz enega kraja v drugega v domačem oziroma mednarodnem zračnem prometu;
51.  
domači zračni promet je promet, v katerem sta odhodni in namembni kraj
na ozemlju Socialistične federativne republike Jugoslavije;
52.  
mednarodni zračni promet je promet, v katerem sta odhodni in namembni
kraj na ozemlju dveh držav ali na ozemlju ene države, če je predvideno pristajanje
na ozemlju druge države;
53.  
redni javni prevoz v zračnem prometu je prevoz oseb in stvari, ki je pod
enakimi pogoji dostopen vsakomur in se opravlja na vnaprej določenih linijah po
vnaprej določenem redu letenja ter objavljenih cenah in splošnih prevoznih
pogojih;
54.  
poseben javni prevoz v zračnem prometu je prevoz po posebej dogovorjenih
pogojih: čarter prevoz (posamičen ali serijski prevoz) ter letalski taksi
prevoz;
55.  
linija v rednem javnem prevozu v zračnem prometu je serija letov med
dvema ali več kraji, ki se opravljajo po redu letenja;
56.  
panoramsko letenje je letenje po določeni ruti zaradi razgledovanja iz
zraka;
57.  
domači prevoznik je podjetje, ki v zračnem prometu opravlja javni prevoz
potnikov in stvari;
58.  
uporabnik letala je pravna ali fizična oseba, ki ni imetnik pravice
razpolaganja z letalom oziroma lastnik letala, temveč ga uporablja na podlagi
zakupne pogodbe ali na kakšni drugi pravni podlagi;
59.  
red letenja je določen čas za vzletanje in pristajanje letal v rednem
javnem prevozu v zračnem prometu;
60.  
objavljanje na način, ki je običajen v zračni plovbi, je objavljanje v
Zborniku letalskih podatkov Socialistične federativne republike Jugoslavije
(AIP) (v nadaljnjem besedilu: Zbornik) ali objavljanje z nujnimi obvestili
(NOTAM) ali z letalskimi informativnimi okrožnicami (AIC);
61.  
izreden dogodek je vsak dogodek, zaradi katerega bi bila lahko ogrožena
varna zračna plovba, posledica pa ni nastopila.
10. člen
Določbe tega zakona in drugih predpisov, ki
se nanašajo na mednarodni zračni promet ali so pomembni za zračno plovbo, se
objavijo tudi v uradni publikaciji Zvezne uprave za kontrolo letenja.
V Zborniku se objavljajo določbe predpisov,
ki se razlikujejo od standardov Organizacije za mednarodno civilno letalstvo,
skupaj z obvestilom, od katerega standarda se razlikujejo.
V Zborniku se lahko objavijo tudi drugi
podatki, pomembni za zračno plovbo oziroma zračni promet.
Nujna obvestila (NOTAM) in letalska
informativna okrožnica (AIC), ki so začasnega ali trajnega značaja, niso pa
objavljeni v Zborniku, se lahko objavijo tudi na drug ustrezen način.
Drugi del
ZRAČNA PLOVBA
1. poglavje
SPLOŠNE DOLOČBE
11. člen
V zračni plovbi se letala v skladu z vrsto,
kategorijo in namenom, ki so določeni v spričevalu o sposobnosti letala za
plovbo, uprabljajo v gospodarske, znanstvenoraziskovalne, šolske, športne in
druge namene.
Pogoji in način, pravila in postopki
letenja se določijo s predpisom, izdanim na podlagi tega zakona.
12. člen
V jugoslovanskem zračnem prostoru sme
leteti tudi letalo brez posadke, če ima dovoljenje Zvezne uprave za kontrolo
letenja in soglasje zveznega upravnega organa za promet in zveze.
13. člen
Zračna plovba je lahko stalno ali začasno
prepovedana nad določenim območjem, ki je razglašeno za prepovedano ali pogojno
prepovedano cono.
Zračna plovba nad določenimi območji je
lahko omejena časovno ali s tem, da se določi višina, pod katero ali nad katero
ni dovoljena.
Prepovedane in pogojno prepovedane cone
določi zvezni upravni organ za ljudsko obrambo, prepoved pa se objavi na način,
ki je običajen v zračni plovbi.
Če se letalo približuje območju prepovedane
ali pogojno prepovedane cone ali leti nad njo, ga mora služba, pristojna za
kontrolo letenja v tem delu jugoslovanskega zračnega prostora (v nadaljnjem
besedilu: pristojna kontrola letenja), s predpisanimi ukrepi vrniti na smer
leta, določeno s potrjenim načrtom leta.
Če vodja letala iz četrtega odstavka tega
člena ne ravna po ukazu pristojne kontrole letenja, ukrene ta kontrola letenja,
kar je predpisano za prisilno pristajanje letala.
O nevarnih conah in ocenjeni stopnji
nevarnosti obvesti Zvezna uprava za kontrolo letenja na podlagi dobljenih
obvestil vse udeležence v zračni plovbi, z aktivnostmi, ki so nevarne za zračno
plovbo, pa pristojna kontrola letenja seznani vodjo letala, če se letalo približuje
nevarni coni.
14. člen
Po zračni poti oziroma v zaključnem
kontroliranem območju in letališki coni ne sme leteti letalo brez lastnega
pogona in ne letalo brez naprav za vzdrževanje radijske zveze s pristojno
kontrolo letenja.
Ne glede na prvi odstavek tega člena lahko
Zvezna uprava za kontrolo letenja dovoli letenje po zračni poti letalu brez
lastnega pogona, če ga vleče drugo letalo, ki ima naprave za vzdrževanje
radijske zveze, oziroma skupini letal brez radijske zveze, ki jo vodi letalo z
radijsko zvezo.
Letalo brez lastnega pogona, ki ima
radijsko zvezo s pristojno kontrolo letenja, sme križati zračno pot oziroma
prileteti v zaključno kontrolirano območje in letališko cono, če je posadka
letala usposobljena, da z uporabo standardne letalske terminologije vzdržuje
radijsko zvezo s pristojno kontrolo letenja, in če ima dovoljenje kontrole
letenja, ki ga v tistem trenutku kontrolira.
15. člen
Prepovedana je zračna plovba pod določeno
višino nad mesti, naseljenimi kraji in industrijskimi objekti.
Prepovedano je akrobatsko letenje nad mesti
in naseljenimi kraji.
Ne glede na prvi odstavek tega člena je
zračna plovba nad mesti, naseljenimi kraji in industrijskimi objekti dovoljena
pod določeno višino, če Zvezna uprava za kontrolo letenja izda za to dovoljenje.
Dovoljenje se sme izdati, če tako plovbo zahteva izpolnitev določene naloge.
Dovoljenje iz tretjega odstavka tega člena
ni potrebno, če gre za helikopterje za prvo pomoč in helikopterje organov za
notranje zadeve, vendar mora biti vsak let s takim helikopterjem prijavljen
pristojni kontroli letenja.
Višina iz prvega odstavka tega člena se
določi s predpisom, izdanim na podlagi tega zakona, oziroma z dovoljenjem,
danim v skladu s tem predpisom.
16. člen
Med letom ni dovoljeno metati iz letala
nobenih predmetov.
Vodja letala sme ne glede na prvi odstavek
tega člena ukazati, če je to v interesu varnosti letala ali varstva življenja
in zdravja ljudi v njem, da se iz letala odvržejo gorivo, tovor ali del tovora
nad nenaseljenimi kraji in po vrstnem redu, ki ga on določi.
Kemična sredstva in vodo za potrebe
kmetijstva, gozdarstva in zdravstva ali za gašenje gozdnih in drugih požarov,
opremo, živila, zdravila idr. ob elementarnih nesrečah ter letake in druge
reklamne predmete je dovoljeno metati iz letala na način in pod pogoji, ki so
določeni s predpisom, izdanim na podlagi tega zakona.
17. člen
Rakete in druge leteče objekte, ki utegnejo
ogroziti varnost zračne plovbe v jugoslovanskem zračnem prostoru, je dovoljeno
lansirati v znanstvene, športne in druge namene na način in pod pogoji, ki so
določeni s predpisom, izdanim na podlagi tega zakona.
18. člen
Rakete za obrambo proti toči je dovoljeno
izstreljevati samo s soglasjem pristojne kontrole letenja.
Pogoje in način za izstreljevanje raket iz
prvega odstavka tega člena ureja predpis, izdan na podlagi tega zakona.
19. člen
Na zračni poti oziroma v zaključnem
kontroliranem območju in letališki coni ter nad javnim letališčem je
prepovedano skakati iz letala s padalom, razen če je letalo v nevarnosti ali če
je dala dovoljenje za skakanje Zvezna uprava za kontrolo letenja v skladu s tem
zakonom in predpisom, izdanim na njegovi podlagi.
20. člen
Za izdelavo, homologacijo, vzdrževanje in
način uporabe padal, balonov in zmajev veljajo pogoji in način, ki jih določa
predpis, izdan na podlagi tega zakona.
21. člen
Letalo sme prileteti v jugoslovanski zračni
prostor oziroma odleteti iz njega samo na mejnem koridorju.
Ne glede na prvi odstavek tega člena lahko
pristojna kontrola letenja ob morebitni nevarnosti ali neugodnih meteoroloških
razmerah, če gre za humanitarne akcije in akcije za zaščito ljudi in
materialnih dobrin (požar, toča ipd.), dovoli prilet oziroma odlet letala tudi
izven mejnega koridorja, pri čemer mora o izdanem dovoljenju takoj obvestiti
zvezni upravni organ za ljudsko obrambo.
22. člen
Tuje letalo sme leteti v jugoslovanskem
zračnem prostoru samo z dovoljenjem za letenje v jugoslovanskem zračnem
prostoru, če v mednarodnem sporazumu, ki zavezuje Socialistično federativno
republiko Jugoslavijo, ni drugače določeno.
Dovoljenje za letenje iz prvega odstavka
tega člena izda:
1.     
zvezni upravni organ za zunanje zadeve v soglasju z zveznim upravnim
organom za ljudsko obrambo - za tuja državna letala;
2.     
Zvezna uprava za kontrolo letenja - za tuja civilna letala.
V dovoljenju za letenje iz prvega odstavka
tega člena mora biti navedeno, ali je izdano samo za prelet čez Socialistično
federativno republiko Jugoslavijo ali za pristajanje na določeno letališče,
skozi kateri mejni koridor mora letalo prileteti v jugoslovanski zračni prostor
in iz njega odleteti ter po kateri zračni poti mora leteti.
Tuja letala morajo biti pri letenju v
jugoslovanskem zračnem prostoru zavarovana za škodo, povzročeno tretjim osebam
na zemlji.
23. člen
Za tuje vojaško letalo, ki dobi dovoljenje
za letenje iz 22. člena tega zakona, se uporabljajo posebni predpisi, če v tem
zakonu ni drugače določeno.
Tuje vojaško letalo, ki se ne uporablja v
vojaške namene in ima dovoljenje za letenje iz 22. člena tega zakona, se šteje
za civilno letalo in se zanj uporabljajo določbe tega zakona in predpisi,
izdani na njegovi podlagi, tudi, kadar zaradi višje sile ali po ukazu
pristojnega organa Socialistične federativne republike Jugoslavije pristane na
ozemlju Socialistične federativne republike Jugoslavije.
24. člen
Tuje letalo, ki je dobilo po 22. členu tega
zakona dovoljenje, da leti v jugoslovanskem zračnem prostoru, sme leteti samo
po zračni poti, ki je dovoljena za mednarodni zračni promet, oziroma vzleteti
in pristati na letališču, ki je odprto za mednarodni zračni promet.
Za vzletanje in pristajanje na letališčih,
ki niso navedena v prvem odstavku tega člena, in za letenje po zračnih poteh, določenih
za domači zračni promet, ali izven njih, mora imeti tuje letalo posebno
dovoljenje, ki ga izda zvezni upravni organ za promet in zveze s soglasjem
zveznega upravnega organa za ljudsko obrambo in zveznega upravnega organa za
notranje zadeve.
Soglasje iz drugega odstavka tega člena ni
potrebno, če tuje športno ali turistično letalo po pristanku na letališču, ki
je odprto za mednarodni zračni promet, nadaljuje letenje v coni ali po ruti, ki
je določena za letenje športnih oziroma turističnih letal.
Letališča, cone in rute iz tega člena
določi Zvezna uprava za kontrolo letenja na zahtevo športne, turistične ali
druge zainteresirane organizacije na podlagi poprejšnjega soglasja zveznega
upravnega organa za ljudsko obrambo in zveznega upravnega organa za notranje
zadeve.
25. člen
Tujemu letalu je prepovedano, da v
jugoslovanskem zračnem prostoru nosi aktivno nabito strelno, raketno ali
bombniško orožje ter aktivno opremo za snemanje.
II. poglavje
ZRAČNI PROMET IN DRUGE DEJAVNOSTI V ZRAČNI PLOVBI
I. oddelek
Posebni pogoji za opravljanje javnega prevoza v zračnem prometu
26. člen
Javni prevoz v zračnem prometu se opravlja
praviloma po zračnih poteh.
Javni prevoz v zračnem prometu se sme pod
pogoji, ki jih določa ta zakon, opravljati tudi izven zračnih poti.
27. člen
Javni prevoz v zračnem prometu je lahko
reden ali poseben prevoz v domačem ali mednarodnem zračnem prometu.
28. člen
Da bi bil javni zračni promet varen in
reden, mora podjetje, ki opravlja javni prevoz v
zračnem prometu (v nadaljnjem besedilu: prevoznik), izpolnjevati predpisane
pogoje, v odvisnosti od vrste prometa, predvsem glede: odobrenega priročnika o
operativnih postopkih opravljanja tega prevoza, vrste in namena letala ter
letalskega in drugega strokovnega osebja. Prevoznik mora zagotoviti tudi
vzdrževanje letal in razpolagati z odobrenimi priročniki o letalno-operativnih
postopkih v skladu s tem zakonom in predpisi, izdanimi na njegovi podlagi.
Prevozniku, ki predloži dokazila, da
izpolnjuje pogoje iz prvega odstavka tega člena, izda zvezni upravni organ za
promet iz zveze potrdilo, da jih izpolnjuje.
29. člen
Javni prevoz v mednarodnem zračnem prometu
sme opravljati domači prevoznik, ki poleg pogojev iz 28. člena tega zakona
izpolnjuje tudi pogoje, določene v mednarodnih pogodbah in drugih mednarodnih
aktih, ki urejajo varno in redno opravljanje prevoza v mednarodnem zračnem
prometu.
Tuji prevoznik sme opravljati javni prevoz
v mednarodnem zračnem prometu s Socialistično federativno republiko Jugoslavijo
v skladu s pogoji iz pogodbe o mednarodnem rednem ali posebnem zračnem prometu,
ki zavezuje Socialistično federativno republiko Jugoslavijo, ali v skladu s pogoji
iz posebnega dovoljenja za opravljanje rednega ali posebnega javnega prevoza v
mednarodnem zračnem prometu.
Dovoljenje iz drugega odstavka tega člena
izda zvezni upravni organ za promet in zveze na podlagi poprejšnjega mnenja
zainteresiranih podjetij, ki opravljajo storitve v
zračnem prometu.
Tuji prevoznik, ki ne opravlja javnega
prevoza v mednarodnem zračnem prometu s Socialistično federativno republiko
Jugoslavijo, sme leteti v jugoslovanskem zračnem prostoru brez dovoljenja iz
drugega odstavka tega člena v skladu s predloženim načrtom leta, ki ga potrdi
Zvezna uprava za kontrolo letenja.
30. člen
Prevoznik odloča o uvedbi linije v domačem
prometu samostojno, v mednarodnem prometu pa v skladu z ustreznim dvostranskim
sporazumom, ki ga je sklenila Socialistična federativna republika Jugoslavija.
Če se v mednarodnem zračnem prometu uvaja
nova linija ali če namerava drugi prevoznik na že uvedeni liniji uvesti promet, se morata prevoznika o tem sporazumeti v Gospodarski zbornici
Jugoslavije.
Če se prevoznika ne sporazumeta, izda
zvezni upravni organ za promet in zveze zaradi izpolnjevanja pogodbene
obveznosti iz prvega odstavka tega člena odločbo, kateri prevoznik bo opravljal
promet na liniji, o kateri ni bil dosežen sporazum.
Odločba iz tretjega odstavka velja, dokler
se zainteresirana prevoznika ne sporazumeta, najdalj pa eno leto.
31. člen
Red letenja se določi posebej za poletno in
posebej za zimsko prometno obdobje.
Red letenja se usklajuje v Gospodarski
zbornici Jugoslavije.
Če se red letenja ne uskladi v 15 dneh pred
njegovo objavo, izda zvezni upravni organ za promet in zveze odločbo o
veljavnosti reda letenja iz predhodnega ustreznega prometnega obdobja.
Odločba iz tretjega odstavka tega člena
velja do uskladitve reda letenja.
Red letenja se spreminja po istem postopku,
kot je določen za njegovo sprejemanje.
Prevoznik mora objaviti red letenja najmanj
15 dni pred začetkom veljavnosti reda letenja za določeno prometno obdobje,
spremembe v redu letenja pa najmanj 10 dni prej, preden začnejo veljati.
32. člen
Prevoznik mora redno in v redu vzdrževati
zračni promet v skladu z redom letenja.
Podjetje za letališke storitve, podjetje, ki oskrbuje letalo z gorivom in mazivom, organizacija, ki prevaža
potnike do letališča in z letališča, služba organov za notranje zadeve,
carinska služba, območna organizacijska enota Zvezne uprave za kontrolo
letenja, služba za meteorološko varnost zračne plovbe in sanitarna služba
morajo opravljati svoje delo tako, da se lahko zračni promet redno in v redu
vzdržuje.
Prevozniki in podjetja za letališke storitve morajo mesečno evidenco o rednosti in redu v
zračnem prometu poslati zveznemu upravnemu organu za promet in zveze.
Če prevoznik na določeni liniji v
trimesečnem obdobju ne vzdržuje zadovoljivo rednega zračnega prometa, mu lahko
zvezni upravni organ za promet in zveze prepove njeno vzdrževanje, če se
zagotovi, da jo prevzame drug prevoznik.
33. člen
Med veljavnostjo reda letenja sme prevoznik
ustaviti zračni promet na liniji oziroma spremeniti red letenja na njej zaradi
višje sile ali drugih izrednih dogodkov, ki onemogočajo njeno vzdrževanje.
Obvestilo o prekinitvi zračnega prometa
oziroma spremembi reda letenja zaradi višje sile ali izrednih dogodkov, ki
neodvisno od prevoznikove volje onemogočajo vzdrževanje linije, mora prevoznik
takoj objaviti.
34. člen
V letalo se sme vkrcati toliko oseb,
kolikor je v letalu vdelanih sedežev z varnostnimi pasovi.
V letalo, s katerim se opravlja javni
prevoz, se sme vkrcati toliko potnikov, kolikor je v letalu vdelanih sedežev,
namenjenih za prevoz potnikov.
Ne glede na drugi odstavek tega člena se
sme v letalo vkrcati tudi več potnikov, če se prevažajo otroci, vendar v letalu
ne sme biti skupaj več ljudi, kot je v potniški kabini letala vdelanih mask za
kisik.
Otroci in osebe, ki so zbolele za
določenimi boleznimi, ter invalidi določenih kategorij se prevažajo na način in
pod pogoji, določenimi s predpisom, izdanim na podlagi tega zakona.
35. člen
V potniški kabini se smejo prevažati stvari
v skladu s tehničnimi pogoji, ki so predpisani za sposobnost letala ustrezne
kategorije za plovbo.
Posmrtnih ostankov ni dovoljeno prevažati v
potniški kabini letala, v kateri so osebe, ki niso spremljevalci posmrtnih
ostankov.
Z letalom, s katerim se prevažajo osebe, se
smejo pod pogoji, določenimi s posebnimi predpisi, prevažati tudi živali.
36. člen
V potniško kabino letala je prepovedano
vnašati hladno in ognjeno orožje, strelivo ali druga eksplozivna in vnetljiva
sredstva.
Kdor ima hladno ali ognjeno orožje ali
strelivo, ga mora pred vkrcanjem v letalo, s katerim se opravlja javni prevoz v
zračnem prometu, izročiti pristojnemu organu za notranje zadeve na javnem
letališču oziroma pooblaščeni osebi prevoznika, če je odhodno letališče v
tujini.
Hladno in ognjeno orožje ali strelivo vrne
osebi iz drugega odstavka tega člena po izkrcanju na namembnem letališču
pristojni organ za notranje zadeve, če je namembno letališče v tujini, pa vodja
letala ali kdo drug, ki ga ta določi.
Pooblaščena oseba organa za notranje zadeve
sme na lastno pobudo ali na zahtevo prevoznika pred samim vkrcanjem potnikov v
letalo ali po izkrcanju iz njega opraviti v interesu varnosti potnikov in letala preiskavo oseb in stvari.
II. oddelek
Posebni pogoji za opravljanje drugih dejavnosti v
zračni plovbi
37. člen
Če se z letalom opravlja storitev, ki ne
spada v prevoz ljudi in stvari, mora imeti izvajalec take storitve ustrezno
opremo in strokovno osebje za njeno opravljanje in mora izpolnjevati tudi druge
pogoje za varno zračno plovbo, določene s tem zakonom in predpisi, izdanimi na
njegovi podlagi.
38. člen
V kmetijstvu, gozdarstvu in zdravstvu se
storitve opravljajo s posebej opremljenim in za to registriranim letalom.
Podjetje, ki opravlja storitve z letalom v
kmetijstvu, gozdarstvu in zdravstvu, mora izpolnjevati posebne pogoje glede
opreme letala ter letalskega in drugega strokovnega osebja.
Pogoje iz drugega odstavka tega člena
predpisuje zvezni upravni organ za promet in zveze.
39. člen
Podjetje ali druga samoupravna organizacija
in skupnost, družbenopolitična skupnost, družbena organizacija, društvo, druga
civilna pravna oseba ali fizična oseba sme z letalom prevažati osebe in stvari
za lastne potrebe, če izpolnjuje pogoje glede odobrenega priročnika o
operativnih postopkih za opravljanje tega prevoza, kategorije letala, namena letala,
letalskega in drugega strokovnega osebja, vzdrževanja letala in razpolaganja z
odobrenimi priročniki o letalno-operativnih postopkih v skladu s tem zakonom in
predpisi, izdanimi na njegovi podlagi.
Organizaciji, skupnosti, društvu, civilni
pravni osebi ali fizični osebi, ki predloži dokaze, da izpolnjuje pogoje iz
prvega odstavka tega člena, izda zvezni upravni organ za promet in zveze
potrdilo, da jih izpolnjuje.
Organizacija, skupnost, društvo ali civilna
pravna oseba iz prvega odstavka tega člena sme opravljati tudi letalski taksi
prevoz, če izpolni pogoje iz 28. člena tega zakona.
40. člen
Organizacije Letalske zveze Jugoslavije ali
druge organizacije smejo uporabljati letalo, namenjeno športni dejavnosti in
usposabljanju osebja iz 1. točke 149. člena tega zakona, če izpolnjujejo
predpisane pogoje za varno zračno plovbo glede letala, opreme, letališča,
letalskega in drugega strokovnega osebja v skladu s tem zakonom in predpisi,
izdanimi na njegovi podlagi.
Organizacije iz prvega odstavka tega člena
smejo opravljati tudi letalski taksi prevoz in panoramske lete, če izpolnjujejo
pogoje za varno zračno plovbo iz 28. člena tega zakona.
III. poglavje
LETALIŠČE IN VZLETIŠČE
41. člen
Letališča so lahko civilna, vojaška in
vojaško-civilna (mešana).
Civilna letališča so:
1.     
letališča za javni prevoz v zračnem prometu (v nadaljnjem besedilu:
javna letališča);
2.     
letališča za usposabljanje letalnega osebja (v nadaljnjem besedilu:
šolska letališča);
3.     
letališča za športne dejavnosti (v nadaljnjem besedilu: športna letališča);
4.     
letališča za potrebe podjetij ali drugih organizacij oziroma
družbenopolitičnih ali drugih skupnosti (v nadaljnjem besedilu: letališča za
lastne potrebe).
Za vzletanje in pristajanje določenih vrst
in kategorij letal se lahko poleg letališč uporabljajo pod predpisanimi pogoji
tudi vzletišča.
42. člen
Letališča se po fizičnih karakteristikah in
opremljenosti glavne vzletno-pristajalne steze in vozne steze razvrščajo v
razrede in kategorije.
Razredi letališč se določijo glede na
dolžino in širino glavne vzletno-pristajalne steze in širino vozne steze ter
glede na dolžino in širino vodnih površin, določenih za vzletanje in
pristajanje letal. Dolžina in širina vzletno-pristajalne steze in širina vozne
steze se določita po dimenzijah letala ter po drugih tehničnih pogojih za varno
vzletanje, pristajanje in gibanje vseh ali samo določenih tipov letal.
Kategorije letališč se določijo glede na
stopnjo opremljenosti glavne vzletno-pristajalne steze, naprave in sredstva za
prilet, opremljenost voznih stez in spojnic ter glede na druge naprave in
sredstva, ki se uporabljajo za varno vzletanje, pristajanje in gibanje letal.
43. člen
Javno letališče je lahko odprto za domači
in mednarodni javni prevoz v zračnem prometu ali samo za domači zračni promet.
Vojaško letališče ali del vojaškega
letališča, ki izpolnjuje predpisane pogoje, se sme uporabljati kot javno
letališče pod pogojem in na način, ki sta določena s pogodbo med zveznim upravnim
organom za ljudsko obrambo in podjetjem za letališke
storitve na tem letališču oziroma njegovem delu.
S pogodbo iz drugega odstavka tega člena se
določijo vzletno-pristajalne in druge steze, ploščadi, naprave, sredstva in
drugi deli vojaškega letališča, ki se smejo uporabljati za zračni promet, način
uporabe in pogoji za vzdrževanje vojaškega letališča ali njegovih posameznih
delov, naprav ali sredstev ter medsebojne pravice in obveznosti pogodbenic.
44. člen
Imetnik pravice razpolaganja z letališčem
ali vzletiščem oziroma podjetje za letališke storitve
mora uporabljati vzletno-pristajalne in druge steze, ploščad, objekte, naprave
in opremo glede na njihov namen in zmogljivost v skladu s tem zakonom in
predpisi, izdanimi na njegovi podlagi.
45. člen
Imetnik pravice razpolaganja z letališčem
oziroma podjetje za letališke storitve mora zagotoviti
in vzdrževati sistem svetlobnega zaznamovanja, da bi se lahko letališče
uporabljalo ponoči in ob zmanjšani vidljivosti.
Organizacija iz prvega odstavka tega člena
mora na letališču zagotoviti osnovno in nadomestno napajanje vseh sistemov
svetlobnega zaznamovanja ter osnovne vire napajanja vseh drugih sistemov in
naprav z električno energijo.
46. člen
Imetnik pravice razpolaganja z letališčem
oziroma podjetje za letališke storitve mora letalu, ki
ima dovoljenje, da leti v jugoslovanskem zračnem prostoru, omogočiti uporabo
manevrskih površin, ploščadi, objektov, naprav in opreme glede na njihov namen,
v skladu z veljavnimi predpisi in v mejah razpoložljivih zmogljivosti.
47. člen
Za vzletanje in pristajanje letal v javnem
prevozu v zračnem prometu se praviloma uporablja javno letališče.
Javno letališče, ki je odprto za mednarodni
zračni promet, se uporablja za vzletanje in pristajanje letal, ki priletijo iz
tujine ali odletijo v tujino, ter letal v domačem zračnem prometu.
Letalo v posebnem javnem prevozu v domačem
zračnem prometu, s katerim se opravlja letalski taksi prevoz, sme uporabljati
za vzletanje in pristajanje poleg javnega letališča tudi drugo letališče ali
vzletišče pod pogoji, navedenimi v dovoljenju za uporabo letališča ali
vzletišča.
Letalo, s katerim se opravlja javni prevoz
v domačem zračnem prometu, sme pristati in vzleteti tudi izven javnega
letališča, če mora pristati zaradi višje sile ali nevarnosti, druga domača
letala pa smejo pristati in vzleteti izven letališča ali vzletišča tudi, če
opravljajo posebne naloge (znanstvenoraziskovalno delo, prva pomoč, reševanje
idr.).
Letalo, ki prileti iz tujine ali odleti v
tujino, sme pristati izven javnega letališča, ki je odprto za mednarodni zračni
promet, če mora pristati zaradi višje sile ali nevarnosti, v drugih primerih pa
le s posebnim dovoljenjem, ki ga izda Zvezna uprava za kontrolo letenja v
soglasju z zveznim upravnim organom za ljudsko obrambo, zveznim upravnim
organom za notranje zadeve in zveznim upravnim organom za carinske zadeve.
48. člen
Čas, v katerem mora biti letališče v
odvisnosti od prometa odprto za javni prevoz v zračnem prometu (v nadaljnjem
besedilu: obratovalni čas), se določi v skladu s tem zakonom in predpisi,
izdanimi na njegovi podlagi.
Obratovalni čas javnega letališča in
letališča, na katerem je organizirana kontrola letenja in meteorološka varnost
zračne plovbe, se usklajuje v Gospodarski zbornici Jugoslavije po postopku in
na način, ki sta določena v samoupravnem splošnem aktu v okviru te oblike
organiziranja, in po dobljenem soglasju zveznega upravnega organa za ljudsko
obrambo in Zvezne uprave za kontrolo letenja, o čemer se najmanj 30 dni pred
začetkom določenega prometnega obdobja obvesti zvezni upravni organ za promet
in zveze, ki s predpisom določi obratovalni čas.
Če čas iz drugega odstavka tega člena ni
usklajen, izda zvezni upravni organ za promet in zveze najmanj 30 dni pred
začetkom določenega prometnega obdobja začasno odločbo o obratovalnem času.
Čas, določen na način iz tretjega odstavka
tega člena, velja do dokončne uskladitve obratovalnega časa.
Čas, v katerem morajo obratovati druga
letališča, določi podjetje za letališke storitve ali
imetnik pravice razpolaganja z letališčem.
Ne glede na prvi in drugi odstavek tega
člena sme zvezni upravni organ za promet in zveze predpisati tudi čas, v
katerem mora javno letališče obratovati zaradi varnosti zračne plovbe. Če se s
prihodki od plačil za letališke storitve, opravljene v tem obratovalnem času,
ne pokrijejo stroški, nastali v tem času, se razlika nadomesti iz sredstev,
zagotovljenih v proračunu federacije. S pogodbo, sklenjeno med zveznim upravnim
organom za promet in zveze ter podjetjem za letališke
storitve na določenem javnem letališču, ki se sklene za vsako naslednje leto,
se določita vrsta storitev, število operacij za sprejem in odpremo letal v tem
času ter znesek razlike, ki se kot nadomestilo izplača tej organizaciji.
49. člen
Letališče oziroma vzletišče, ki izpolnjuje
predpisane pogoje za varno vzletanje, pristajanje in postanek letal, se vpiše v
vpisnik civilnih letališč, vzletišče pa v vpisnik vzletišč.
Vpisnik civilnih letališč obsega podatke o
namenu letališča, njegovem razredu in kategoriji, o letaliških službah in
opremi za sprejem in odpremo letal, potnikov in stvari ter firmo oziroma ime in
sedež imetnika pravice razpolaganja z letališčem.
Vpisnik civilnih letališč in vpisnik
vzletišč vodi zvezni upravni organ za promet in zveze.
50. člen
Letališče se vpiše v vpisnik civilnih
letališč na podlagi zahteve za uporabo in vpis letališča, ki jo vloži podjetje za letališke storitve oziroma imetnik pravice razpolaganja z
letališčem.
Zvezni upravni organ za promet in zveze z
odločbo dovoli uporabo letališča, če so izpolnjeni predpisani pogoji, in ga
vpiše v vpisnik civilnih letališč.
Odločba iz drugega odstavka tega člena je
dokončna v upravnem postopku.
51. člen
Podjetje za letališke storitve oziroma
druga organizacija, ki je imetnik pravice razpolaganja z letališčem, mora
vložiti pri zveznem upravnem organu za promet in zveze zahtevo za spremembo namena,
tehničnih lastnosti, razreda in kategorije letališča, da bi se te spremembe
vpisale v vpisnik civilnih letališč.
Zahtevo je treba vložiti v 15 dneh od dneva
nastale spremembe, rešuje pa se v skladu s 50. členom tega zakona.
52. člen
Letališče se izbriše iz vpisnika civilnih
letališč:
1.     
če eno leto ne izpolnjuje tehničnih in drugih pogojev za varno uporabo
in se v tem času ni uporabljalo za zračno plovbo;
2.     
če to zahteva podjetje za letališke storitve oziroma imetnik pravice
razpolaganja z letališčem.
53. člen
Določbe 50., 51. in 52. člena tega zakona
se smiselno uporabljajo tudi za vzletišča.
54. člen
Podjetje za letališke storitve oziroma
imetnik pravice razpolaganja z letališčem mora o planirani spremembi namena ali
kategorije oziroma o planiranih delih večjega obsega, zaradi katerih utegne
priti do zapiranja letališča ali omejitve njegove uporabe, obvestiti zvezni
upravni organ za ljudsko obrambo in Zvezno upravo za kontrolo letenja najmanj
60 dni pred začetkom del oziroma najmanj 48 ur pred uro, ko se bodo dela
začela, če so planirana manjša dela, zaradi katerih utegne biti omejena uporaba
manevrskih površin in ploščadi.
O nepričakovanih spremembah že objavljenih
podatkov iz prvega odstavka tega člena obvesti podjetje za letališke storitve oziroma imetnik pravice razpolaganja z
letališčem Zvezno upravo za kontrolo letenja takoj po nastanku sprememb in pri
tem navede, kako dolgo bodo trajale te spremembe.
55. člen 
O višini in o spremembi višine pristojbin
za pristajanje in postanek tujih letal ter o potniških letaliških taksah mora podjetje za letališke storitve oziroma imetnik pravice razpolaganja z
letališčem obvestiti Zvezno upravo za kontrolo letenja najmanj 30 dni pred
začetkom uporabe pristojbine za te storitve.
Zvezna uprava za kontrolo letenja mora prijavljeno
spremembo iz prvega in drugega odstavka 54. člena in prvega odstavka tega člena
takoj objaviti na način, ki je običajen v zračni plovbi.
IV. poglavje
REGISTRACIJA, DRŽAVNA PRIPADNOST IN IDENTIFIKACIJA LETAL
I. oddelek
Registracija letal
56. člen
Jugoslovanski register letal vodi zvezni
upravni organ za promet in zveze.
57. člen
Jugoslovanska letala, katerih imetniki
pravice razpolaganja so podjetja ali druge samoupravne
organizacije in skupnosti, družbenopolitične skupnosti ali družbene organizacije
oziroma katerih lastniki so društva, druge civilne pravne osebe ali fizične
osebe, se morajo vpisati v Jugoslovanski letalski register.
Če je letalo iz prvega odstavka tega člena
že vpisano v tuji letalski register, se sme vpisati v Jugoslovanski letalski
register samo, če se predloži dokaz, da je izbrisano iz tujega letalskega
registra.
V tujini kupljena in homologirana letala
ter homologirana letala, ki so izdelana v Socialistični federativni republiki
Jugoslaviji, dobavljajo pa se tujemu uporabniku, se
lahko začasno vpišejo v Jugoslovanski letalski register.
Letalo, izdelano v Socialistični
federativni republiki Jugoslaviji, ki izpolnjuje vse pogoje za varno zračno
plovbo, razen da ni homologirano, se lahko začasno vpiše v Jugoslovanski letalski
register zaradi preskušanja in ugotavljanja njegovih letalnih in tehničnih
karakteristik.
Letalo iz tretjega in četrtega odstavka
tega člena je lahko začasno vpisano v Jugoslovanski letalski register najdlje
12 mesecev.
Letalo v izdelavi se lahko vpiše v Jugoslovanski
register letal v izdelavi, če to zahteva imetnik pravice razpolaganja oziroma
lastnik letala in če se letalo izdeluje v Socialistični federativni republiki
Jugoslaviji.
Letala v izdelavi in amatersko izdelana
letala se vpišejo v Jugoslovanski letalski register pod pogoji, ki so določeni
v predpisu, izdanem na podlagi tega zakona.
58. člen
Tuje letalo, ki ga je podjetje, druga družbena pravna oseba ali državljan Socialistične
federativne republike Jugoslavije vzel v zakup za zračno plovbo, se lahko vpiše
v Jugoslovanski letalski register, če je to določeno v zakupni pogodbi in če to
dovoljujejo predpisi države, v kateri je bilo prej registrirano.
Za letalo iz prvega odstavka tega člena, ki
ni vpisano v Jugoslovanski letalski
register, se uporabljajo določbe tega zakona, ki se nanašajo na varnost zračne
plovbe.
Jugoslovansko letalo, ki je dano v zakup
tuji pravni ali fizični osebi
za zračno plovbo v tujini, se lahko na zahtevo zakupnika
in s soglasjem imetnika pravice razpolaganja oziroma lastnika letala vpiše v tuji letalski
register, če je to določeno s predpisi zadevne države. V knjigah in listinah Jugoslovanskega letalskega registra se tako letalo vodi
kot letalo, dano v zakup v
tujini.
59. člen
Jugoslovanski letalski register je javna
knjiga.
V jugoslovanski letalski register se
vpišejo podatki o: identiteti letala; imetniku pravice razpolaganja oziroma
lastniku letala; zakupu in drugih pravicah, ki se vpišejo v register civilnih
letal, v skladu z zveznim zakonom, s katerim so urejena obligacijska in
temeljna materialno-pravna razmerja v zračni plovbi.
60. člen
Letalski register sestavljata glavna knjiga
in zbirka listin.
Glavna knjiga sestoji iz vložkov. Vsako
letalo se vpiše v poseben vložek.
Vsebino glavne knjige določa predpis, izdan
na podlagi tega zakona.
61. člen
Letalo se vpiše v Jugoslovanski letalski
register na zahtevo imetnika pravice razpolaganja z letalom oziroma lastnika
ali zakupnika letala. Zahteva za vpis se vloži pri zveznem upravnem organu za
promet in zveze v 15 dneh po prevzemu in predaji letala.
62. člen
Skupaj z zahtevo za vpis letala v register
iz 61. člena tega člena se mora priložiti:
1.     
listina o izdelavi oziroma nakupu letala ali druga listina o pravici
razpolaganja oziroma lastninski pravici ali o zakupu;
2.     
tehnična dokumentacija o letalu;
3.     
listina o registraciji podjetja oziroma dovoljenje za ustanovitev in
delo druge pravne osebe ali listina o jugoslovanskem državljanstvu lastnika
letala.
63. člen
Za vpis v letalski registar tujega letala,
vzetega v zakup, se poleg listin iz 2. in 3. točke 62. člena tega zakona
predloži tudi:
1.     
listina o zakupu;
2.     
spričevalo o sposobnosti letala za plovbo, ki ga je izdal pristojni
organ države, v kateri je letalo registrirano;
3.     
dokaz, da je zakup letala vpisan v register države, v kateri je letalo
registrirano, če je vpis letala v letalski register določen s predpisi te
države, oziroma da je izbrisan iz tega registra;
4.     
dokaz, da je tujec-lastnik letala privolil, da se letalo vpiše v
letalski register.
64. člen
Vpis v vpisni list letalskega registra se opravi na podlagi odločbe o
vpisu, ki jo izda zvezni upravni organ za promet in zveze.
Vpis v lastninski ali bremenski list
letalskega registra se opravi
na podlagi odločbe pristojnega sodišča.
65. člen
Zvezni upravni organ za promet in zveze
mora v osmih dneh po prejemu
pravilne zahteve iz 61. člena tega zakona opraviti ustrezen vpis v
Jugoslovanski letalski register in izdati vložniku zahteve spričevalo o
registraciji letala.
Če je letalo vpisano začasno, izda zvezni
upravni organ za promet in zveze spričevalo o začasni registraciji.
Če je v Jugoslovanski letalski register
vpisano letalo v izdelavi,
izda zvezni upravni organ za promet in zveze spričevalo o vpisu.
Odločba, s katero se zavrneta vpis v Jugoslovanski letalski register in izdaja spričevala iz prvega,
drugega in tretjega odstavka tega člena, je dokončna v
upravnem postopku.
66. člen
Imetnik pravice razpolaganja z letalom
oziroma lastnik letala ali zakupnik mora vsako spremembo podatkov, vpisanih v
Jugoslovanski letalski register, prijaviti v 15 dneh po nastali spremembi in
zahtevati, da se ta sprememba vpiše v register.
Spremembe, vpisane v Jugoslovanski letalski
register, se vpišejo tudi v spričevalo o registraciji letala, če se nanašajo na
dejstva, za katera je predpisano, da se vpišejo v to spričevalo.
67. člen
Letalo se izbriše iz Jugoslovanskega
letalskega registra na podlagi zahteve imetnika pravice razpolaganja z letalom
oziroma lastnika letala.
Zahteva za izbris letala iz Jugoslovanskega
letalskega registra se vloži:
1.     
če je letalo uničeno ali je postalo trajno neuporabno za zračno plovbo
ali je iz drugih vzrokov vzeto iz uporabe;
2.     
če je letalo odtujeno v tujino oziroma dano v zakup v tujini, vendar le,
če je vložena zahteva za vpis v tuji register letal;
3.     
če lastniku letala preneha državljanstvo Socialistične federativne
republike Jugoslavije.
68. člen
Zvezni upravni organ za promet in zveze
mora takoj razveljaviti izdano spričevalo o registraciji letala za tisto
letalo, ki je izbrisano iz letalskega registra, in o izbrisu letala iz tega
registra obvestiti osebo, katere pravice so vpisane v bremenski list.
69. člen
Določbe 59. do 68. člena tega zakona se
uporabljajo smiselno tudi za Jugoslovanski register letal v izdelavi.
II. oddelek
Državna pripadnost in identifikacija letal
70. člen
Letalo, ki je vpisano v Jugoslovanski
letalski register, je v sestavi civilnega letalstva Socialistične federativne
republike Jugoslavije in mora imeti predpisane znake jugoslovanske državne
pripadnosti ter oznake registracije.
Znaka državne pripadnosti sta zastava Socialistične
federativne republike Jugoslavije in oznaka „YU”.
71. člen
Letalo, vpisano v Jugoslovanski letalski
register, ima lahko oznake imetnika pravice razpolaganja oziroma lastnika
letala ali podjetja, ki ga uporablja na podlagi
pogodbe o začasni uporabi oziroma zakupne pogodbe ali na kaki drugi pravni
podlagi, oznake službe, za katero se uporablja, in svoje ime.
Letala, ki jih uporabljajo organi za
notranje zadeve, carinski organi, Zvezna uprava za kontrolo letenja in Zvezni
letalski inšpektorat, imajo oznake teh organov oziroma njihovih služb.
72. člen
Tuje letalo mora imeti med letom v
jugoslovanskem zračnem prostoru oznake, določene s predpisom države, v kateri
je registrirano, ali oznake, ki jih določa mednarodni sporazum.
Tretji del
VARNOST ZRAČNE PLOVBE
I. poglavje
POGOJI ZA VARNO UPORABO LETALA, MOTORJA, PROPELERJA, PADALA, OPREME LETALA IN
LETALIŠČA, TER POGOJI, KI JIH MORA IZPOLNJEVATI LETALSKO IN DRUGO STROKOVNO
OSEBJE
I. oddelek
Pogoji za varno uporabo letala, motorja, propelerja,
padala in opreme letala
1. Splošne
določbe
73. člen
Letalo, motor, propeler, padalo in oprema
letala se smejo uporabljati samo, če izpolnjujejo pogoje za varno zračno plovbo
(tehnični pogoji za sposobnost letala za plovbo), ki jih določajo ta zakon in
predpisi, izdani na njegovi podlagi.
Pogoji za varno zračno plovbo iz prvega
odstavka tega člena se določijo v odvisnosti od vrste, kategorije in namena
letala oziroma namena motorja, propelerja, padala in opreme letala.
74. člen
Letala se razvrščajo kot letala, težja od
zraka (avion, giroplan, helikopter, mahokrilec, jadralno letalo in zmaj), in
letala, lažja od zraka (prosti balon, vezani balon in zračna ladja).
75. člen
Letala se razvrščajo v tele kategorije:
prometno kategorijo, splošno
kategorijo (neakrobatska, polakrobatska in akrobatska) in posebno kategorijo (amatersko izdelano letalo, eksperimentalno in ultralahko letalo, zmaj
ipd.).
76. člen
Letala se glede na namen razvrščajo: kot
letala za prevoz ljudi in stvari, letala za prevoz tovora, letala za delo v
kmetijstvu in gozdarstvu, letala za športno dejavnost, letala za usposabljanje
letalnega osebja, letala za prvo pomoč idr.
77. člen
Letala se glede na največjo dovoljeno maso
pri vzletanju delijo na letala z maso: od 0 do 2 750 kg, od 2 751 do 5 700 kg,
od 5 701 do 27 000 kg, od 27 001 do 72 000 kg in nad 72 001 kg.
78. člen
Letala splošne kategorije v odvisnosti od
pogojev uporabe (maksimalna teža, maksimalni koeficient obremenitve in
maksimalna hitrost), za katera so predpisane omejitve pri načinu uporabe, so
letala z omejitvijo.
79. člen
Letalo se sme uporabljati samo za namen, ki
je naveden v spričevalu o sposobnosti letala za plovbo, na način, predpisan v
odobrenem letalnem priročniku letala.
V letalo morajo biti v odvisnosti od
kategorije in namena vdelane naprave in oprema za varno zračno plovbo v skladu
s predpisom, izdanim na podlagi tega zakona.
80. člen
Za letala prometne kategorije mora biti
pred vsakim letom izdelana lista obremenitve in lege težišča.
2. Izdelava letal
81. člen
Izdelava letal in spremembe na letalu,
motorju, propelerju, padalu in opremi letala se opravijo po tehničnih predpisih
za izdelavo letal in po predpisih o kakovosti materiala.
Pred začetkom izdelave letala ali spremembe
na letalu, motorju, propelerju, padalu in opremi letala in pred spremembo med
izdelavo letala je treba zveznemu upravnemu organu za promet in zveze
predložiti na vpogled tehnično dokumentacijo o tej izdelavi.
82. člen
Izdelavo letal in spremembe na letalu,
motorju, propelerju, padalu in opremi letala ter izdelavo tehnično-tehnološke
dokumentacije za izdelavo in spremembe sme opravljati podjetje, ki poleg splošnih pogojev za opravljanje gospodarske dejavnosti
izpolnjuje posebne pogoje, zlasti glede delovnih prostorov, opremljenosti s
tehničnimi sredstvi za delo, strokovnega osebja za izdelavo letal ter
operativno-tehničnih postopkov.
Organizaciji iz prvega odstavka tega člena,
ki predloži dokaze, da izpolnjuje predpisane pogoje, izda zvezni upravi organ
za promet in zveze potrdilo, da jih izpolnjuje.
83. člen
Zvezni upravni organ za promet in zveze
lahko da pripombe k tehnični dokumentaciji in zahteva, da se spremeni, če
ugotovi, da ne ustreza tehničnim predpisom za izdelavo letala in za spremembe
na letalu, motorju, propelerju, padalu in opremi letala iz 81. člena tega
zakona, oziroma če ugotovi, da projektirano letalo ne izpolnjuje tehničnih
pogojev za sposobnost letala za plovbo.
84. člen
Proizvajalec letala, motorja, propelerja,
padala in opreme letala mora naročniku oziroma kupcu skupaj s proizvodom
dobaviti dokumentacijo o uporabi, vzdrževanju, obnovi in popravilu proizvoda
ter zagotoviti, da bo pravočasno in neprestano obveščan o tehničnih spremembah
oziroma o spremembi načina uporabe, vzdrževanja in popravilih na zadevnem tipu
proizvoda.
85. člen
Za nov tip letala, motorja, propelerja,
padala in opreme letala je obvezen postopek homologacije, da se ugotovi, ali
ustreza tehničnim pogojem glede njegove sposobnosti za plovbo, predpisanim v
skladu s tem zakonom in predpisi, izdanimi na njegovi podlagi.
86. člen
Preskušanje za homologacijo novega tipa
letala, motorja, propelerja, padala in opreme letala opravi podjetje ali ustanova, ki izpolnjuje predpisane pogoje in jo za to
pooblasti zvezni upravni organ za promet in zveze.
Med postopkom homologacije je treba zveznemu
upravnemu organu za promet in zveze predložiti v odobritev letalni priročnik in
priročnik za vzdrževanje novega tipa letala, propelerja, padala in opreme
letala.
Na podlagi projektne in računske
dokumentacije ter rezultatov preskušanja opravi zvezni upravni organ za promet
in zveze homologacijo in izda homologacijski list.
Homologacijo tipa letala, motorja,
propelerja, padala in opreme letal, homologiranih v tujini, ki se prvič
uvozijo, oziroma priznavanje homologacijskih preskusov, opravljenih v tujini,
opravi zvezni upravni organ za promet in zveze z izdajo jugoslovanskega
homologacijskega lista v skladu s tem zakonom in predpisi, izdanimi na njegovi
podlagi.
Preskušanje za homologacijo iz prvega
odstavka tega člena se ne opravi, če je bilo na podlagi rezultatov preskusov,
opravljenih v tujini, ugotovljeno, da homologirano letalo, motor, propeler,
padalo in oprema letala izpolnjujejo predpisane tehnične pogoje za sposobnost
letala za plovbo oziroma za uporabo.
Serijska izdelava letala, motorja,
propelerja, padala in opreme letala se sme začeti po izdaji homologacijskega
lista.
Amatersko izdelana in eksperimentalna
letala niso zavedna postopku homologacije.
Način in pogoje izdelave, nadzorstvo nad
izdelavo, način ugotavljanja sposobnosti letala posebne kategorije za plovbo
ter pogoje za uporabo ureja predpis, izdan na podlagi tega zakona.
3. Vzdrževanje letala
87. člen
Imetnik pravice razpolaganja z letalom
oziroma lastnik letala mora letalo, motor, propeler, padalo in opremo letala
med uporabo pregledovati in preskušati in jih v skladu s tem zakonom in
predpisi o vzdrževanju letal, izdanimi na njegovi podlagi, vzdrževati v takem
stanju, ki zagotavlja varno zračno povbo.
Pregledi in preskusi, popravila, zamenjave
in obnove na letalu, motorju, propelerju, padalu in opremi letala (v nadaljnjem
besedilu: vzdrževanje letala), preventivno vzdrževanje letala in spremembe na
letalu, motorju, propelerju, padalu in opremi letala ter tehnična kontrola in
kontrola kakovosti del se morajo opravljati v skladu s predpisi, izdanimi na
podlagi tega zakona, ter tehničnimi predpisi proizvajalca za določen tip
letala.
88. člen
Vzdrževanje in tehnična kontrola letala,
motorja, propelerja, padala in opreme letala se opravljata po tehničnem sistemu
za vzdrževanje, ki se določi za vsak tip letala, motorja, propelerja, padala
oziroma vrste opreme.
Tehnični sistem iz prvega odstavka tega
člena sestavljajo program in predpisani postopki za vzdrževanje letala,
motorja, propelerja, padala in opreme letala ter roki in način njihovega izvajanja,
določi pa se v skladu s predpisom, izdanim na podlagi tega zakona, zahtevami za
vzdrževanje, ki jih odobrijo pristojni letalski organi oziroma organizacije
države proizvajalca, in tehničnimi navodili proizvajalca za vzdrževanje
zadevnega tipa letala, motorja, propelerja, padala in določene vrste opreme
letala ter načinom njihove uporabe in rezultati preskusa njihove zanesljivosti
med uporabo.
Za letalo, za katero je izdano spričevalo o
sposobnosti letala za plovbo z neomejenim rokom veljavnosti, mora tehnični
sistem iz prvega odstavka tega člena izpolnjevati tudi pogoje, predpisane za
vzdrževanje takega letala.
Tehnični sistem za vzdrževanje letala,
motorja, propelerja, padala in opreme letala določi imetnik pravice
razpolaganja z letalom oziroma lastnik letala, če vzdržuje letalo, motor,
propeler, padalo in opremo letala, oziroma podjetje,
ki izdeluje dokumentacijo za tehnični sistem za vzdrževanje letala, motorja,
propelerja, padala in opreme letala.
Tehnični sistem za vzdrževanje iz prvega
odstavka tega člena odobri zvezni upravni organ za promet in zveze na predlog
imetnika pravice razpolganja z letalom oziroma lastnika letal.
89. člen
Če imetnik pravice razpolaganja z letalom
oziroma lastnik letala zaupa vzdrževanje letala, motorja, propelerja, padala in
opreme letala tuji osebi, mora predložiti zveznemu upravnemu organu za promet
in zveze dokaz, da jo je letalski organ oziroma pristojna organizacija tuje
države pooblastila za vzdrževanje tega tipa letala, motorja, propelerja, padala
in tovrstne opreme.
Če se letalo, vpisano v Jugoslovanski
letalski register, da v zakup tuji osebi, mora imetnik pravice razpolaganja z
letalom oziroma lastnik letala s pogodbo zagotoviti vzdrževanje letala,
motorja, propelerja, padala in opreme letala po odobrenem tehničnem sistemu za
vzdrževanje, in sicer pri osebi, ki je za ta dela pooblaščena v skladu s prvim
odstavkom tega člena.
Osebi iz prvega odstavka tega člena izda
zvezni upravni organ za promet in zveze na njeno zahtevo potrdilo, da
izpolnjuje pogoje za vzdrževanje letala, vpisanega v Jugoslovanski letalski
register, predpisane s tem zakonom in predpisi, izdanimi na njegovi podlagi.
90. člen
Vzdrževanje in tehnično kontrolo
vzdrževanja letala, motorja, propelerja, padala in opreme letala sme opravljati
ter tehnično-tehnološko dokumentacijo za vzdrževanje izdelovati podjetje, druga samoupravna organizacija, družbena organizacija ali upravni
organ, ki izpolnjuje tudi posebne pogoje glede delovnih prostorov,
opremljenosti s tehničnimi sredstvi za delo, strokovnega osebja za to delo ter
operativno-tehničnih postopkov.
Enomotorna letala splošne kategorije in
jadralna letala sme vzdrževati tudi pooblaščena fizična oseba, če ima
dovoljenje za ta tip letala, kar pa ne velja za obnovo.
Organizaciji oziroma osebi iz prvega in
drugega odstavka tega člena, ki predloži dokaz, da izpolnjuje predpisane
pogoje, izda zvezni upravni organ za promet in zveze potrdilo, da izpolnjuje te
pogoje.
91. člen
Imetnik pravice razpolaganja z letalom
oziroma lastnik letala mora v skladu s predpisom, izdanim na podlagi tega
zakona, zagotoviti pregled letala pred vsakim vzletom, da se ugotovi, ali je
letalo sposobno za varno zračno plovbo, oseba, ki je pooblaščena za pregled
letala, pa mora s svojim podpisom v knjigi letala potrditi, da je bilo letalo
pregledano in da je sposobno za varno zračno plovbo.
4. Sposobnost letala za plovbo
92. člen
Sposobnost letala za varno zračno plovbo (v
nadaljnjem besedilu: sposobnost letala za plovbo) se ugotovi s pregledom,
opravljenim na predpisan način, dokazuje pa se s spričevalom o sposobnosti
letala za plovbo.
Spričevalo o sposobnosti letala za plovbo
se izda, če letalo ustreza homologiranemu tipu, če je opremljeno s predpisanimi
napravami in opremo za varno zračno plovbo in če se s pregledom ugotovi, da je
sposobno za varno zračno plovbo.
Spričevalo o sposobnosti letala posebne
kategorije za plovbo se izda v skladu s predpisom, izdanim na podlagi tega
zakona.
Preglede letal, da se ugotovi njihova
sposobnost za plovbo, opravlja zvezni upravni organ za promet in zveze.
93. člen
Pregled letala, da se ugotovi njegova
sposobnost za plovbo, se opravi na zemlji in v letu; pregled je lahko osnoven,
reden in izreden.
Osnovni, redni in izredni pregled letala se
opravijo na zahtevo imetnika pravice razpolaganja z letalom oziroma lastnika
letala.
Izredni pregled letala lahko odredi zvezni
letalski inšpektor, če utemeljeno sumi, da letalo, ki leti, ni sposobno za
varno zračno plovbo.
94. člen
Pregled letala v letu se opravi s preskusom
letala v letu ali preveritvijo letala v letu.
Preskus letala v letu se po poprej
določenem programu opravi v letu brez potnikov in obsega preskus
letalno-tehničnih karakteristik in obnašanja letala v letu.
Preveritev letala v letu se lahko opravi v
letu s potniki ter obsega kontrolo delovanja naprav in sistemov letala na
način, ki ne ogroža varnost leta.
95. člen
Osnovni pregled letala obsega pregled
letala in preverjanje delovanja naprav in opreme letala na zemlji, pregled
tehnične dokumentacije ter preskus letala v letu.
Osnovni pregled letala se opravi:
1.     
na novem letalu in v tujini nabavljenem letalu - pred vpisom v
Jugoslovanski letalski register;
2.     
na drugih letalih - po obnovi oziroma popravilu večjega dela nosilne
strukture ali po spremembi, ki utegnejo vplivati na bistvene lastnosti letala
(trdnost, uporabna doba in tehnične karakteristike);
3.     
na letalih, ki več kot za 6 mesecev nimajo veljavnega spričevala o
sposobnosti za plovbo.
96. člen
Redni pregled letala se opravi pred izdajo
oziroma podaljšanjem spričevala o sposobnosti letala za plovbo.
Redni pregled letala obsega praviloma
pregled iz prvega odstavka 95. člena tega zakona ter preveritev letala v letu,
razen preskusa letala v letu.
Če se med rednim pregledom letala ugotovijo
pomanjkljivosti, ki utegnejo vplivati na njegovo varnost, ni jih pa mogoče
ugotoviti s preveritvijo letala v letu, se letalo preskusi v letu.
Redni pregled ni potreben za letalo, ki se
vzdržuje po tehničnem sistemu iz drugega in tretjega odstavka 88. člena tega
zakona.
97. člen
Izredni pregled letala se opravi, če je poškodovan
večji del njegove strukture, kar utegne vplivati na njegovo sposobnost za
plovbo. Izredni pregled letala se opravi tudi, če se utemeljeno sumi, da
letalo, ki leti, ne izpolnjuje predpisanih pogojev za varno zračno plovbo.
Izredni pregled letala obsega: pregled
tehnične dokumentacije; pregled letala ali samo njegovih posameznih delov, opreme
ali naprav; nujne funkcionalne poskuse na zemlji in preskus letala v letu, če s
pregledom na zemlji ni mogoče ugotoviti njegove sposobnosti za varno zračno plovbo.
Program popravila letala iz prvega odstavka
tega člena odobri zvezni upravni organ za promet in zveze.
98. člen
Za pregled letala plača imetnik pravice
razpolaganja z letalom oziroma lastnik letala pristojbino.
Ne glede na prvi odstavek tega člena imetnik
pravice razpolaganja z letalom oziroma lastnik letala ne plača pristojbine za
pregled, če se izredni pregled opravi na zahtevo inšpektorja in pri tem
ugotovi, da je letalo sposobno za varno zračno plovbo.
99. člen
Spričevalo o sposobnosti letala za plovbo
izda oziroma njegovo veljavnost podaljša zvezni upravni organ za promet in
zveze.
Spričevalo o sposobnosti letala za plovbo
se izda praviloma za 12 mesecev.
Ne glede na drugi odstavek tega člena se za
letalo, ki se vzdržuje po tehničnem sistemu iz tretjega odstavka 88. člena tega
zakona, spričevalo o sposobnosti letala za plovbo lahko izda z neomejeno
veljavnostjo - vse dokler izpolnjuje te pogoje.
100. člen
Če se pri pregledu ugotovi, da letalo ne
izpolnjuje pogojev za varno zračno plovbo, zvezni upravni organ za promet in
zveze z odločbo zavrne zahtevo za izdajo oziroma podaljšanje veljavnosti
spričevala o sposobnosti letala za plovbo.
Odločba iz prvega odstavka tega člena je
dokončna v upravnem postopku.
Z odločbo, s katero se zavrne zahteva za
podaljšanje veljavnosti spričevala o sposobnosti letala za plovbo, se to
spričevalo razveljavi.
Če se s pregledom ugotovi, da letalo
izpolnjuje pogoje za varno zračno plovbo, se podaljša spričevalo o sposobnosti
letala za plovbo.
101. člen
Če se ugotovi, da niso izpolnjeni vsi
pogoji, ki se zahtevajo za izdajo spričevala o sposobnosti letala za plovbo,
oziroma če nastane na letalu, ki ima spričevalo o sposobnosti za plovbo,
okvara, vendar je z določenimi omejitvami letalo kljub temu sposobno za varen
let, lahko zvezni upravni organ za promet in zveze dovoli, da tako letalo
odleti z letališča, na katerem je, do letališča, na katerem bo popravljeno.
Ne glede na prvi odstavek tega člena sme
letalo, na katerem je nastala okvara, tudi brez dovoljenja zveznega upravnega
organa za promet in zveze opraviti tehnični prelet od letališča, na katerem je,
do namembnega letališča v skladu z ustreznimi postopki in pogoji, predpisanimi
v tehničnem sistemu za vzdrževanje letal, in na način, določen v letalnem
priročniku.
102. člen
Če se s pregledom ugotovi, da letalo ne
ustreza kategoriji ali namenu, navedenemu v izdanem spričevalu o njegovi
sposobnosti za plovbo, se spričevalo odvzame. Na zahtevo imetnika pravice
razpolaganja z letalom oziroma lastnika letala se izda novo spričevalo o
sposobnosti letala za plovbo za ustrezno kategorijo oziroma namen, za katerega
se lahko letalo varno uporablja.
103. člen
Spričevalo o sposobnosti tujega letala za
plovbo, izdano v državi registracije letala, velja v Socialistični federativni
republiki Jugoslaviji, če je bilo izdano v skladu z mednarodnim sporazumom o
zračni plovbi, ki zavezuje Socialistično federativno republiko Jugoslavijo, ali
pod pogojem vzajemnosti.
104. člen
Zvezni upravni organ za promet in zveze
lahko razveljavi odločbo o homologaciji oziroma spričevalo o sposobnosti letala
za plovbo, če ugotovi ali dobi poročilo od pristojnega organa za promet tiste
države, ki je opravila homologacijo določenega tipa letala, motorja,
propelerja, padala in opreme letala, njihovega proizvajalca ali uporabnika, da
je nastala na njih napaka zaradi napake v konstrukciji, vdelanem materialu,
postopku izdelave in homologaciji ter zaradi tega, ker se letalo, motor,
propeler, padalo in oprema letala niso uporabljali in vzdrževali na predpisan
način, dokler se ta napaka ne odpravi.
Zvezni upravni organ za promet in zveze
naloži, da se preveri, ali zaradi napake v konstrukciji, vdelanem materialu,
postopku izdelave, pri homologaciji ter zaradi tega, ker se niso uporabljali in
vzdrževali na predpisan način, obstaja napaka na letalu, motorju, propelerju,
padalu in opremi letala, ki je registrirano v Socialistični federativni
republiki Jugoslaviji, imetniku pravice razpolaganja z letalom, lastniku
oziroma uporabniku letala pa naloži, da to napako odpravi v določenem roku.
Če imetnik pravice razpolaganja z letalom,
lastnik oziroma uporabnik letala ne izvrši nalogov iz prvega in drugega
odstavka tega člena, razveljavi zvezni upravni organ za promet in zveze
spričevalo o sposobnosti zadevnega letala za plovbo ali prepove njegovo
uporabo.
Če se na letalu domače izdelave, ki je
homologirano v Socialistični federativni republiki Jugoslaviji, ugotovi napaka
iz prvega odstavka tega člena, mora zvezni upravni organ za promet in zveze o
tem takoj obvestiti pristojni organ za promet tiste države, v katero je bilo
letalo izvoženo in v kateri je registrirano.
Če se na jugoslovanskem letalu, izdelanem v
tujini, ki mu je homologacija priznana v naši državi in za katerega je izdano
spričevalo o sposobnosti letala za plovbo, ugotovi napaka iz prvega odstavka
tega člena, mora zvezni upravni organ za promet in zveze o tem takoj obvestiti
za promet pristojni organ države, v kateri je bila opravljena homologacija.
105. člen
Strokovna oseba, ki opravlja preglede
letal, ter strokovna oseba, ki izvaja izpite za izdajo oziroma podaljšanje
dovoljenj letalskemu osebju, mora imeti izkaznico, s katero dokazuje, da je
pooblaščena za določena opravila z delovnega področja zveznega upravnega organa
za promet in zveze.
5. Listine In knjige letala
106. člen
Letalo, ki se uporablja za zračno plovbo,
mora imeti listine in knjige, predpisane s tem zakonom.
Listine in knjige letala rabijo kot dokaz o
identiteti, sposobnosti za plovbo in drugih njegovih lastnostih.
Vsebino listin in knjig iz prvega odstavka
tega člena ter kako se vodijo, ureja predpis, izdan na podlagi tega zakona.
107. člen
Listine in knjige letala morajo biti
napisane v enem izmed jezikov narodov Socialistične federativne republike
Jugoslavije.
Spričevalo o registraciji in spričevalo o sposobnosti
letala za plovbo ter druge listine in knjige letal, ki so udeleženi v
mednarodni zračni plovbi, morajo biti sestavljeni tudi v enem izmed uradnih
jezikov Mednarodne organizacije civilnega letalstva.
108. člen
Med zračno plovbo morajo biti v letalu,
razen v balonu in zmaju, tele listine in knjige:
1.     
spričevalo o registraciji;
2.     
spričevalo o sposobnosti letala za plovbo;
3.     
dovoljenje za delo radijske postaje (če jo ima);
4.     
dovoljenje člana posadke;
5.     
operativni dnevnik letala;
6.     
nalog za let.
V letalu, ki se uporablja za prevoz oseb in
stvari, morajo biti poleg listin in knjig iz prvega odstavka tega člena tudi
tele listine in knjige:
1.     
lista obremenitve in lege težišča;
2.     
dokumenti za pripravo leta;
3.     
listina s podatki o vkrcanih stvareh, če se prevažajo stvari;
4.     
letalni priročnik letala;
5.     
letalno-operativni priročnik;
6.     
potni priročnik letala;
7.     
seznam opreme v primeru nevarnosti, s katero je letalo opremljeno;
8.     
potna knjiga letala;
9.     
potrdilo, da so izpolnjeni pogoji glede jakosti hrupa in količine dima.
Listine in knjige, ki so v letalu, morajo
biti urejene in se morajo pokazati na zahtevo pooblaščenih oseb.
109. člen
Če se letalo izbriše iz Jugoslovanskega
letalskega registra, se izročijo njegove listine in knjige, razen dovoljenja
člana posadke letala, zveznemu upravnemu organu za promet in zveze.
Prvi odstavek tega člena se ne uporablja,
če se letalo odtuji v tujino ali če se iz kakšnega drugega vzroka vpiše v tuji
letalski register.
110. člen
V spričevalo o registraciji se vpišejo
podatki o državni pripadnosti letala, njegovem namenu in imetniku pravice
razpolaganja oziroma lastniku letala.
V spričevalo o sposobnosti letala za plovbo
se vpišejo podatki o njegovih oznakah, tipu, kategoriji, vrsti in namenu ter
drugi predpisani podatki.
Z dovoljenjem za delo radijske postaje se
daje pravica, da se določena radijska postaja uporablja na način, urejen z
zveznimi predpisi o radijskih zvezah.
V potno knjigo letala se vpišejo podatki o
izrednih in drugih dogodkih na letalu med letom, razen podatkov, ki se vpišejo
v operativni dnevnik letala.
V dovoljenje člana posadke se vpišejo
predpisani osebni podatki in podatki o delih in nalogah, za katere je
pooblaščen, da jih opravlja v letalu.
V operativni dnevnik letala se vpišejo
podatki o posadki letala, gibanju letala, delovanju motorja in drugih sistemov
in naprav na letalu, urah letenja letala, nesrečah, ki so se pripetile letalu,
o opravljenih popravilih in pregledih ter o pripravljenosti letala za zračno
plovbo.
V listo obremenitve in lege težišča letala
se vpišejo podatki o številu potnikov, teži vkrcanih stvari, razporeditvi
tovora in količini goriva, ki ga nosi letalo.
V dokumente za pripravo leta se vpišejo
meteorološki podatki, načrti leta in seznam podatkov za vzletanje in
pristajanje letala.
Letalni priročnik vsebuje navodilo za
uporabo letala, njegovih naprav in sistemov.
Potni priročnik vsebuje potne karte in
postopke za vzletanje letala z letališča in pristajanje na njem.
Letalno-operativni priročnik vsebuje opis
sistemov letala ter opis normalnih in izrednih postopkov in postopkov v primeru
nevarnosti.
Nalog za let vsebuje podatke o namenu leta,
ruti letenja, namembnem letališču, datumu vzletanja in pristajanja letala ter o
vodji letala in drugih članih njegove posadke.
111. člen
Izpolnjeni operativni dnevnik letala, ki se
uporablja za prevoz oseb in stvari, mora biti v letalu, dokler ni izpolnjen
naslednji operativni dnevnik.
Operativni dnevnik letala, ki se ne
uporablja za prevoz oseb in stvari, hrani imetnik pravice razpolaganja oziroma
lastnik letala tri leta od dneva, ko je bil izpolnjen.
Izpolnjeni operativni dnevnik letala iz
prvega in drugega odstavka tega člena se mora pristojnim organom na njihovo
zahtevo dati na vpogled ali v uporabo.
Po poteku roka iz prvega odstavka tega
člena se podatki iz operativnega dnevnika letala, ki se uporablja za prevoz
oseb in stvari, vpišejo v zbirko tehničnih dokumentov o bistvenih lastnostih in
vzdrževanju letala (matična knjiga), ki jo vodi imetnik pravice razpolaganja z
letalom oziroma lastnik letala.
Imetnik pravice razpolaganja oziroma
lastnik letala mora hraniti matično knjigo letala 10 let po tem, ko je bilo
letalo izbrisano iz registra civilnih letal. Če se letalo proda tujemu kupcu,
se matična knjiga izroči temu kupcu.
112. člen
Izpolnjeno potno knjigo letala mora imetnik
pravice razpolaganja oziroma lastnik letala hraniti leto dni od dneva, ko je bila
izpolnjena.
Po poteku roka iz prvega odstavka tega
člena in če je letalo izbrisano iz Jugoslovanskega letalskega registra, se
potna knjiga letala izroči zveznemu upravnemu organu za promet in zveze, ki jo
mora hraniti 10 let od dneva, ko jo je prejel.
Listo obremenitve in lege težišča ter
listine s podatki o vkrcanih stvareh morata imetnik pravice razpolaganja
oziroma lastnik letala in ustrezna služba na letališču za vzletanje in
pristajanje hraniti najmanj 90 dni od dneva, ko se je let začel.
Dokumente za pripravo leta mora imetnik
pravice razpolaganja oziroma lastnik letala hranili najmanj 90 dni po letu.
113. člen
Listine in knjige jugoslovanskih vojaških
letal, ki so jih izdali pristojni vojaški organi, razen dovoljenja za delo članov posadke, veljajo tudi v času, ko se
ta letala uporabljajo za gospodarske ali druge namene, ki se ne štejejo za
vojaške.
Letalo iz prvega odstavka tega člena mora
izpolnjevati pogoje za sposobnost letala za plovbo v skladu s tem zakonom in
predpisi, izdanimi na njegovi podlagi.
114. člen
Listine in knjige tujih letal, izdane po
predpisih države registracije letala, veljajo v Socialistični federativni
republiki Jugoslaviji, če je to določeno z mednarodnim sporazumom ali pod
pogoji vzajemnosti.
Ne glede na prvi odstavek tega člena
veljajo listine in knjige tujega letala v Socialistični federativni republiki
Jugoslaviji tudi brez vzajemnosti, če je to tujemu letalu priznano v dovoljenju
za letenje v jugoslovanskem zračnem prostoru.
II. oddelek
Pogoji za varno uporabo letališč in vzletišč
1. Splošne določbe
115. člen
Letališče se sme uporabljati v zračni
plovbi, če izpolnjuje poleg pogojev, ki jih določajo posebni tehnični predpisi
o projektiranju, gradnji in rekonstrukciji letališč, tudi druge predpisane
pogoje v odvisnosti od razreda in kategorije letališča, če ima uporabno
dovoljenje in če je vpisano v vpisnik letališč.
116. člen
Vzletišče se sme uporabljati v zračni
plovbi, če izpolnjuje predpisane pogoje, ki omogočajo varno vzletanje in
pristajanje letal, in če je vpisano v vpisnik vzletišč.
2. Gradnja letališča
117. člen
Letališče mora biti zgrajeno tako, da
izpolnjuje pogoje, ki omogočajo varno vzletanje, pristajanje in postanek vseh
ali samo posameznih vrst letal.
Letališča, vzletno-pristajalne in druge steze,
letališke ploščadi, objekti za sprejem in odpremo
letal, potnikov in stvari ter drugi objekti, ki omogočajo varno vzletanje,
pristajanje in postanek letal na letališču, se projektirajo, gradijo in
rekonstruirajo po posebnih tehničnih predpisih ter v skladu s tem zakonom in
predpisi, izdanimi na njegovi podlagi.
118. člen
Pred gradnjo ali rekonstrukcijo letališča
in drugih objektov iz 117. člena tega zakona mora investitor oziroma imetnik
pravice razpolaganja z letališčem dobiti posebno dovoljenje za gradnjo ali
rekonstrukcijo, ki ga izda zvezni upravni organ za promet in zveze s soglasjem
zveznega upravnega organa za ljudsko obrambo in zveznega upravnega organa za
notranje zadeve, kadar je funkcija teh objektov v pristojnosti teh organov.
119. člen
Po končani gradnji ali rekonstrukciji
letališča ali objektov iz 117. člena tega zakona se pred začetkom njihove
uporabe opravi tehnični pregled, da se ugotovi, ali so izpolnjeni tehnični in
drugi pogoji, ki omogočajo varno vzletanje, pristajanje in postanek letal na
letališču.
Pri tehničnem pregledu objektov,
instalacij, naprav in opreme, pomembnih za varno pristajanje in vzletanje,
sprejem in odpremo letal, potnikov in stvari, sodelujejo predstavniki zveznega
upravnega organa za promet in zveze in zveznega upravnega organa za ljudsko
obrambo, če gre za objekte, pomembne za opravljanje del in nalog zveznega
upravnega organa za notranje zadeve in zveznega upravnega organa za carinske
zadeve, pa tudi predstavniki teh organov.
120. člen
Pri tehničnem pregledu iz 119. člena tega
zakona se s komisijskim pregledom ugotovi, ali služba za sprejem in odpremo
letal, potnikov in stvari, gasilska služba, služba prve pomoči, službe, ki
oskrbujejo letalo z gorivom in mazivom, ter druge letališke službe izpolnjujejo
predpisane pogoje.
121. člen
Po opravljenem pregledu iz 119. in 120.
člena tega zakona izda zvezni upravni organ za promet in zveze odločbo, s
katero dovoli uporabo letališča oziroma javnega letališča s stališča varnosti
zračne plovbe.
Odločba iz prvega odstavka tega člena ne
sme biti izdana, dokler nista predpisana način in postopek za varno vzletanje
in pristajanje letal na zadevno javno letališče oziroma letališče.
122. člen
Vzletišče se gradi in teren zanj uredi po
posebnih tehninih predpisih.
Po pregledu in ugotovitvi, da so izpolnjeni
predpisani pogoji, izda zvezni upravni organ za promet in zveze odločbo, s
katero dovoli uporabo vzletišča s stalšča varnosti zračne plovbe.
V odločbi iz drugega odstavka tega člena se
določi, katere vrste in kategorije letal smejo uporabljati vzletišče, ter
določijo način in pogoji, pod katerimi se sme vzletišče uporabljati v določenem
obdobju.
123. člen
Manevrske površine, ploščadi in druge
površine na letališču, določene za gibanje letal po zemlji, morajo biti
zaznamovane na predpisan način.
Vzletišča in pristajališča za vodna letala
(hidrodromi) in letališča za helikopterje (helidromi) morajo biti zaznamovana
na predpisan način.
124. člen
Objekti, instalacije in naprave na območju
letališča in vzletišča, vštevši objekte in naprave za kontrolo letenja, ter
objekti izven območja letališča in vzletišča, ki utegnejo vplivati na varnost
zračne plovbe (antenski stolpi, dimniki, stolpi ipd.), se gradijo, postavljajo
in zaznamujejo na predpisan način.
Objekte, instalacije in naprave iz prvega
odstavka tega člena, ki morajo biti zaznamovani, določi zvezni upravni organ za
promet in zveze.
Zemljišče na letališču oziroma v njegovi
bližini se obdeluje in uporablja na predpisan način.
125. člen
Objekti in instalacije na območju letališča
in vzletišča, ki se glede na svojo lego ali višino razlikujejo od okoliša in
utegnejo ogroziti varnost zračne plovbe, morajo biti zaznamovani z
orientacijskimi znamenji, ki se objavijo v Zborniku.
Orientacijska znamenja iz prvega odstavka
tega člena je treba vzdrževati v brezhibnem stanju.
126. člen
Orientacijska znamenja na objektih iz 124.
in 125. člena tega zakona postavlja in vzdržuje:
1.     
imetnik pravice razpolaganja z objektom oziroma lastnik objekta, če so
taki objekti zgrajeni po zgraditvi letališča oziroma vzletišča;
2.     
investitor oziroma imetnik pravice razpolaganja z letališčem, če se
letališče gradi oziroma rekonstruira v bližini objektov iz 124. člena tega
zakona;
3.     
investitor oziroma imetnik pravice razpolaganja z objektom izven območja
letališča oziroma vzletišča.
127. člen
Če je objekt iz 124. člena tega zakona
zgrajen v nasprotju s predpisi, izdanimi na podlagi tega zakona, ga mora njegov
imetnik pravice razpolaganja oziroma lastnik odstraniti.
Zvezni upravni organ za promet in zveze
lahko odredi, da se objekt iz prvega odstavka tega člena odstrani v primernem
roku.
Odločba o odstranitvi objekta iz prvega
odstavka tega člena je dokončna v upravnem postopku in se sme takoj izvršiti na
stroške zavezanca.
3. Vzdrževanje letališča in
vzletišča
128. člen
Manevrske površine, ploščadi, objekti,
instalacije, naprave in oprema na letališču se morajo vzdrževati in
kontrolirati na predpisan način tako, da se zagotavlja varno vzletanje,
pristajanje in postanek letal ter sprejem in odprema letal, potnikov in stvari.
Preglede manevrskih površin, ploščadi,
objektov, instalacij, naprav in opreme na letališču opravlja podjetje za letališke storitve oziroma imetnik pravice razpolaganja z
letališčem, zlasti pred začetkom obratovanja letališča oziroma neposredno pred
začetkom dneva ali noči. Ob neugodnih meteoroloških pojavih (sneg, led idr.) se
opravi pregled večkrat na dan.
O stanju in spremembah, ugotovljenih pri
dnevnem pregledu, obvesti podjetje za letališke
storitve letališko kontrolo letenja. Letališka kontrola letenja ima pravico
naposredno preveriti brezhibnost manevrskih površin, objektov, instalacij,
naprav in opreme na letališču, pomembnih za varno vzletanje in pristajanje
letal.
Na vojaškem letališču in vojaškem delu
mešanega letališča mora letališka kontrola letenja preveriti brezhibnost
manevrskih površin, objektov, instalcij, naprav in opreme, ki se uporabljajo za
varno vzletanje in pristajanje letal.
129. člen
Imetnik pravice razpolaganja z vzletiščem
mora vzletišče vzdrževati na predpisan način in ga uporabljati samo pod pogoji
in na način, ki so določeni v dovoljenju za uporabo vzletišča.
130. člen
Na vsakem letališču in vzletišču mora biti
organizirana požarna varnost v skladu s tem zakonom in predpisi, izdanimi na
njegovi podlagi, na javnem letališču pa tudi služba za sprejem in odpremo
letal, potnikov in stvari, služba prve pomoči in gasilska služba.
Službo za sprejem in odpremo letal mora
organizirati podjetje za letališke storitve oziroma
imetnik pravice razpolaganja z letališčem.
Požarno varstvo, gasilsko službo in službo
prve pomoči mora v sodelovanju z drugimi organi in organizacijami organizirati podjetje za letališke storitve
oziroma imetnik pravice razpolaganja z letališčem.
Ne glede na drugi odstavek tega člena lahko
službo za sprejem in odpremo letal, potnikov in stvari organizira in za svoje
potrebe opravlja tudi domači prevoznik, ko dobi soglasje podjetja za letališke storitve oziroma imetnika pravice razpolaganja z
letališčem.
Službe iz prvega odstavka tega člena morajo
med obratovalnim časom letališča opravljati svoje delo na način, ki je določen
s predpisi, izdanimi na podlagi tega zakona.
131. člen
Na javnem letališču mora biti organizirano
oskrbovanje letal z gorivom in mazivom predpisane standardne kakovosti.
Podjetje, ki oskrbuje letala po prvem
odstavku tega člena, mora imeti za ta dela ustrezne objekte, instalacije,
opremo in strokovno osebje.
Podjetje iz drugega odstavka tega člena
mora v odvisnosti od načrtovanega obsega prometa na javnem letališču zagotoviti
gorivo in mazivo najmanj za tridnevno uporabo.
Če organizacija iz drugega odstavka tega
člena zaradi višje sile ali drugih izrednih dogodkov neodvisno od svoje volje
ne more oskrbeti letal z gorivom in mazivom, mora takoj po nastanku teh
okoliščin o tem obvestiti Zvezno upravo za kontrolo letenja zaradi obveščanja z
nujnimi letalskimi obvestili.
132. člen
Podjetje za letališke storitve oziroma
imetnik pravice razpolaganja z letališčem mora zagotoviti prostor za pregled
letal, ustrezne prostore za pregled potnikov in stvari, tehnično opremo za
pregled potniške prtljage in blaga ter mora pregledati potniško prtljago in
blago.
Pristojni organ za notranje zadeve zagotovi
opremo, ki jo potrebuje za pregled letal, potnikov in ročne prtljage, in skrbi
zanjo ter pregleduje letala, potnike in ročno prtljago.
Pregledi iz prvega in drugega odstavka tega
člena se opravljajo v skladu z zakonom in predpisom, izdanim na podlagi tega
zakona.
133. člen
Po manevrskih površinah na javnem letališču
in ploščadi se smejo gibati samo tisti, ki opravljajo službena opravila in
imajo ustrezna dovoljenja za gibanje, ter voziti samo vozila, ki jih te osebe
uporabljajo pri opravljanju svojega dela.
Dovoljenje iz prvega odstavka tega člena
izda pristojni organ za notranje zadeve.
Po ploščadi na javnem letališču se smejo
gibati tudi drugi, da se vkrcajo v letalo oziroma izkrcajo iz njega, vendar
morajo imeti spremljevalca, ki ga določi podjetje za
letališke storitve.
Vozila vozijo po ploščadi po navodilih
pristojne službe podjetja za letališke storitve
oziroma imetnika pravice razpolaganja z letališčem.
Osebe in vozila, ki se gibljejo po
manevrskih površinah, morajo biti stalno v radijski zvezi z letališko kontrolo
letenja in se ravnati po njenih navodilih.
134. člen
Tisti, ki se mudijo na javnem letališču, se
morajo ravnati po predpisih o varnosti in redu na javnem letališču, izdanih na
podlagi tega zakona.
135. člen
Podjetje za letališke storitve,
organizacije združenega dela prevoznikov, pristojni organ za notranje zadeve,
območna organizacijska enota Zvezne uprave za kontrolo letenja, pristojni organ
za carinske zadeve, organ za ljudsko obrambo, organizacija, ki oskrbuje letala
z gorivom in mazivom, ter podjetje za ptt promet
ustanovijo na javnem letališču Svet za varnost in rednost zračne plovbe (v
nadaljnjem besedilu: svet)
Svet je svetovalni organ za koordinacijo
dela organizacij in organov iz prvega odstavka tega člena na področju varnosti
in rednosti zračne plovbe.
Svet obravnava vprašanja s področja
varnosti in rednosti zračne plovbe na javnem letališču in daje o teh vprašanjih
mnenje oziroma predloge organizacijam iz prvega odstavka tega člena za večjo
varnost in rednost zračne plovbe.
Organizacije in organi iz prvega odstavka
tega člena morajo obravnavati mnenja in predloge sveta in ga obvestiti o svojih
stališčih.
Svet sodeluje s sveti drugih javnih
letališč zaradi zboljšanja varnosti in rednosti zračnega prometa.
Organizacije in organi iz prvega odstavka
tega člena delegirajo v svet po enega predstavnika, če sporazumno ne delegirajo
po več predstavnikov.
Pobudo za konstituiranje sveta lahko da
vsaka organizacija in organ iz prvega odstavka tega člena.
Svet sprejme poslovnik o svojem delu.
III. oddelek
Letalsko in drugo strokovno osebje
1. Splošni pogoji, ki jih mora
izpolnjevati letalsko in drugo strokovno osebje
136. člen
Letalsko in drugo strokovno osebje mora
imeti predpisano strokovno izobrazbo, biti strokovno usposobljeno, izpolnjevati
posebne zdravstvene in druge pogoje za opravljanje določenega strokovnega dela.
Strokovna izobrazba iz prvega odstavka tega
člena se pridobi v redni letalski šoli ali drugi redni šoli.
Strokovna izobrazba osebja kontrole letenja
se pridobi v Centru za izobraževanje in izpopolnjevanje Zvezne uprave za
kontrolo letenja.
Strokovna usposobljenost iz prvega odstavka
tega člena se pridobi v šolah ali šolskih centrih po programih, ki jih določi
zvezni upravni organ za promet in zveze.
Letalskemu osebju izda dovoljenje in
njegovo veljavnost podaljša zvezni upravni organ za promet in zveze.
Pogoji in način za izdajo in podaljšanje
dovoljenja se določijo s predpisom, izdanim na podlagi tega zakona.
Register letalskega in drugega strokovnega
osebja vodi zvezni upravni organ za promet in zveze.
137. člen
Ustrezna letalska strokovna izobrazba in
drugi predpisani pogoji, pridobljeni v Jugoslovanski ljudski armadi, se
priznajo, da se dobi dovoljenje v civilnem letalstvu, če ustrezajo pogojem za
njegovo izdajo, določenim v tem zakonu in predpisih, izdanih na njegovi
podlagi.
138. člen
Strokovno sposobnost letalskega osebja
preveri komisija, ki jo s seznama strokovnjakov imenuje funkcionar, ki vodi
zvezni upravni organ za promet in zveze, na način in po programu za strokovno
usposabljanje in preverjanje strokovnosti, ki ju predpiše zvezni upravni organ
za promet in zveze.
Seznam strokovnjakov določi praviloma na
začetku vsakega koledarskega leta funkcionar, ki vodi zvezni upravni organ za
promet in zveze.
Za preverjanje strokovne sposobnosti
letalskega osebja se plača pristojbina.
139. člen
Podjetje, družbena organizacija ali druga
organizacija, ki izdeluje, uporablja in vzdržuje letalo, opravlja spremembe na
letalu, motorju, propelerju, padalu in opremi letala, oskrbuje letalo z gorivom
in mazivom, opravlja prevoz v javnem zračnem prometu, opravlja posebne storitve
z letalom, opravlja letališke storitve oziroma uporablja letališče in
vzletišče, oziroma funkcionar, ki vodi zvezni, republiški in pokrajinski
upravni organ, ki uporablja letalo, morajo predpisati navodila za delo, uporabo
in vzdrževanje sredstev, naprav, opreme in objektov, pomembnih za varnost
zračne plovbe.
Organizacija iz prvega odstavka tega člena
mora s svojimi splošnimi akti natančneje določiti odgovornost delavcev, ki se
po tem zakonu štejejo za letalsko in drugo strokovno osebje, če se pri
opravljanju del ne ravnajo po tem zakonu in predpisih, izdanih na njegovi
podlagi.
S splošnimi akti iz drugega odstavka tega
člena se določi zlasti:
1.     
v katerih primerih se delavec iz navedenega odstavka, ki ne izpolnjuje
pogojev za neposredno udeležbo pri opravljanju del in nalog varnosti zračne
plovbe, začasno ali za stalno odstrani s teh del in razporedi na druga dela
oziroma delovne naloge;
2.     
katere kršitve določb tega zakona in predpisov, izdanih na njegovi
podlagi, se štejejo za hujše kršitve delovnih dolžnosti, za katere se lahko
delavcu izreče ukrep prenehanja delovnega razmerja.
140. člen
Letalsko in drugo strokovno osebje med
opravljanjem svojega dela ne sme biti pod vplivom alkohola, mamila ali drugih
psihoaktivnih sredstev.
Osebje iz prvega odstavka tega člena ne sme
opravljati svojega dela, če je toliko utrujeno ali bolno ali je v takšnem
duševnem ali telesnem stanju, da ga ni zmožno pravilno opravljati.
O odstranitvi delavca iz prvega odstavka
tega člena z dela, dokler ne prenehajo posledice iz prvega in drugega odstavka
tega člena, odloči neposredni vodja.
Vodja iz tretjega odstavka tega člena
predloži najmanj enkrat v šestih mesecih pristojnemu organu upravljanja v podjetju oziroma funkcionarju, ki vodi pristojni upravni organ, poročilo o
uporabi tega pooblastila.
141. člen
Če delavec iz 136. člena tega zakona
zanemarja svoje delovne obveznosti ali jih opravlja nevestno oziroma če pri
opravljanju svojih delovnih obveznosti dela nepravilnosti, ki utegnejo vplivati
na varnost in rednost zračne plovbe, mu neposredni vodja začasno prepove opravljanje
teh del.
V primeru iz prvega odstavka tega člena
mora neposredni ali drug pooblaščeni vodja začeti postopek, določen s splošnim
aktom iz 139. člena tega zakona.
142. člen
Delavcu, ki spada med letalsko osebje, se
ne izda ali podaljša dovoljenje:
1.     
če se pri preveritvi njegovih telesnih ali duševnih zmožnosti ugotovi,
da ne izpolnjuje pogojev, predpisanih za opravljanje določenih del;
2.     
če se pri preveritvi ugotovi, da nima potrebne strokovnosti za uspešno
opravljanje določenih del;
3.     
če se ugotovi, da je nagnjen k uživanju alkohola ali psihoaktivnih
sredstev;
4.     
če se ugotovi, da uživa mamila.
143. člen
Zdravniški pregledi letalskega in drugega
strokovnega osebja so redni in izredni.
Redni zdravniški pregled se opravi pred
vsako izdajo dovoljenja ali podaljšanjem njegove veljavnosti.
Izredni zdravniški pregled se opravi po
bolezni, poškodbi ali po kirurškem posegu, ki utegne bistveno vplivati na
zmožnost za opravljanje posameznih del, po pretrpljeni nesreči, če to zahteva
neposredni vodja ali zdravnik, ki opravlja preglede, če zvezni letalski
inšpektor opravičeno sumi oziroma če komisija za preiskovanje nesreč oceni, da
oseba, ki spada med letalsko oziroma drugo strokovno osebje, ni duševno in
telesno zmožna za varno opravljanje dela oziroma da je pod vplivom alkohola,
mamila ali drugega psihoaktivnega sredstva.
144. člen
Redne in izredne zdravniške preglede
letalskega in drugega strokovnega osebja opravljajo in zdravstvene evidence o
njih vodijo zdravstvena podjetja, ki izpolnjujejo
predpisane pogoje in ki jih za to pooblasti zvezni upravni organ za promet in
zveze.
Ne glede na prvi odstavek tega člena
opravlja zdravniške preglede in vodi zdravstveno evidenco oseb, ki upravljajo
letalo in opravljajo druga dela v zvezi z upravljanjem letala prometne
kategorije, s katerim se prevažajo osebe in stvari, vojaška letalska zdravstvena
ustanova oziroma zdravstveno podjetje, ki jo za to
pooblasti zvezni upravni organ za promet in zveze.
Zdravstveno sposobnost ugotavljajo in
zdravniška spričevala izdajajo zdravniške komisije, ki jih imenuje oseba, ki
vodi vojaško letalsko zdravstveno ustanovo oziroma zdravstveno podjetje.
Predsednik zdravniške komisije iz tretjega
odstavka tega člena je zdravnik, ki izpolnjuje predpisane pogoje.
145. člen
Oseba, ki ni zadovoljna s sklepom komisije
vojaške letalske zdravstvene ustanove oziroma zdravstvenega podjetja, lahko zahteva, da zdravniški pregled opravi komisija, ki jo z
določenega seznama imenuje funkcionar, ki vodi zvezni upravni organ za promet
in zveze.
Zahteva iz prvega odstavka tega člena se
vloži pri zveznem upravnem organu za promet in zveze v 15 dneh po vročitvi
sklepa iz prvega odstavka tega člena.
Komisija iz prvega odstavka tega člena
odloča na podlagi medicinske dokumentacije, dobljene s pregledi in preiskavami
v medicinskih institucijah, ter na podlagi mnenja medicinskih letalskih
strokovnjakov.
Odločba komisije iz tretjega odstavka tega
člena je dokončna.
146. člen
Duševno in telesno stanje letalskega in
drugega strokovnega osebja se v primeru opravičenega suma preveri, preden te
osebe začno opravljati strokovna dela, ter med njihovim opravljanjem, na tak
način, da to ne ovira njihovega dela.
Preveritev iz prvega odstavka tega člena
opravi zdravnik, ki ga pooblasti podjetje oziroma
upravni organ, pri katerem so te osebe v delovnem razmerju, na predlog
neposrednega ali pooblaščenega vodje.
147. člen
Osebi, ki spada v letalsko osebje, se
odvzame dovoljenje:
1.     
če ji je bil v kazenskem postopku ali postopku za prekrške izrečen
varnostni ali varstveni ukrep prepovedi opravljanja določenih del, dokler traja
ta ukrep;
2.     
če je telesno ali duševno nezmožna za dela in naloge, za katere ji je
bilo izdano dovoljenje;
3.     
če se s preveritvijo ugotovi, da ni zmožna strokovno opravljati del, za
katera ji je bilo izdano dovoljenje.
V primeru iz 1. točke prvega odstavka tega
člena odvzame dovoljenje organ, pristojen za izvršitev varnostnega ali
varstvenega ukrepa.
V primeru iz 2. in 3. točke prvega odstavka
tega člena odvzame dovoljenje organ, ki ga je izdal.
Če zvezni letalski inšpektor pri
inšpekcijskem nadzorstvu ugotovi, da so podani pogoji iz 2. in 3. točke prvega
odstavka tega člana, mora takoj začasno odvzeti dovoljenje in ga v treh dneh
poslati organu, ki je dovoljenje izdal, s predlogom za začetek postopka za
ugotavljanje ali preveritev zdravstvene oziroma strokovne sposobnosti.
Postopek za preveritev zdravstvene in
strokovne sposobnosti mora biti končan v 30 dneh od dneva, ko je bilo
dovoljenje začasno odvzeto.
147.a člen
Osebje kontrole letenja, tehnično osebje
kontrole letenja, osebje, ki skrbi za meteorološko varnost zračne plovbe,
osebje tehnološke priprave in službe za zvezo kontrole letenja ter drugo
strokovno osebje, ki opravlja dela pomembna za varnost zračne plovbe (osebje za
sprejem in odpremo, osebje za požarno varnost na letališču, osebje, ki vzdržuje
manevrske površine, objekte in instalacije na letališču, pomembne za varnost
zračne plovbe, osebje letalske informacijske službe in letališke kontrole
letenja ter delavci, ki so vključeni v akcije letalskega iskanja in reševanja),
morajo zagotoviti:
-       
neoviran zračni promet iz in v tujino,
-       
preprečevanje možnosti nastanka škode,
-       
nemoteno delovanje državnih organov,
-       
iskanje in reševanje v primeru letalske nesreče,
-       
varno odvijanje zračnega prometa.
2. Posadka letala
148. člen
Med zračno plovbo mora biti v letalu
posadka v predpisani sestavi.
Število članov posadke v letalu in njena
sestava sta odvisna od vrste, kategorije in namena letala.
149. člen
Članu posadke letala se izda dovoljenje z
veljavnostjo:
1.     
24 mesecev - športnemu pilotu letala;
2.     
12 mesecev - poklicnemu pilotu letala;
3.     
12 mesecev - poklicnemu pilotu helikopterja;
4.     
12 mesecev - poklicnemu pilotu letala prvega razreda;
5.     
12 mesecev - prometnemu pilotu letala;
6.     
12 mesecev - prometnemu pilotu helikopterja;
7.     
12 mesecev - navigatorju-letalcu;
8.     
12 mesecev - inženirju-letalcu;
9.     
12 mesecev - kabinskemu osebju;
10.  
24 mesecev - verifikatorju-letalcu.
Osebe iz 4., 5. in 6. točke prvega odstavka
tega člena, starejše kot 40 let, morajo vsakih šest mesecev na predpisani
zdravniški pregled in dati dokaze o nepretrganem predpisanem letenju.
Pilota iz 2. do 6. točke prvega odstavka
tega člena, ki več kot 60 dni, oziroma športnega pilota, ki več kot 90 dni ne
opravlja dela, za katero mu je izdano dovoljenje, mora strokovno preveriti
inštruktor letenja oziroma pooblaščeni učitelj.
150. člen
Dovoljenje in pooblastilo, izdana v tujini
državljanu Socialistične federativne republike Jugoslavije, se priznata v
skladu s tem zakonom in predpisi, izdanimi na njegovi podlagi.
Dovoljenje in pooblastilo, izdana tujcu v
kaki državi podpisnici mednarodnega sporazuma o civilnem letalstvu, se priznata
za letenje na letalu, vpisanem v Jugoslovanski letalski register, za toliko
časa, kolikor sta veljavna.
Dovoljenje in pooblastilo iz prvega in
drugega odstavka tega člana priznava in izdaja zvezni upravni organ za promet
in zveze.
151. člen
Delovni čas članov posadke letala v javnem
prevozu sme trajati tedensko do 40 ur, s tem da v 30 zaporednih dneh ne preseže
160 ur.
Čas letenja članov posadke sme tedensko
trajati 28 ur, s tem da v 30 zaporednih dneh znaša 85 ur.
Dnevni počitek člana posadke traja najmanj
10 ur nepretrgoma.
Čas letenja, čas letenja v prometu na
dolgih linijah, čas nočnega letenja, število vzletov in pristankov med delovnim
časom in trajanje dnevnega počitka članov posadke letala se določijo v skladu s
predpisom, izdanim na podlagi tega zakona, glede na vrsto, kategorijo in namen
letala, letni čas, v katerem se opravlja zračna plovba, časovno cono ter glede
na to, ali se zračna plovba opravlja podnevi ali ponoči.
152. člen
Član posadke letala praviloma opravlja
dela, za katera mu je bilo izdano dovoljenje.
Ob nevarnosti lahko vodja letala ukaže
članu posadke tudi drugo delo.
153. člen
Član posadke ne sme brez dovoljenja vodje
letala zapustiti delovnega mesta v letalu in ne oditi iz letala.
154. člen
Član posadke mora nemudoma obvestiti vodjo
letala o vsakem izrednem dogodku v zvezi z letalom ter ljudmi in stvarmi v
njem.
155. člen
Ob nevarnosti ali letalski nesreči morajo
člani posadke ukreniti vse, kar je potrebno za reševanje oseb in stvari iz
letala ter samega letala. Člani posadke ne smejo zapustiti letala, dokler vodja
letala ne ukaže, naj se letalo zapusti.
156. člen
Član posadke jugoslovanskega letala sme
biti samo državljan Socialistične federativne republike Jugoslavije.
Član posadke jugoslovanskega letala sme
biti izjemoma tuji državljan, in sicer:
1.     
dokler se v Socialisitčni federativni republiki Jugoslaviji šola ali
usposablja za člana posadke letala;
2.     
dokler v Socialisitčni federativni republiki Jugoslaviji usposablja
člana jugoslovanske posadke;
3.     
če je neogibno, da je začasno član posadke letala, ki se uporablja za
javni prevoz v zračnem prometu;
4.     
če leti na tujem najetem letalu, ki je vpisano v Jugoslovanski letalski
register;
5.     
če leti z jugoslovanskim letalom, ki ga je najela tuja oseba.
Član posadke iz drugega odstavka tega člena
ne sme opravljati del iz 159., 162. in 163. člena tega zakona.
Če je to zaradi izjemnih razlogov potrebno
ali če to nujno nalagajo tehnični razlogi v zvezi z letalom, sme član posadke
iz drugega odstavka tega člena upravljati letalo, ki se uporablja za javni
prevoz v zračnem prometu, vendar samo, da konča začeti let.
V primerih iz četrtega odstavka tega člena
izda odobritev zvezni upravni organ za promet in zveze v sporazumu z zveznim
upravnim organom za ljudsko obrambo in zveznim upravnim organom za notranje
zadeve.
Dovoljenje, da sme biti tuji državljan
začasno član posadke oziroma da sme upravljati jugoslovansko letalo, ki se
uporablja za javni prevoz v zračnem prometu, izda zvezni upravni organ za
promet in zveze v sporazumu z zveznim upravnim organom za notranje zadeve.
V primeru iz 3. točke drugega odstavka tega
člena opravlja dolžnosti in pooblastila vodje letala iz 158., 159., 161. in 162. člena tega zakona član posadke - državljan Socialistične
federativne republike Jugoslavije, ki je po stopnji najvišji.
Jugoslovanskemu letalu, s katerim se ne
opravlja javni prevoz v zračnem prometu, v katerem je tujec član posadke, izda
Zvezna uprava za kontrolo letenja dovoljenje za letenje s soglasjem zveznega
upravnega organa za ljudsko obrambo in zveznega upravnega organa za notranje
zadeve. V zahtevi za dovolitev letenja mora biti navedeno, da gre za
jugoslovansko letalo, katerega član posadke je tujec.
3. Vodja letala
157. člen
Vodja letala je pilot, ki praviloma
upravlja letalo in je odgovoren za njegov let, njegovo varnost in varnost
vkrcanih oseb.
Vodja letala vodi posadko pri vseh delih v
letalu.
Vodja letala mora let letala opravljati v
skladu s predpisi, od katerih se sme odmakniti samo, če je to skrajno nujno
zaradi varnosti letenja.
Vodja letala mora biti seznanjen z vsebino
tovora, ki ga prevaža.
Imetnik pravice razpolaganja oziroma
lastnik letala določi vodjo letala za vsak let oziroma del leta.
Dela vodje letala, s katerim se prevažajo
osebe in stvari, ne sme opravljati oseba, ki je dopolnila 60 let starosti.
158. člen
Vodja letala mora v javnem prevozu v
zračnem prometu osebno ali po članih posadke poskrbeti, da se vsi potniki pred
vzletanjem oziroma po vzletu seznanijo s postopki, kako morajo ravnati ob
nevarnosti ter kje je varnostna oprema in kako se uporablja ob nevarnosti; da
so vsi potniki pred vzletanjem in pristajanjem letala ter med letom, če je
vzburkan zračni prostor, privezani z varnostnimi pasovi; da se uporabljajo
predpisani varnostni ukrepi ter da vsi člani posadke in potniki ob nevarnosti
izpolnjujejo njegova navodila in ukaze.
159. člen
Vodja letala predstavlja letalo in je
pooblaščen, da v odnosih z organi in organizacijami ukrepa tako, kot določajo
ta zakon in predpisi, izdani na njegovi podlagi.
Vodja letala lahko pooblasti člana posadke
ali delavca v podjetju, ki mu
pripada letalo, da stori določeno opravilo v letalu. Dano pooblastilo ne
odvezuje vodje letala odgovornosti za storjeno opravilo.
160. člen
Vodja letala mora pred vzletom preveriti,
ali sta posadka in letalo pripravljena in sposobna za varno zračno plovbo in
ali so vse predpisane listine in knjige v letalu.
Vodja letala mora pred vzletom preveriti,
ali sta v listi obremenitve in lege težišča letala pravilno izračunana teža in
lega težišča letala, ali je to listo overila pooblaščena oseba, ter to listo
overiti s svojim podpisom.
161. člen
Če kdo, ki je v letalu, s svojim ravnanjem
ogroža varnost zračne plovbe ali varnost oseb in premoženja ali krši red in disciplino
v letalu, ga vodja letala na najprimernejši način onemogoči pri nadaljnjem
ogrožanju varnosti, lahko pa ga izkrca na prvem letališču, na katerem letalo
pristane.
Vodja letala mora pri ukrepih iz prvega
odstavka tega člena zagotoviti vse pogoje za varnost leta letala.
162. člen
Če med zračno plovbo član posadke letala
ali kdo drug v letalu pripravlja, poskusi storiti ali stori kaznivo dejanje, s
katerim se ogroža varnost letala ali oseb v njem, mora vodja letala ukrepati,
da se tako dejanje prepreči, če je dejanje storjeno, pa omiliti njegove
posledice, pri čemer mora paziti na varnost potnikov, posadke in letala.
V primeru iz prvega odstavka tega člena
lahko vodja letala ukaže, da se pazi na storilca, po pristanku na prvem
letališču pa ga izroči pristojnemu organu, o čemer da poročilo organizaciji,
pri kateri je zaposlen.
163. člen
Član posadke letala mora tudi brez ukaza
vodje letala nastopiti s potrebnimi ukrepi nasproti tistemu, ki v letalu s
svojim ravnanjem ogroža varnost zračne plovbe (prvi odstavek 161. člena), da bi
se preprečile in omilile posledice ogrožanja varnosti oziroma preprečilo
kaznivo dejanje ali omilile njegove posledice.
O ukrepih iz prvega odstavka tega člena
mora član posadke ali kdo drug v letalu nemudoma obvestiti vodjo letala.
164. člen
Vodja letala, član posadke ali kdo drug v
letalu, imetnik pravice razpolaganja, uporabnik ali lastnik letala ne morejo
biti poklicani na odgovornost zaradi ukrepov iz 161., 162. in 163. člena tega
zakona, če so delovali v mejah pooblastil iz omenjenih določb.
165. člen
Če je treba zaradi kaznivega dejanja, s
katerim se ogroža varnost ljudi in premoženja, ali drugega kaznivega dejanja
zoper osebnost ali premoženje, zaradi kršenja reda in discipline v letalu,
zaradi neizpolnjevanja ukazov vodje letala ali zaradi drugih postopkov, s
katerimi se ogroža varnost zračne plovbe, nekoga izkrcati iz letala, mora vodja
letala pred pristajanjem letala na letališču obvestiti o tem po pristojni
kontroli letenja pristojni organ za notranje zadeve in mu po pristanku na
letališču izročiti zadevno osebo ter dati potrebna obvestila in morebitne
zbrane dokaze.
4. Osebje, ki skrbi za meteorološko
varnost zračne plovbe, letalsko-tehnično osebje, letalsko-prometno osebje,
letalsko osebje za tehnično pripravo, tehnično osebje kontrole letenja, osebje
tehnološke priprave kontrole letenja in zveze kontrole letenja ter padalsko
osebje
166. člen
Osebi, ki spada med osebje, ki skrbi za
meteorološko varnost zračne plovbe, letalsko-tehnično osebje, letalsko-prometno
osebje, letalsko osebje za tehnično pripravo, tehnično osebje kontrole letanja,
osebje tehnološke priprave kontrole letenja in zveze kontrole letenja ter
padalsko osebje, se izda dovoljenje za opravljanje določenih del in nalog z
veljavnostjo 24 mesecev.
5. Osebje kontrole letenja
167. člen
Kontrolor letenja je oseba, ki opravlja
kontrolo letenja.
Pomočnik kontrolorja letenja je oseba, ki
ob določeni pomoči kontrolorju letenja opravlja druga dela v zvezi s kontrolo
letenja.
168. člen
Kontrolorju letenja, ki je star manj kot 40
let, se izda dovoljenje z veljavnostjo 24 mesecev, tistemu, ki je star več kot
40 let, pa z veljavnostjo 12 mesecev.
Pomočniku kontrolorja letenja se izda
dovoljnje z veljavnostjo 24 mesecev.
169. člen
Kontrolor letenja in pomočnik kontrolorja
letenja ne smeta brez dovoljenja neposrednega vodje zapustiti delovnega mesta,
na katero sta razporejena, oziroma oditi iz uradnega prostora, v katerem
delata.
170. člen
Kontrolor letenja in pomočnik kontrolorja
letenja morata o vsakem ogrožanju varnosti zračne plovbe ali izrednem dogodku v
zvezi s kontrolo letenja nemudoma obvestiti svojega neposrednega vodjo.
171. člen
Delovni čas kontrolorja letenja in
pomočnika kontrolorja letenja sme tedensko trajati do 40 ur. Trimesečni delovni
čas ne sme biti večji kot 462 ur.
Trajanje nepretrganega dela, trajanje izmen
in trajanje dnevnega počitka kontrolorja letenja in pomočnika kontrolorja
letenja se določijo s predpisom, izdanim na podlagi tega zakona, v odvisnosti
od pogojev, ki vplivajo na duševno in telesno zmožnost kontrolorja letenja in
pomočnika kontrolorja letenja, da varno, pravilno in pravočasno opravljata
delovne obveznosti, zlasti pa od vrste in obsega letenja, vrste in
opremljenosti letališča ter od tega, ali se letenje opravlja podnevi ali
ponoči.
172. člen
Kontrolor letenja in pomočnik kontrolorja
letenja imata pravico do posebnega 15 dnevnega dopusta na leto, da ohranita
duševno in telesno kondicijo (rekreacijski dopust).
173. člen
Neposredni vodja mora redno kontrolirati
duševno in telesno stanje kontrolorjev letenja in pomočnikov kontrolorjev
letenja in po potrebi nastopiti z ukrepi, za katere je pooblaščen.
174. člen
Osebje kontrole letenja (v nadaljnjem
besedilu: delavec) mora izpolnjevati ukaze pooblaščenega vodje, ki se nanašajo
na službo, ne nanašajo pa se na predhodno predpisano tehnologijo dela.
Če delavec meni, da dobljeni ukaz ni v
skladu z zakonom, mora takoj, ko ga dobi, na to opozoriti tistega, ki mu ga je
dal, če to ni mogoče, pa svojega neposrednega vodjo, in ukaz izpolniti.
Za izpolnitev nezakonitega ukaza je
odgovoren tisti, ki ga je dal, delavec, ki je ukaz izpolnil, pa le, če na to ni
opozoril tistega, ki mu ga je dal, oziroma neposrednega vodjo.
Delavec ne sme izpolniti ukaza, če bi
njegova izvršitev očitno pomenila kaznivo dejanje, in mora o takem ukazu takoj,
ko ga dobi, pisno obvestiti neposredno višjega vodjo od tistega, ki je dal tak
ukaz.
175. člen
Delavca je dovoljeno premestiti na delo v
drug kraj tudi brez njegove privolitve, če to zahteva interes službe.
Za premestitev aktivne vojaške osebe po
prvem odstavku tega člena je potrebno soglasje zveznega upravnega organa za
ljudsko obrambo ali starešine, ki ga ta pooblasti.
Premeščenega delavca je dovoljeno
razporediti k novim delom in nalogam, ki ustrezajo njegovi strokovni izobrazbi.
Delavec, ki je premeščen, se mora zglasiti
na delo v roku, ki je določen v odločbi o premestitvi. Ta rok ne sme biti
krajši kot 10 dni od dneva delavčeve razrešitve.
Delavcu, ki se ne zglasi na delo v roku iz
četrtega odstavka tega člena in ne opraviči svoje zamude, preneha delovno
razmerje z dnem, ko bi se bil moral zglasiti na delo.
176. člen
Zvezna uprava za kontrolo letenja mora
premeščenemu delavcu zagotoviti stanovanje v dveh letih od dneva, ko je stopil
na novo delovno mesto. Če mu v tem času ni zagotovljeno stanovanje ali se z
njim o tem ne doseže sporazum, mora Zvezna uprava za kontrolo letenja vrniti
delavca na njegovo zahtevo na delovno mesto, s katerega je bil premeščen.
Delavec, ki prejema nadomestilo za ločeno
življenje, ima vsak tretji mesec pravico do sedemdnevnega plačanega dopusta, da
obišče družino.
Delavec iz prvega odstavka tega člena ima
pravico do povračila prevoznih stroškov do kraja, v katerem živi njegova
družina, in za vrnitev na delo.
177. člen
Delavca je dovoljeno začasno poslati na
delo v drug kraj brez njegove privolitve, če to zahteva interes službe, in
sicer največ za šest mesecev v dveh letih. V tem primeru mu pripadajo cele
dnevnice za prvi mesec dni, za ostali čas pa povračilo za stanovanje in hrano v
višini 50% cele dnevnice.
178. člen
Določbe 175., 176. in 177. člena tega
zakona se uporabljajo smiselno tudi za tehnično osebje kontrole letenja, ki
vzdržuje tehnična sredstva in naprave za kontrolo letenja, osebje tehnološke
priprave kontrole letenja in zveze kontrole letanja in osebje, ki skrbi za
meteorološko varnost zračne plovbe.
179. člen
Osebje kontrole letenja, tehnično osebje
kontrole letenja, osebje tehnološke priprave kontrole letenja in zveze kontrole
letenja in osebje, ki skrbi za meteorološko varnost zračne plovbe, mora med
službo nositi službeno obleko.
II. poglavje
KONTROLA LETENJA
I. oddelek
Splošne določbe
180. člen
Kontrolo letenja civilnih, vojaških in
carinskih letal ter letal organov za notranje zadeve v jugoslovanskem zračnem
prostoru opravlja Zvezna uprava za kontrolo letenja po svojih območnih
organizacijskih enotah pod pogoji in na način, določenimi s tem zakonom in
predpisi, izdanimi na njegovi podlagi.
Območna organizacijska enota Zvezne uprave
za kontrolo letenja zagotavlja kontrolo letenja letal v odvisnosti od potreb
udeležencev v zračni plovbi, vrste in obsega zračne plovbe ter možnosti
kontrole letenja.
Območne organizacijske enote Zvezne uprave
za kontrolo letenja ustanavlja, združuje in odpravlja Zvezni izvršni svet na
predlog funkcionarja, ki vodi zvezni upravni organ za promet in zveze, ki je
poprej dobil soglasje zveznega upravnega organa za ljudsko obrambo.
181. člen
Za vsako letališče se določijo način,
postopki in drugi pogoji za varno vzletanje in pristajanje letal.
Postopke za varno vzletanje in pristajanje
letal na letališču, na katerem je organizirana kontrola letenja, predpiše
Zvezna uprava za kontrolo letenja, za druga letališča jih določi imetnik
pravice razpolaganja z letališčem, odobri pa jih Zvezna uprava za kontrolo
letenja.
Postopki iz prvega odstavka tega člena se
objavijo v Zborniku, postopki iz drugega odstavka tega člena pa v posebni
publikaciji Zvezne uprave za kontrolo letenja.
Postopki za varno vzletanje in pristajanje
vojaških letal se objavijo v posebni publikaciji Zvezne uprave za kontrolo
letenja s soglasjem zveznega upravnega organa za ljudsko obrambo.
182. člen
V predpisu, izdanem na podlagi tega zakona,
se določijo dela kontrole letenja, ki se opravljajo po nalogu zveznega
upravnega organa za ljudsko obrambo.
183. člen
V jugoslovanskem zračnem prostoru morajo
letala leteti in se gibati po manevrskih površinah na predpisan način in po
ukazih, dovoljenjih, navodilih ali obvestilih pristojne kontrole letenja.
Kontrola letenja se mora opravljati na
način, ki je predpisan s tem zakonom in predpisi, izdanimi na njegovi podlagi.
Če se vodja letala ne drži predpisanega
načina letenja iz prvega odstavka tega člena, se zoper njega ukrepa po
predpisih.
Če bi vodja letala z ravnanjem po izdanem
ukazu, dovoljenju ali navodilu ogrozil varnost letala, mora ne glede na prvi
odstavek tega člena o tem takoj obvestiti pristojno kontrolo letenja in
zahtevati ustrezno spremembo. Če vodja letala ponovljenega ukaza, dovoljenja
ali navodila ne more izpolniti, zavrne izpolnitev in o tem obvesti pristojno
kontrolo letenja.
184. člen
Zvezna uprava za kontrolo letenja lahko v
določenem delu zračnega prostora ali na določenem letališču začasno prepove ali
omeji letenje, če to zahtevajo interesi ljudske obrambe ali varnosti države ali
varnost leta določenega letala ali skupine letal.
Prepoved letenja oziroma omejitev letenja
iz prvega odstavka tega člena objavi Zvezna uprava za kontrolo letenja na
način, ki je običajen v zračni plovbi, najmanj 30 ur, preden začne veljati
prepoved ali omejitev, oziroma takoj, če to zahtevajo izredne okoliščine.
185. člen
Minimalne varne višine za letenje letala
nad ovirami predpiše Zvezna uprava za kontrolo letenja.
186. člen
Imetnik pravice razpolaganja z letalom
oziroma lastnik letala mora določiti operativni minimum za vsako letališče, ki
ga uporablja za vzletanje in pristajanje letala, pri čemer ta minimum ne sme
biti pod minimalno varno višino za letenje letala nad ovirami.
187. člen
Za uporabo naprav in za storitve kontrole
letenja v zračnem prometu plačuje imetnik pravice razpolaganja, lastnik oziroma
uporabnik letala pristojbino.
II. oddelek
Dela in naloge kontrole letenja
188. člen
Pristojna kontrola letenja opravlja zlasti
tale dela in naloge:
1.     
zbira in obdeluje podatke o načrtovanem in dovoljenem letu letal, podatke
o njihovi dejanski legi in gibanju;
2.     
preprečuje trčenja letal, na manevrskih površinah pa tudi med letali in
ovirami na teh površinah;
3.     
po zbranih podatkih določa medsebojne lege letal v območju, ki ga
kontrolira, in zagotavlja predpisano razdvajanje letal, razen za lete v posebej
določenih delih zračnega prostora, kjer se letala razdvajajo v skladu s
predpisi, izdanimi na podlagi tega zakona in drugih predpisov;
4.     
na podlagi radarskih podatkov radarsko vodi letala tako, da izdaja ukaze
posadki letala glede smeri, višine in hitrosti, da bi se preprečila trčenja in
zagotovilo učinkovito dvigovanje po vzletanju, učinkovito spuščanje za
pristajanje, izogibanje con nevarnih meteoroloških pojavov, pomoč pri
navigaciji in zaradi preciznega vodenja letala do točke, s katere se bo začelo
pristajanje;
5.     
obvešča posadko letala o pomembnih meteoroloških pojavih, spremembi
stanja tehničnih sredstev in stanja manevrskih površin na letališčih ter o
drugih podatkih, pomembnih za varno letenje, in izdaja navodila v zvezi z letom;
6.     
vzdržuje in pospešuje neoviran zračni promet in usklajuje delo s
sosednimi kontrolami letenja;
7.     
sodeluje pri identifikaciji letal in letečih objektov v zračnem prostoru
ter pri zagotavljanju nedotakljivosti tega prostora;
8.     
pomaga letalu v stiski ter začenja in usklajuje akcijo iskanja
pogrešanega letala in reševanja letala;
9.     
daje soglasje za izstreljevanje raket za obrambo proti toči.
189. člen
Za vsak let letala v jugoslovanskem zračnem
prostoru se mora priskrbeti dovoljenje oziroma potrditi načrt leta.
Zahteva za dovoljenje oziroma potrditev
načrta leta se predloži Zvezni upravi za kontrolo letenja.
Za letala, ki opravljajo redni javni prevoz
v zračnem prometu, se namesto zahteve za dovoljenje leta iz prvega odstavka
tega člena predloži red letenja.
Zvezna uprava za kontrolo letenja mora o
dovoljenem letu oziroma potrjenem načrtu leta v predpisanem roku obvestiti
pristojne vojaške in druge organe, zainteresirana podjetja za letališke storitve in vložnika zahteve.
Pred začetkom dovoljenega leta se letališki
kontroli letenja prijavi let na predpisanem obrazcu, če na letališču ni
organizirana kontrola letenja, se prijavi let na drug primeren način.
Če začne letalo let na tujem letališču
potem, ko je dobilo dovoljenje iz 22. člena tega zakona oziroma mu je bil potrjen
načrt leta iz 29. člena tega zakona, sprejme pristojna območna kontrola letenja
prijavo za let, ki jo je predložila in potrdila kontrola letenja na vzletnem
letališču, s tem da lahko ta načrt spremeni, če to nalagajo razlogi varnosti
zračne plovbe.
Letalo za storitve v kmetijstvu, gozdarstvu
ali zdravstvu, letalo za znanstveno-raziskovalno dejavnost, letalo za lastne
potrebe in športno letalo, ki praviloma letijo izven zračnih poti, morajo
leteti v skladu s pogoji, določenimi v dovoljenju iz prvega odstavka tega
člena.
Dovoljenje iz prvega odstavka tega člena ni
potrebno, če gre za domača vojaška letala, letala organov za notranje zadeve,
carinska letala in letala za prvo pomoč, vendar mora biti vsak let takšnih
letal poprej napovedan oziroma prijavljen pristojni kontroli letenja v skladu s
petim odstavkom tega člena.
190. člen
Pristojna kontrola letenja sme spremeniti
potrjeni načrt leta oziroma red letenja letala tako, da določi drug čas in
vrstni red za vzletanje ali pristajanje ali za prilet v jugoslovanski zračni
prostor oziroma odlet iz njega ter določi drugo zračno pot in drugo višino
leta, če to nalagajo razlogi varnosti zračne plovbe.
191. člen
Letališka kontrola letenja sme dovoliti
vzletanje ali pristajanje samo v času, ko javno letališče oziroma letališče
obratuje.
Vzletanje oziroma pristajanje v času, ko
javno letališče ne obratuje, se sme ne glede na prvi odstavek tega člena
dovoliti po obvestilu, dobljenem od podjetja za
letališke storitve oziroma imetnika pravice razpolaganja z letališčem, da je
zagotovljeno delo vseh služb na letališču, ki opravljajo določena dela v zvezi
s tem letom.
192. člen
Letališka kontrola letenja prepove
vzletanje letal z letališča ali pristajanje na letališču in o tem takoj obvesti
Zvezni letalski inšpektorat, če je stanje na manevrskih površinah takšno, da ne
omogoča varnega vzletanja ali pristajanja in če niso izpolnjeni drugi pogoji,
predpisani za varno vzletanje ali pristajanje letal, razen če je letalo v
nevarnosti.
Če letališka kontrola letenja zve, da je letalo
poškodovano ali da ni brezhibno, opozori na to vodjo letala.
Če je letalo v nevarnosti, mora dati
pristojna kontrola letenja vodji letala potrebno pomoč in storiti oziroma
ukazati letališkim službam, da storijo vse, kar je potrebno za njegovo varno pristajanje.
193. člen
Če vodja letala z letom ogroža varnost
zračne plovbe, mora pristojna kontrola letenja ukreniti vse, da se odvrne
nevarnost, povzročena s takim letom, in ga prijaviti komisiji za letalske
prekrške ali komisiji za preiskovanje ogrožanja varnosti letal v letu. Če stori
prekršek vojaški pilot, je treba o tem obvestiti zvezni upravni organ za
ljudsko obrambo.
194. člen
Tujemu letalu, ki nima opreme za
vzdrževanje radijske zveze s pristojno kontrolo letenja, je prepovedan prilet v
jugoslovanski zračni prostor.
Tuje letalo, ki prileti v jugoslovanski
zračni prostor in mu je med letom odpovedala naprava za radijsko zvezo, sme ne
glede na prvi odstavek tega člena nadaljevati let, če je bil poprej prijavljen
in dovoljen oziroma če je bil potrjen načrt leta in če sta se o letu dogovorili
kontrola letenja sosednje države in kontrola letenja v Socialistični
federativni republiki Jugoslaviji.
Letalo iz drugega odstavka tega člena se
mora strogo držali navodil, navedenih v potrjenem načrtu leta.
195. člen
Zvezna uprava za kontrolo letenja lahko s
soglasjem zveznega upravnega organa za ljudsko obrambo in zveznega upravnega
organa za notranje zadeve dovoli tujemu letalu, ki sodeluje pri iskanju in
reševanju, ki daje sanitetno pomoč, ki prikazuje tehnične karakteristike letala ali ki se uporablja za
znanstvena raziskovanja ali za storitve v kmetijstvu, da sme leteti v
jugoslovanskem zračnem prostoru izven zračnih poti, določenih za mednarodni
zračni promet.
196. člen
Zveza med posadko letala in pristojno kontrolo
letenja se na predpisan način vzpostavlja in vzdržuje z radijsko zvezo zemlja -
zrak.
Pri kontroli letenja na določenih zračnih
poteh se uporabljajo standardni mednarodni izrazi v angleškem jeziku.
Pri kontroli letenja izven določenih
zračnih poti se uporabljajo predpisani izrazi v srbskohrvatskem ali angleškem
jeziku.
197. člen
Pri kontroli letenja se uporabljajo merske
enote in kratice, določene z zveznim zakonom o merskih enotah in merilih.
III. oddelek
Tehnična sredstva in naprave za kontrolo letenja
198. člen
Zvezna uprava za kontrolo letenja skrbi v
skladu s potrebami razvoja zračne plovbe za zagotovitev ustreznih tehničnih
sredstev, opreme, naprav in objektov, ki se uporabljajo za kontrolo letenja.
199. člen
Tehnična sredstva, opremo, naprave in
objekte iz 198. člena tega zakona načrtuje, projektira, nabavlja, postavlja in
vzdržuje Zvezna uprava za kontrolo letenja.
Revizijo in potrditev načrtov, programov,
nakupa in spremembe objektov, sredstev, opreme in naprav opravlja komisija, ki
jo imenuje funkcionar, ki vodi Zvezno upravo za kontrolo letenja. Člani te
komisije so predstavniki zveznega upravnega organa za ljudsko obrambo in
zveznega upravnega organa za promet in zveze.
200. člen
Tehnična sredstva, opremo, naprave in
objekte za kontrolo letenja pregleda in prevzame komisija, ki jo imenuje
funkcionar, ki vodi Zvezno upravo za kontrolo letenja, s soglasjem zveznega
sekretarja za ljudsko obrambo, da pred začetkom uporabe preveri njihovo
delovanje.
Po opravljenem tehničnem pregledu in
pregledu iz prvega odstavka tega člena izda funkcionar, ki vodi Zvezno upravo
za kontrolo letenja, odločbo o uporabi tehničnih sredstev, opreme, naprav in
objektov za kontrolo letenja.
Za tehnična sredstva, opremo in naprave iz
prvega odstavka tega člena se morajo zagotoviti: tehnična dokumentacija in
navodila proizvajalca za uporabo, nadomestno energetsko napajanje, vzdrževanje
in kalibriranje, če sta preverjanje in naravnavanje predpisana.
Zvezna uprava za kontrolo letenja mora
podatke o tehničnih sredstvih, opremi in napravah iz prvega odstavka tega
člena, namenjenih za letenje civilnih letal, objaviti na način, ki je običajen
v zračni plovbi.
201. člen
Zvezna uprava za kontrolo letenja mora
tehnična sredstva, opremo in naprave, ki se uporabljajo za kontrolo letenja,
vzdrževati na predpisan način in v stanju, ki omogoča varno in redno zračno
plovbo.
202. člen
Tehnična sredstva, oprema in naprave za
kontrolo letenja morajo biti postavljeni in vzdrževani tako, da okvara kakega
tehničnega sredstva ali naprave ne onemogoči varnega in rednega delovanja
sistema kontrole letenja.
203. člen
Okvaro ali prenehanje delovanja kakega
tehničnega sredstva, opreme ali naprave mora Zvezna uprava za kontrolo letenja
nemudoma objaviti na način, ki je običajen v zračni plovbi, ter tehnično
sredstvo, opremo ali napravo čim prej usposobiti.
204. člen
Tehnična sredstva, oprema in naprave morajo
biti tipizirani, izdelani in atestirani v skladu z jugoslovanskimi standardi.
Sredstva iz prvega odstavka tega člena
preverja in uravnava Zvezna uprava za kontrolo letenja, posamezna dela pa lahko
poveri specializiranemu podjetju ali drugi
organizaciji.
205. člen
Tehnična sredstva, oprema, naprave in
objekti za kontrolo letenja morajo biti zavarovani pred poškodbami ali
uničenjem.
206. člen
Prepovedano je postavljati ovire, oddajne
naprave, objekte, daljnovode ali druge naprave, ki oddajajo elektromagnetne
valove, na oddaljenosti, s katere utegnejo s svojim delovanjem ovirati
delovanje tehničnih sredstev in naprav za kontrolo letenja in meteorološko varnost
zračne plovbe.
207. člen
Podjetja za poštno-telegrafsko-telefonski
promet morajo proti ustreznemu plačilu zagotoviti prednost zvezam, nujnim za
kontrolo letenja in za meteorološko varnost zračne plovbe.
IV. oddelek
Meteorološka varnost zračne plovbe
208. člen
Dela in naloge meteorološke varnosti zračne
plovbe, vštevši tudi varnost vojaških letal, izvzemši dela in naloge, ki so po
tem zakonu v pristojnosti Zvezne uprave za kontrolo letenja, opravlja Zvezni
hidrometeorološki zavod pod pogoji in na način, ki so določeni z zakonom.
Zvezna uprava za kontrolo letenja opravja
meteorološka opazovanja na letaliških meteoroloških postajah, izdeluje analize
in vremenske napovedi za potrebe zračne plovbe, pošilja meteorološke
informacije in opozorila ter daje informacije o meteoroloških pojavih,
pomembnih za zračno plovbo, posadkam letal in drugim zainteresiranim
uporabnikom v zračni plovbi, pod pogoji in na način, ki so določeni z zakonom
in predpisi, izdanimi na podlagi tega zakona.
Zvezna uprava za kontrolo letenja mora
zbrane meteorološke podatke in poročila ter dokumentacijo o meteoroloških
opazovanjih na letaliških meteoroloških postajah pošiljati Zveznemu
hidrometeorološkemu zavodu.
209. člen
Tehnična sredstva, opremo, naprave in
objekte za meteorološko varnost zračne plovbe na letališčih planira,
projektira, nabavlja, postavlja in vzdržuje Zvezna uprava za kontrolo letenja.
Tehnična sredstva, opremo, naprave in
objekte za meteorološko varnost zračne plovbe pregleda in prevzame komisija, ki
jo imenuje funkcionar, ki vodi Zvezno upravo za kontrolo letenja, s soglasjem
zveznega upravnega organa za ljudsko obrambo in Zveznega hidrometeorološkega
zavoda, da bi se pred uporabo preverilo njihovo delovanje.
Za tehnična sredstva, opremo, naprave in
objekte iz drugega odstavka tega člena morajo biti zagotovljeni: tehnična
dokumentacija in navodilo proizvajalca za uporabo, umerjanje in nadomestno
energetsko napajanje.
Zvezna uprava za kontrolo letenja mora
podatke o novih vdelanih tehničnih sredstvih, opremi in napravah iz drugega
odstavka tega člena, ki se uporabljajo za meteorološko varnost zračne plovbe,
objaviti na način, ki je običajen v zračni plovbi.
210. člen
Tehnična sredstva, oprema in naprave za
meteorološko varnost zračne plovbe morajo biti tipizirani, izdelani in
atestirani v skladu z jugoslovanskimi standardi.
211. člen
Tehnična sredstva, oprema naprave in
objekti za meteorološko varnost zračne plovbe morajo biti zavarovani pred
poškodbami in uničenjem.
212. člen
Zvezna uprava za kontrolo letenja mora
vzdrževati tehnična sredstva, opremo, naprave in objekte za meteorološko
varnost zračne plovbe na predpisan način in v stanju, ki omogoča varno zračno
plovbo.
III. poglavje
OGROŽANJE VARNOSTI LETAL, ISKANJE IN REŠEVANJE LETAL IN LETALSKE NESREČE
I. oddelek
Ogrožanje varnosti letal
213. člen
Vsako dejanje oseb, ki se po tem zakonu
štejejo za letalsko ali drugo strokovno osebje, zaradi katerega pride do
nevarnega medsebojnega približevanja letal v letu, nevarnega približevanja
letal oviram ali drugim letalom na zemlji ali zaradi katerega je letalo kako
drugače v nevarnosti, je ogrožanje letal in se mora vsestransko preiskati, da
bi se ugotovil vzrok in ukrepalo, da se odvrnejo in preprečijo nove nevarnosti.
Oseba iz prvega odstavka tega člena, ki je
bila udeležena pri ogrožanju letala ali je zanj zvedela, mora na predpisan
način obvestiti komisijo za preiskovanje ogrožanja varnosti letal (v nadaljnjem
besedilu: komisija za varnost).
Neposredni vodja osebe iz drugega odstavka
tega člena mora prijavo o ogrožanju letala vložiti komisiji za varnost.
214. člen
Vodja letala in kontrolor letenja morata v
primeru nevarnega približevanja letala oviri na manevrskih površinah ali
drugemu letalu ukreniti vse, da se odvrne nevarnost pred trčenjem.
215. člen
Komisija za varnost je stalna in samostojno
opravlja delo v skladu s tem zakonom in predpisi, izdanimi na njegovi podlagi.
Komisijo za varnost imenuje funkcionar, ki
vodi zvezni upravni organ za promet in zveze, izmed letalskih strokovnjakov
zveznega upravnega organa za ljudsko obrambo, zveznega upravnega organa za
promet in zveze, Zvezne uprave za kontrolo letenja, Zveznega letalskega
inšpektorata, podjetij in drugih organizacij s
področja zračne plovbe.
216. člen
Komisija za varnost mora najpozneje v 15
dneh po končani preiskavi okološčin, v katerih je prišlo do ogrožanja varnosti
letal, predložiti poročilo zveznemu upravnemu organu za promet in zveze in
drugim pristojnim organom ter imetnikom pravice razpolaganja oziroma lastnikom
letal, ki so bili udeleženi pri nevarnem približevanju.
217. člen
Če je tuje letalo ogroženo ali ogrozi
varnost letal v jugoslovanskem zračnem prostoru, obvesti zvezni upravni organ
za promet in zveze o ugotovitvi in sklepu komisije za varnost pristojni organ
države, v kateri je registrirano letalo, in lastnika letala.
II. oddelek
Iskanje in reševanje letal
218. člen
Pristojna kontrola letenja pomaga letalu,
ki je v nevarnosti, vštevši tudi domačemu vojaškemu letalu.
Letalu iz prvega odstavka tega člena morajo
pomagati tudi posadke drugih letal.
219. člen
Zvezna uprava za kontrolo letenja začenja
in usklajuje postopek iskanja letala in njegovo reševanje na ozemlju
Socialistične federativne republike Jugoslavije ter izven teritorialnih voda
Socialistične federativne republike Jugoslavije do meja, določenih z
mednarodnimi pogodbami, ki zavezujejo Socialistično federativno republiko
Jugoslavijo.
Zvezna uprava za kontrolo letenja mora o
pogrešanem letalu takoj obvestiti Zvezni center za operativne naloge,
obveščanje in alarmiranje, zvezni upravni organ za promet in zveze, lastnika
letala in pristojni organ države, v kateri je letalo registrirnao.
Za iskanje letala in njegovo reševanje (v
nadaljnjem besedilu: iskanje in reševanje) veljajo pogoji in način, določeni s
predpisom, izdanim na podlagi tega zakona.
220. člen
Pri iskanju in reševanju sodelujejo v
odvisnosti od kraja nesreče in terena enote Jugoslovanske ljudske armade,
teritorialne obrambe, civilne zaščite in organi za notranje zadeve v skladu s
svojimi pravicami, dolžnostmi in odgovornostmi ter podjetja in druge organizacije in občani.
221. člen
Vsakemu letalu oziroma imetniku pravice
razpolaganja z letalom oziroma lastniku letala ali vodji letala se lahko ukaže,
da s svojim letalom sodeluje pri iskanju in reševanju v skladu s predpisom.
Pristojna kontrola letenja lahko ukaže podjetju za letališke storitve ali imetniku pravice razpolaganja oziroma
lastniku letala, da da reševalcem na razpolago sredstva in da sodeluje pri
iskanju in reševanju.
222. člen
Če se letalo rešuje na letališču ali blizu
njega, pristojna kontrola letenja na letališču o tem takoj obvesti imetnika
pravice razpolaganja z letališčem oziroma podjetje za
letališke storitve, ki mora dati reševalcem na razpolago potrebna sredstva,
sodelovati pri reševanju letala, ljudi in stvari ter poskrbeti za nujno
medicinsko pomoč in prevoz preživelih potnikov in članov posadke.
Če se letalo išče in rešuje izven letališča
ali njegove bližje okolice, Zvezni center za operativne naloge, obveščanje in
alarmiranje o tem takoj obvesti pristojne organe za notranje zadeve, ustrezne
zdravstvene organizacije, ustrezne enote Jugoslovanske ljudske armade,
teritorialne obrambe in civilne zaščite, podjetja in
druge organizacije, ki morajo dati reševalcem na razpolago potrebna sredstva in
sodelovati pri iskanju in reševanju potnikov, članov posadke, letala in stvari.
223. člen
Podjetja, druge organizacije in občani, ki
so sodelovali pri iskanju in reševanju, imajo pravico do nadomestila dejanskih
stroškov, ki so jih imeli pri iskanju in reševanju.
Stroške iz prvega odstavka tega člena plača
imetnik pravice razpolaganja oziroma lastnik letala, ki se je iskalo oziroma
reševalo, in jih mora plačati v predpisanem roku.
Če podjetja, druge
organizacije in občani ne morejo nadomestila iz prvega odstavka tega člena v
predpisanem roku izterjati od imetnika pravice razpolaganja oziroma lastnika
letala, bodo to nadomestilo dobili plačano iz proračuna federacije.
Država Socialistična federativna republika
Jugoslavija ima pravico do vračila sredstev, danih iz proračuna federacije, od
imetnika pravice razpolaganja oziroma lastnika letala iz drugega odstavka tega
člena.
III. oddelek
Letalske nesreče
224. člen
Vsaka letalska nesreča mora biti
vsestransko preiskana in analizirana,
da se ugotovijo dejstva in okoliščine, v katerih se je pripetila, in sprejmejo
ukrepi za preprečevanje novih nesreč.
225. člen
Vsak, kdor zve za letalsko nesrečo ali
nezgodo, mora o tem takoj obvestiti najbližji organ za notranje zadeve ali
pristojno kontrolo letenja na najbližjem letališču oziroma najbližji regionalni
center za operativne naloge, obveščanje in alarmiranje ali zvezni upravni organ
za promet in zveze.
Pristojni organ za notranje zadeve mora
takoj ukreniti vse, da se zavarujejo sledovi nesreče.
Organ iz prvega odstavka tega člena mora
takoj, ko zve za letalsko nesrečo, po najhitrejši poti obvestiti o nesreči
zvezni upravni organ za promet in zveze in imetnika pravice razpolaganja
oziroma lastnika letala, komisiji za preiskovanje letalskih nesreč (v
nadaljnjem besedilu: komisija za preiskovanje nesreč) pa dati potrebno pomoč v
ljudeh in materialu.
Če ima tuje letalo nesrečo izven
teritorialnih voda Socialistične federativne republike Jugoslavije, obvesti
zvezni upravni organ za promet in zveze o nesreči letala zvezni upravni organ
za notranje zadeve in zvezni upravni organ za zunanje zadeve ter pristojne
organe države, v kateri je letalo registrirano, države uporabnika in države
proizvajalca letala.
Če so bile v letalu, ki je imelo nesrečo,
osebe iz drugih držav, obvesti zvezni upravni organ za promet in zveze o
nesreči tudi letalske organe oziroma organizacije teh držav.
226. člen
Letala ni dovoljeno odstraniti, dokler niso
zavarovani sledovi nesreče in dobljeno soglasje komisije za preiskovanje nesreč
oziroma soglasje pristojnega preiskovalnega organa, če se utemeljeno sumi, da
gre za kaznivo dejanje.
Komisija za preiskovanje nesreč oziroma
pristojni preiskovalni organ mora dati soglasje iz prvega odstavka tega člena
takoj, ko to dovolijo okoliščine.
Letalo je dovoljeno premakniti le, če je to
potrebno, da se rešijo ljudje in stvari iz letala, da bi se preprečilo uničenje
letala v požaru ali kako drugače in da se odvrne nevarnost oziroma ovira za
zračno plovbo.
Imetnik pravice razpolaganja oziroma
lastnik letala mora po končani preiskavi nesreče na samem kraju ukreniti vse,
da se odstrani poškodovano oziroma uničeno letalo.
227. člen
Komisija za preiskovanje nesreč preiskuje
letalske nesreče in predlaga ukrepe za preprečevanje nesreč.
Komisija za preiskovanje nesreč je
samostojna pri svojem delu.
Strokovno delo za komisijo za preiskovanje
nesreč se opravlja v zveznem upravnem organu za promet in zveze.
228. člen
Predsednika in člane komisije za
preiskovanje nesreč imenuje posebej za vsako nesrečo funkcionar, ki vodi zvezni
upravni organ za promet in zveze, s seznama letalskih strokovnjakov.
Seznam strokovnjakov iz prvega odstavka
tega člena določi na začetku vsakega koledarskega leta funkcionar, ki vodi
zvezni upravni organ za promet in zveze, na predlog zainteresiranih zveznih
upravnih organov, podjetij ali drugih organizacij s
področja zračne plovbe.
Če je pri letalski nesreči kdo izgubil
življenje ali je bil hudo telesno poškodovan ali je nastala večja materialna
škoda ali če gre za nesrečo tujega letala, se v komisijo za preiskovanje nesreč
imenuje tudi predstavnik zveznega upravnega organa za notranje zadeve.
Če je bilo pri nesreči udeleženo tudi
vojaško letalo, se v komisijo za preiskovanje nesreč imenuje tudi predstavnik
zveznega upravnega organa za ljudsko obrambo.
229. člen
Nesreče in nezgode športnih letal, katerih
imetniki pravice razpolaganja, lastniki letal in druge zainteresirane osebe in
organizacije so včlanjeni v Letalsko zvezo Jugoslavije, preiskuje ne glede na
227. člen tega zakona komisija Letalske zveze Jugoslavije, če nesreča ni imela
za posledico smrt ali hujšo poškodbo kake osebe ali večjo materialno škodo za
osebe na zemlji.
Komisija iz prvega odstavka tega člena mora
poslati poročilo o preiskavi letalske nesreče zveznemu upravnemu organu za
promet in zveze.
230. člen
Če ima tuje vojaško letalo nesrečo na
ozemlju Socialistične federativne republike Jugoslavije, nesrečo ne glede na
227. člen tega zakona preiskuje komisija, ki jo imenuje funkcionar, ki vodi
zvezni upravni organ za ljudsko obrambo.
Pri delu komisije iz prvega odstavka tega
člena sodelujejo predstavniki zveznega upravnega organa za promet in zveze in
Zvezne uprave za kontrolo letenja.
231. člen
Če ima tuje letalo nesrečo na ozemlju
Socialistične federativne republike Jugoslavije, omogoči zvezni upravni organ
za promet in zveze, da so pri preiskovanju nesreče navzoči predstavniki
letalskih organov oziroma organizacij države registracije, države uporabnika,
države proizvajalca letala in države, katere potniki so se ponesrečili v
letalu, če to zahtevajo navedene države.
Če ima jugoslovansko letalo nesrečo na
ozemlju tuje države, določi funkcionar, ki vodi zvezni upravni organ za promet
in zveze, pooblaščenega predstavnika, ki bo navzoč pri preiskavi nesreče
zadevnega letala.
232. člen
Funkcionar, ki vodi zvezni upravni organ za
promet in zveze, mora poslati na kraj letalske nesreče pooblaščenega delavca iz
strokovne službe zveznega upravnega organa za promet in zveze.
Pooblaščeni delavec iz prvega odstavka tega
člena mora imeti izkaznico, s katero dokazuje, da je pooblaščen, da v zvezi z
nesrečo opravlja uradna opravila z delovnega področja zveznega upravnega organa
za promet in zveze.
233. člen
Komisija za preiskovanje nesreč mora
preiskati vzroke nesreče, posledice in druga dejstva v zvezi z letalsko nesrečo
na način, ki je določen s predpisom, izdanim na podlagi tega zakona.
234. člen
Pri delu komisije za preiskovanje nesreč je
lahko navzoč predstavnik imetnika pravice razpolaganja z letalom oziroma
lastnik letala in predstavniki iz 231. člena tega zakona, če je bila letalska
nesreča na letališču, pa tudi predstavnik imetnika pravice razpolaganja z
letališčem oziroma podjetja za letališke storitve.
Osebe iz prvega odstavka tega člena lahko
dajejo potrebna obvestila, zahtevajo, da se posamezne okoliščine raziščejo in
dajejo izjave na zapisnik.
235. člen
Pristojni preiskovalni organ mora komisiji
za preiskovanje nesreč omogočiti med preiskavo letalske nesreče neovirano delo.
Komisija za preiskovanje nesreč mora dati
pristojnemu preiskovalnemu organu ali javnemu tožilcu na njegovo zahtevo
potrebno strokovno pomoč pri delu.
236. člen
Komisija za preiskovanje nesreč pošlje
poročilo o nesreči funkcionarju, ki vodi zvezni upravni organ za promet in
zveze.
Poročilo iz prvega odstavka tega člena ali
njegov izvleček pošlje zvezni upravni organ za promet in zveze zainteresiranim
organom in organizacijam.
Poročilo o nesreči tujega letala pošlje
zvezni upravni organ za promet in zveze letalskim organom oziroma organizacijam
države iz prvega odstavka 231. člena tega zakona.
Poročilo iz prvega odstavka tega člena se
pošlje javnemu tožilstvu.
237. člen
Zvezni upravni organ, podjetja in druge organizacije morajo obravnavati predloge ukrepov komisije
za preiskovanje nesreč, ki so jim poslani, ter o sprejetih ukrepih obvestiti
zvezni upravni organ za promet in zveze.
238. člen
Zvezni upravni organ za promet in zveze
obvešča javnost po sredstvih javnega obveščanja o poteku preiskave vzrokov
letalske nesreče v primerih, kadar je posledica nesreče smrt večjega števila
ljudi v zračnem prometu.
Za primere nesreč iz prvega odstavka tega
člena mora zvezni upravni organ za promet in zveze po končanem delu dati po
sredstvih javnega obveščanja uradno sporočilo o izidih preiskave nesreče.
IV. poglavje
INŠPEKCIJA VARNOSTI ZRAČNE PLOVBE
I. oddelek
Splošne določbe
239. člen
Inšpekcijsko nadzorstvo nad uporabo določb
tega zakona in predpisv o varnosti zračne plovbe, izdanih na podlagi tega
zakona, ki se nanašajo: na letalo, motor, propeler in padalo; zračni promet;
letališče in vzletišče; letalsko in drugo strokovno osebje; brezhibnost in
delovanje tehničnih sredstev, opreme in naprav za kontrolo letenja in
meteorološko varnost zračne plovbe; službo za sprejem in odpremo letal,
potnikov in stvari; gasilsko službo; službo prve pomoči in službo za
oskrbovanje letal z gorivom in mazivom (v nadaljnjem besedilu: letališke
službe), opravlja Zvezni letalski inšpektorat in sprejema ukrepe, za katere je
pooblaščen s tem zakonom.
Dela in naloge Zveznega letalskega
inšpektorata opravljajo zvezni letalski inšpektorji (v nadaljnjem besedilu:
inšpektorji).
240. člen
Inšpekcijsko nadzorstvo nad kontrolo
letenja vojaških letal, določenimi vojaškimi objekti, opremo, napravami,
instalacijami in manevrskimi površinami na mešanem letališču opravljajo ne
glede na 239. člen tega zakona osebe, ki jih za to pooblasti funkcionar, ki
vodi zvezni upravni organ za ljudsko obrambo.
241. člen
Če je za posamezno inšpekcijsko delo
potrebna posebna strokovnost, lahko funkcionar, ki vodi Zvezni letalski
inšpektorat, pooblasti za takšno delo tudi druge strokovnjake s področja
letalstva.
242. člen
Strokovne službe organov družbenopolitičnih
in drugih skupnosti ter podjetja, druge organizacije
ter pravne in fizične osebe, katerih osebje in sredstva oziroma delo so pod
inšpekcijskim nadzorstvom, morajo inšpektorju omogočiti opravljanje
inšpekcijskega nadzorstva in mu brez odlašanja poslati zahtevane podatke in
gradivo, potrebno za inšpekcijsko nadzorstvo.
II. oddelek
Inšpekcijska dela in naloge
243. člen
Inšpekcija letal in zračnega prometa obsega
zlasti nadzorstvo nad uporabo predpisov o: letalu, zlasti glede pogojev za
varno uporabo in pravilno vzdrževanje letala ter sposobnosti za varno zračno
plovbo; izdelavi letala, motorja, propelerja, padala in opreme letala;
vzdrževanju, popravilu, obnovi in opremi letala; listinah, knjigah in
priročnikih, ki morajo biti v letalu; zračnem prometu glede izpolnjevanja
predpisanih pogojev za varno opravljanje javnega prevoza; vzdrževanju linij in
spoštovanju reda letenja v rednem javnem prevozu v zračnem prometu;
izpolnjevanju pogojev za varno uporabo letala v lastne namene in izpolnjevanju
pogojev za opravljanje posebnih storitev z letalom kot trajne gospodarske
dejavnosti.
244. člen
Inšpekcija letališča in vzletišča obsega
zlasti nadzorstvo nad uporabo predpisov o: vami uporabi letališč in vzletišč;
projektiranju, gradnji in rekonstrukciji letališč in objektov v letališki coni;
vzdrževanju vzletišč; vzdrževanju letaliških objektov in opreme, namenjenih za
varno zračno plovbo; postavljanju, brezhibnosti in vzdrževanju orientacijskih
znamenj na objektih; stanju vzletno-pristajalnih in drugih stez ter letališke
ploščadi in drugih površin za gibanje letal na letališču; brezhibnosti
svetlobnih sistemov, namenjenih za priletanje, vzletanje in pristajanje letal
ter zagotovitvi in brezhibnosti osnovnega in nadomestnega napajanja teh
sistemov z električno energijo; tehničnih in drugih pogojih za varen sprejem in
odpremo letal, potnikov in stvari na javnem letališču; obremenitvi letala in
razporeditvi tovora v njem; kakovosti goriva in maziva ter brezhibnosti naprav
in opreme, namenjenih za oskrbovanje letala z gorivom in mazivom; prostorih,
tehnični opremi in načinu pregledovanja letal, potniške prtljage in blaga.
245. člen
Inšpekcija letalskega in drugega
strokovnega osebja obsega zlasti nadzorstvo nad uporabo predpisov o: delu in
načinu opravljanja strokovnega dela letalskega in drugega strokovnega osebja;
njihovem strokovnem usposabljanju in dovoljenjih, njihovi strokovni in
zdravstveni sposobnosti; trajanju delovnega časa, času letenja, času letenja v
prometu na dolgih linijah, času nočnega letenja, številu vzletov in pristankov
med delovnim časom, trajanju dnevnega počitka članov posadke letala ter o
trajanju nepretrganega dela, trajanju izmen in dnevnega počitka kontrolorjev
letenja.
246. člen
Inšpekcija letaliških služb obsega zlasti
nadzorstvo nad uporabo predpisov o delu teh služb v zvezi z varnostjo zračne
plovbe in o stanju tehničnih sredstev, opreme in naprav.
Inšpekcija kontrole letenja obsega zlasti
nadzorstvo nad uporabo predpisov o tehničnih sredstvih, opremi in napravah,
bistvenih za varnost zračne plovbe, zlasti glede brezhibnosti, vzdrževanja in
pravilnega delovanja radionavigacijskih, radarskih in drugih oddajnih in
tehničnih naprav ter sistema zvez, ter načinu opravljanja kontrole letenja
glede uporabe predpisanih postopkov in mednarodnih letalskih standardov za
kontrolo letenja.
Inšpekcija nad meteorološko varnostjo
zračne plovbe obsega zlasti nadzorstvo nad uporabo predpisov o: meteoroloških
opazovanjih na letaliških meteoroloških postajah; izdelavi
analiz in vremenskih napovedi za potrebe zračne plovbe;
pošiljanju meteoroloških informacij, obvestil in opozoril o meteoroloških
pojavih, pomembnih za zračno plovbo; osebju, ki skrbi za meteorološko varnost
zračne plovbe; vzdrževanju in preverjanju meteoroloških instrumentov in naprav
na letaliških meteoroloških postajah.
III. oddelek
Pravice, dolžnosti in odgovornosti inšpektorja
1. Pravice in dolžnosti inšpektorja
247. člen
Inšpektor vodi postopek, izdaja odločbe in
ukrepa v mejah svojih pravic in dolžnosti, določenih s tem zakonom in predpisi,
izdanimi na njegovi podlagi.
Inšpektor je samostojen pri opravljanju
inšpekcijskih del in nalog.
248. člen
Pri opravljanju inšpekcijskega nadzorstva
je inšpektor pooblaščen, da v primerih kršitve tega zakona in predpisov,
izdanih na njegovi podlagi, izdaja ukaze, izreka prepovedi, začasno odvzema
spričevala in dovoljenja ter izreka in pobira denarne kazni na kraju samem,
kadar to določa zvezni zakon ali predpis Zveznega izvršnega sveta.
Če inšpektor pri opravljanju inšpekcijskega
nadzorstva izreče usten ukaz ali prepoved, pošlje odločbo o tem ukazu ali
prepovedi v treh dneh od dneva, ko ga je izrekel, tistemu, na katerega se
odločba nanaša.
249. člen
Inšpektor izjemoma izreka ukaze oziroma prepovedi
kontrolorjem letenja, če bi bila z njihovim delom ogrožena varnost zračne
plovbe.
Inšpektor mora o ukrepu iz prvega odstavka
tega člena takoj obvestiti odgovornega vodjo v kontroli letenja.
Zvezni letalski inšpektorat mora zpisnik o
inšpekcijskem nadzorstvu nad uporabo predpisov o brezhibnosti in delovanju
tehničnih sredstev in naprav za kontrolo letenja in meteorološko varnost zračne
plovbe, nad osebjem kontrole letenja in osebjem, ki skrbi za meteorološko
varnost zračne plovbe, poslati funkcionarju, ki vodi zvezni upravni organ za
promet in zveze, funkcionarju, ki vodi zvezni upravni organ za ljudsko obrambo,
in funkcionarju, ki vodi zvezni upravni organ oziroma zvezno organizacijo, v
kateri je bilo opravljeno inšpekcijsko nadzorstvo.
250. člen
Pri opravljanju inšpekcijskega nadzorstva
ima inšpektor pravico pregledati letalo, letališče, vzletišče, objekte,
instalacije, naprave in opremo za varnost zračne plovbe, listine, knjige in
drugo dokumentacijo, ki mu omogoča, da ugotovi, ali se strokovno delo s
področja varnosti zračne plovbe organov družbenopolitičnih skupnosti ter podjetja, druge organizacije ali druge osebe opravlja na predpisan način.
Če opravlja inšpektor inšpekcijsko
nadzorstvo nad delom posadke letala in brezhibnostjo letala v letu po nalogu,
ima praviloma pravico do prostega mesta v letalu.
Pri opravljanju inšpekcijskega nadzorstva
ima inšpektor pravico pregledati dovoljenja letalskega osebja, kontrolirati
uporabo predpisov o delu in načinu opravljanja strokovnega dela, zahtevati
izredno preverjanje njihove strokovne in zdravstvene sposobnosti ter vzeti
izjave od odgovorne osebe, od oseb, katerih delo je pod inšpekcijskim
nadzorstvom, in od prič.
251. člen
Če inšpektor ugotovi, da je stanje
vzletno-pristajalnih in drugih stez, letališke ploščadi, letaliških naprav in
instalacij, namenjenih za vzletanje in pristajanje letal, gasilske službe in službe
prve pomoči, opreme, namenjene za sprejem in odpremo letal, potnikov in stvari,
prostora za pregled letal, ustreznih prostorov za pregled potnikov in stvari
ter tehnične opreme za pregled potniške prtljage in blaga ter opreme za pregled
letal, potnikov in ročne prtljage tako, da je uporaba letališča omejena glede
na njegov razred ali kategorijo, kategorijo letala ali vrsto letenja, odredi,
da se uporaba letališča omeji v skladu z obstoječimi pogoji in o tem obvestijo
uporabniki letališča.
252. člen
Če inšpektor pri opravljanju inšpekcijskega
nadzorstva nad letalom, motorjem, propelerjem, padalom in opremo letala,
načinom njihove uporabe, izdelavo in vzdrževanjem ugotovi nepravilnosti, ki
ogrožajo varnost zračne plovbe, oziroma ugotovi, da letalo ne izpolnjuje
tehničnih pogojev za njegovo sposobnost za plovbo, prepove uporabo takega
letala, dokler se ugotovljena nepravilnost ali pomanjkljivost ne odpravi.
253. člen
Inšpektor prepove uporabo letališča za
vzletanje in pristajanje vseh letal ali samo letal določenih kategorij, če
gradbeni in drugi objekti na letališču ali v njegovi bližini ogrožajo varno
vzletanje in pristajanje letal ali če niso zagotovljeni prostor za pregled
letal, ustrezni prostori za pregled potnikov in stvari ter tehnična oprema za
pregled letal, potnikov in stvari.
254. člen
Inšpektor mora pri opravljanju
inšpekcijskega nadzorstva v letalu obvestiti o svoji navzočnosti vodjo letala,
če opravlja inšpekcijo v podjetju, drugi organizaciji
ali organu družbenopolitične skupnosti, pa odgovorno osebo te organizacije
oziroma organa.
255. člen
Če ugotovi inšpektor pri delu podjetja ali druge organizacije pomanjkljivosti in nepravilnosti glede
varnosti zračne plovbe, mora o tem obvestiti odgovorno osebo te organizacije
oziroma organa.
256. člen
Zoper odločbo inšpektorja je dovoljena
pritožba na zvezni upravni organ za promet in zveze v osmih dneh po njeni
vročitvi.
Pritožba se pošlje po Zveznem letalskem
inšpektoratu.
Če Zvezni letalski inšpektorat oceni, da je
pritožba utemeljena, lahko sam spremeni in razveljavi svojo odločbo.
Če stranka ni zadovoljna z novo odločbo,
pošlje Zvezni letalski inšpektorat pritožbo z vsemi spisi zveznemu upravnemu
organu za promet in zveze.
Pritožba zoper odločbo inšpektorja ne zadrži
njene izvršitve.
Ne glede na četrti odstavek tega člena
lahko glavni zvezni letalski inšpektor na obrazloženo zahtevo pritožnika odloži
izvršitev odločbe, če se z odložitvijo ne ogroža varnost zračne plovbe.
257. člen
Če inšpektor pri opravljanju inšpekcijskega
nadzorstva ugotovi, da je bil storjen prekršek, gospodarski prestopek ali
kaznivo dejanje, ga mora brez odlašanja naznaniti, da se začne postopek za
prekršek ali postopek zaradi gospodarskega prestopka ali kazenski postopek.
Organ, ki mu je naznanjen prekršek,
gospodarski prestopek ali kaznivo dejanje, da bi začel ustrezni postopek, mora
o izidu postopka obvestiti Zvezni letalski inšpektorat.
258. člen
Inšpektor mora kot uradno tajnost varovati
podatke, za katere zve pri opravljanju inšpekcije, ki mu jih organ
družbenopolitične skupnosti, podjetje, druga
organizacija ali oseba pošlje po 242. členu tega zakona, če so ti podatki
uradna oziroma vojaška tajnost.
259. člen
Pri opravljanju inšpekcije mora imeti
inšpektor izkaznico, s katero dokazuje svoj status in pooblastila.
Med opravljanjem svojega dela mora
inšpektor nositi službeno obleko.
2. Strokovna izobrazba in odgovornost inšpektorja
260. člen
Dela in naloge inšpektorja sme opravljati
oseba, ki ima predpisano strokovno izobrazbo in opravljen strokovni izpit ter
izpolnjuje druge predpisane pogoje, ki so pomembni za opravljanje nalog
varnosti zračne plovbe.
261. člen
Za hujšo kršitev delovne obveznosti po tem
zakonu se šteje, če inšpektor ne naznani prekrška, gospodarskega prestopka ali
kaznivega dejanja, da bi se začel postopek, ter če ne sprejme ukrepov, za
katere je pooblaščen po tem zakonu.
Inšpektor, ki je storil hujšo kršitev
delovne dolžnosti iz prvega odstavka tega člena, ne more opravljati
inšpekcijskih del in nalog.
Četrti del
POOBLASTILA
262. člen
Zvezni izvršni svet izda predpis o:
pridobivanju soglasja, pogojih in načinu za izstreljevanje raket za obrambo
proti toči (18. člen); varnosti na javnem letališču (134. člen); delih in
nalogah kontrole letenja, ki se opravljajo po nalogu zveznega upravnega organa
za ljudsko obrambo (182. člen); iskanju in reševanju letal (219. člen).
263. člen
Zvezni upravni organ za promet in zveze
izda predpise o: posebnih pogojih, ki jih mora izpolnjevati prevoznik za
opravljanje zračnega prometa (28. člen); pogojih, ki jih mora izpolnjevati
izvajalec storitev, ki ne spadajo v prevoz oseb in stvari (37. člen); posebnih
pogojih za opravljanje storitev z letalom v kmetijstvu, gozdarstvu in zdravstvu
(38. člen); času, v katerem morajo biti javna letališča odprta (48. člen);
pogojih za preskušanje zaradi homologacije letala, motorja, propelerja, padala
in opreme letala (prvi odstavek 86. člena); posebnih pogojih, ki jih mora
izpolnjevati podjetje za vzdrževanje in tehnično
kontrolo vzdrževanja letala, motorja, propelerja, padala in opreme letala (prvi
odstavek 90. člena); pogojih, ki jih mora izpolnjevati šola ali šolski center
za usposabljanje letalskega in drugega strokovnega osebja (četrti odstavek 136.
člena); času letenja, času letenja v prometu na dolgih linijah, času nočnega
letenja, številu vzletov in pristankov med delovnim časom in trajanju dnevnega
počitka članov letalske posadke (151. člen); trajanju nepretrganega dela,
trajanju izmen in trajanju dnevnega počitka kontrolorjev letenja in pomočnikov
kontrolorjev letenja (171. in 172. člen).
264. člen
Funkcionar, ki vodi zvezni upravni organ za
promet in zveze, izda v soglasju s funkcionarjem, ki vodi zvezni upravni organ
za finance, predpise o: višini pristojbine za pregled letala (prvi odstavek 98.
člena); višini pristojbine za preverjanje strokovne usposobljenosti letalskega
osebja (tretji odstavek 138. člena); višini pristojbine za uporabo naprav in
storitev za kontrolo letenja v zračnem prometu (187. člen).
265. člen
Funkcionar, ki vodi zvezni upravni organ za
promet in zveze, izda predpise o: največji dovoljeni jakosti hrupa in količini
dima pri vzletanju in pristajanju letala (drugi odstavek 4. člena); pogojih,
načinu, pravilih in postopkih letenja letala (11. člen); načinu metanja
kemičnih sredstev, stvari in vode iz letala (tretji odstavek 16. člena);
pogojih in načinu lansiranja raket in drugih letečih objektov (17. člen);
izdelavi, vzdrževanju in načinu uporabe padal, balonov in zmajev (20. člen);
pogojih za prevoz živali v javnem prevozu v zračnem prometu (tretji odstavek
35. člena); pogojih za prevoz oseb in stvari za lastne potrebe (39. člen);
pogojih, ki jih morajo izpolnjevati organizacije Letalske zveze Jugoslavije ali
druge organizacije za varno zračno plovbo (40. člen); pogojih vpisovanja letal
v izdelavi in ametersko izdelanih letal v Jugoslovanski letalski register in o
vsebini glavne knjige (sedmi odstavek 57. člena in 60. člen); znakih državne
pripadnosti, oznakah registracije in drugih oznakah letal (70. in 71. člen);
posebnih pogojih za izdelavo in spremembe na letalu, motorju, propelerju,
padalu in opremi letala, načinu izdelave tehnično-tehnološke dokumentacije in
tehnični kontroli izdelave (82. člen); postopku in načinu ugotavljanja
sposobnosti letala za plovbo (prvi odstavek 92. člena); vsebini, listinah in
knjigah letala ter načinu njihovega vodenja (tretji odstavek 106. člena);
pogojih, ki jih morajo izpolnjevati vzletišča (117. člen); vzdrževanju in
kontroli brezhibnosti manevrskih površin, ploščadi, objektov, instalacij,
naprav in opreme, pomembnih za varno zračno plovbo na letališču (prvi odstavek
128. člena); požarni varnosti na letališču in vzletišču, službi za sprejem in
odpremo letal, potnikov in stvari ter gasilski službi na javnem letališču (prvi
odstavek 130. člena); oskrbovanju letala z gorivom in mazivom na javnem
letališču (131. člen); redu na javnem letališču (134. člen); strokovni
izobrazbi, strokovnem usposabljanju, izpitih, dovoljenjih in pooblastilih
letalskega in drugega strokovnega osebja (136. člen); številu in sestavi članov
posadke letala (148. člen); preiskovanju ogrožanja varnosti letala (215. člen);
izkaznici pooblaščenega delavca zveznega upravnega organa za promet in zveze
(105. in 232. člen); načinu preiskovanja letalskih nesreč
(233. člen); izkaznici zveznega letalskega inšpektorja
(prvi odstavek 259. člena); službeni obleki zveznega letalskega inšpektorja
(drugi odstavek 259. člena); strokovni izobrazbi in drugih pogojih, ki jih mora
izpolnjevati zvezni letalski inšpektor (260. člen).
266. člen
Funkcionar, ki vodi zvezni upravni organ za
promet in zveze, izda v soglasju s funkcionarjem, ki vodi zvezni upravni organ
za ljudsko obrambo, predpise o: mejnih koridorjih (prvi odstavek 21. člena);
zračnih poteh (26. člen); pogojih in načinu opravljanja kontrole letenja (180.
člen); vzdrževanju tehničnih sredstev, opreme in naprav za kontrolo letenja
(201. člen).
267. člen
Funkcionar, ki vodi zvezni upravni organ za
promet in zveze, izda s soglasjem funkcionarja, ki vodi zvezni upravni organ za
delo, zdravstvo in socialno varstvo, predpise o: pogojih za prevoz otrok, oseb,
ki so zbolele za določenimi boleznimi in invalidov določenih kategorij (četrti
odstavek 34. člena): službi prve pomoči na javnem letališču
(prvi odstavek 130. člena); zdravstvenih pogojih za opravljanje del letalskega
in drugega strokovnega osebja (136. člen); posebnih pogojih za opravljanje
zdravniških pregledov letalskega in drugega strokovnega osebja, ki naj jih
izpolnjujejo zdravstvena podjetja (144. člen).
268. člen
Funkcionar, ki vodi zvezni upravni organ za
promet in zveze, izda po dobljenem mnenju funkcionarja, ki vodi Jugoslovanski zavod za standardizacijo, predpise o
homologaciji letal, motorja, propelerja, padala, balona, zmaja in opreme letala
(20., 85. in 86. člen).
269. člen
Funkcionar, ki vodi zvezni upravni organ za
ljudsko obrambo, izda v soglasju s funkcionarjem, ki vodi zvezni upravni organ
za promet in zveze, predpis o ukrepih za prisilno pristajanje letal (peti odstavek
13. člena).
270. člen
Funkcionar, ki vodi zvezni upravni organ za
notranje zadeve, izda v soglasju s funkcionarjem, ki vodi zvezni upravni organ
za promet in zveze, predpise o: načinu oddaje in vrnitve hladnega in ognjenega
orožja in streliva v javnem prevozu v zračnem prometu (36. člen); prostorih,
tehnični opremi in načinu pregledovanja letal, potnikov in stvari na letališču
(132. člen).
271. člen
Funkcionar, ki vodi Zvezno upravo za
kontrolo letenja, izda predpise o: službeni obleki osebja kontrole letenja in
meteorološke varnosti zračne plovbe (179. člen); načinu, postopkih in drugih
pogojih za varno vzletanje in pristajanje letal na javnem letališču oziroma
letališču, na katerem je organizirana služba kontrole letenja (181. člen);
minimalni varni višini za letenje letal nad ovirami (185. člen); načinu
izdajanja dovoljenj za letenje letal (189. člen).
272. člen
Funkcionar, ki vodi Zvezno upravo za
kontrolo letenja, izda po dobljenem mnenju funkcionarja, ki vodi Zvezni
hidrometeorološki zavod, predpise o: načinu meteorološkega opazovanja na
letaliških meteoroloških postajah, izdelavi analiz in vremenskih napovedi za
potrebe zračne plovbe, načinu izdelave in pošiljanja meteoroloških informacij,
obvestil in opozoril o meteoroloških pojavih, pomembnih za zračno plovbo (drugi
odstavek 208. člena); vzdrževanju tehničnih sredstev, opreme in naprav za
meteorološko varnost zračne plovbe (212. člen).
273. člen
Zvezni upravni organ za promet in zveze in
funkcionarji, ki vodijo zvezne upravne organe, navedeni v členih262 do 272 tega
zakona, lahko v predpisih, ki jih izdajo na podlagi pooblastil iz tega zakona,
predpišejo prekrške v zračni plovbi za kršitev teh predpisov.
274. člen
Funkcionar, ki vodi zvezni upravni organ za
promet in zveze, določi tehnična pravila o: razvrščanju letališč v razrede in
kategorije (42. člen); tehničnih pogojih za sposobnost določne vrste in
kategorije letal za plovbo (prvi odstavek 73. člena); napravah in opremi, ki
morajo biti vdelane v letalo v odvisnosti od kategorije in namena letala (drugi
odstavek 79. člena); izdelavi letala, spremembah na letalu, vzdrževanju in
tehnični kontroli ter kontroli kakovosti del pri vzdrževanju letala (81., 87.
in 88. člen ); letalih posebne kategorije (osmi odstavek 86. člena); posebnih
tehničnih in drugih pogojih za projektiranje, gradnjo, rekonstrukcijo in
vzdrževanje letališča (117. člen), posebnih tehničnih pogojih za gradnjo
vzletišča in ureditev terena zanj (122. člen); zaznamovanju manevrskih površin,
ploščadi in drugih površin na letališču (123. člen); gradnji, postavljanju in
zaznamovanju objektov, instalacij in naprav, ki utegnejo vplivati na varnost
zračne plovbe (124. člen); zaznamovanju objektov in instalacij na območju
letališča in vzletišča z orientacijskimi znamenji (125. člen).
Tehnična pravila iz prvega odstavka tega
člena objavi zvezni upravni organ za promet in zveze v posebni publikaciji
(Zborniku letalsko-tehničnih predpisov).
Peti del
KAZENSKE DOLOČBE
I. poglavje
PREKRŠKI V ZRAČNI PLOVBI
275. člen
Podjetje, ki je imetnik pravice razploganja
z letalom, ali druga pravna oseba se kaznuje za prekršek z denarno kaznijo od 4.500 do 45.000 dinarjev:
1.     
če hrup ali dim letala, ki se uporablja za zračno plovbo, pri vzletanju
ali pristajanju presega največjo jakost hrupa oziroma največjo količino dima,
določeno s predpisom (drugi odstavek 4. člena);
2.     
če o izrednem dogodku ne obvesti pristojnega organa za promet in zveze
(tretji odstavek 8. člena);
3.     
če leti letalo brez posadke v jugoslovanskem zračnem prostoru brez
dovoljenja Zvezne uprave za kontrolo letenja in soglasja zveznega upravnega
organa za promet in zveze (12. člen);
4.     
če opravlja zračno plovbo nad območjem, ki je razglašeno za prepovedano
ali pogojno prepovedano cono, ali če opravlja zračno plovbo nad določenimi
območji v prepovedanem času ali pod določeno višino ali nad njo (prvi in drugi
odstavek 13. člena);
5.     
če po zračni poti oziroma v zaključnem kontroliranem območju in
letališki coni leti z letalom brez lastnega pogona ali brez naprav za
vzdrževanje radijske zveze s pristojno kontrolo letenja ali če križa zračno pot
oziroma prileti v zaključno kontrolirano območje in letališko cono z letalom
brez lastnega pogona, katerega posadka ni usposobljena, da z uporabo standardne
letalske terminologije vzdržuje radijsko zvezo s pristojno kontrolo letenja,
ali če nima dovoljenja kontrole letenja, ki ga v tistem trenutku kontrolira
(14. člen);
6.     
če brez dovoljenja Zvezne uprave za kontrolo letenja opravlja zračno
plovbo pod določeno višino nad mesti ali naseljenimi kraji ali industrijskimi
objekti ali če izvaja akrobatsko letenja nad mesti ali naseljenimi kraji (prvi
in drugi odstavek 15. člena);
7.     
če brez dovoljenja pristojne kotrole letenja prileti z letalom v
jugoslovanski zračni prostor ali odleti iz njega izven mejnega koridorja (prvi
odstavek 21. člena);
8.     
če vkrca v letalo več ljudi, kot je vdelanih sedežev z varnostnimi
pasovi, ali če vkrca v letalo, s katerim se opravlja javni prevoz, več
potnikov, kot je vdelanih sedežev, namenjenih za prevoz potnikov (prvi in drugi
odstavek 34. člena);
9.     
če vsake spremembe podatkov, vnesenih v jugoslovanski register, ne
prijavi v 15 dneh po spremembi (66. člen);
10.  
če uporablja letalo v nasprotju z namenom, navedenim v spričevalu o
sposobnosti letala za plovbo, in v nasprotju z načinom, predpisanim v odobrenem
letalnem priročniku letala (prvi odstavek 79. člena);
11.  
če v letalo ni vdelana naprava ali oprema za varno zračno plovbo v
skladu s predpisom, izdanim na podlagi tega zakona (drugi odstavek 79. člena);
12.  
če uporablja letalo prometne kategorije brez liste obremenitve in lege
težišča (80. člen);
13.  
če v skladu s predpisom, izdanim na podlagi tega zakona, ne zagotovi
pregleda letala pred vsakim vzletom (91. člen);
14.  
če uporablja letalo, ki nima spričevala o sposobnosti letala za plovbo
(92. člen);
15.  
če letalsko in drugo strokovno osebje nima predpisane strokovne
izobrazbe ali ni strokovno usposobljeno ali ne izpolnjuje posebnih zdravstvenih
ali drugih pogojev ali nima dovoljenja za opravljanje določenega strokovnega
dela ali nima v dovoljenju vpisanega pooblastila za opravljanje posebnega
strokovnega dela (136. člen);
16.  
če med zračno plovbo posadka v letalu ni v predpisani sestavi (prvi
odstavek 148. člena);
17.  
če začne let letala v jugoslovanskem zračnem prostoru brez dovoljenja za
letenje oziroma načrta leta (prvi odstavek 189. člena).
Z denarno kaznijo od 1.000 do 10.000
dinarjev se kaznuje tudi odgovorna oseba v podjetju
ali drugi pravni osebi oziroma odgovorna oseba v organu družbenopolitične
skupnosti, ki stori prekršek iz prvega odstavka tega člena.
Z denarno kaznijo od 4.500 do 45.000 dinarjev se kaznuje tudi posameznik, ki samostojno opravlja
dejavnost z osebnim delom z delovnimi sredstvi, ki so lastnina občanov (v
nadaljnjem besedilu; posameznik pri opravljanju samostojne dejavnosti), ki
stori prekršek iz prvega odstavka tega člena.
Z denarno kaznijo od 1.000 do 10.000 dinarjev se kaznuje tudi drug posameznik, ki stori prekršek iz
prvega odstavka tega člena.
276. člen
Tuji prevoznik se kaznuje za prekršek z
denarno kaznijo od 4.500 do 45.000 dinarjev:
1.     
če javnega prevoza v mednarodnem zračnem prometu s Socialistično
federativno republiko Jugoslavijo ne opravlja v skladu s pogoji iz pogodbe o
mednarodnem rednem in posebnem zračnem prometu, ki zavezuje Socialistično
federativno republiko Jugoslavijo, oziroma v skladu s pogoji iz posebnega
dovoljenja za opravljanje rednega ali posebnega javnega prevoza v mednarodnem
zračnem prometu (drugi odstavek 29. člena);
2.     
če tuje letalo med letom v jugoslovanskem zračnem prostoru nima oznak,
določenih s predpisom države, v kateri je registrirano, ali oznak, določenih z
mednarodnim sporazumom (72. člen);
3.     
če tuje letalo, ki nima opreme za vzdrževanje radijske zveze s pristojno
kontrolo letenja, prileti v jugoslovanski zračni prostor (prvi odstavek 194.
člena).
Z denarno kaznijo od 1.000 do 10.000 dinarjev se kaznuje tudi
odgovorna oseba v predstavništvu tujega prevoznika, ki stori prekršek iz prvega
odstavka tega člena.
277. člen
Vodja tujega letala se kaznuje za prekršek
z denarno kaznijo od 1.000 do 10.000 dinarjev:
1.     
če leti tuje letalo v jugoslovanskem zračnem prostoru brez dovoljenja za
letenje ali če pri letenju v jugoslovanskem zračnem prostoru ni zavarovano za
škodo, povzročeno tretjim osebam na zemlji (prvi in četrti odstavek 22. člena);
2.     
če tuje letalo iz 22. člena tega zakona ne leti po zračni poti, določeni
za mednarodni zračni promet, ali če brez posebnega dovoljenja zveznega
upravnega organa za promet in zveze vzleti ali pristaja na letališčih, ki niso
odprta za mednarodni zračni promet, ali leti po zračni poti, določeni za domači
zračni promet, ali izven zračnih poti (prvi in drugi odstavek 24. člena);
3.     
če v jugoslovanskem zračnem prostoru ne leti v skladu z načrtom leta, ki
ga je potrdila Zvezna uprava za kontrolo letenja (četrti odstavek 29. člena).
278. člen
Podjetje za letališke storitve ali druga
pravna oseba se kaznuje za prekršek z denarno kaznijo od 4.500 do 45.000 dinarjev:
1.     
če vzletno-pristajalne in druge steze, ploščadi, objekta, naprav ali
opreme ne uporablja po njihovem namenu in zmogljivosti v skladu s tem zakonom
in predpisi, izdanimi na njegovi podlagi (44. člen);
2.     
če ne zagotovi ali ne vzdržuje sistema svetlobnega zaznamovanja za
uporabo letališča ponoči in ob zmanjšani vidljivosti ali če na letališču ne
zagotovi osnovnega in nadomestnega napajanja vseh sistemov svetlobnega zaznamovanja
ali osnovnih virov napajanja vseh drugih sistemov in naprav z električno
energijo (45. člen);
3.     
če v času, določenem v skladu s tem zakonom in predpisom, izdanim na
njegovi podlagi, letališče ni odprto za javni prevoz v zračnem prometu (48.
člen);
4.     
če uporablja letališče, ki ne izpolnjuje pogojev, določenih s posebnimi
tehničnimi predpisi o projektiranju, gradnji ali rekonstrukciji letališča, ter
drugih predpisanih pogojev (115. člen);
5.     
če uporablja vzletišče, ki ne izpolnjuje pogojev, predpisanih za varno
vzletanje in pristajanje letal ali ni vpisano v vpisnik vzletišč (116. člen);
6.     
če letališča, vzletno-pristajalnih in drugih stez ali objektov za
sprejem in odpremo potnikov in stvari ali drugih objektov, ki omogočajo varno
vzletanje, pristajanje in postanek letal na letališču, ne projektira, gradi in
rekonstruira po posebnih tehničnih predpisih in v skladu s tem zakonom in
predpisi, izdanimi na njegovi podlagi (drugi odstavek 117. člena);
7.     
če pred gradnjo ali rekonstrukcijo letališča ali objektov iz 117. člena
tega zakona ne dobi posebnega dovoljenja zveznega upravnega organa za promet in
zveze (118. člen); 
8.     
če po končani gradnji ali rekonstrukciji letališča ali objektov iz 117.
člena tega zakona ali vzletišča začne z njegovo uporabo, preden je opravljen
tehnični pregled ali preden dobi odločbo o dovolitvi uporabe letališča (prvi
odstavek 119. člena, prvi odstavek 121. člena in drugi odstavek 122. člena);
9.     
če vzletišča ne gradi ali terena zanj ne uredi po posebnih tehničnih
predpisih (prvi odstavek 122. člena); 
10.  
če manevrske površine ali ploščadi ali druge površine na letališču,
določene za gibanje letal po zemlji, ali vzletišča in pristajališča za vodna
letala ali letališča za helikopterje niso na predpisan način zaznamovani (123.
člen);
11.  
če graditev ali postavljanje objektov ali instalacij ali naprav v
območju letališča in vzletišča, vštevši objekte in naprave za kontrolo letenja,
ali objektov izven območja letališča in vzletišča, ki utegnejo vplivati na
varnost zračne plovbe, ali njihovo zaznamovanje niso opravljeni na predpisan
način, ali če se zemljišče na letališču oziroma v njegovi bližini ne obdeluje
ali ne uporablja na predpisan način (prvi in tretji odstavek 124. člena);
12.  
če se manevrske površine ali ploščadi, objekti, instalacije, naprave ali
oprema na letališču ne vzdržujejo in ne kontrolirajo na predpisan način ali če
o stanju ali nastalih spremembah, ugotovljenih med dnevnim pregledom, ne obvesti
letališke kontrole letenja (prvi in tretji odstavek 128. člena);
13.  
če vzletišča ne vzdržuje na predpisan način ali ga uporablja v nasprotju
s pogoji in načinom, ki so določeni v dovoljenju za uporabo vzletišča (129.
člen);
14.  
če na letališču ali vzletišču ni organizirana požarna varnost v skladu s
tem zakonom in predpisi, izdanimi na njegovi podlagi, na javnem letališču pa
služba za sprejem in odpremo letal, potnikov in stvari ter služba prve pomoči
in gasilska služba oziroma če med obratovalnim časom letališča ne opravlja
svojega dela na način, določen s predpisom (130. člen);
15.  
če Zvezne uprave za kontrolo letenja ne obvesti, da ne more oskrbeti
letala z gorivom in mazivom (četrti odstavek 131. člena);
16.  
če ne zagotovi prostora za pregled letala in ustreznih prostorov za
pregled potnikov in stvari ali če ne zagotovi tehnične opreme za pregled
potniške prtljage in blaga ali če potniške prtljage in blaga ne pregleda na
predpisan način (132. člen).
Z denarno kaznijo od 1.000 do 10.000 dinarjev se kaznuje tudi
odgovorna oseba v podjetju za letališke storitve ali
drugi pravni osebi, ki stori prekršek iz prvega odstavka tega člena.
Z denarno kaznijo od 1.000 do 10.000 dinarjev se kaznuje tudi
odgovorna oseba v organu družbenopolitične skupnosti, ki stori prekršek iz 14.
točke prvega odstavka tega člena.
279. člen
Z denarno kaznijo od 3.000 do 30.000 dinarjev se kaznuje za prekršek
imetnik pravice razpolaganja z letalom oziroma lastnik letala, podjetje za letališke storitve ali druga pravna oseba, če po ukazu
pristojne kontrole letenja s svojim letalom ne sodeluje pri iskanju in
reševanju ali če ne da na razpolago sredstev in ne sodeluje pri iskanju in
reševanju (drugi odstavek 221. člena).
Z denarno kaznijo od 800 do 8.000 dinarjev se kaznuje udi
odgovorna oseba v pravni osebi oziroma odgovorna oseba v organu
družbenopolitične skupnosti, ki stori prekršek iz prvega odstavka tega člena.
Z denarno kaznijo od 3.000 do 30.000 dinarjev se kaznuje tudi
posameznik pri opravljanju samostojne dejavnosti, ki stori prekršek iz prvega
odstavka tega člena.
Z denarno kaznijo od 500 do 5.000 dinarjev se kaznuje tudi drug
posameznik, ki stori prekršek iz prvega odstavka tega člena.
280. člen
Z denarno kaznijo od 3.000 do 30.000 dinarjev za kaznuje za
prekršek podjetje ali druga pravna oseba iz prvega
odstavka 8. člena tega zakona, če ne organizira kontrole nad deli, pomembnimi
za varnost zračne plovbe, ki jih opravlja, ali če ne zagotovi trajnega
opravljanja te kontrole (prvi odstavek 8. člena).
Z denarno kaznijo od 800 do 8.000 dinarjev se kaznuje tudi
odgovorna oseba v podjetju ali drugi organizaciji, ki
stori prekršek iz prvega odstavka tega člena.
281. člen
Podjetje, ki izdeluje letalo, ali druga
pravna oseba se kaznuje za prekršek z denarno kaznijo od 3.000 do 30.000
dinarjev:
1.     
če izdelave ali spremembe na letalu, motorju, propelerju, padalu in
opremi letala ne opravlja po tehničnih predpisih za izdelavo letal in predpisih
o kakovosti materiala (prvi odstavek 81. člena);
2.     
če opravlja izdelavo ali spremembe na letalu, motorju, propelerju,
padalu in opremi letala ali tehnično kontrolo izdelave ali izdelavo
tehnično-tehnološke dokumentacije za izdelavo in spremembe, ne izpolnjuje pa
posebnih pogojev glede delovnih prostorov, opremljenosti s tehničnimi sredstvi
za delo, strokovnega osebja za izdelavo letal ali operativno-tehničnih
postopkov (prvi odstavek 82. člena);
3.     
če skupaj z letalom, motorjem, propelerjem, padalom in opremo letala ne
izroči naročniku oziroma kupcu dokumentacije o uporabi, vzdrževanju, obnovi ali
popravilu proizvoda ali ne zagotovi, da bo pravočasno in nepretrgoma obveščan o
tehničnih spremembah oziroma o spremembi načina uporabe ali vzdrževanja ali o
popravilih na zadevnem tipu proizvoda (84. člen);
4.     
če novega tipa letala, motorja, propelerja, padala in opreme letala ne
da na homologacijo (85. člen);
5.     
če vzdržuje letalo ali opravlja tehnično kontrolo vzdrževanja letala,
motorja, propelerja, padala in opreme letala ter če izdeluje
tehnično-tehnološko dokumentacijo za vzdrževanje, ne izpolnjuje pa posebnih
pogojev glede delovnih prostorov, opremljenosti s tehničnimi sredstvi za delo,
strokovnega osebja za to delo ali operativno-tehničnih postopkov (prvi odstavek
90. člena).
Z denarno kaznijo od 800 do 8.000 dinarjev se kaznuje tudi
odgovorna oseba v podjetju ali drugi pravni osebi, ki
stori prekršek iz prvega odstavka tega člena.
Z denarno kaznijo od 3.000 do 30.000
dinarjev se kaznuje tudi posameznik pri opravljanju samostojne dejavnosti, ki
stori prekršek iz prvega odstavka tega člena.
282. člen
Podjetje, ki je imetnik pravice
razpolaganja z letalom, ali uporabnik letala ali druga pravna oseba se kaznuje
za prekršek z denarno kaznijo od 3.000 do 30.000 dinarjev:
1.     
če letala, motorja, propelerja, padala in opreme letala med uporabo ne
pregleduje, ne preverja in ne vzdružuje v stanju, ki zagotavlja varno zračno
plovbo, v skladu s tem zakonom in predpisi o vzdrževanju letal, izdanimi na
podlagi tega zakona, ali če pregledov, preveritev, popravil, zamenjave in
obnove na letalu, motorju, propelerju, padalu in opremi letala, preventivnega
vzdrževanja letala in sprememb na letalu, motorju, propelerju, padalu in opremi
letala, tehnične kontrole in kontrole kakovosti del ne opravlja v skladu s
predpisi, izdanimi na podlagi tega zakona, in tehničnimi navodili proizvajalca
za določen tip letala (87. člen);
2.     
če vzdrževanja ali tehnične kontrole letala, motorja, propelerja, padala
in opreme letala ne opravlja po določenem tehničnem sistemu ali če zveznemu
upravnemu organu za promet in zveze ne predloži dokaza, da so tujo osebo, ki ji
je zaupano vzdrževanje letala, motorja, propelerja, padala in opreme letala,
tuji letalski organi oziroma pristojna organizacija tuje države pooblastili za
vzdrževanje tega tipa letala, motorja, propelerja, padala in tovrstne opreme
(prvi odstavek 88. člena in prvi odstavek 89. člena);
3.     
če ne opravi osnovnega pregleda letala po obnovi ali popravilu večjega
dela nosilne strukture ali po spremembi, ki vpliva na bistvene lastnosti
letala, ali letala, ki mu je veljavnost spričevala o sposobnosti letala za
plovbo potekla več kot za šest mesecev (1., 2. in 3. točka drugega odstavka 95.
člena);
4.     
če ne opravi izrednega pregleda letala, kadar je poškodovan večji del
njegove strukture, ki utegne vplivati na njegovo sposobnost za plovbo, ali če
se opravičeno sumi, da letalo, ki leti, ne izpolnjuje predpisanih pogojev za
varno zračno plovbo (prvi odstavek 97. člena);
5.     
če letalo, ki se uporablja za zračno plovbo, nima listin in knjig,
predpisanih s tem zakonom, ali če med zračno plovbo v letalu niso listine in
knjige, predpisane v 108. členu tega zakona, ali če listine in knjige niso v
redu (prvi odstavek 106. člena in 108. člen);
6.     
če zveznemu upravnemu organu za promet in zveze ne izroči listin ali
knjig letala, ki je izbrisano iz Jugoslovanskega letalskega registra (prvi
odstavek 109. člena);
7.     
če izpolnjenega operativnega dnevnika letala, ki se uporablja za prevoz
oseb in stvari, ne hrani v letalu, dokler ni izpolnjen naslednji operativni
dnevnik, ali če operativnega dnevnika letala, ki se ne uporablja za prevoz oseb
in stvari, ne hrani še tri leta od dneva, ko je bil izpolnjen (prvi in drugi
odstavek 111. člena);
8.     
če izpolnjene potne knjige letala ne hrani še leto dni od dneva, ko je
bila izpolnjena, ali če je po poteku tega roka ali v primeru izbrisa letala iz
Jugoslovanskega letalskega registra ne izroči zveznemu upravnemu organu za
promet in zveze ali če liste obremenitve in lege težišča ali listin s podatki o
vkrcanih stvareh ne hrani še 90 dni od dneva, ko se je začel let, ali če
dokumentov za pripravo leta ne hrani še 90 dni po letu (112. člen).
Z denarno kaznijo od 500 do 5.000 dinarjev se kaznuje tudi
odgovorna oseba v podjetju ali drugi pravni osebi
oziroma odgovorna oseba v organu družbenopolitične skupnosti, ki stori prekršek
iz prvega odstavka tega člena.
Za prekršek iz prvega odstavka tega člena
se kaznuje tudi posameznik pri opravljanju samostojne dejavnosti z denarno
kaznijo od 3.000 do 30.000 dinarjev, drug posameznik pa z denarno kaznijo od 500 do 5.000 dinarjev.
283. člen
Podjetje ali druga pravna oseba se kaznuje
za prekršek z denarno kaznijo od 4.500 do 45.000 dinarjev:
1.     
če opravlja javni prevoz v zračnem prometu, ne izpolnjuje pa predpisanih
pogojev (prvi odstavek 28. člena);
2.     
če opravlja javni prevoz v mednarodnem zračnem prometu, ne izpolnjuje pa
pogojev, predpisanih s tem zakonom in predpisi, izdanimi na njegovi podlagi,
ali pogojev, določenih z mednarodno pogodbo ali drugim mednarodnim aktom, ki
ureja varno in redno opravljanje prevoza v mednarodnem zračnem prometu (prvi
odstavek 29. člena);
3.     
če reda letenja ne določi v skladu s tem zakonom ali reda letenja ne
spremeni po postopku, določenem za njegovo sprejetje, ali reda letenja oziroma
njegovih sprememb ne objavi v predpisanem roku (31. člen);
4.     
če prometa ne vzdržuje redno in v redu v skladu z redom letenja (prvi
odstavek 32. člena);
5.     
če mesečne evidence o rednosti in redu prometa ne pošlje zveznemu
upravnemu organu za promet in zveze (tretji odstavek 32. člena);
6.     
če med veljavnostjo reda letenja ustavi zračni promet na liniji ali na
njej spremeni red letenja brez vpliva višje sile ali drugih izrednih dogodkov,
ki neodvisno od njegove volje onemogočajo vzdrževanje linije, ali če v teh razmerah
takoj na objavi prekinitve zračnega prometa ali spremembe reda letenja (33.
člen);
7.     
če v potniški kabini prevaža stvari v nasprotju s tehničnimi pogoji,
predpisanimi za sposobnost letala za plovbo ustrezne kategorije, ali prevaža
posmrtne ostanke v potniški kabini letala, v kateri je oseba, ki ni
spremljevalec posmrtnih ostankov (prvi in drugi odstavek 35. člena);
8.     
če opravlja z letalom storitve, ki ne spadajo v prevoz oseb in stvari,
nima pa za to ustrezne opreme ali strokovnega osebja ali ne izpolnjuje drugih
pogojev za varno zračno plovbo, določenih s tem zakonom ali predpisi, izdanimi
na njegovi podlagi (37. člen);
9.     
če opravlja storitve v kmetijstvu, gozdarstvu ali zdravstvu z letalom,
ki ni posebno opremljeno ali za to registrirano, ali če ne izpolnjuje posebnih
pogojev glede ustrezne opreme letala ali letalskega in drugega strokovnega
osebja (38. člen);
10.  
če prevaža z letalom osebe ali stvari za lastne potrebe, ne izpolnjuje
pa predpisanih pogojev (prvi odstavek 39. člena);
11.  
če uporablja letalo, namenjeno za športno dejavnost ali usposabljanje
osebja iz 1. točke prvega odstavka 149. člena tega zakona ali za letalski taksi
prevoz oziroma panoramsko letenje, ne izpolnjuje pa predpisanih pogojev za
varno zračno plovbo (40. člen);
12.  
če letala na vpiše v Jugoslovanski letalski register (prvi odstavek 57.
člena);
13.  
če letalo, ki je vpisano v Jugoslovanski letalski register, nima
predpisanih znakov jugoslovanske državne pripadnosti in oznak registracije
(prvi odstavek 70. člena);
14.  
če brez odobritve oziroma dovoljenja zveznega upravnega organa za promet
in zveze dovoli tujemu državljanu, da je član posadke jugoslovanskega letala
oziroma da upravlja jugoslovansko letalo, ki se uporablja za javni prevoz v
zračnem prometu (156. člen);
15.  
če za vsak let oziroma del leta ne določi vodje letala (peti odstavek
157. člena).
Z denarno kaznijo od 500 do 5.000 dinarjev se kaznuje tudi
odgovorna oseba v podjetju ali drugi pravni osebi
oziroma odgovorna oseba v organu družbenopolitične skupnosti, ki stori prekršek
iz prvega odstavka tega člena.
Z denarno kaznijo od 4.500 do 45.000
dinarjev se kaznuje tudi posameznik pri opravljanju samostojne dejavnosti, ki
stori prekršek iz prvega odstavka tega člena.
Z denarno kaznijo od 500 do 5.000 dinarjev se kaznuje tudi drug
posameznik, ki stori prekršek iz 7., 8., 11., 12., 13. in 14. točke prvega
odstavka tega člena.
284. člen
Podjetje, ki je imetnik pravice razpolaganja
z letališčem, ali drugo podjetje se kaznuje za
prekršek z denarno kaznijo od 2.000 do 20.000
dinarjev:
1.     
če na javnem letališču ni organizirano oskrbovanje letal z gorivom in
mazivom predpisane standardne kakovosti ali če podjetje, ki oskrbuje letalo z
gorivom in mazivom, ne razpolaga z ustreznimi objekti, instalacijami, opremo
ali strokovnim osebjem za opravljanje tega dela, ali če ne zagotovi goriva in
maziva najmanj za tridnevno uporabo pri načrtovanem obsegu prometa na javnem
letališču (prvi, drugi in tretji odstavek 131. člena);
2.     
če dovoli, da se po manevrski površini javnega letališča ali ploščadi
gibajo osebe, ki ne opravljajo službenih opravil in nimajo ustreznega
dovoljenja za gibanje, ali vozilo, ki ga ne uporablja oseba, ki opravlja
določeno strokovno delo, ali če druga oseba, ki se giba po ploščadi na javnem
letališču, da se vkrca v letalo ali izkrca iz njega, nima spremljevalca, ali če
oseba in vozilo, ki se gibljeta po manevrski površini, ne vzdržujeta neprestane
radijske zveze z letališko kontrolo letenja ali ne ravnata po njenem navodilu
(prvi, tretji in peti odstavek 133. člena).
Z denarno kaznijo od 500 do 5.000 dinarjev se kaznuje tudi
odgovorna oseba v podjetju, ki je imetnik pravice
razpolaganja z letališčem, ali v drugem podjetju, ki
stori prekršek iz prvega odstavka tega člena.
285. člen
Podjetje ali druga pravna ali fizična
oseba, katere osebje in sredstva oziroma delo so pod inšpekcijskim nadzorstvom,
se kaznuje za prekršek z denarno kaznijo od 2.000 do 20.000 dinarjev:
1.     
če inšpektorju ne omogoči inšpekcijskega nadzorstva, ali če takoj ne
pošlje zahtevanih podatkov in gradiva, potrebnih za inšpekcijsko nadzorstvo (242.
člen); 
2.     
če ne ravna po izdanem ukazu ali izrečeni prepovedi inšpektorja (248.
člen).
Z denarno kaznijo od 300 do 3.000 dinarjev se kaznuje tudi
odgovorna oseba v podjetju ali drugi pravni osebi
oziroma odgovorna oseba v organu družbenopolitične skupnosti, ki stori prekršek
iz prvega odstavka tega člena.
286. člen
Z denarno kaznijo od 2.000 do 20.000 dinarjev se kaznuje za prekršek podjetje ali druga pravna oseba iz prvega odstavka 139. člena tega zakona,
če ne predpiše navodila za delo, uporabo in vzdrževanje sredstev, naprav,
opreme in objektov, pomembnih za varnost zračne plovbe, ali če s svojim
splošnim aktom natančneje ne določi odgovornosti delavcev, ki se po tem zakonu
štejejo za letalsko drugo strokovno osebje (prvi in drugi odstavek 139. člena).
Z denarno kaznijo od 300 do 3.000 dinarjev se kaznuje tudi
odgovorna oseba v podjetju ali drugi pravni osebi, ki
stori prekršek iz prvega odstavka tega člena.
287. člen
Z denarno kaznijo od 2.000 do 20.000 dinarjev se kaznuje za prekršek podjetje ali druga pravna oseba, če inšpektorju pri inšpekcijskem
nadzorstvu ne omogoči pregleda letala, letališča, vzletišča, objekta,
instalacij, naprav in opreme za varnost zračne plovbe, listin, knjig ali druge
dokumentacije (250. člen).
Z denarno kaznijo od 300 do 3.000 dinarjev se kaznuje tudi
odgovorna oseba v podjetju ali drugi pravni osebi
oziroma odgovorna oseba v organu družbenopolitične skupnosti, ki stori prekršek
iz prvega odstavka tega člena.
Z denarno kaznijo od 2.000 do 20.000 dinarjev se kaznuje tudi posameznik pri opravljanju samostojne
dejavnosti, ki stori prekršek iz prvega odstavka tega člena.
288. člen
Z denarno kaznijo od 3.000 do 30.000 dinarjev se kaznuje za
prekršek podjetje ali druga pravna oseba, če opravlja
svoje delo tako, da ne omogoča vzdrževanje prometa redno in v redu (drugi
odstavek 32. člena).
Z denarno kaznijo od 300 do 3.000 dinarjev se kaznuje tudi
odgovorna oseba v podjetju ali drugi pravni osebi ali
v organu družbenopolitične skupnosti, ki stori prekršek iz prvega odstavka tega
člena.
289. člen
Z denarno kaznijo od 2.000 do 20.000 dinarjev se kaznuje za prekršek imetnik pravice razpolaganja z
letalom oziroma lastnik letala, ki je imelo nesrečo, če odstrani letalo, preden
dobi soglasje pristojnega organa, ali če po končani preiskavi nesreče na kraju
samem ne ukrene vsega, da odstrani poškodovano ali uničeno letalo (prvi in
četrti odstavek 226. člena).
Z denarno kaznijo od 500 do 5.000 dinarjev se kaznuje tudi
odgovorna oseba v pravni osebi oziroma odgovorna oseba družbenopolitični skupnosti,
ki stori prekršek iz prvega odstavka tega člena.
Z denarno kaznijo od 2.000 do 20.000 dinarjev se kaznuje tudi posameznik pri opravljanju samostojne
dejavnosti, ki stori prekršek iz prvega odstavka tega člena.
Z denarno kaznijo od 500 do 5.000 dinarjev se kaznuje tudi drug
posameznik, ki stori prekršek iz prvega odstavka tega člena.
290. člen
Z denarno kaznijo od 2.000 do 20.000 dinarjev se kaznuje za prekršek podjetje za letališke storitve ali druga organizacija, ki uporablja
letališče ali vzletišče, če pri zveznem upravnem organu za promet in zveze v
predpisanem roku ne vloži zahteve za spremembo namena, tehničnih lastnosti,
razreda ali kategorija letališča ali vzletišča ali če o planirani spremembi
namena ali kategorije ali planiranih delih večjega obsega v predpisanem roku ne
obvesti zveznega upravnega organa za ljudsko obrambo in Zvezne uprave za
kontrolo letenja (51. in 53. člen ter prvi odstavek 54. člena).
Z denarno kaznijo od 500 do 5.000 dinarjev se kaznuje tudi
odgovorna oseba v podjetju za letališke storitve ali
drugi organizaciji, ki uporablja letališče, ki stori prekršek iz prvega
odstavka tega člena.
291. člen
Vodja letala ali druga oseba, ki je
upravljala ali sodelovala pri upravljanju letala, se kaznuje z denarno kaznijo
od 800 do 8.000 dinarjev:
1.     
če med letom iz letala meče predmete (prvi odstavek 16. člena);
2.     
če na zahtevo pooblaščenih oseb ne pokaže listin in knjige letala
(tretji odstavek 108. člena);
3.     
če osebno ali po članih posadke ne poskrbi, da se vsi potniki pred
vzletanjem oziroma po vzletu seznanijo, kako moraju ravnati v nevarnosti ter
kje je varnostna oprema in kako se uporablja ob nevarnosti, ali če ne poskrbi,
da so potniki pred vzletanjem in pri pristajanju letala in med letom, če je
vzburkan zračni prostor, privezani z varnostnimi pasovi, ali če ne poskrbi, da
se uporabljajo predpisani varnostni ukrepi ter da vsi člani posadke in potniki
ob nevarnosti izpolnjujejo njegova navodila in ukaze (158. člen);
4.     
če pred vzletanjem letala ne preveri, ali sta posadka in letalo
pripravljena in sposobna za varno zračno plovbo in ali so vse predpisane
listine ali knjige v letalu, ali če pred vzletanjem letala ne preveri, ali sta
v listi obremenitve in lege težišča letala pravilno izračunani teža in lega
težišča letala oziroma ali je listo obremenitve in lege težišča overila
pooblaščena oseba, ali če te liste ne overi s svojim podpisom (160. člen);
5.     
če zaradi varnosti zračne plovbe in vzdrževanja reda v letalu ne nastopi
s potrebnimi ukrepi proti vsakomur, ki ogroža varnost ali krši red in disciplino
v letalu (161. člen);
6.     
če ne izvaja ukrepov iz 165. člena tega zakona;
7.     
če v jugoslovanskem zračnem prostoru ne leti na predpisan način ali če
ne leti po ukazih, dovoljenjih, navodilih in obvestilih pristojne kontrole
letenja (prvi odstavek 183. člena);
8.     
če radijskih zvez s pristojno kontrolo letenja ne vzpostavlja in
vzdržuje na predpisan način (196. člen);
9.     
če v primeru nevarnega približevanje letala oviri na manevrskih
površinah ali drugemu letalu ne ukrene vsega, da se odvrne nevarnost trčenja
(214. člen);
10.  
če na zahtevo Zvezne uprave za kontrolo letenja s svojim letalom ne
sodeluje pri iskanju in reševanju (prvi odstavek 221. člena).
292. člen
Kontrolor letenja ali pomočnik kontrolorja
letenja se kaznuje za prekršek z denarno kaznijo od 500 do 5.000 dinarjev:
1.     
če letala, ki se približuje ali leti skozi prepovedano ali pogojno
prepovedano cono, s predpisanimi ukrepi ne vrne na smer leta, določeno z
odobrenim načrtom leta, ali če ne ukrepa po predpisih za prisilno pristajanje
letala, kadar vodja letala ne ravna po ukazu pristojne kontrole letenja (četrti
in peti odstavek 13. člena);
2.     
če brez dovoljenja neposrednega vodje zapusti delovno mesto, na katero
je razporejen, ali odide iz službenega prostora, v katerem opravlja delo (169.
člen);
3.     
če o vsakem ogrožanju varnosti zračne plovbe ali o izrednem dogodku v
zvezi s kontrolo letenja nemudoma ne obvesti svojega neposrednega vodjo (170.
člen);
4.     
če kontrole letenja ne opravlja na način, predpisan s tem zakonom in
predpisi, izdanimi na njegovi podlagi (drugi odstavek 183. člena);
5.     
če dovoli vzletanje ali pristajanje v času, ko javno letališče ali
letališče ne obratuje (prvi odstavek 191. člena);
6.     
če ne prepove vzletanja letala z letališča ali pristajanja na letališču
ali če o tem nemudoma ne obvesti Zveznega letalskega inšpektorata, če je stanje
na manevrskih površinah tako, da ne omogoča varnega vzletanja ali pristajanja,
ali če niso izpolnjeni drugi predpisani pogoji za varno vzletanje in
pristajanje letala, razen če je letalo v nevarnosti, ali če zve, da ima letalo
okvaro ali da ni brezhibno, in na to ne opozori vodje letala, ali če je letalo
v nevarnosti in njegovemu vodji ne da potrebne pomoči, ali če ne ukrepa ali če
ne ukaže službam na letališču, da storijo vse, kar je potrebno za njegovo varno
pristajanje (192. člen);
7.     
če zoper vodjo letala, ki pri letu ogroža varnost zračne plovbe, ne
ukrene vsega, da se odvrne nevarnost, povzročena s takim letom (193. člen);
8.     
če pri kontroli letenja v zračnem prometu na določenih zračnih poteh ne
uporablja standardnih mednarodnih izrazov v angleškem jeziku ali če pri
kontroli letenja izven določenih zračnih poti ne uporablja predpisanih izrazov
v srbskohrvatskem ali angleškem jeziku (drugi in tretji odstavek 196. člena);
9.     
če v primeru nevarnega približevanja letala oviri ali drugemu letalu ne
ukrene vsega, da se odvrne nevarnost trčenja (214. člen);
10.  
če ne pomaga letalu, ki je v nevarnosti (prvi odstavek 218. člena).
Z denarno kaznijo od 500 do 5.000 dinarjev se kaznuje tudi delavec tehnološke priprave
kontrole letenja, ki stori prekršek iz 2. točke prvega odstavka tega člena.
293. člen
Odgovorna oseba v območni organizacijski
enoti kontrole letenja se kaznuje za prekršek z denarno kaznijo od 500 do 5.000 dinarjev:
1.     
če kontrolor letenja opravlja določeno strokovno delo, nima pa predpisane
strokovne izobrazbe ali ni strokovno usposobljen ali ne izpolnjuje posebnih
zdravstvenih ali drugih pogojev ali nima dovoljenja za opravljanje določenega
strokovnega dela ali v dovoljenju nima vpisanega pooblastila za opravljanje
posebnega strokovnega dela (prvi odstavek 136. člena);
2.     
če se v predpisanem roku na način, običajen v zračni plovbi, ne objavi
začasna prepoved ali omejitev letenja v določenem delu zračnega prostora ali na
določenem letališču (184. člen);
3.     
če se za tehnična sredstva, opremo in naprave za kontrolo letenja ne
zagotovijo tehnična dokumentacija, navodilo proizvajalca za uporabo, nadomestno
energetsko napajanje in kalibriranje (tretji odstavek 200. člena);
4.     
če se tehnično sredstvo, oprema ali naprava, ki se uporablja za kontrolo
letenja, ne vzdržuje na predpisan način in v stanju, ki omogoča varno in redno
zračno plovbo (201. člen);
5.     
če se tehnično sredstvo, oprema ali naprava za kontrolo letenja postavi
ali vzdružuje tako, da okvara kakega tehničnega sredstva ali naprave onemogoča
varno in redno delovanje sistema kontrole letenja (202. člen);
6.     
če se okvara ali prenehanje delovanja določenega tehničnega sredstva,
opreme ali naprave nemudoma ne objavi na način, običajen v zračni plovbi, ali
če se tehnično sredstvo, oprema ali naprava takoj ne usposobi (203. člen);
7.     
če se objekti, tehnična sredstva, oprema in naprave za kontrolo letenja
ne zavarujejo pred poškodbami ali uničenjem (205. člen);
8.     
če se za tehnična sredstva, opremo in naprave za meteorološko varnost
zračne plovbe ne zagotovijo tehnična dokumentacija, navodilo proizvajalca za
uporabo, umerjanje in nadomestno energetsko napajanje (drugi odstavek 209.
člena);
9.     
če se podatki o novih montiranih tehničnih sredstvih, opremi in napravah
za meteorološko varnost zračne plovbe ne objavijo na način, običajen v zračni
plovbi (tretji odstavek 209. člena);
10.  
če se objekti, tehnična sredstva, oprema in naprave za meteorološko
varnost zračne plovbe ne zavarujejo pred poškodbami in uničenjem (211. člen);
11.  
če se tehnična sredstva, oprema in naprave ter objekti za meteorološko
varnost zračne plovbe ne vzdružejo na predpisan način in v stanju, ki omogoča
varno zračno plovbo (212. člen);
12.  
če komisiji za varnost ne vloži prijave o ogrožanju letala (tretji
odstavek 213. člena).
294. člen
Član posadke letala se kaznuje za prekršek
z denarno kaznijo od 500 do 5.000 dinarjev:
1.     
če v primeru nevarnosti ne opravlja del, ki mu jih ukaže vodja letala
(drugi odstavek 152. člena);
2.     
če zapusti svoje delovno mesto v letalu ali odide iz letala brez
dovoljenja vodje letala ali če takoj ne obvesti vodjo letala o vsakem izrednem
dogodku v zvezi z letalom ter osebami in stvarmi v letalu (153. in 154. člen); 
3.     
če v primeru nevarnosti ali letalske nesreče ne ukrene vsega, kar je
potrebno za reševanje oseb in stvari iz letala ter samega letala (155. člen).
295. člen
Z denarno kaznijo od 500 do 5.000 dinarjev se kaznuje za prekršek oseba, ki spada po tem
zakonu v letalsko ali drugo strokovno osebje, če je med opravljanjem svojega
dela pod vplivom alkohola, mamila ali psihoaktivnih sredstev ali če opravlja
svoje delo, ko je toliko utrujena ali bolna ali je v takem duševnem in telesnem
stanju, da ni sposobna za pravilno opravljanje teh del (prvi in drugi odstavek
140. člena).
296. člen
Posameznik se kaznuje za prekršek z denarno
kaznijo od 200 do 2.000 dinarjev:
1.     
če na zračni poti ali v zaključnem kontroliranem območju ali v letališki
coni ali nad javnim letališčem skače s padalom iz letala (19. člen);
2.     
če vnese hladno ali ognjeno orožje ali strelivo ali druga ekplozivna ali
vnetljiva sredstva v potniško kabino letala (prvi odstavek 36. člena);
3.     
če se med postankom na javnem letališču ne ravna po predpisih o varnosti
in redu na javnem letališču, izdanih na podlagi tega zakona (134. člen);
4.     
če zve za letalsko nesrečo ali nezgodo, ne obvesti pa potem nemudoma
najbližjega organa za notranje zadeve ali pristojne kontrole letenja na
najbližjem letališču oziroma najbližjega regionalnega centra za operativne
naloge, obveščanje in alarmiranje ali zveznega upravnega organa za promet in zveze
(prvi odstavek 225. člena).
297. člen
Z denarno kaznijo od 4.500 do 45.000
dinarjev se kaznuje za prekršek podjetje poštnega,
telegrafskega in telefonskega prometa, če ne da prednosti zvezam, nujnim za
kontrolo letenja in meteorološko varnost zračne plovbe (207. člen).
Z denarno kaznijo od 500 do 5.000 dinarjev se kaznuje tudi odgovorna oseba v podjetju, ki stori prekršek iz prvega odstavka tega člena.
298. člen
Skupaj s kaznijo za prekršek iz 291., 292.,
294. in 295. člena tega zakona se lahko izreče varstveni ukrep prepovedi
opravljanja dolžnosti vodje letala, opravljanja določenih strokovnih del
kontrolorja letenja in pomočnika kontrolorja letenja, opravljanja določenih
strokovnih del članov posadke letala ter določenih strokovnih del letalskega in
drugega strokovnega osebja.
Prepoved iz prvege odstavka tega člena se
izreče za dva do 12 mesecev.
Skupaj s kaznijo za prekršek iz 277. člena
tega zakona se lahko vodji tujega letala izreče tudi varstveni ukrep prepovedi
letenja v jugoslovanskem zračnem prostoru.
Prepoved iz tretjega odstavka tega člena se
izreče za šest mesecev do treh let.
II. poglavje
ORGANI ZA VODENJE POSTOPKA ZA PREKRŠEK
299. člen
Postopek za prekršek na prvi stopnji za
letalske prekrške iz tega zakona vodi in odločbo o prekršku izda komisija za
prekrške v zračni plovbi pri zveznem upravnem organu za promet in zveze.
Komisijo iz prvega odstavka tega člena
sestavljajo trije člani.
Predsednika in člana komisije iz prvega
odstavka tega člena imenuje funkcionar, ki vodi zvezni upravni organ za promet
in zveze.
300. člen
Vojaške osebe, poslane na delo v Zvezno
upravo za kontrolo letenja, odgovarjajo za prekrške v zračni plovbi pred pristojnimi
vojaškimi organi po vojaških predpisih.

Zakon o zračni plovbi (Uradni list SFRJ, št.
45/86) vsebuje naslednje prehodne in končne določbe:
»Šesti del
PREHODNE IN KONČNE DOLOČBE    
301. člen
Tisti, ki so dobili dovoljenje v skladu s
predpisi, ki so veljali do uveljavitve tega zakona, imajo enake pravice kot
tisti, ki so dovoljenje dobili v skladu s tem zakonom in predpisi, izdanimi na
njegovi podlagi.
302. člen
Določbe 132. člena tega zakona, ki se
nanašajo na zagotovitev prostorov in tehnične opreme za pregled letal, potnikov
in stvari, se uporabljajo od 30. aprila 1988.
303. člen
Svet iz 135. člena tega zakona mora biti
ustanovljen v 60 dneh po uveljavitvi tega zakona.
304. člen
Določbe 208. do 212. člena tega zakona se
uporabljajo od 1. januarja 1987.
305. člen
Zvezni izvršni svet in drugi zvezni organi,
ki so s tem zakonom pooblaščeni za izdajo predpisov za njegovo izvrševanje,
izdajo oziroma uskladijo te predpise s tem zakonom v enem letu po njegovi
uveljavitvi.
306. člen
Z dnem, ko začne veljati ta zakon, neha
veljati zakon o zračni plovbi (Uradni list SFRJ št. 23/78 in 20/79).
307. člen
Ta zakon začne veljati osmi dan po objavi v
Uradnem listu SFRJ.«.

Zakon o spremembi zakona o zračni plovbi
(Uradni list SFRJ, št. 24/88) spreminja 302. člen zakona tako, da se glasi:
»302. člen
Določbe 132. člena tega zakona, ki se
nanašajo na zagotovitev prostorov in tehnične opreme za pregled letal, potnikov
in stvari, se uporabljajo od 31. decembra 1988.«;
ter vsebuje naslednjo končno določbo:
»2. člen
Ta zakon začne veljati osmi dan po objavi v
Uradnem listu SFRJ.«.

Zakon o spremembah zakona o zračni plovbi
(Uradni list SFRJ, št. 80/89) vsebuje naslednjo končno določbo:
»24. člen
Ta zakon začne veljati osmi dan po objavi v
Uradnem listu SFRJ.«.

Zakon o spremembah zakona o zračni plovbi
(Uradni list SFRJ, št. 29/90) vsebuje naslednjo končno določbo:
»25. člen
Ta zakon začne veljati osmi dan po objavi v
Uradnem listu SFRJ.«.

Zakon o dopolnitvi zakona o zračni plovbi
(Uradni list RS, št. 58/93)
vsebuje naslednjo končno določbo:
»2. člen
Ta zakon začne veljati naslednji dan po
objavi v Uradnem listu Republike Slovenije.«.