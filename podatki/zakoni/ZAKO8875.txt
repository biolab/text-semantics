PRVI DEL
SPLOŠNE DOLOČBE
1. člen
(vsebina)
(1) S tem zakonom se zaradi odprave
posledic poplav in zemeljskih plazov iz avgusta 2023 (v nadaljnjem besedilu:
poplave in plazovi) določajo nujni interventni, sanacijski in preventivni
ukrepi ter postopki za izvedbo in spremljanje teh ukrepov.
(2) S tem zakonom se za namen iz prejšnjega
odstavka spreminjajo in dopolnjujejo določbe:
1.     
Zakona o spremembah in dopolnitvah Zakona o odpravi posledic naravnih
nesreč (Uradni list RS, št. 88/23),
2.     
Zakona o odpravi posledic naravnih nesreč (Uradni list RS, št. 114/05 –
uradno prečiščeno besedilo, 90/07, 102/07, 40/12 – ZUJF, 17/14, 163/22, 18/23 –
ZDU-1O in 88/23) in
3.     
Zakona o urejanju prostora (Uradni list RS, št. 199/21, 18/23 – ZDU-1O
in 78/23 – ZUNPEOVE).
(3) S tem zakonom se za namen iz prvega
odstavka tega člena odstopa od določb naslednjih zakonov:
1.     
Zakona o financiranju občin (Uradni list RS, št. 123/06, 57/08, 36/11,
14/15 – ZUUJFO, 71/17, 21/18 – popr., 80/20 – ZIUOOPE, 189/20 – ZFRO, 207/21 in
44/22 – ZVO-2; v nadaljnjem besedilu: ZFO-1),
2.     
Zakona o gasilstvu (Uradni list RS, št. 113/05 – uradno prečiščeno
besedilo, 23/19, 189/20 – ZFRO, 39/22 in 117/22 – ZVNDN-C; v nadaljnjem
besedilu: ZGas),
3.     
Zakona o dohodnini (Uradni list RS, št. 13/11 – uradno prečiščeno
besedilo, 9/12 – odl. US, 24/12, 30/12, 40/12 – ZUJF, 75/12, 94/12, 52/13 –
odl. US, 96/13, 29/14 – odl. US, 50/14, 23/15, 55/15, 63/16, 69/17, 21/19,
28/19, 66/19, 39/22, 132/22 – odl. US in 158/22; v nadaljnjem besedilu: ZDoh-2),
4.     
Zakona o davku od dohodkov pravnih oseb (Uradni list RS, št. 117/06,
56/08, 76/08, 5/09, 96/09, 110/09 – ZDavP-2B, 43/10, 59/11, 24/12, 30/12,
94/12, 81/13, 50/14, 23/15, 82/15, 68/16, 69/17, 79/18, 66/19, 172/21 in 105/22
– ZZNŠPP; v nadaljnjem besedilu: ZDDPO-2),
5.     
Zakona o izvrševanju proračunov Republike Slovenije za leti 2023 in 2024
(Uradni list RS, št. 150/22, 65/23 in 76/23 – ZJF-I; v nadaljnjem besedilu:
ZIPRS2324),
6.     
Zakona o javnih financah (Uradni list RS, št. 11/11 – uradno prečiščeno
besedilo, 14/13 – popr., 101/13, 55/15 – ZFisP, 96/15 – ZIPRS1617, 13/18,
195/20 – odl. US, 18/23 – ZDU-1O in 76/23; v nadaljnjem besedilu: ZJF),
7.     
Zakona o zavarovalništvu (Uradni list RS, št. 93/15, 9/19, 102/20, 48/23
in 78/23 – ZZVZZ-T; v nadaljnjem besedilu: ZZavar-1),
8.     
Zakona o javnem naročanju (Uradni list RS, št. 91/15, 14/18, 121/21,
10/22, 74/22 – odl. US, 100/22 – ZNUZSZS, 28/23 in 88/23 – ZOPNN-F; v
nadaljnjem besedilu: ZJN-3),
9.     
Zakona o pravnem varstvu v postopkih javnega naročanja (Uradni list RS,
št. 43/11, 60/11 – ZTP-D, 63/13, 90/14 – ZDU-1I, 60/17 in 72/19; v nadaljnjem
besedilu: ZPVPJN),
10.  
Zakona o urejanju trga dela (Uradni list RS, št. 80/10, 40/12 – ZUJF,
21/13, 63/13, 100/13, 32/14 – ZPDZC-1, 47/15 – ZZSDT, 55/17, 75/19, 11/20 –
odl. US, 189/20 – ZFRO, 54/21, 172/21 – ZODPol-G, 54/22 in 59/22 – odl. US; v
nadaljnjem besedilu: ZUTD),
11.  
Zakona o vrtcih (Uradni list RS, št. 100/05 – uradno prečiščeno
besedilo, 25/08, 98/09 – ZIUZGK, 36/10, 62/10 – ZUPJS, 94/10 – ZIU, 40/12 –
ZUJF, 14/15 – ZUUJFO, 55/17 in 18/21; v nadaljnjem besedilu: ZVrt),
12.  
Zakona o uveljavljanju pravic iz javnih sredstev (Uradni list RS, št.
62/10, 40/11, 40/12 – ZUJF, 57/12 – ZPCP-2D, 14/13, 56/13 – ZŠtip-1, 99/13,
14/15 – ZUUJFO, 57/15, 90/15, 38/16 – odl. US, 51/16 – odl. US, 88/16, 61/17 –
ZUPŠ, 75/17, 77/18, 47/19, 189/20 – ZFRO, 54/22 – ZUPŠ-1 in 76/23 – ZŠolPre-1B;
v nadaljnjem besedilu: ZUPJS),
13.  
Zakona o šolski prehrani (Uradni list RS, št. 3/13, 46/14, 46/16 –
ZOFVI-K in 76/23; v nadaljnjem besedilu: ZŠolPre-1),
14.  
Zakona o socialno varstvenih prejemkih (Uradni list RS, št. 61/10,
40/11, 14/13, 99/13, 90/15, 88/16, 31/18, 73/18, 196/21 – ZDOsk in 84/23 –
ZDOsk-1; v nadaljnjem besedilu: ZSVarPre),
15.  
Zakona o kmetijstvu (Uradni list RS, št. 45/08, 57/12, 90/12 –
ZdZPVHVVR, 26/14, 32/15, 27/17, 22/18, 86/21 – odl. US, 123/21, 44/22, 130/22 –
ZPOmK-2, 18/23 in 78/23; v nadaljnjem besedilu: ZKme-1),
16.  
Zakona o visokem šolstvu (Uradni list RS, št. 32/12 – uradno prečiščeno
besedilo, 40/12 – ZUJF, 57/12 – ZPCP-2D, 109/12, 85/14, 75/16, 61/17 – ZUPŠ,
65/17, 175/20 – ZIUOPDVE, 57/21 – odl. US, 54/22 – ZUPŠ-1 in 100/22 – ZSZUN; v
nadaljnjem besedilu: ZViS),
17.  
Zakona o državni upravi (Uradni list RS, št. št. 113/05 – uradno
prečiščeno besedilo, 89/07 – odl. US, 126/07 – ZUP-E, 48/09, 8/10 – ZUP-G, 8/12
– ZVRS-F, 21/12, 47/13, 12/14, 90/14, 51/16, 36/21, 82/21, 189/21, 153/22 in
18/23; v nadaljnjem besedilu: ZDU-1),
18.  
Zakona o elektronski identifikaciji in storitvah zaupanja (Uradni list
RS, št. 121/21, 189/21 – ZDU-1M in 18/23 – ZDU-1O; v nadaljnjem besedilu:
ZEISZ),
19.  
Zakona o cestah (Uradni list RS, št. 132/22, 140/22 – ZSDH-1A, 29/23 in
78/23 – ZUNPEOVE; v nadaljnjem besedilu: ZCes-2),
20.  
Zakona o vodah (Uradni list RS, št. 67/02, 2/04 – ZZdrI-A, 41/04 –
ZVO-1, 57/08, 57/12, 100/13, 40/14, 56/15, 65/20, 35/23 – odl. US in 78/23 –
ZUNPEOVE; v nadaljnjem besedilu: ZV-1),
21.  
Zakona o gimnazijah (Uradni list RS, št. 1/07 – uradno prečiščeno
besedilo, 68/17, 6/18 – ZIO-1 in 46/19; v nadaljnjem besedilu: ZGim),
22.  
Zakona o poklicnem in strokovnem izobraževanju (Uradni list RS, št.
79/06, 68/17 in 46/19; v nadaljnjem besedilu: ZPSI-1),
23.  
Zakona o višjem strokovnem izobraževanju (Uradni list RS, št. 86/04,
100/13 in 54/22 – ZUPŠ-1; v nadaljnjem besedilu: ZVSI),
24.  
Zakona o potrošniških kreditih (Uradni list RS, št. 77/16 in 92/21 –
ZBan-3; v nadaljnjem besedilu: ZPotK-2),
25.  
Zakona o socialnem varstvu (Uradni list RS, št. 3/07 – uradno prečiščeno
besedilo, 23/07 – popr., 41/07 – popr., 61/10 – ZSVarPre, 62/10 – ZUPJS, 57/12,
39/16, 52/16 – ZPPreb-1, 15/17 – DZ, 29/17, 54/17, 21/18 – ZNOrg, 31/18 –
ZOA-A, 28/19, 189/20 – ZFRO, 196/21 – ZDOsk, 82/23 in 84/23 – ZDOsk-1; v
nadaljnjem besedilu: ZSV),
26.  
Zakona o delovnih razmerjih (Uradni list RS, št. 21/13, 78/13 – popr.,
47/15 – ZZSDT, 33/16 – PZ-F, 52/16, 15/17 – odl. US, 22/19 – ZPosS, 81/19,
203/20 – ZIUPOPDVE, 119/21 – ZČmIS-A, 202/21 – odl. US, 15/22 in 54/22 –
ZUPŠ-1; v nadaljnjem besedilu: ZDR-1),
27.  
Stanovanjskega zakona (Uradni list RS, št. 69/03, 18/04 – ZVKSES, 47/06
– ZEN, 45/08 – ZVEtL, 57/08, 62/10 – ZUPJS, 56/11 – odl. US, 87/11, 40/12 –
ZUJF, 14/17 – odl. US, 27/17, 59/19, 189/20 – ZFRO, 90/21, 18/23 – ZDU-1O in
77/23 – odl. US; v nadaljnjem besedilu: SZ-1),
28.  
Zakona o spremembah in dopolnitvah Zakona o odpravi posledic naravnih
nesreč (Uradni list RS, št. 88/23; v nadaljnjem besedilu: ZOPNN-F),
29.  
Zakona o varstvu okolja (Uradni list RS, št. 44/22, 18/23 – ZDU-1O in
78/23 – ZUNPEOVE; v nadaljnjem besedilu: ZVO-2),
30.  
Zakona o sladkovodnem ribištvu (Uradni list RS, št. 61/06; v nadaljnjem
besedilu: ZSRib),
31.  
Zakona o rudarstvu (Uradni list RS, št. 14/14 – uradno prečiščeno
besedilo, 61/17 – GZ, 54/22 in 78/23 – ZUNPEOVE; v nadaljnjem besedilu:
ZRud-1),
32.  
Zakona o kmetijskih zemljiščih (Uradni list RS, št. 71/11 – uradno
prečiščeno besedilo, 58/12, 27/16, 27/17 – ZKme-1D, 79/17, 44/22 in 78/23 –
ZUNPEOVE; v nadaljnjem besedilu: ZKZ),
33.  
Zakona o gozdovih (Uradni list RS, št. 30/93, 56/99 – ZON, 67/02, 110/02
– ZGO-1, 115/06 – ORZG40, 110/07, 106/10, 63/13, 101/13 – ZDavNepr, 17/14,
22/14 – odl. US, 24/15, 9/16 – ZGGLRS, 77/16 in 78/23 – ZUNPEOVE; v nadaljnjem
besedilu: ZG),
34.  
Zakona o agrarnih skupnostih (Uradni list RS, št. 74/15 in 44/22; v
nadaljnjem besedilu: ZAgrS),
35.  
Zakona o Skladu kmetijskih zemljišč in gozdov Republike Slovenije
(Uradni list RS, št. 19/10 – uradno prečiščeno besedilo, 56/10 – ORZSKZ16,
14/15 – ZUUJFO, 9/16 – ZGGLRS in 36/21 – ZZIRDKG; v nadaljnjem besedilu: ZSKZ),
36.  
Zakona o gospodarjenju z gozdovi v lasti Republike Slovenije (Uradni
list RS, št. 9/16, 36/21 – ZZIRDKG in 140/22 – ZSDH-1A; v nadaljnjem besedilu:
ZGGLRS),
37.  
Gradbenega zakona (Uradni list RS, št. 199/21 in 105/22 – ZZNŠPP; v
nadaljnjem besedilu: GZ-1),
38.  
Zakona o urejanju prostora (Uradni list RS, št. 199/21, 18/23 – ZDU-1O
in 78/23 – ZUNPEOVE; v nadaljnjem besedilu: ZUreP-3),
39.  
Zakona o elektronskih komunikacijah (Uradni list RS, št. 130/22 in 18/23
– ZDU-1O; v nadaljnjem besedilu: ZEKom-2) in
40.  
Zakona o odpravi posledic naravnih nesreč (Uradni list RS, št. 114/05 –
uradno prečiščeno besedilo, 90/07, 102/07, 40/12 – ZUJF, 17/14, 163/22, 18/23 –
ZDU-1O in 88/23; v nadaljnjem besedilu: ZOPNN).
(4) S tem zakonom se za namen iz prvega
odstavka tega člena določajo začasni ukrepi na področjih gradnje cest za
občine, socialnega varstva, družinske politike, solidarnostne pomoči,
zaposlovanja tujih delavcev, začasne porabe sredstev, energetske gospodarske
javne infrastrukture in občinske javne infrastrukture, javnega naročanja,
davčne politike, digitalne preobrazbe, kulture in medijev, uslužbenske
zakonodaje, urejanja vodotokov, oprostitve plačila tiskovin, pravosodja in
davčne izvršbe, sprejemanja donacij iz tujine, začasni ukrep solidarnostne
delovne sobote, obveznega solidarnostnega prispevka, povračila izplačanih plač
delavcem, ki odpravljajo posledice poplav in plazov pri delodajalcu, začasni
ukrep na področju vzgoje in izobraževanja, sanacije in odprave posledic plazov
in poplav, bančnih posojil, kmetijstva, začasni ukrep ustanovitve Sklada za obnovo Slovenije,
koordinacijsko organizacijske ukrepe in javno objavo podatkov.
1.a člen
(prednostna obravnava)
Zaradi izvedbe ukrepov v skladu s tem
zakonom, se vsi upravni postopki, ki so potrebni za zagotovitev teh ukrepov,
izvajajo prednostno.
DRUGI DEL
SPREMEMBE IN DOPOLNITVE ZAKONOV
1. Zakon o spremembah in dopolnitvah Zakona
o odpravi posledic naravnih nesreč
2. člen
V Zakonu o spremembah in dopolnitvah Zakona
o odpravi posledic naravnih nesreč (Uradni list RS, št. 88/23) se naslov
poglavja »INTERVENTNI UKREPI PO POPLAVAH V AVGUSTU 2023« spremeni tako, da se
glasi: »INTERVENTNI UKREPI PO POPLAVAH IN ZEMELJSKIH PLAZOVIH V AVGUSTU 2023«.
3. člen
V 14. členu se v prvem odstavku za besedo
»poplav« doda besedilo »in zemeljskih plazov (v nadaljnjem besedilu: poplave)«.
4. člen
V 17. členu se v prvem odstavku na koncu
doda besedilo »Do ukrepa so upravičeni vsi kreditojemalci javnih skladov.«.
V drugem odstavku se beseda »letu«
nadomesti z besedo »avgustu«, za prvim stavkom pa se doda besedilo »Vlogo lahko
predložijo vsi kreditojemalci javnega sklada, ki so oškodovani zaradi posledic
poplav v avgustu 2023.«.
V tretjem odstavku se na koncu doda
besedilo »V času trajanja odloga plačila obveznosti iz kreditnih pogodb javnim
skladom se obresti in drugi stroški ne obračunavajo in plačujejo.«.
Osmi odstavek se spremeni tako, da se
glasi:
»(8) Za kreditojemalce, ki opravljajo
pridobitno dejavnost, se ukrep iz tega člena izvaja v skladu s priglašeno shemo
po pravilu »de minimis«:
-       
za kredite na področju gospodarstva v skladu z Uredbo Komisije (EU) št.
1407/2013 z dne 18. decembra 2013 o uporabi členov 107 in 108 Pogodbe o
delovanju Evropske unije pri pomoči »de minimis« (UL L št. 352 z dne 24. 12.
2013, str. 1), zadnjič spremenjeno z Uredbo Komisije (EU) 2020/972 z dne 2.
julija 2020 o spremembi Uredbe (EU) št. 1407/2013 v zvezi s podaljšanjem njene
veljavnosti in o spremembi Uredbe (EU) št. 651/2014 v zvezi s podaljšanjem
njene veljavnosti in ustreznimi prilagoditvami (UL L št. 215 z dne 7. 7. 2020,
str. 3),
-       
za kredite na področju kmetijstva v skladu z Uredbo Komisije (EU) št.
1408/2013 z dne 18. decembra 2013 o uporabi členov 107 in 108 Pogodbe o
delovanju Evropske unije pri pomoči de minimis v kmetijskem sektorju (UL L št.
352 z dne 24. 12. 2013, str. 9), zadnjič spremenjeno z Uredbo Komisije (EU)
2022/2046 z dne 24. oktobra 2022 o spremembi prilog k Uredbi (EU) št. 1408/2013
glede njune prilagoditve, da se upoštevajo določbe Sporazuma o izstopu
Združenega kraljestva Velika Britanija in Severna Irska iz Evropske unije in
Evropske skupnosti za atomsko energijo ter njegovega Protokola o Irski/Severni
Irski (UL L št. 275 z dne 25. 10. 2022, str. 55), in
-       
za kredite na področju ribištva v skladu z Uredbo Komisije (EU) št.
717/2014 z dne 27. junija 2014 o uporabi členov 107 in 108 Pogodbe o delovanju
Evropske unije pri pomoči de minimis v sektorju ribištva in akvakulture (UL L
št. 190 z dne 28. 6. 2014, str. 45), zadnjič spremenjeno z Uredbo Komisije (EU)
2022/2514 z dne 14. decembra 2022 o spremembi Uredbe (EU) št. 717/2014 glede
njenega obdobja uporabe (UL L št. 326 z dne 21. 12. 2022, str. 8).«.
5. člen
V 18. členu se v tretjem odstavku besedilo
»44.e člena« nadomesti z besedilom »44.c člena«.
Za četrtim odstavkom se doda nov peti
odstavek, ki se glasi:
»(5) Ne glede na drugi odstavek 35. člena
Zakona o izvrševanju proračunov Republike Slovenije za leti 2023 in 2024
(Uradni list RS, št. 150/22, 65/23 in 76/23 – ZJF-I) se predplačilo iz tega
člena izvede na podlagi odločbe in brez zavarovanja z bančno garancijo.«.
Dosedanji peti odstavek postane šesti
odstavek.
6. člen
V 30. členu se v prvem odstavku za besedo
»poplav« doda besedilo »v avgustu 2023«.
Za tretjim odstavkom se doda nov četrti
odstavek, ki se glasi:
»(4) Delodajalec zahteva povračilo
izplačanega nadomestila plače iz prejšnjega odstavka z vsemi prispevki in
davki, ki bremenijo plačo, pri Upravi Republike Slovenije za zaščito in
reševanje po postopku v skladu s predpisi o varstvu pred naravnimi in drugimi
nesrečami, ki urejajo pravico do nadomestila plače ter način izplačevanja
nadomestil.«.
7. člen
V napovednem stavku prvega odstavka 31.
člena in prvi alineji tretjega odstavka 38. člena se za besedo »poplav« doda
besedilo »v avgustu 2023«.
8. člen
V 40. členu se tretji odstavek spremeni
tako, da se glasi:
»(3) Delodajalec v obdobju prejemanja in
tudi za obdobje po prenehanju prejemanja delnega povračila nadomestila plače,
ki je enako obdobju prejemanja delnega povračila nadomestila plače, ne sme
začeti postopka odpovedi pogodbe o zaposlitvi iz poslovnega razloga delavcem,
ki jih je napotil na začasno čakanje na delo, ali odpovedati pogodbe o
zaposlitvi večjemu številu delavcev iz poslovnih razlogov, razen če je bil
program razreševanja presežnih delavcev sprejet že pred 3. avgustom 2023 in
delodajalec za te delavce ni uveljavil pravice do delnega povračila nadomestila
plače na podlagi tega podpoglavja. Delodajalec ne more uveljavljati delnega
povračila nadomestila plače za delavca v času teka odpovednega roka.«.
9. člen
V 47. členu se v petem odstavku beseda »vloge«
obakrat nadomesti z besedo »izjave«.
Za šestim odstavkom se doda nov sedmi
odstavek, ki se glasi:
»(7) Pomoč za samozaposlene iz drugega
stavka drugega odstavka tega člena se ne upošteva v dohodkovni cenzus iz 85.
člena Zakona o uresničevanju javnega interesa za kulturo (Uradni list RS, št.
77/07 – uradno prečiščeno besedilo, 56/08, 4/10, 20/11, 111/13, 68/16, 61/17,
21/18 – ZNOrg, 3/22 – ZDeb in 105/22 – ZZNŠPP).«.
10. člen
V 48. členu se tretji odstavek spremeni
tako, da se glasi:
»(3) Upravičenec vloži izjavo do zadnjega
dne v mesecu v septembru, oktobru, novembru, decembru 2023 oziroma januarju
2024 za pretekli mesec ali za več preteklih mesecev skupaj za obdobje od 4.
avgusta 2023 do 31. decembra 2023. Izplačilo se izvede desetega v mesecu, ki sledi
mesecu oddaje izjave.«.
V petem odstavku se besedilo »31. decembra
2023« nadomesti z besedilom »31. januarja 2024«.
11. člen
V 50. členu v drugem odstavku se besedilo
»50 %« povsod nadomesti z besedilom »25 %«.
12. člen
V 54. členu se v prvem in drugem odstavku
beseda »letu« nadomesti z besedo »avgustu«.
13. člen
Besedilo 56. člena se spremeni tako, da se
glasi:
»(1) V pogodbah o dobavi blaga ali
izvajanju storitev ali izvedbe gradenj, ki so jih zasebnopravni subjekti
sklenili z državnimi organi ali samoupravnimi lokalnimi skupnostmi, javnimi
agencijami, javnimi skladi, javnimi zavodi in javnimi gospodarskimi zavodi ter
drugimi osebami javnega prava, ki so posredni uporabniki proračuna Republike
Slovenije ali proračuna lokalne skupnosti na podlagi ZJN-3 in se ne nanašajo na
dobavo blaga, ki predstavlja opremo, potrebno za odpravo posledic poplav v
avgustu 2023, se v obdobju do 31. decembra 2023 določbe o pogodbenih kaznih
zaradi zamude ne uporabljajo, pogodbeno dogovorjeni roki pa se podaljšajo za
šest mesecev.
(2) Ne glede na prejšnji odstavek se
določbe o pogodbenih kaznih zaradi zamud uporabljajo, pogodbeno dogovorjeni
roki pa se ne podaljšajo pri projektih, katerih izvedba je neposredno vezana
oziroma se sofinancira iz finančne perspektive 2014–2020, saj se skladno z EU
regulativo obdobje upravičenosti zaključi 31. 12. 2023.«.
14. člen
Za 57. členom se dodajo novi 57.a, 57.b,
57.c in 57.č člen, ki se glasijo:
»57.a člen
(kazenske določbe na področju kreditnih
obveznosti)
(1) Z globo od 3.000 do 20.000 eurov se
kaznuje pravna oseba, samostojni podjetnik posameznik oziroma posameznik, ki
samostojno opravlja dejavnost, ki predloži neresnične podatke v vlogi iz
drugega odstavka 17. člena tega zakona.
(2) Z globo od 1.500 do 8.000 eurov se
kaznuje upravičenec, ki zaposluje deset ali manj delavcev – pravna oseba,
samostojni podjetnik posameznik oziroma posameznik, ki samostojno opravlja
dejavnost, če stori prekršek iz prejšnjega odstavka.
(3) Z globo od 450 do 2.000 eurov se
kaznuje odgovorna oseba upravičenca, ki je pravna oseba, samostojni podjetnik
posameznik oziroma posameznik, ki samostojno opravlja dejavnost, če stori
prekršek iz prvega odstavka tega člena.
(4) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
57.b člen
(kazenska določba na področju predplačil
gospodarstvu)
(1) Z globo od 3.000 do 20.000 eurov se
kaznuje pravna oseba, samostojni podjetnik posameznik oziroma posameznik, ki
samostojno opravlja dejavnost, ki predloži neresnične podatke iz prvega
odstavka 18. člena tega zakona.
(2) Z globo od 1.500 do 8.000 eurov se
kaznuje upravičenec, ki zaposluje deset ali manj delavcev – pravna oseba,
samostojni podjetnik posameznik oziroma posameznik, ki samostojno opravlja
dejavnost, če stori prekršek iz prejšnjega odstavka.
(3) Z globo od 450 do 2.000 eurov se
kaznuje odgovorna oseba upravičenca, ki je pravna oseba, samostojni podjetnik
posameznik oziroma posameznik, ki samostojno opravlja dejavnost, če stori
prekršek iz prvega odstavka tega člena.
(4) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
57.c člen
(kazenska določba na področju pomoči za
samozaposlene)
(1) Z globo od 1.500 do 8.000 eurov se za
prekršek kaznuje samozaposlena oseba, ki predloži neresnično izjavo iz prvega
odstavka 48. člena tega zakona.
(2) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
57.č člen
(kazenska določba za začasni ukrep na
področju enkratne solidarnostne pomoči)
(1) Ne glede na zakon, ki ureja prekrške,
se z globo od 800 do 10.000 eurov kaznuje za prekršek delojemalec, če
delodajalcu za namen davčne obravnave enkratne solidarnostne pomoči iz 52.
člena tega zakona posreduje neresnične podatke glede hujše škode, nastale
zaradi poplav in plazov.
(2) Z globo od 1.600 do 20.000 eurov se
kaznuje za prekršek samostojni podjetnik posameznik ali posameznik, ki
samostojno opravlja dejavnost, z globo od 2.400 do 30.000 eurov se kaznuje za
prekršek pravna oseba, če pa se pravna oseba po zakonu, ki ureja gospodarske
družbe, šteje za srednjo ali veliko gospodarsko družbo, pa se za prekršek
kaznuje z globo od 6.400 do 60.000 eurov, če v nasprotju s prejšnjim odstavkom
izplača enkratno solidarnostno pomoč.
(3) Z globo v višini od 800 do 8.000 eurov
se za prekršek iz prvega odstavka tega člena kaznuje tudi odgovorna oseba
samostojnega podjetnika posameznika, odgovorna oseba posameznika, ki samostojno
opravlja dejavnost oziroma odgovorna oseba pravne osebe.«.
2. Zakon o odpravi posledic naravnih nesreč
15. člen
V Zakonu o odpravi posledic naravnih nesreč
(Uradni list RS, št. 114/05 – uradno prečiščeno besedilo, 90/07, 102/07, 40/12
– ZUJF, 17/14, 163/22, 18/23 – ZDU-1O in 88/23) se v 44.h členu v četrtem
odstavku za besedo »oblikovanju« dodata besedi »garancijske sheme«, besedilo
»sklada upravljavec sklad pripiše vrednosti sklada« pa se nadomesti z besedilom
»garancijske sheme finančna institucija iz četrtega odstavka 106.f člena ZJF
pripiše vrednosti garancijske sheme«.
3. Zakon o urejanju prostora
16. člen
V Zakonu o urejanju prostora (Uradni list
RS, št. 199/21, 18/23 – ZDU-1O in 78/23 – ZUNPEOVE) se za 131. členom doda nov
131.a člen, ki se glasi:
»131.a člen
(OPPN za odpravo posledic naravne nesreče)
(1) Za načrtovanje prostorskih ureditev,
namenjenih za odpravo posledic naravnih in drugih nesreč, se lahko sprejme OPPN
za odpravo posledic naravne nesreče (v nadaljnjem besedilu: OPPN za obnovo), s
katerim se lahko spremeni tudi namenska raba prostora in prostorski izvedbeni
pogoji, določeni z OPN. Druge namenske rabe so podrejene izvedbi ukrepov za
zagotavljanje poplavne varnosti, varnosti pred plazovi in zagotovitev novih
stavbnih zemljišč. OPPN za obnovo se lahko izdela in sprejme tudi v občini, ki
še nima sprejetega OPN. OPPN za obnovo nadomesti v svojem območju urejanja do
tedaj veljavne izvedbene prostorske akte za to območje.
(2) OPPN za obnovo je lahko sprejet za
območje, ki je bilo prizadeto v naravni nesreči. Območja, za katera se lahko
sprejme OPPN za obnovo, ob upoštevanju obsega in posledic naravne nesreče
določi vlada.
(3) Prostorske ureditve in sprememba
namenske rabe prostora se lahko načrtujejo z OPPN za obnovo, ki vsebujejo
usmeritve iz programa odprave posledic nesreče, sprejetim na podlagi zakona, ki
ureja odpravo posledic naravnih nesreč, in če niso v nasprotju z usmeritvami iz
Strategije, akcijskega programa za izvajanje Strategije, regionalnega prostorskega
plana ter s pravnimi režimi. Usklajevanje interesov poteka z odgovornim
sodelovanjem med udeleženci pri urejanju prostora, med razvojnimi in
varstvenimi javnimi interesi ter med državo in občinami, pri čemer ima
poselitev prednost pred drugimi rabami prostora.
(4) Za načrtovanje prostorskih ureditev iz
prvega odstavka tega člena se prednostno uporabijo:
-       
razvrednotena območja znotraj naselij in mest,
-       
nepozidana stavbna zemljišča,
-       
zemljišča, ki imajo zagotovljen dostop do gospodarske javne infrastrukture,
-       
zemljišča, ki zagotavljajo najvišjo možno raven dostopnosti za vse
prebivalce v območju urejanja.
(5) Če se prostorske ureditve načrtujejo
znotraj poselitvenih območij oziroma se zanje načrtujejo nova poselitvena
območja, se k OPPN za obnovo kot obvezna strokovna podlaga izdela urbanistična
zasnova, katere rešitve morajo obsegati tudi ukrepe za prilagajanje na podnebne
spremembe in omejitve, ki veljajo za ogrožena območja.
(6) Če se prostorske ureditve načrtuje
zunaj obstoječih ali zunaj načrtovanih novih poselitvenih območij, se k OPPN za
obnovo kot obvezna strokovna podlaga izdela krajinska zasnova, katere rešitve
morajo obsegati tudi ukrepe za prilagajanje na podnebne spremembe in omejitve,
ki veljajo za ogrožena območja.
(7) V primeru posega na varovana območja po
predpisih, ki urejajo ohranjanje narave, se v urbanistični in krajinski zasnovi
izdela dodatek za presojo sprejemljivosti na varovana območja.
(8) Obvezni strokovni podlagi iz petega in
šestega odstavka tega člena se izdelata pred pripravo OPPN za obnovo in sta
sestavni del sklepa o pripravi OPPN za obnovo. Del strokovnih podlag iz
prejšnjega stavka je tudi strokovna ocena o tem, ali je zaradi spremembe
namenske rabe ali podrobnejše namenske rabe ali prostorskih izvedbenih pogojev,
potrebno izvesti celovito presojo vplivov na okolje. Sklep se objavi v Uradnem
listu Republike Slovenije najpozneje v šestih mesecih od naravne ali druge
nesreče.
(9) Ministrstvo, pristojno za celovito
presojo vplivov na okolje, v 15 dneh po prejemu obvestila o nameri priprave
OPPN s strani pripravljavca plana odloči o tem, ali je treba za OPPN za obnovo
izvesti celovito presojo vplivov na okolje, pri čemer se o tem predhodno
posvetuje tudi z ministrstvi in organizacijami, pristojnimi za področja, na
katera bi OPPN za obnovo lahko pomembno vplival. Ministrstva in organizacije,
pristojna za področja, na katera bi OPPN za obnovo lahko pomembno vplival,
morajo mnenje iz prejšnjega stavka podati v 3 delovnih dneh od prejema
zaprosila s strani ministrstva.
(10) Če se z OPPN za obnovo načrtuje
ureditev državnega pomena, se ta načrtuje po predhodnem soglasju ministrstva, v
pristojnost katerega spada prostorska ureditev državnega pomena, in po dogovoru
med ministrstvom, pristojnim za prostor, in občino. Če se z OPPN za obnovo
posega v območje veljavnega državnega prostorskega izvedbenega akta, se rešitve
uskladijo z ministrstvom, v pristojnost katerega spada prostorska ureditev
državnega pomena, in pridobi soglasje vlade.
(11) Pri prostorskih ureditvah, katerih
namen je sprejem OPPN za obnovo, so druge namenske rabe podrejene izvedbi
ukrepov na ogroženih območjih in poselitvi.
(12) Koordiniranje nosilcev urejanja
prostora se izvaja znotraj nosilca urejanja prostora, pristojnega za področje
prostorskega razvoja, ter koordinacijske skupine za izvajanje prednostnih
projektov. Nosilci urejanja prostorov morajo za izvajanje obveznosti po tem
zakonu zagotoviti skrbnika izvajanja nosilca urejanja prostora. Imenovana oseba
je skrbnik izvajanja prenosa resorne politike v prostorske akte ter izvajanja
izdaje soglasij in mnenj v postopkih izdaje dovoljenj za posege v prostor.
Nosilec urejanja prostora imenuje vodjo skrbnika izvajanja procesov na delovnem
področju nosilca urejanja prostor. V primerih, ko nosilec urejanja prostora ni
pristojen hkrati tudi za izdajo dovoljenj za posege v prostor, se za področje
dodatno imenuje skrbnik za izvajanje izdaje soglasij in mnenj v postopkih
izdaje dovoljenj za posege v prostor.
(13) Vodja skrbnikov izvajanja nalog
nosilca urejanja prostora na zahtevo koordinacijske skupine sodeluje pri
obravnavi investicije iz delovnega področja nosilca urejanja prostora.
(14) Sočasno s pripravo in sprejetjem OPPN
za obnovo se pripravi in sprejme spremembe in dopolnitve OPN po kratkem
postopku.
(15) Sprejem in izvajanje OPPN za obnovo je
v javnem interesu.«.
TRETJI DEL
ODSTOP OD DOLOČB POSAMEZNIH ZAKONOV
1. Zakon o financiranju občin
17. člen
(največji možni obseg zadolževanja občin)
(1) Ne glede na omejitev zadolževanja iz
10.b člena ZFO-1 se občina, ki je bila prizadeta v poplavah in plazovih in je
skladno s 15. členom ZOPNN upravičena do sredstev za odpravo posledic naravnih
nesreč (v nadaljnjem besedilu: občina, prizadeta v poplavah in plazovih), v
letih 2023 in 2024 lahko zadolži, če odplačilo obveznosti iz naslova posojil
(glavnice in obresti), finančnih najemov in blagovnih kreditov (obrokov) ter
potencialnih obveznosti iz naslova izdanih poroštev za izpolnitev obveznosti
posrednih proračunskih uporabnikov in javnih podjetij, katerih ustanoviteljica
je občina, v posameznem letu odplačila ne preseže 15 % realiziranih prihodkov
iz bilance prihodkov in odhodkov občinskega proračuna v letu pred letom
zadolževanja, zmanjšanih za prejete donacije, transferne prihodke iz proračuna
Republike Slovenije za investicije in prejeta sredstva iz proračuna Evropske
unije ter prihodke režijskih obratov.
(2) Občine iz prejšnjega odstavka se lahko
zadolžijo v skladu s prejšnjim odstavkom samo za namen odprave posledic poplav
in plazov, pri tem pa lahko zaradi tega ukrepa do konca leta 2034 presegajo
največji obseg možnega zadolževanja.
18. člen
(likvidnostno zadolževanje občin v letih
2023 in 2024)
Ne glede na peti odstavek 10.a člena ZFO-1
in drugi odstavek 85. člena ZJF se lahko občina, prizadeta v poplavah in
plazovih, v letih 2023 in 2024 likvidnostno zadolži, vendar največ do višine 10
% vseh izdatkov zadnjega sprejetega proračuna.
2. Zakon o gasilstvu
19. člen
(zbiranje in razdeljevanje sredstev v
okviru gasilstva)
(1) Ne glede na 3. člen ZGas se za obdobje
od 4. avgusta 2023 do 31. decembra 2023 kot naloga gasilstva za prostovoljna
gasilska društva, ki delujejo v občinah, ki so bile prizadete zaradi poplav in
plazov, šteje tudi zbiranje in razdeljevanje denarnih in drugih sredstev
fizičnim osebam, ki so bile prizadete zaradi poplav in plazov.
(2) Dohodnine se ne plača od denarnih in
drugih sredstev, ki so izplačana oziroma dana fizičnim osebam v skladu s
prejšnjim odstavkom.
(3) Plačnik davka lahko popravlja predhodno
predloženi obračun davčnega odtegljaja, če je davčna obveznost zaradi prejetih
sredstev, od katerih se v skladu s prejšnjim odstavkom ne plača dohodnine in so
bila prejeta pred uveljavitvijo tega zakona, previsoko izkazana. Plačnik davka
lahko vloži popravek obračuna davčnega odtegljaja najpozneje v 30 dneh po uveljavitvi
tega zakona. Za popravljanje obračuna davčnega odtegljaja se uporabljajo
določbe tretjega do sedmega odstavka 54. člena Zakona o davčnem postopku
(Uradni list RS, št. 13/11 – uradno prečiščeno besedilo, 32/12, 94/12, 101/13 –
ZDavNepr, 111/13, 22/14 – odl. US, 25/14 – ZFU, 40/14 – ZIN-B, 90/14, 91/15,
63/16, 69/17, 13/18 – ZJF-H, 36/19, 66/19, 145/20 – odl. US, 203/20 –
ZIUPOPDVE, 39/22 – ZFU-A, 52/22 – odl. US, 87/22 – odl. US in 163/22; v
nadaljnjem besedilu: ZDavP-2) v zvezi s 57. členom ZDavP-2.
3. Zakon o dohodnini in Zakon o davku od
dohodkov pravnih oseb
20. člen
(ugodna davčna obravnava za uničeno
opremo)
Zavezancu po ZDDPO-2 ter zavezancu po
ZDoh-2 ne glede na šesti odstavek 55.a člena ZDDPO-2 oziroma šesti odstavek
66.a člena ZDoh-2 ni treba povečati davčne osnove, če je do odtujitve opreme
prišlo na podlagi uničenja zaradi poplav in plazov.
21. člen
(znižanje davčne osnove od katastrskega
dohodka za leto 2023)
(1) Ne glede na prvi odstavek 71. člena
ZDoh-2 se za leto 2023 na parcelah kmetijskih zemljišč, ki so jih prizadeli
poplave in plazovi, s stopnjo poškodovanosti 50 % ali več, davčna osnova od
potencialnih tržnih dohodkov za pridelavo na zemljiščih določi v višini 50 %
katastrskega dohodka, kot je ugotovljen po predpisih o ugotavljanju katastrskega
dohodka na dan 30. junij 2023.
(2) Stopnja poškodovanosti iz prejšnjega
odstavka se določi na podlagi končne ocene škode v skladu s predpisi, ki
urejajo varstvo pred naravnimi in drugimi nesrečami. Podatke o poškodovanosti
zemljiških parcel ministrstvo, pristojno za kmetijstvo, pošlje Finančni upravi
Republike Slovenije do 30. januarja 2024.
4. Zakon o izvrševanju proračunov Republike
Slovenije za leti 2023 in 2024
22. člen
(poraba namenskih sredstev občin za
vplačane donacije)
Ne glede na četrti odstavek 21. člena
ZIPRS2324 lahko občine, prizadete v poplavah in plazovih, za vplačane donacije
za odpravo posledic poplav in plazov prevzemajo in plačujejo obveznosti do
višine razpoložljivih sredstev na namenski postavki donacij.
5. Zakon o javnih financah
23. člen
(poraba sredstev proračunske rezerve)
Ne glede na drugi odstavek 49. člena ZJF
lahko občina v letu 2023 sredstva proračunske rezerve porabi tudi za
financiranje izdatkov za odpravo posledic poplav in plazov v drugi občini.
24. člen
(delež sredstev, ki se lahko izloči v
sredstva proračunske rezerve)
Ne glede na tretji odstavek 49. člena ZJF v
letih 2023 in 2024 delež sredstev, ki se lahko izloči v sredstva proračunske
rezerve občine, ni omejen.
24.a člen
(predplačila za obnovo stanovanj)
(1) Ne glede na drugi odstavek
52. člena ZJF in določbe zakona, ki ureja izvrševanje proračuna Republike
Slovenije, ki urejajo predplačila, se del sredstev za obnovo v poplavah in
plazovih poškodovanih ali uničenih stanovanj, v katerih je imela po podatkih
centralnega registra prebivalstva stalno prebivališče na dan 31. julija
2023 vsaj ena oseba, izplača lastnikom stanovanj, ki so fizične osebe, kot
predplačilo. Kot stanovanje se šteje celotna enostanovanjska stavba,
stanovanjska enota v dvo ali več stanovanjski stavbi, bivalna enota v
stanovanjski stavbi za posebne namene in stanovanje po Stanovanjskem zakonu
(Uradni list RS, št. 69/03, 18/04 – ZVKSES, 47/06 – ZEN, 45/08 – ZVEtL,
57/08, 62/10 – ZUPJS, 56/11 – odl. US, 87/11, 40/12 – ZUJF, 14/17 – odl. US,
27/17, 59/19, 189/20 – ZFRO, 90/21, 18/23 – ZDU-1O in 77/23 – odl. US).
(2) Predplačilo iz prejšnjega odstavka se
za posamezno stanovanje izplača lastniku stanovanja. Če je lastnikov stanovanja
več, se vsakemu izplača sorazmerni del glede na višino solastniškega deleža, v
primeru skupne lastnine pa se delež določi glede na število skupnih lastnikov.
Za potrebe določitve prejemnika izplačila predplačila se ministrstvu,
pristojnemu za naravne vire, iz zemljiške knjige ali iz centralnega registra
prebivalstva posredujejo identifikacijski podatki o lastnikih nepremičnin,
vključno z enotno matično številko občana.
(3) Predplačilo za posamezno stanovanje se
izplača v višini 20 % ocenjene škode, zavedene v spletni aplikaciji AJDA,
ob upoštevanju podatkov o površini stanovanja iz katastra nepremičnin, kadar
znaša ocenjena škoda več kot 6.000 eurov.
(4) Predplačil se ne izvede za stanovanja v
objektih, ki jim v skladu s strokovnim mnenjem vladne službe za obnovo po
poplavah in plazovih (v nadaljnjem besedilu: vladna služba za obnovo) grozi
visoka nevarnost porušitve ali znatnega poškodovanja objekta.
(5) Finančna uprava Republike Slovenije v
sodelovanju z ministrstvom, pristojnim za naravne vire, pred izplačilom
predplačila obvesti lastnika stanovanja o višini predplačila. Lastnik, ki ne
želi prejeti sredstev predplačila, mora obvestiti ministrstvo, pristojno za
naravne vire, v roku 5 dni od prejema obvestila, sicer se izplačilo predplačila
izvede.
24.b člen
(izplačila predplačil)
(1) Ministrstvo, pristojno za naravne vire,
pošlje Finančni upravi Republike Slovenije zahtevek za izplačilo predplačila,
iz katerega izhajata:
1.     
upravičenec do sredstev (osebno ime in enotna matična številka občana)
in
2.     
višina predplačila za posameznega upravičenca.
(2) Finančna uprava Republike Slovenije
izplača sredstva v skladu s prejšnjim odstavkom. Finančna uprava Republike
Slovenije za namen izplačil pridobi osebne podatke, navedene v prejšnjem
odstavku, ter uporabi podatke iz davčnega registra o številki plačilnega računa
upravičenca.
(3) Za namen izplačil iz prejšnjega
odstavka se Finančni upravi Republike Slovenije zagotovijo sredstva iz
proračuna.
(4) Ministrstvo, prisojno za naravne vire,
pripravi seznam upravičencev do predplačil, ki vsebuje naslov stanovanja,
znesek ocenjene škode ter znesek predplačila, s katerim se seznani Vlada
Republike Slovenije. Seznam se za namen transparentne porabe proračunskih
sredstev javno objavi.
24.c člen
(dokončen poračun)
Po sprejetju programa odprave posledic
nesreče za obnovo stavb se od višine sredstev, dodeljenih za obnovo stanovanja,
ugotovljenih v odločbi, izdani na podlagi 45. člena ZOPNN, odšteje
izplačano predplačilo.
24.č člen
(vračilo sredstev)
(1) Lastniki stanovanj, ki so prejeli
predplačilo iz prvega odstavka 24.a člena tega zakona in so sami ocenili, da do
sredstev niso upravičeni in lastniki stanovanj, ki sredstev iz proračuna
Republike Slovenije ne želijo, lahko sredstva najpozneje v 30 dneh po njihovem
prejemu vrnejo na transakcijski račun, s katerega so sredstva prejeli. Podatki
o lastnikih stanovanj, ki so prejeto predplačilo vrnili, se javno objavijo na
način, kot je objavljen seznam iz četrtega odstavka 24.b člena tega zakona.
(2) Kadar ministrstvo, pristojno za naravne
vire, ugotovi, da so osebe prejele sredstva, do katerih niso upravičene, ali
kadar je lastnik stanovanja prejel predplačilo, ki je večje od sredstev
proračuna Republike Slovenije za obnovo stanovanja, ugotovljenih v programu
odprave posledic nesreče za obnovo stavb, do katerih je upravičen, v odločbi iz
45. člena ZOPNN tem osebam naloži, da sredstva v 30 dneh od vročitve
odločbe vrnejo.
(3) Ne glede na prvi odstavek
77. člena ZJF lahko minister, pristojen za naravne vire, na prošnjo
dolžnika dovoli obročno vračilo sredstev brez soglasja ministra, pristojnega za
finance, in brez zavarovanja. Obdobje obročnega vračila sredstev ne sme biti
daljše od 12 mesecev.
6. Zakon o zavarovalništvu
25. člen
(izjema od prepovedi razkritja zaupnih
podatkov)
Ne glede na 13. točko drugega odstavka 266.
člena ZZavar-1 prepoved razkritja zaupnih podatkov ne velja tudi za odpravo
posledic škode na objektih in zemljiščih zaradi poplav in plazov v primerih, če
te podatke potrebuje ministrstvo, pristojno za odpravo posledic naravnih
nesreč.
7. Zakon o javnem naročanju in Zakon o
pravnem varstvu v postopkih javnega naročanja
26. člen
(izjema od uporabe zakona, ki ureja javno
naročanje)
Ne glede na prvi odstavek 21. člena ZJN-3
se za javna naročila za odpravo posledic naravnih nesreč na stvareh, vezanih na
odpravo posledic poplav in plazov in ki so vključene v program odprave posledic
nesreč, ki ga sprejme Vlada Republike Slovenije (v nadaljnjem besedilu: vlada)
v skladu z zakonom, ki ureja odpravo posledic naravnih nesreč, če vrednost
javnega naročila ne presega vrednosti, od katerih dalje je potrebna objava v
Uradnem listu Evropske unije, začeta do 31. marca 2024 uporablja drugi odstavek
21. člena ZJN-3.
27. člen
(izločeni sklopi)
Ne glede na 21. člen ZJN-3 lahko naročnik
odda javna naročila gradnje, vezana na odpravo posledic poplav in plazov, za
katera se postopek začne najpozneje 31. marca 2024, za posamezne izločene
sklope brez uporabe postopkov iz ZJN-3, če je ocenjena vrednost izločenih
sklopov brez DDV nižja od 1.000.000 eurov, vendar skupna vrednost sklopov,
oddanih brez uporabe postopkov iz ZJN-3, ne sme presegati 20 % skupne vrednosti
vseh sklopov, na katere je bila razdeljena predlagana izvedba gradnje.
28. člen
(odstop od pogodbe o izvedbi javnega
naročila)
Ne glede na 96. člen ZJN-3 lahko naročnik
do 31. marca 2024 odstopi od pogodbe o izvedbi javnega naročila:
-       
če zaradi izrednih okoliščin, nastalih zaradi odprave posledic poplav in
plazov, na katere ni mogel vplivati in jih predvideti, postane izvedba javnega
naročila nemogoča, ali
-       
če predmet javnega naročila za naročnika zaradi posledic poplav in
plazov postane nepotreben, ali
-       
zaradi potrebe po zagotavljanju proračunskih sredstev za postopke javnih
naročil, namenjenih odpravi posledic poplav in plazov z namenom preprečitve
nastanka morebitne nadaljnje grozeče škode, pri čemer lahko odstopi le od
tistih pogodb o izvedbi javnega naročila, ki glede na okoliščine niso več
prioriteta.
29. člen
(odstop od obvezne izvedbe projektnega
natečaja)
Za javna naročila, povezana z odpravo
posledic poplav in plazov, začeta do 31. marca 2024, se tretji odstavek 100.
člena ZJN-3 ne uporablja.
30. člen
(odstop od obdobja mirovanja)
Ne glede na 92. člen ZJN-3 in 20. člen
ZPVPJN lahko naročnik sklene pogodbo o izvedbi javnega naročila pred
pravnomočnostjo odločitve, če izvaja javno naročilo male vrednosti, katerega predmet
se nanaša na odpravo posledic poplav in plazov in ni predmet javnih naročil za
odpravo posledic naravnih nesreč na stvareh, ki so vključene v program odprave
posledic nesreč, ki ga sprejme vlada v skladu z zakonom, ki ureja odpravo
posledic naravnih nesreč, ter je postopek začet najpozneje 31. marca 2024. Če
naročnik v primeru iz prejšnjega stavka pred sklenitvijo pogodbe in pred
potekom pravnomočnosti odločitve o oddaji javnega naročila prejme zahtevek za
revizijo, se šteje, da je dano soglasje Državne revizijske komisije za revizijo
postopkov oddaje javnih naročil (v nadaljnjem besedilu: Državna revizijska
komisija) za sklenitev pogodbe iz 20. člena ZPVPJN.
31. člen
(prednostno odločanje)
Ne glede na 37. in 37.a člen ZPVPJN o
zahtevkih za revizijo, s katerimi se očitajo kršitve v postopku oddaje javnega
naročila, katerega predmet se nanaša na odpravo posledic poplav in plazov, ki
je bil začet najpozneje 31. marca 2024, odloča Državna revizijska komisija
prednostno. O njem mora odločiti in izdati sklep najpozneje v desetih delovnih
dneh od prejema popolnega zahtevka in celotne dokumentacije brez možnosti
podaljšanja roka.
8. Zakon o urejanju trga dela
32. člen
(zvišanje dovoljenega obsega začasnega in
občasnega dela)
Ne glede na 27.c člen ZUTD lahko upravičenec
v obdobju od 1. septembra 2023 do 31. decembra 2023, če gre za odpravljanje
posledic in sanacijo škode zaradi poplav in plazov, opravlja začasno ali
občasno delo v neomejenem obsegu, pri čemer mora upoštevati določbe ZDR-1, ki
urejajo pravice, obveznosti in odgovornosti iz delovnega razmerja, ki urejajo
delovni čas, nočno delo ter odmore in počitke. V tem obdobju se določbe ZUTD o
omejitvi bruto dohodka upravičenca za opravljeno začasno in občasno delo ne
upoštevajo.
33. člen
(program javnih del Pomoč pri odpravi
posledic poplav in plazov)
(1) Ne glede na 33. člen ZUTD in prvi
odstavek 50. člena ZUTD se lahko v program javnih del Pomoč pri odpravi
posledic poplav in plazov (v nadaljnjem besedilu: program javnih del), ki se
določi v Katalogu ukrepov aktivne politike zaposlovanja (v nadaljnjem besedilu:
Katalog APZ) iz četrtega odstavka 36. člena ZUTD, z namenom odprave in
zmanjševanja posledic poplav in plazov, vključujejo vse brezposelne osebe,
prijavljene v evidenci brezposelnih oseb.
(2) Program javnih del v skladu s tem
zakonom se izvaja v skladu s potrebami občin, prizadetim zaradi poplav in
plazov, vendar najdlje do 31. decembra 2024.
(3) Udeleženec oziroma udeleženka (v
nadaljnjem besedilu: udeleženec) javnih del po tem zakonu ne sme biti napoten
na opravljanje del, kjer obstaja obveznost vključitve v poklicno zavarovanje v
skladu s 199. členom Zakona o pokojninskem in invalidskem zavarovanju (Uradni
list RS, št. 48/22 – uradno prečiščeno besedilo, 40/23 – ZČmIS-1, 78/23 – ZORR
in 84/23 – ZDOsk-1; v nadaljnjem besedilu: ZPIZ-2).
(4) Zavod Republike Slovenije za
zaposlovanje (v nadaljnjem besedilu: ZRSZ) lahko brezposelno osebo iz prvega
odstavka tega člena napoti v program javnih del ne glede na tretjo alinejo
prvega odstavka 12. člena in tretjo alinejo prvega odstavka 13. člena ZUTD.
34. člen
(financiranje programa javnih del Pomoč
pri odpravi posledic poplav in plazov)
(1) Ne glede na prvi in četrti odstavek 53.
člena ZUTD ZRSZ v celoti zagotavlja sredstva za plače in druge stroške dela
udeležencev javnih del iz prvega odstavka prejšnjega člena, ki se določijo v
katalogu APZ.
(2) Ne glede na prvi odstavek 52. člena
ZUTD je udeleženec javnega dela po pogodbi o zaposlitvi, sklenjeni za
opravljanje javnega dela, upravičen do plače:
-       
od vključno I. do vključno V. ravni izobrazbe oziroma usposobljenosti v
višini 100 % minimalne plače;
-       
za VI. raven strokovne izobrazbe oziroma usposobljenosti v višini 110 %
minimalne plače;
-       
za VII. raven strokovne izobrazbe oziroma usposobljenosti v višini 120 %
minimalne plače.
(3) Ukrep iz tega člena se uporablja do 31.
decembra 2024.
9. Zakon o vrtcih, Zakon o uveljavljanju
pravic iz javnih sredstev, Zakon o šolski prehrani in Zakon o socialno
varstvenih prejemkih
35. člen
(oprostitev plačila vrtca)
(1) Ne glede na 32. člen ZVrt ter 24. in
31. člen ZUPJS ter ne glede na veljavno odločbo o znižanem plačilu za vrtec so
starši, ki jim je izdana odločba o izredni denarni socialni pomoči iz razlogov
iz prvega odstavka 38. člena tega zakona, oproščeni plačila za vrtec. Ukrep iz
tega člena se uporablja od 4. avgusta 2023 do 31. decembra 2023.
(2) Odločbo o izredni denarni socialni
pomoči vrtcu predložijo starši.
(3) Občine za javne vrtce in zasebne vrtce
s koncesijo ter zasebni vrtci, ki se financirajo v skladu z drugim odstavkom
34. člena ZVrt, uveljavljajo višje stroške za kritje razlike med plačili
staršev in veljavnimi cenami programov, ki jim je nastala zaradi oprostitve
plačila staršev na podlagi tega člena, pri proračunu Republike Slovenije v
skladu s predpisom, ki ga izda minister, pristojen za vzgojo in izobraževanje.
36. člen
(brezplačna malica in kosilo)
(1) Ne glede na 14. člen ZŠolPre-1 in 25.
člen ZUPJS ter višino že dodeljene subvencije imajo učenci in dijaki v šolskem
letu 2023/2024 na podlagi odločbe o izredni denarni socialni pomoči iz razlogov
iz prvega odstavka 38. člena tega zakona pravico do subvencije malice v višini
cene malice za obdobje do 31. decembra 2023.
(2) Ne glede na 14. člen ZŠolPre-1 in 26.
člen ZUPJS ter višino že dodeljene subvencije imajo učenci v šolskem letu
2023/2024 na podlagi odločbe o izredni denarni socialni pomoči iz razlogov iz
prvega odstavka 38. člena tega zakona pravico do subvencije kosila v višini
cene kosila za obdobje do 31. decembra 2023.
(3) Odločbo o izredni denarni socialni pomoči
šoli predložijo starši oziroma polnoletni dijak zase.
(4) Stroške malic in kosil iz tega člena
krije šolam proračun Republike Slovenije.
37. člen
(izjeme na področju pravic iz javnih
sredstev)
(1) Ne glede na tretji odstavek 42. člena
ZUPJS upravičenec do otroškega dodatka, državne štipendije, znižanega plačila
vrtca, subvencije malice za učence in dijake ter subvencije kosila za učence
centru za socialno delo sporoči tudi spremembo v vrednosti nepremičnine,
nastale zaradi poplav in plazov. Center za socialno delo v primeru iz tega
odstavka na novo odloči o posamezni pravici.
(2) Ne glede na 42.b člen ZUPJS se šteje,
da je sprememba okoliščine iz prejšnjega odstavka ali iz 42. člena ZUPJS
sporočena pravočasno, če je sporočena od 4. avgusta 2023 do 31. decembra 2023.
(3) Ne glede na 32. člen ZUPJS se vloga za
uveljavljanje pravic iz javnih sredstev šteje za pravočasno, če je vložena od
4. avgusta 2023 do 31. decembra 2023.
(4) Ne glede na 17. člen ZUPJS in 27. člen
ZSVarPre se za potrebe ugotavljanja materialnega položaja vlagatelja vloge za
subvencijo tržne najemnine, ki je zaradi poplav in plazov na svoji stanovanjski
nepremičnini, v kateri je dejansko prebival, utrpel škodo, ki ogroža zdravje in
povzroča neprimerno življenjsko okolje za bivanje, in oseb, ki se upoštevajo v
skladu z ZUPJS in ZSVarPre poleg vlagatelja, pri odločanju o vlogah za
subvencijo tržne najemnine, vloženih od 4. avgusta do 31. decembra 2023, kot
premoženje ne upošteva tistega premoženja, ki je bilo poškodovano v poplavah in
plazovih.
(5) Pri ugotavljanju upravičenosti do
subvencije tržne najemnine iz prejšnjega odstavka se:
-       
v primeru ene najemne enote lahko prizna le ena subvencija tržne
najemnine,
-       
 pogoj iz četrtega odstavka 28. člena ZUPJS, ki določa, da mora imeti
najemnik tržnega stanovanja za upravičenost do subvencije tržne najemnine na
naslovu tržnega stanovanja prijavljeno stalno ali začasno prebivališče, ne
upošteva.
38. člen
(izjeme na področju socialno varstvenih
prejemkov)
(1) Ne glede na 33. člen ZSVarPre so do
izredne denarne socialne pomoči za namen odprave posledic poplav in plazov
upravičene samske osebe ali družine, ki jim je zaradi poplav in plazov nastala
škoda, ne glede na njihov materialni položaj.
(2) Izredna denarna socialna pomoč iz
prejšnjega odstavka znaša največ sedem minimalnih dohodkov samske osebe ali
družine, vendar ne več kot višina škode, nastale zaradi poplav in plazov.
(3) Ne glede na 26. člen ZSVarPre se višina
minimalnega dohodka iz prejšnjega odstavka za vlagatelja in posameznega
družinskega člana vlagatelja v razmerju do osnovnega zneska minimalnega dohodka
iz 8. člena ZSVarPre določi po naslednjih merilih:
1.     
prva odrasla ali samska oseba: 1,51;
2.     
vsaka naslednja odrasla oseba: 0,83;
3.     
otrok osebe, ki uveljavlja pravico do izredne denarne socialne pomoči iz
prvega odstavka tega člena, dokler ga je ta dolžna preživljati v skladu s
predpisi, ki urejajo dolžnost preživljanja: 0,59.
(4) Izredna denarna socialna pomoč iz
prvega odstavka tega člena se izplača kot solidarnostna pomoč.
(5) Ne glede na 34. člen ZSVarPre je
upravičenec do izredne denarne socialne pomoči iz prvega odstavka tega člena
pristojnemu centru za socialno delo dolžan predložiti dokazila o nastanku škode
in o njeni višini do 30. junija 2024. Če upravičenec tega ne stori ali pa se iz
dokazil ugotovi, da škoda ni nastala, oziroma da je znašala manj kot višina
prejete izredne denarne socialne pomoči iz prvega odstavka tega člena, se
šteje, da je pomoč prejel neupravičeno in jo je dolžan vrniti v skladu s 44.
členom ZUPJS, brez možnosti odpisa dolga.
(6) Če je samska oseba ali družina v
koledarskem letu 2023 že prejela izredno denarno socialno pomoč zaradi naravne
nesreče, ki ni bila dodeljena za namen poplav in plazov, ali višje sile, se
prejeta pomoč ne všteje v višino izredne denarne socialne pomoči iz drugega
odstavka tega člena.
(7) Če je samska oseba ali družina
upravičena do izredne denarne socialne pomoči iz 33. člena ZSVarPre za namen
odprave posledic poplav in plazov, je lahko upravičena do izredne denarne
socialne pomoči iz prvega odstavka tega člena le do razlike do višine izredne
denarne socialne pomoči iz drugega odstavka tega člena.
(8) V primeru samskih oseb ali družin, ki
jim je bila priznana pravica do izredne denarne socialne pomoči, dodeljene za
namen kritja izrednih stroškov, nastalih zaradi poplav in plazov v skladu z
ZSVarPre, center za socialno delo po uradni dolžnosti odpravi veljavno odločbo
in na novo odloči o upravičenosti do izredne denarne socialne pomoči za enak
namen po tem členu.
(9) Izredna denarna socialna pomoč iz tega
člena se ne izključuje z ostalimi solidarnostnimi pomočmi iz tega zakona.
(10) Ne glede na 33. člen ZSVarPre se lahko
izredna denarna socialna pomoč posameznikom ali družinam, ki so zaradi poplav
in plazov najele stanovanje, dodeli tudi za kritje stroškov, povezanih z
najetim stanovanjem. Izredna denarna socialna pomoč iz tega odstavka mesečno in
v koledarskem letu 2023 ne sme presegati višine dveh minimalnih dohodkov samske
osebe ali družine, določene v skladu s tretjim odstavkom tega člena, ter se ne
šteje v višino izredne denarne socialne pomoči iz drugega odstavka tega člena.
(11) Ukrep iz prvega odstavka tega člena
velja od 4. avgusta 2023 do 31. decembra 2023.
(12) Vloge za uveljavljanje pravice iz
desetega odstavka tega člena se lahko vložijo najpozneje do 31. decembra 2023.
10. Zakon o kmetijstvu
39. člen
(uveljavljanje višje sile in izjemnih
okoliščin pri ukrepih kmetijske politike)
(1) Ne glede na 18.d člen ZKme-1 se za
ukrepe neposrednih plačil, ukrepe za okoljske, podnebne in druge upravljavske
obveznosti, plačila za območja z omejenimi možnostmi za kmetijsko dejavnost in
dobrobit živali v zvezi z odpravo posledic poplav in plazov uporablja posebna
ureditev uveljavljanja višje sile in izjemnih okoliščin iz tega člena. Za
ukrepe iz prejšnjega stavka se ne glede na prvi odstavek 1. člena tega zakona
posebna ureditev uveljavljanja višje sile in izjemnih okoliščin iz tega člena
uporablja tudi za primere višje sile ali izjemnih okoliščin iz 1. točke prvega
odstavka 18.d člena ZKme-1 v obdobju od 1. januarja 2023 do uveljavitve tega
zakona.
(2) Če Agencija Republike Slovenije za
kmetijske trge in razvoj podeželja (v nadaljnjem besedilu: AKTRP) s svojimi
kontrolnimi sistemi, zlasti s sistemom za spremljanje površin iz 15.a člena
ZKme-1, zazna okoliščine, ki kažejo na nastanek primera višje sile ali izjemne
okoliščine, po uradni dolžnosti izvede postopek ugotavljanja višje sile ali
izjemne okoliščine in o tem odloči v odločbi o dodelitvi sredstev.
(3) Šteje se, da stranka uveljavlja višjo
silo ali izjemno okoliščino, če AKTRP v izjavi o ugotovljenem dejanskem stanju,
ki jo poda v skladu z drugo alinejo tretjega odstavka 36.b člena ZKme-1, do 2.
novembra 2023 obvesti o razlogu višje sile ali izjemne okoliščine, ki ima za
posledico ugotovljene nepravilnosti.
(4) Poleg primerov iz drugega in tretjega
odstavka tega člena lahko stranka do 2. novembra 2023 AKTRP obvesti o primeru
višje sile ali izjemne okoliščine tudi na način iz 63. člena Zakona o splošnem
upravnem postopku (Uradni list RS, št. 24/06 – uradno prečiščeno besedilo,
105/06 – ZUS-1, 126/07, 65/08, 8/10, 82/13, 175/20 – ZIUOPDVE in 3/22 – ZDeb).
(5) Ne glede na predpise, ki urejajo ukrepe
neposrednih plačil, ukrepe za okoljske, podnebne in druge upravljavske
obveznosti, plačila za območja z omejenimi možnostmi za kmetijsko dejavnost in
dobrobit živali, v primeru višje sile ali izjemnih okoliščin iz tega člena
AKTRP pri izračunu zneska sredstev ne uporabi znižanja ali zavrnitve izplačila
ter zahtevek odobri v celoti, če upravičenec izpolnjuje ostale pogoje
upravičenosti.
11. Zakon o visokem šolstvu
40. člen
(spremembe pogojev za napredovanje po
študijskem programu)
Ne glede na sedmi odstavek 32. člena ZViS
lahko visokošolski zavodi do 30. oktobra 2023 sprejmejo spremembe pogojev za
napredovanje po študijskem programu iz sedme alineje tretjega odstavka 35.
člena ZViS zaradi poplav in plazov, ki lahko vplivajo na izpolnjevanje
študijskih obveznosti. Te spremembe se uporabljajo za vpis v študijsko leto
2023/2024.
41. člen
(podaljšanje statusa študenta)
Ne glede na 70. člen ZViS imajo v
študijskem letu 2023/2024 pravico do podaljšanja statusa študenta tudi
študenti, ki so bili prizadeti zaradi poplav in plazov ali so aktivno
sodelovali pri odpravljanju posledic teh poplav in plazov in zaradi tega v
študijskem letu 2022/2023 niso mogli redno in v roku opraviti svojih študijskih
obveznosti.
42. člen
(stroški bivanja v študentskih domovih)
Študenti, ki bivajo v javnih in zasebnih
študentskih ter javnih dijaških domovih, so na podlagi odločbe o izredni
denarni socialni pomoči iz 38. člena tega zakona v študijskem letu 2023/2024
oproščeni plačila subvencionirane cene bivanja za obdobje do 31. decembra 2023.
12. Zakon o državni upravi
43. člen
(oprostitev plačila stroškov uporabe
storitev centralnega informacijsko komunikacijskega sistema)
Ne glede na peti odstavek 74.a člena ZDU-1
se javnim agencijam, organom lokalnih skupnosti, nosilcem javnih pooblastil in
ostalim uporabnikom javnih storitev, katerih premično ali nepremično premoženje
je bilo poškodovano ali uničeno v poplavah in plazovih, za obdobje od 4.
avgusta 2023 do 31. decembra 2023 ne zaračunavajo stroški uporabe storitev
centralnega informacijsko komunikacijskega sistema.
13. Zakon o elektronski identifikaciji in
storitvah zaupanja
44. člen
(identifikacija na daljavo ob izdaji
sredstva elektronske identifikacije srednje ravni)
(1) Ne glede na 10. člen ZEISZ se za
preverjanje identitete v postopku pridobitve sredstva elektronske
identifikacije srednje ravni zanesljivosti fizičnim osebam, katerih stalno ali
začasno prebivališče je bilo poškodovano v poplavah in plazovih, do 30. junija
2024 omogoči identifikacija na daljavo, ki poteka po videopovezavi.
(2) Za izdajo kvalificiranega potrdila za
elektronski podpis na osnovi identifikacije z uporabo sredstva elektronske
identifikacije srednje ravni zanesljivosti fizičnim osebam, katerih stalno ali
začasno prebivališče je bilo poškodovano v poplavah in plazovih, se do 30.
junija 2024 kot ustrezna prizna identifikacija na daljavo, ki poteka po
videopovezavi.
(3) Minister, pristojen za področje
zagotavljanja centralne storitve za spletno prijavo in elektronski podpis,
podrobneje določi način izvajanja tega člena.
14. Zakon o cestah
45. člen
(vzdrževalna dela v javno korist na
področju cest)
(1) Ne glede na 21. člen ZCes-2 se obnova
porušenih in poškodovanih delov javnih cest, vključno z vsemi spremljajočimi
ureditvami, na prizadetih območjih, ki jih določi vlada s sklepom, v okviru
območja ceste z varovalnimi pasovi iz 46. in 47. člena tega zakona izvede kot
vzdrževalna dela v javno korist.
(2) Pred pričetkom priprave izvedbenega
načrta za izvedbo vzdrževalnih del v javno korist iz prejšnjega odstavka,
mnenjedajalci podajo le projektne pogoje, katerih rok za izdajo je pet delovnih
dni od prejema zahteve. Na izvedbeni načrt se mnenj ne izdaja. Recenzija
izvedbenega načrta za izvedbo tovrstnih projektov ni obvezna.
(3) Če se vzdrževalna dela v javno korist
izvajajo na občinskih cestah, posege v zahtevne cestne objekte, ki vključujejo
spremembo zmogljivosti ceste, velikost njenih posameznih delov ali zamenjavo
posameznih konstrukcijskih delov, brez izdelane ali recenzirane projektne
dokumentacije koordinira Državna tehnična pisarna za odpravo posledic poplav in
plazov iz četrtega odstavka 157. člena tega zakona.
46. člen
(varovalni pas ob državnih cestah)
Ne glede na četrto in peto alinejo šestega
odstavka 76. člena ZCes-2 znaša za izvedbo projektov gradenj na prizadetih
območjih, ki jih določi vlada s sklepom, z namenom obnove obstoječih objektov
in naprav javne infrastrukture državnega in lokalnega pomena, ki so bili
prizadeti zaradi poplav in plazov, ali njihove nadomestitve z novogradnjami,
varovalni pas državne ceste pri regionalnih cestah in državnih kolesarskih
cestah in poteh 50 metrov.
47. člen
(varovalni pas ob občinskih cestah)
Ne glede na četrti odstavek 109. člena
ZCes-2 znaša za izvedbo projektov gradenj na prizadetih območjih, ki jih določi
vlada s sklepom, z namenom obnove obstoječih objektov in naprav javne
infrastrukture državnega in lokalnega pomena, ki so bili prizadeti zaradi
poplav in plazov, ali njihove nadomestitve z novogradnjami, varovalni pas
občinske ceste pri lokalnih cestah, javnih poteh in občinskih kolesarskih
cestah in poteh 50 metrov.
48. člen
(zapora javnih cest zaradi izvajanja
sanacijskih del)
(1) Ne glede na 83. in 113. člen ZCes-2 za
delno ali popolno zaporo javne ceste zaradi izvedbe sanacijskih del na
prizadetih območjih, ki jih določi vlada s sklepom, ni treba izdelati načrta
zapore ceste v skladu s predpisom, ki ureja zapore na cestah.
(2) Vloga za dovoljenje za delno ali
popolno zaporo javne ceste mora vsebovati podatke o lokaciji, vrsti in obsegu
del, zaradi katerih se predlaga zapora ceste ter čas trajanja zapore in navedbo
tipske sheme zapore ceste. Pri uporabi semaforjev se doda izračun krmilnega
programa. V primerih, kjer povprečni letni dnevni promet (PLDP) presega 10.000
vozil ali kjer se dela izvajajo v vplivnem območju križišč ali je zaradi
popolne zapore potreben obvoz ali se zahteva ločeno vodenje pešcev in
kolesarjev, je treba vlogi priložiti situacije postavitve začasne prometne
signalizacije in sheme potrebnih prometnih znakov za obvoz ter kratko tehnično
poročilo.
49. člen
(trajanje ukrepov tega poglavja)
(1) Ukrepi iz 45. do 48. člena tega zakona
se uporabljajo do 31. marca 2024.
(2) Projekti gradenj iz tega poglavja na
prizadetih območjih, pričeti do 31. marca 2024, se dokončajo v skladu s tem
zakonom.
15. Zakon o vodah
50. člen
(izvajanje izrednih ukrepov zaradi
škodljivega delovanja voda)
(1) Ne glede na 96.a člen ZV-1 lahko organ
v sestavi ministrstva, pristojnega za opravljanje posameznih nalog upravljanja
voda, za izvedbo izrednih ukrepov zaradi škodljivega delovanja voda v okviru
odprave posledic poplav in plazov poleg izvajalcev gospodarskih javnih služb
urejanja voda zagotovi dodatne izvajalce, pri čemer se za zagotovitev
izvajalcev predpisi, ki urejajo javno naročanje, ne uporabljajo.
(2) Cena za izvedbo izrednih ukrepov zaradi
škodljivega delovanja voda iz prejšnjega odstavka se ne glede na predpise, ki
urejajo gospodarske javne službe urejanja voda ter koncesijske akte za
izvajanje gospodarskih javnih služb urejanja voda za čas izvajanja interventnih
ukrepov zaradi škodljivega delovanja voda ob poplavah in plazovih določi v
višini izhodiščne cene in urne postavke, določenih v posameznih koncesijskih
pogodbah za izvajanje gospodarskih javnih služb urejanja voda, povečanih za do
50 %.
(3) Obseg in prednostni vrstni red
izvajanja izrednih ukrepov zaradi škodljivega delovanja voda iz prvega odstavka
tega člena določi s sklepom predstojnik organa v sestavi ministrstva,
pristojnega za opravljanje posameznih nalog upravljanja voda, pri čemer se
primarno upošteva kriterij varovanja življenja ali zdravja ljudi.
(4) Ukrep iz tega člena se uporablja od 4.
avgusta 2023 do 30. junija 2024.
16. Zakon o vrtcih
51. člen
(oprostitev plačila staršev in kritje
izpada sredstev)
(1) Ne glede na 30. člen ZVrt so starši,
katerih otroci zaradi poplav in plazov ali odprave posledic poplav in plazov ne
obiskujejo vrtca, za čas, ko otrok ne obiskuje vrtca, oproščeni plačila za
vrtec.
(2) Vrtcem, ki zaradi poplav in plazov niso
dostopni za starše oziroma so zaradi poplav in plazov zaprti ali so preventivno
zaprti zaradi nevarnosti plazov, proračun Republike Slovenije krije izpad
plačil staršev. Izpad plačil staršev se prizna za dneve, ko otroci niso mogli
obiskovati vrtca, v višini znižanega plačila staršev za vrtec, ki jim je
določeno v skladu z odločbo pristojnega centra za socialno delo.
(3) Sredstva v višini oprostitve plačila
staršev za javne vrtce in zasebne vrtce s koncesijo zagotavlja občina
ustanoviteljica vrtca oziroma koncedentka za vse vključene otroke v vrtec, ne
glede na občino stalnega prebivališča otrok. Sredstva se občinam povrnejo iz
proračuna Republike Slovenije v skladu z navodilom, ki ga izda minister,
pristojen za predšolsko vzgojo.
(4) Zasebni vrtci uveljavljajo sredstva iz
drugega odstavka tega člena neposredno iz proračuna Republike Slovenije v
skladu z navodilom iz prejšnjega odstavka. Zasebnim vrtcem, ki se financirajo v
skladu z drugim odstavkom 34. člena ZVrt, se izpad plačil staršev prizna za
čas, ko so bili vrtci zaprti oziroma za starše nedostopni in otroci niso
obiskovali vrtca, in v višini znižanega plačila staršev, ki bi bilo staršem
določeno, če bi bil otrok vključen v istovrstni program vrtca, ki izvaja javno
službo na območju občine, v kateri ima zasebni vrtec ali njegova enota sedež.
Zasebnim vrtcem se iz proračuna Republike Slovenije za posameznega vključenega
otroka krije tudi 15 % cene istovrstnega programa javnega vrtca na območju
občine, v kateri ima zasebni vrtec ali njegova enota sedež.
17. Zakon o gimnazijah in Zakon o poklicnem
in strokovnem izobraževanju
52. člen
(stroški oskrbnin v dijaških domovih)
(1) Ne glede na drugi odstavek 29. člena
ZGim in drugi odstavek 59. člena ZPSI-1 so učenci in dijaki, ki bivajo v
dijaških domovih, na podlagi odločbe o izredni denarni socialni pomoči iz 38.
člena tega zakona v šolskem letu 2023/2024 oproščeni plačila oskrbnine za
obdobje do 31. decembra 2023.
(2) Pod pogojem iz prejšnjega odstavka so
oproščeni plačila oskrbnine tudi študenti višjih strokovnih šol, ki bivajo v
dijaških domovih.
(3) Odločbo iz 38. člena tega zakona o
izredni denarni socialni pomoči dijaškemu domu predložijo starši oziroma
polnoletni dijak ali študent zase.
(4) Stroške oskrbnin dijaškim domovom iz
prvega in drugega odstavka tega člena krije proračun Republike Slovenije.
18. Zakon o višjem strokovnem izobraževanju
53. člen
(podaljšanje statusa študenta
višješolskega izobraževanja)
Ne glede na 46. člen ZVSI imajo v
študijskem letu 2023/2024 pravico do podaljšanja statusa tudi študenti, ki so
bili prizadeti zaradi poplav in plazov ali so aktivno sodelovali pri
odpravljanju posledic teh poplav in plazov in zaradi tega v študijskem letu
2022/2023 niso mogli redno in v roku opraviti svojih študijskih obveznosti.
19. Zakon o potrošniških kreditih
54. člen
(odlog plačila obveznosti iz potrošniške
kreditne pogodbe)
(1) Ne glede na 4., 12. in 54. člen ZPotK-2
lahko kreditojemalec pri dajalcu kredita, ki je pridobil dovoljenje za
opravljanje storitev potrošniškega kreditiranja po ZPotK-2, uveljavlja odlog
plačila obveznosti iz kreditne pogodbe iz razloga nezmožnosti zagotavljanja
plačila obveznosti iz kreditne pogodbe zaradi nastanka premoženjske škode, ki
je nastala kot posledica poplav in plazov.
(2) Za kreditojemalca iz prejšnjega
odstavka šteje fizična oseba, ki je državljan Republike Slovenije in ima stalno
prebivališče v Republiki Sloveniji.
(3) Kreditojemalec naslovi na dajalca
kredita, ki je pridobil dovoljenje za opravljanje storitev potrošniškega
kreditiranja na podlagi ZPotK-2, vlogo za odlog plačila obveznosti iz kreditne
pogodbe najpozneje do 31. decembra 2023.
(4) V vlogi iz prejšnjega odstavka
kreditojemalec navede, da zaradi okoliščin, povezanih s posledicami poplav in
plazov, začasno ne more zagotavljati poplačila obveznosti iz kreditne pogodbe,
sklenjene z dajalcem kredita iz prejšnjega odstavka, ter v ta namen predloži
opis dejstev in okoliščin, povezanih s posledicami poplav in plazov, ki so na to
vplivale, ter dokazilo, da mu je v času nastanka poplav in plazov nastala
premoženjska škoda. V vlogi kreditojemalec poleg tega navede število mesecev
odloga.
(5) Dajalec kredita najpozneje v osmih dneh
brezplačno odobri kreditojemalcu odlog plačila obveznosti iz kreditne pogodbe,
ki se sklene v obliki aneksa h kreditni pogodbi.
(6) Odlog plačila pomeni prekinitev
zapadlosti vseh obveznosti po kreditni pogodbi do izteka obdobja odloga. Končni
datum zapadlosti kreditne pogodbe se podaljša za čas trajanja odloga plačila,
enako se podaljša zapadlost pogodbe, ki služi kot zavarovanje kreditne pogodbe.
Po izteku obdobja odloga plačila naslednji obrok zapade v plačilo v skladu z
določbami kreditne pogodbe in aneksa h kreditni pogodbi z amortizacijskim
načrtom, ki je priloga aneksa h kreditni pogodbi. Odlog plačila ne vpliva na
izračun višine posameznega obroka v skladu s kreditno pogodbo.
(7) Odlog se odobri za obdobje največ 24
mesecev, če posamezna obveznost iz kreditne pogodbe, za katero kreditojemalec
zahteva odlog plačila, do 31. julija 2023 še ni zapadla v plačilo.
(8) V obdobju odloga plačil se na odloženi
del glavnice 12 mesecev od začetka veljavnosti odloga plačil ne obračunavajo
obresti, po enem letu pa se lahko obračunavajo obresti največ v višini 2 % letno
oziroma po redni obrestni meri, ki je bila dogovorjena ob sklenitvi kreditne
pogodbe, če je ta za kreditojemalca ugodnejša.
(9) Ne glede na sedmi odstavek tega člena
se lahko dajalec kredita in kreditojemalec sporazumno dogovorita za rok glede
plačila obveznosti iz kreditne pogodbe, ki je za kreditojemalca ugodnejši.
55. člen
(nadzor)
Nadzor nad izvajanjem prejšnjega člena
opravlja Tržni inšpektorat Republike Slovenije.
20. Zakon o socialnem varstvu
56. člen
(krizne namestitve)
(1) Ne glede na tretji odstavek 49. člena
ZSV krizne namestitve izvajajo tudi izvajalci, ki v skladu s predpisi s
področja socialnega varstva izvajajo institucionalno varstvo.
(2) Krizne namestitve v skladu s tem členom
so namestitve, namenjene osebam, starejšim od 65 let, in odraslim osebam z
motnjami v duševnem in telesnem razvoju, ki se zaradi starosti, invalidnosti
ali kronične bolezni ne morejo oskrbovati same in jim zaradi posledic poplav in
plazov ni mogoče zagotoviti oskrbe izven institucionalnega varstva.
(3) Postopek krizne namestitve se začne na
podlagi mnenja pristojnega centra za socialno delo ali službe za socialne
zadeve izvajalca s področja socialnega varstva oziroma zdravstvene dejavnosti.
Sprejem v krizno namestitev se izvede v skladu s predpisi, ki urejajo socialno
varstvo.
(4) Krizna namestitev iz tega člena se
zagotavlja v trajanju 21 dni. Ne glede na prejšnji stavek se krizna namestitev
lahko podaljša največ dvakrat
za 21 dni, če po mnenju pristojnega centra za socialno delo ali službe za
socialne zadeve izvajalca s področja socialnega varstva oziroma zdravstvene
dejavnosti osebi ni možno zagotoviti potrebne oskrbe v drugi organizirani
obliki socialnovarstvenih storitev. Če vrnitev osebe v domače okolje po zaključeni krizni namestitvi
zaradi posledic poplav in plazov ni mogoča, se ji prednostno zagotovi
vključitev v zagotavljanje institucionalnega varstva v instituciji, pri
izvajalcu institucionalnega varstva, ki je osebi zagotovil krizno namestitev.
(5) Osebam, ki zaradi starosti,
invalidnosti ali kronične bolezni ne zmorejo prevoza z osebnim oziroma javnim
prevozom, se prevoz v ali iz krizne namestitve zagotovi z nenujnim reševalnim
prevozom osebe.
(6) Nenujni reševalni prevoz iz prejšnjega
odstavka pri dispečerski službi zdravstva naroči pristojna oseba izvajalca iz
prvega odstavka tega člena, ki bo osebi zagotovil krizno namestitev.
(7) Izvajalec nenujnega reševalnega prevoza
iz prejšnjega odstavka je javni zdravstveni zavod ali druga pravna ali fizična
oseba s koncesijo za izvajanje zdravstvene dejavnosti, ki izpolnjuje pogoje iz
pravilnika, ki določa prevoze pacientov.
(8) Sredstva za kritje stroškov kriznih
namestitev in nenujnih reševalnih prevozov iz tega člena se zagotavljajo v
proračunu Republike Slovenije. Sredstva za kritje stroškov kriznih namestitev se
izvajalcu iz prvega odstavka tega člena zagotavljajo od dneva krizne namestitve
osebe. Zahtevki za izplačilo sredstev se z dokazili vložijo pri ministrstvu,
pristojnem za institucionalno varstvo. Način izstavitve zahtevkov, potrebna
dokazila in roke izplačil določi minister, pristojen za institucionalno
varstvo.
(9) Ukrep iz tega člena se uporablja od 4.
avgusta 2023 do 30. junija 2024.
21. Zakon o delovnih razmerjih
57. člen
(začasna premestitev zaposlenega pri
izvajalcu, ki socialnovarstvene storitve opravlja na podlagi koncesijske
pogodbe in dovoljenja za delo zaradi nujnih delovnih potreb)
(1) Ne glede na 169. člen ZDR-1 lahko
izvajalec, ki zagotavlja socialnovarstvene storitve institucionalno varstvo ali
storitve pomoč na domu na podlagi koncesijske pogodbe ali z dovoljenjem za
delo, zaradi odprave posledic poplav in plazov, zaposlenega brez njegovega
soglasja začasno premesti tudi k drugemu izvajalcu socialnovarstvene storitve
institucionalno varstvo ali pomoč družini na domu na enako ali drugo delovno
mesto.
(2) Za izvajanje ukrepa iz tega člena se
smiselno uporabljajo določbe 13. poglavja četrtega dela tega zakona, ki urejajo
začasne ukrepe na področju zakonodaje, ki ureja javne uslužbence, razen
omejitve iz četrtega odstavka 126. člena tega zakona.
58. člen
(izjema od omejitve dnevne delovne
obveznosti, dnevnega in tedenskega počitka ter omejitve dela preko polnega
delovnega časa)
(1) Ne glede na določbe zakona, ki ureja
delovna razmerja, in drugih zakonov glede časovnih omejitev dnevne delovne obveznosti,
dnevnega in tedenskega počitka ter opravljenih ur dela preko polnega delovnega
časa, lahko za namen odprave posledic poplav in plazov, ko ni mogoče na
drugačen način opraviti nujnih nalog, nadrejeni javnemu uslužbencu brez
njegovega soglasja odredi, da po poteku delovnega časa, brez prekinitve dela,
ki bi javnemu uslužbencu omogočila počitek, kot ga določa zakon, ki ureja
delovna razmerja, dokonča začeto nalogo ali opravi nujno delo.
(2) Odreditev dela preko polnega delovnega
časa iz prejšnjega odstavka je dopustna le za najkrajši možni čas, s tem da je
treba javnemu uslužbencu takoj po prenehanju razlogov zagotoviti sorazmerno
daljši počitek skladno s predpisi in kolektivnimi pogodbami.
(3) Delo preko polnega delovnega časa,
odrejeno na podlagi prvega odstavka tega člena, lahko traja največ 20 ur na
teden oziroma 80 ur na mesec.
(4) Delo preko polnega delovnega časa lahko
s soglasjem javnega uslužbenca traja tudi dalj časa od omejitev iz prejšnjega
odstavka.
(5) Skupno število ur dela preko polnega delovnega
časa iz tega člena na letni ravni ne sme preseči 480 ur.
(6) Ukrep iz tega člena se uporablja od 4.
avgusta 2023 do 31. decembra 2023.
22. Stanovanjski zakon
59. člen
(izjemna dodelitev neprofitnih stanovanj v
najem zaradi poplav in plazov)
(1) Ne glede na 87. člen SZ-1 so do izjemne
dodelitve neprofitnega stanovanja v najem upravičene osebe, ki izpolnjujejo
naslednje pogoje (v nadaljnjem besedilu: upravičenec do izjemne dodelitve
neprofitnega stanovanja v najem):
-       
če so bile zaradi poplav in plazov stanovanjske enote, v katerih so ob
tej naravni nesreči dejansko prebivale, trajno ali huje poškodovane,
-       
če bi bil za obnovo stanovanjske enote ali ponovno vselitev potreben
daljši čas in
-       
če prosilec ali oseba, s katero živi v skupnem gospodinjstvu, nima v
lasti oziroma solasti druge nepremičnine, v kateri bi lahko prebivala.
(2) Najem neprofitnega stanovanja,
dodeljenega na podlagi tega člena, je mogoč do odprave posledic poplav in
plazov, vendar najdlje za tri leta od sklenitve najemne pogodbe.
(3) Stanovanja za izjemno dodelitev
neprofitnih stanovanj v najem lahko zagotovijo država, občine, javni
stanovanjski skladi ter druge pravne osebe javnega prava, katerih ustanovitelj
je država ali občina.
(4) Stanovanja v lasti države ali druge
pravne osebe javnega prava, katere ustanovitelj je država, se dodelijo v najem
upravičencem do izjemne dodelitve neprofitnega stanovanja v najem preko
Stanovanjskega sklada Republike Slovenije, javnega sklada.
(5) Stanovanja v lasti občine ali druge
pravne osebe javnega prava, katere ustanovitelj je občina, in javnih
stanovanjskih skladov se dodelijo v najem upravičencem do izjemne dodelitve
neprofitnega stanovanja v najem praviloma v občini stalnega prebivališča
upravičenca do izjemne dodelitve neprofitnega stanovanja v najem oziroma
občini, na območju katere javni stanovanjski sklad deluje.
(6) O izjemni dodelitvi neprofitnega
stanovanja v najem iz četrtega odstavka tega člena odloči direktor
Stanovanjskega sklada Republike Slovenije, javnega sklada, z odločbo. Zoper
odločbo iz tega odstavka je dopustna pritožba na ministrstvo, pristojno za
stanovanja.
(7) O izjemni dodelitvi neprofitnega
stanovanja v najem iz petega odstavka tega člena odloči župan oziroma direktor
javnega stanovanjskega sklada z odločbo.
(8) Stanovanja v lasti države ali druge
pravne osebe javnega prava, katere ustanovitelj je država, ter Stanovanjskega
sklada Republike Slovenije, javnega sklada, se pod pogoji iz tega člena oddajo
v najem upravičencem do izjemne dodelitve neprofitnega stanovanja v najem brezplačno
najdlje za 12 mesecev od sklenitve najemne pogodbe. Če se najemna pogodba
sklene za čas, daljši od 12 mesecev, se po poteku 12 mesecev upravičencem do
izjemne dodelitve neprofitnega stanovanja v najem obračuna neprofitna
najemnina, določena v skladu s predpisi, ki urejajo dodeljevanje neprofitnih
stanovanj v najem.
(9) Stanovanja v lasti občine ali druge
pravne osebe javnega prava, katere ustanovitelj je občina, in javnih
stanovanjskih skladov se pod pogoji iz tega člena oddajo v najem upravičencem do
izjemne dodelitve neprofitnega stanovanja v najem za neprofitno najemnino,
določeno v skladu s predpisi, ki urejajo dodeljevanje neprofitnih stanovanj v
najem, pri čemer najemnino za prvih 12 mesecev od sklenitve najemne pogodbe
nepovratno krije država iz sredstev proračuna Republike Slovenije.
(10) Postopek za izjemno dodelitev
neprofitnih stanovanj v najem v skladu s tem členom se lahko začne najpozneje v
devetih mesecih po uveljavitvi tega zakona.
59.a člen
(pridobivanje osebnih podatkov)
Občine in javni stanovanjski skladi za
potrebe ugotavljanja dejanskega stanja in odločanja v upravnih postopkih
izjemnega dodeljevanja neprofitnih stanovanj v najem na podlagi prejšnjega
člena brezplačno pridobivajo podatke o prosilcih za izjemno dodelitev
neprofitnega stanovanja v najem in osebah, s katerimi živijo v gospodinjstvu,
iz zbirk podatkov naslednjih upravljavcev:
-       
ministrstva, pristojnega za notranje zadeve – podatke iz centralnega
registra prebivalstva (osebno ime, EMŠO, stalno in začasno prebivališče) ter
-       
okrajnih sodišč – podatke o lastništvu nepremičnin posamezne osebe.
59.b člen
(nadomestilo za stroške bivanja v drugi
stanovanjski enoti)
(1) Do nadomestila za stroške bivanja v
drugi stanovanjski enoti (v nadaljnjem besedilu: nadomestilo za stroške bivanja)
so upravičene osebe, ki izpolnjujejo naslednje pogoje:
-       
so bile zaradi poplav in plazov stanovanjske enote, v katerih so ob
poplavah in plazovih dejansko prebivale, uničene ali huje poškodovane, tako da
bivanje v njih ni mogoče in je za njihovo obnovo ter ponovno vselitev potreben
daljši čas, in
-       
po poplavah in plazovih upravičene osebe in člani njihovega
gospodinjstva začasno bivajo v drugi stanovanjski enoti, z uporabo katere
nastanejo stroški bivanja.
(2) Do nadomestila za stroške bivanja ni
upravičena oseba, ki živi v drugi stanovanjski enoti v svoji lasti ali v lasti
oseb, ki živijo v istem gospodinjstvu.
(3) Nadomestilo za stroške bivanja se
dodeli za čas začasnega bivanja upravičene osebe iz prvega odstavka tega člena
in članov njenega gospodinjstva v drugi stanovanjski enoti, vendar največ za
eno leto z možnostjo podaljšanja za največ eno leto. Upravičena oseba je dolžna
o prenehanju začasnega bivanja v drugi stanovanjski enoti obvestiti občino, ki
je odločila o dodelitvi nadomestila za stroške bivanja v roku desetih dni po
prenehanju začasnega bivanja.
(4) O dodelitvi nadomestila za stroške
bivanja odloči občina, v kateri ima prosilec za nadomestilo za stroške bivanja
stalno prebivališče, na podlagi vloge za dodelitev nadomestila za stroške
bivanja.
(5) Nadomestilo za stroške bivanja se
upravičeni osebi iz prvega odstavka tega člena izplačuje mesečno v pavšalnem
znesku, katerega višina je odvisna od števila članov gospodinjstva, kot sledi:
-       
za 1 in 2-člansko gospodinjstvo: 150 eurov,
-       
za 3 in 4-člansko gospodinjstvo: 200 eurov,
-       
za 5 in več člansko gospodinjstvo: 250 eurov.
(6) Upravičena oseba in člani njenega
gospodinjstva so upravičeni do enega nadomestila za stroške bivanja.
(7) Nadomestilo za stroške bivanja
izplačuje občina, v kateri ima upravičena oseba iz prvega odstavka tega člena
stalno prebivališče, sredstva pa občinam nepovratno krije država iz sredstev
proračuna Republike Slovenije. Občine vložijo zahtevke za povračilo nadomestil
za stroške bivanja na podlagi tega člena najpozneje do desetega dne v mesecu za
pretekli mesec.
(8) Vloga za dodelitev nadomestila za
stroške bivanja se vloži do 2. junija 2024.
60. člen
(upravičenci za pridobitev subvencije k
plačilu tržne najemnine po poplavah in plazovih)
(1) Ne glede na prvi odstavek 121.a člena
SZ-1 se pri odločanju o vlogah za subvencijo k plačilu tržne najemnine,
vloženih od 4. avgusta 2023 do 31. decembra 2023, pogoj uvrstitve na prednostno
listo na zadnjem javnem razpisu za dodelitev neprofitnega najemnega stanovanja
v občini stalnega prebivališča pri ugotavljanju upravičenosti do subvencije k
plačilu tržne najemnine ne upošteva, če gre za prosilca, ki je zaradi poplav in
plazov na svoji stanovanjski nepremičnini, v kateri je dejansko prebival,
utrpel škodo, ki ogroža zdravje in povzroča neprimerno življenjsko okolje.
(2) Ne glede na drugi odstavek 121.a člena
SZ-1 se pri odločanju o vlogah za subvencijo k plačilu tržne najemnine,
vloženih od 4. avgusta 2023 do 31. decembra 2023, šteje, da prosilec, ki je
zaradi poplav in plazov na svoji stanovanjski nepremičnini, v kateri je
dejansko prebival, utrpel škodo, ki ogroža zdravje in povzroča neprimerno
življenjsko okolje, izpolnjuje pogoje po zadnjem objavljenem javnem razpisu za
dodelitev neprofitnega najemnega stanovanja, zaradi česar pridobitev mnenja o
izpolnjevanju pogojev po zadnjem objavljenem javnem razpisu za dodelitev
neprofitnega najemnega stanovanja od pristojne lokalne skupnosti ni potrebna.
(3) Ne glede na tretji odstavek 121.a člena
SZ-1 se pri odločanju o vlogah za subvencijo k plačilu tržne najemnine,
vloženih od 4. avgusta 2023 do 31. decembra 2023, pri ugotavljanju
upravičenosti do subvencije k plačilu tržne najemnine, za prosilca, ki je
zaradi poplav in plazov na svoji stanovanjski nepremičnini, v kateri je
dejansko prebival, utrpel škodo, ki ogroža zdravje in povzroča neprimerno
življenjsko okolje, pogoji in merila iz 87. člena SZ-1 ne upoštevajo.
23. Zakon o spremembah in dopolnitvah Zakona
odpravi posledic naravnih nesreč
61. člen
(posebna ureditev glede izplačila enkratne
solidarnostne pomoči)
(1) Ne glede na 52. člen ZOPNN-F se
solidarnostna pomoč, če so izpolnjeni pogoji, določeni v 52. členu ZOPNN-F,
lahko izplača tudi v več delih.
(2) Plačnik davka lahko popravlja predhodno
predloženi obračun davčnega odtegljaja, če je bila od izplačane enkratne
solidarnostne pomoči pred uveljavitvijo 52. člena ZOPNN-F oziroma za drugo in
vsako nadaljnje izplačilo do uveljavitve tega zakona upoštevaje ta člen
izkazana previsoka davčna obveznost. Plačnik davka lahko vloži popravek
obračuna davčnega odtegljaja najpozneje v 30 dneh po uveljavitvi tega zakona.
Za popravljanje obračuna davčnega odtegljaja se uporabljajo določbe tretjega do
sedmega odstavka 54. člena ZDavP-2 v zvezi s 57. členom ZDavP-2.
24. Zakon o varstvu okolja
62. člen
(ravnanje z odpadki in stroški tega
ravnanja)
(1) Za odpadke, ki so jih kot posledico
poplav in plazov od 4. avgusta 2023 do ure ali dneva, ko pristojna oseba za
vodenje intervencije v skladu s predpisi, ki urejajo varstvo pred naravnimi in
drugimi nesrečami, odloči, da so zagotovljeni pogoji za prenehanje
intervencije, zbrali izvajalci obvezne občinske gospodarske javne službe
varstva okolja iz 3. točke prvega odstavka 233. člena ZVO-2 (v nadaljnjem
besedilu: izvajalec javne službe), morajo ti izvajalci javne službe zagotoviti
obdelavo najpozneje do 31. avgusta 2024.
(2) Ne glede na prejšnji odstavek morajo za
odpadke, ki jih na območju Zgornje Savinjske doline in zgornje Mežiške doline
kot posledico poplav in plazov od 4. avgusta 2023 do največ tri mesece od ure
ali dneva, ko pristojna oseba za vodenje intervencije v skladu s predpisi, ki
urejajo varstvo pred naravnimi in drugimi nesrečami, odloči, da so zagotovljeni
pogoji za prenehanje intervencije, zberejo izvajalci javne službe, ti izvajalci
javne službe zagotoviti obdelavo najpozneje do 31. decembra 2024.
(3) Vsi odpadki iz prvega in drugega
odstavka tega člena se izvajalcu javne službe oddajo, pri čemer izvajalec kot
njihov prevzemnik v celoti izpolni in potrdi evidenčni list z uporabo
informacijskega sistema iz predpisa, ki ureja odpadke. Kot pošiljatelj se na
evidenčni list vedno navede »RS – poplave avgust 2023«, kot kraj oddaje
pošiljke odpadkov pa se navede sedež občine, v kateri so odpadki nastali.
(4) Ne glede na izdana okoljevarstvena
dovoljenja za obdelavo odpadkov, se obdelovalcem v delu, ki se nanaša na skupno
količino odpadkov ali skupno količino nevarnih odpadkov, ki se letno lahko
obdelajo, dovoli preseganje teh količin, če gre za prevzem odpadkov iz prvega
ali drugega odstavka tega člena ter njihovo skladiščenje, če so pri teh
postopkih izpolnjeni vsi drugi pogoji iz okoljevarstvenega dovoljenja.
(5) Ne glede na prvi odstavek 33. člena
ZVO-2 krije stroške ravnanja z odpadki iz prvega in drugega odstavka tega člena
Republika Slovenija.
(6) Cena ravnanja s komunalnimi odpadki iz
prvega in drugega odstavka tega člena je enaka potrjeni ceni, ki je veljala na
dan uveljavitve tega zakona za izvajanje javnih služb ravnanja z odpadki na
podlagi predpisa, ki ureja metodologijo za oblikovanje cen storitev obveznih
občinskih gospodarskih javnih služb varstva okolja, razen za postopke, začete
po Odredbi za zagotovitev nujnega odvoza nesortiranih odpadkov poveljnika
Civilne zaščite Republike Slovenije, številka 843-71/2023-97-DGZR z dne 8. 8.
2023, ki se dokončajo v skladu s to odredbo.
(7) Stroški ravnanja z odpadki iz četrtega
odstavka tega člena obsegajo:
1.     
stroške prevzema odpadkov,
2.     
stroške prevoza odpadkov od kraja predhodnega skladiščenja ali
skladiščenja do kraja naprave za obdelavo, in
3.     
stroške zagotovitve obdelave prevzetih odpadkov, vključno s stroški
priprave teh odpadkov za nadaljnjo obdelavo (npr. sortiranje).
(8) Izvajalec javne službe iz prvega
odstavka tega člena ministrstvu, pristojnemu za okolje, pošlje račun za plačilo
stroškov ravnanja z odpadki, s priloženimi dokazili iz uredbe, ki ureja
odpadke, da je bila obdelava zagotovljena, ter akt občine, s katerim so bile
potrjene cene iz šestega odstavka tega člena.
(9) Ministrstvo, pristojno za okolje, na
podlagi popolne dokumentacije iz prejšnjega odstavka izvajalcu javne službe iz
prvega odstavka tega člena plača račun iz prejšnjega odstavka in ga obvesti o
plačilu.
(10) Ministrstvo, pristojno za okolje,
delno ali v celoti zavrne račun iz osmega odstavka tega člena, če iz
dokumentacije, priložene računu, izhaja, da obdelava ni bila izvedena v skladu
s tem zakonom in predpisi, ki urejajo odpadke. V tem primeru izvajalec obdelave
krije stroške ravnanja z odpadki, na katero se nanaša zavrnjen račun.
62.a člen
(ravnanje z onesnaženo zemljino)
(1) Država zagotovi prevzem in končno
obdelavo onesnažene zemljine, ki je nastala kot posledica poplav in plazov,
najpozneje do 1. julija 2024.
(2) Izvršitev obveznosti iz prejšnjega
odstavka zagotovi ministrstvo, pristojno za okolje.
63. člen
(posegi v okolje)
Ne glede na peti odstavek 89. člena ZVO-2
in Uredbe o posegih v okolje, za katere je treba izvesti presojo vplivov na
okolje (Uradni list RS, št. 51/14, 57/15, 26/17, 105/20 in 44/22 – ZVO-2), se
za projekte ali dele projektov, potrebnih za odpravo posledic poplav in plazov
po tem zakonu, določbe predpisov, ki urejajo posege v okolje, za katere je
treba izvesti presojo vplivov na okolje, ne uporabljajo.
25. Zakon o sladkovodnem ribištvu
64. člen
(oprostitev plačila koncesijske dajatve)
(1) Ne glede na 28. in 31. člen ZSRib se
koncesionarjem za izvajanje ribiškega upravljanja v skladu z zakonom, ki ureja
sladkovodno ribištvo, ki jim je nastala škoda zaradi poplav in plazov, oprosti
plačilo koncesijske dajatve v letu 2023 in prvega obroka v letu 2024.
(2) Koncesionarju iz tega člena, ki je
koncesijsko dajatev za leto 2023 deloma ali v celoti že poravnal, se plačani
znesek upošteva pri plačilu naslednje koncesijske dajatve, in sicer do višine
že plačane koncesijske dajatve v letu 2023.
(3) Ukrep se izvaja v skladu z Uredbo Komisije
(EU) št. 717/2014 z dne 27. junija 2014 o uporabi členov 107 in 108 Pogodbe o
delovanju Evropske unije pri pomoči de minimis v sektorju ribištva in
akvakulture (UL L št. 190 z dne 28. 6. 2014, str. 45), zadnjič spremenjeno z
Uredbo Komisije (EU) 2022/2514 z dne 14. decembra 2022 o spremembi Uredbe (EU)
št. 717/2014 glede njenega obdobja uporabe (UL L št. 326 z dne 21. 12. 2022,
str. 8).
(4) Vlada podrobneje določi pogoje in
postopek za dodelitev pomoči iz tega člena.
26. Zakon o varstvu okolja in Zakon o
rudarstvu
65. člen
(uporaba viškov izkopanega materiala)
(1) Ne glede na 3. točko tretjega odstavka
22. člena ZVO-2 se določbe 23. do 53. člena ZVO-2 ne uporabljajo tudi za
neonesnažen del tal in drug naravno prisoten material, ki sta izkopana med gradbenimi
deli na projektu, kjer je investitor občina, država ali drug investitor
gospodarske javne infrastrukture, in katerega gradnja je dovoljena s
prostorskimi izvedbenimi akti, če se v svojem prvotnem stanju uporabita za
gradnjo na drugem kraju, kot sta bila izkopana, in gre za izvajanje projekta za
sanacijo erodiranega območja, prizadetega zaradi poplav in plazov, za gradnjo
protipoplavnih ukrepov ali za gradnjo poškodovane gospodarske javne
infrastrukture v poplavah in plazovih na istem porečju in je investitor tega
projekta občina ali država.
(2) Ne glede na 92. člen ZRud-1 se lahko
višek mineralne surovine, ki ni onesnažen, in je izkopan med gradbenimi deli na
projektu, kjer je investitor občina, država ali drug investitor gospodarske
javne infrastrukture, in katerega gradnja je dovoljena s prostorskimi
izvedbenimi akti, uporabi v svojem prvotnem stanju za gradnjo na drugem kraju,
kot je bil izkopan, če gre za izvajanje projektov iz prejšnjega odstavka.
27. Zakon o kmetijskih zemljiščih, Zakon o
gozdovih in Zakon o agrarnih skupnostih
66. člen
(nakup zemljiških parcel, ki so kmetijsko
zemljišče, gozd ali kmetija)
(1) Ne glede na 17. do 25.a člen ZKZ, 47.
člen ZG ter 41. in 42. člen ZAgrS ima Republika Slovenija pravico do nakupa
zemljiške parcele, ki je kmetijsko zemljišče, gozd ali kmetija, za namen
odprave posledic poplav in plazov.
(2) Nakup iz prejšnjega odstavka se izvede
do 31. marca 2024 s sklenitvijo neposredne pogodbe, če je izražena volja
lastnikov zemljiške parcele in Republike Slovenije.
(3) Ne glede na 3.eb in 3.ec člen ZKZ
ukrepov iz 3.eb in 3.ec člena ZKZ ni treba izvesti, če gre za prostorske
ureditve, ki se načrtujejo z OPPN za odpravo posledic naravne nesreče iz tega
zakona, in se postopek priprave OPPN za odpravo posledic naravne nesreče iz
tega zakona začne do 31. marca 2024.
(4) Ne glede na 3.g člen ZKZ se odškodnina
zaradi spremembe namembnosti kmetijskega zemljišča za gradnjo objektov na
območjih, za katere se sprejme OPPN iz prejšnjega odstavka, ne plača.
28. Zakon o Skladu kmetijskih zemljišč in
gozdov Republike Slovenije in Zakon o gospodarjenju z gozdovi v lasti Republike
Slovenije
67. člen
(določitev drugega upravljavca)
Ne glede na 2. člen ZSKZ in 9. člen ZGGLRS
lahko vlada na zemljiščih, s katerimi upravlja Sklad kmetijskih zemljišč in
gozdov Republike Slovenije oziroma družba Slovenski državni gozdovi, za namen
odprave posledic poplav in plazov do 31. marca 2024 določi drugega upravljavca.
29. Gradbeni zakon
68. člen
(nujna rekonstrukcija)
Ne glede na tretji odstavek 5. člena GZ-1
se pri rekonstrukciji, ki je nujna za zmanjšanje ali odpravo posledic poplav in
plazov in s katero se vzpostavi prejšnje stanje objekta, lahko lega, gabariti
in zunanjost objekta spremenijo v obsegu manjših dopustnih odstopanj iz 79.
člena GZ-1, če se prijavi začetka gradnje priložita projektna dokumentacija za
izvedbo gradnje in vodno soglasje, če je to predpisano, ter se z deli začne
najpozneje do 31. julija 2024.
30. Zakon o elektronskih komunikacijah
69. člen
(upravljanje številke skrajšanega izbiranja
114 za vzpostavitev in delovanja klicnega centra za pomoč pri odpravi posledic
poplav in plazov)
(1) Ne glede na 99., 100. in 101. člen
ZEKom-2 ministrstvo, pristojno za digitalno preobrazbo, do 31. decembra 2023
upravlja s številko skrajšanega izbiranja 114 za namen vzpostavitve in
delovanja klicnega centra za pomoč pri odpravi posledic poplav in plazov brez
predhodne pridobitve odločbe o dodelitvi elementov oštevilčenja.
(2) Operaterji elektronskih komunikacij
svojim končnim uporabnikom, ki kličejo na številko 114, zagotovijo brezplačen
prenos komunikacije do klicnega centra iz prejšnjega odstavka.
31. Zakon o odpravi posledic naravnih nesreč
70. člen
(dodelitev pomoči)
Ne glede na 1. člen ZOPNN se za namen
odprave posledic poplav in plazov pomoč upravičencem iz sektorja ribištva in
akvakulture dodeli v skladu z Uredbo Komisije (EU) 2022/2473 z dne 14. decembra
2022 o razglasitvi nekaterih vrst pomoči za podjetja, ki se ukvarjajo s
proizvodnjo, predelavo in trženjem ribiških proizvodov in proizvodov iz akvakulture,
za združljive z notranjim trgom z uporabo členov 107 in 108 Pogodbe o delovanju
Evropske unije (UL L št. 327 z dne 21. 12. 2022, str. 82), zadnjič spremenjeno
z Uredbo Komisije (EU) 2023/1315 z dne 23. junija 2023 o spremembi Uredbe (EU)
št. 651/2014 o razglasitvi nekaterih vrst pomoči za združljive z notranjim
trgom pri uporabi členov 107 in 108 Pogodbe ter Uredbe (EU) 2022/2473 o
razglasitvi nekaterih vrst pomoči za podjetja, ki se ukvarjajo s proizvodnjo,
predelavo in trženjem ribiških proizvodov in proizvodov iz akvakulture, za
združljive z notranjim trgom z uporabo členov 107 in 108 Pogodbe (UL L št. 167
z dne 30. 6. 2023, str. 1).
71. člen
(ocena škode)
Ne glede na drugi odstavek 44.b člena ZOPNN
za namen odprave posledic poplav in plazov za naloge odprave posledic škode v
gospodarstvu, ki se nanašajo na škodo v primarni kmetijski proizvodnji ter
sektorju ribištva in akvakulture, oceno škode izdela ministrstvo, pristojno za
kmetijstvo in ribištvo, za naloge odprave posledic škode pri društvih in
ustanovah pa ministrstvo, pristojno za področje delovanja oškodovanega društva
ali ustanove, po programu in metodologiji kot je predviden za odpravo posledic
škode v gospodarstvu.
71.a člen
(dodatni upravičenci do sredstev)
Ne glede na 44.e člen ZOPNN so za namen
odprave posledic poplav in plazov upravičenci do sredstev za odpravo posledic
škode na strojih in opremi ter škode, nastale zaradi poškodovanja ali uničenja
zalog pri društvih in ustanovah (v nadaljnjem besedilu: škoda pri društvih in
ustanovah), tudi društva in ustanove, ki so bili prizadeti v poplavah in
plazovih.
71.b člen
(povrnitev škode društvom in ustanovam)
Ne glede na 44.f člen ZOPNN se društvom in
ustanovam iz prejšnjega člena lahko dodelijo sredstva za odpravo posledic škode
zaradi poplav in plazov največ v višini 50 % škode na strojih in opremi
ter 60 % škode, nastale zaradi poškodovanja ali uničenja zalog, ki jo
potrdi komisija za odpravo posledic naravnih nesreč na stvareh.
71.c člen
(program odprave posledic škode v
gospodarstvu, ki se nanaša na škodo pri društvih in ustanovah)
(1) Ocene škod pri društvih in ustanovah iz
71. člena tega zakona ministrstva posredujejo ministrstvu, pristojnemu za
delovanje nevladnih organizacij.
(2) Ne glede na 44.c in drugi odstavek 44.č
člena ZOPNN za škodo pri društvih in ustanovah za namen odprave posledic poplav
in plazov, program odprave posledic škode v gospodarstvu, ki se nanaša na škodo
pri društvih in ustanovah (v nadaljnjem besedilu: program odprave posledic
škode pri društvih in ustanovah), predloži vladi ministrstvo, pristojno za
delovanje nevladnih organizacij, če ga prej potrdi komisija za odpravo posledic
naravnih nesreč na stvareh in da k njemu soglasje ministrstvo, pristojno za
finance.
71.č člen
(financiranje programa odprave posledic
škode pri društvih in ustanovah)
(1) Ne glede na 44.d člen ZOPNN je za
financiranje izvajanja programa odprave posledic škode pri društvih in
ustanovah za namen odprave posledic poplav in plazov pristojno ministrstvo,
pristojno za delovanje nevladnih organizacij.
(2) Sredstva iz prejšnjega odstavka se
ministrstvu, pristojnemu za delovanje nevladnih organizacij, zagotovijo v
okviru sredstev državne proračunske rezerve, v okviru sredstev splošne
proračunske rezervacije.
71.d člen
(potrditev škode pri društvih in
ustanovah)
Ne glede na prvi odstavek 44.f člena ZOPNN
za namen odprave posledic poplav in plazov višino škode pri društvih in
ustanovah potrdi komisija za odpravo posledic škode na stvareh.
71.e člen
(postopek dodelitve sredstev društvom in
ustanovam)
(1) Ne glede na 44.g člen ZOPNN za škodo
pri društvih in ustanovah za namen odprave posledic poplav in plazov:
-       
upravičenci vloge predložijo ministrstvu, pristojnemu za delovanje
nevladnih organizacij, v roku, določenem v programu odprave posledic škode pri
društvih in ustanovah;
-       
ministrstvo, pristojno za delovanje nevladnih organizacij, obvesti
upravičence do sredstev, pripravi predlog višine potrebnih sredstev za
povračilo škode in ga, če je vloga upravičenca popolna in utemeljena in je
predlog povrnitve škode pri društvu oziroma ustanovi skladen s programom
odprave posledic škode pri društvih in ustanovah, predloži v sprejetje komisiji
za odpravo posledic škode na stvareh;
-       
minister, pristojen za delovanje nevladnih organizacij, določi vsebino
in obliko obrazca za prijavo škode pri društvih in ustanovah.
(2) Pri odločanju o višini sredstev za
odpravo posledic škode pri društvih in ustanovah je treba zagotoviti, da vsota
sredstev, dodeljenih po tem zakonu, in sredstev, dodeljenih kot izplačilo
zavarovalnega zneska, prejetih donacij ter sredstev, dodeljenih iz proračuna
Republike Slovenije in občinskih proračunov, ni večja od dejanske škode.
71.f člen
(izdaja in vsebina odločbe o dodelitvi
sredstev društvom in ustanovam)
(1) Ne glede na prvi odstavek
45. člena ZOPNN o dodelitvi sredstev za odpravo škode pri društvih in
ustanovah izda odločbo ministrstvo, pristojno za delovanje nevladnih
organizacij.
(2) Ne glede na drugi odstavek
45. člena ZOPNN mora odločba o dodelitvi sredstev za odpravo škode pri
društvih in ustanovah poleg sestavin, ki jih določata ZOPNN in zakon, ki ureja
splošni upravni postopek, vsebovati tudi obveznosti v zvezi s poročanjem o
porabi sredstev.
71.g člen
(namenska poraba sredstev in poročanje)
(1) Ne glede na 46.a člen ZOPNN morajo biti
sredstva za odpravo posledic škode pri društvih in ustanovah, dodeljena po 71.b
členu tega zakona, porabljena skladno z namenom njihove uporabe.
(2) Društvo oziroma ustanova, ki je
upravičenec do sredstev za odpravo posledic škode pri društvih in ustanovah, mora
predložiti ministrstvu, pristojnemu za delovanje nevladnih organizacij,
zaključno poročilo o njihovi porabi najkasneje v 12 mesecih od dneva, ko so mu
bila skladno z določbami tega zakona dodeljena.
71.h člen
(nadzor namenske porabe sredstev in vračilo
pomoči)
(1) Če društvo oziroma ustanova, ki je
upravičenec do sredstev za odpravo posledic škode pri društvih in ustanovah, ne
porabi dodeljenih sredstev za odpravo posledic škode, je dolžan razliko do
dodeljenih sredstev vrniti.
(2) Društvo oziroma ustanova, ki je
upravičenec do sredstev za odpravo posledic škode pri društvih in ustanovah,
mora neporabljena sredstva za odpravo posledic škode vrniti tudi:
-       
če škoda ni bila pravilno ocenjena,
-       
če je društvo oziroma ustanova, ki je upravičenec do sredstev za odpravo
posledic škode pri društvih in ustanovah, prejel pomoč iz tega zakona v
nasprotju z drugim odstavkom 71.e člena tega zakona,
-       
če se je iztekel rok, za katerega je v odločbi o dodelitvi sredstev
določeno, da se morajo dodeljena sredstva porabiti,
-       
zaradi stečaja ali likvidacije pravne osebe, prenehanja na podlagi sodne
odločbe o prepovedi delovanja ali po samem zakonu,
-       
če imetnik odločbe o dodelitvi sredstev preneha izvajati svojo
dejavnost.
(3) Društvo oziroma ustanova kot
upravičenec do sredstev za odpravo posledic škode pri društvih in ustanovah
mora neporabljena ali nenamensko uporabljena sredstva vrniti najpozneje v treh
mesecih po tem, ko ga na vrnitev sredstev pozove ministrstvo, pristojno za
delovanje nevladnih organizacij. Vrnjena sredstva so izredni prihodek proračuna
Republike Slovenije.
(4) Po poteku roka za vračilo prekomerno
prejete pomoči do vračila se društvu oziroma ustanovi kot upravičencu do
sredstev za odpravo posledic škode pri društvih in ustanovah obračunavajo
zakonske zamudne obresti po zakonu, ki ureja predpisano obrestno mero zamudnih
obresti.
71.i člen
(poročanje)
(1) Ne glede na tretji odstavek
64. člena ZOPNN poročilo o izvedbi programa odprave posledic škode pri
društvih in ustanovah za namen odprave posledic poplav in plazov predloži vladi
v sprejetje ministrstvo, pristojno za delovanje nevladnih organizacij.
(2) Ne glede na četrti odstavek
64. člena ZOPNN je sestavni del poročila o izvedbi programa odprave
posledic škode pri društvih in ustanovah tudi poročilo komisije za odpravo
posledic naravnih nesreč na stvareh.
71.j člen
(odstop od ureditve na področju plačane
odsotnosti prostovoljca)
(1) Ne glede na 30. člen ZOPNN-F ima
prostovoljec, ki opravlja prostovoljsko delo zaradi odprave posledic poplav in
plazov v okviru občine, občinskega ali regijskega štaba Civilne zaščite in
prostovoljnega gasilskega društva, pravico do plačane odsotnosti z dela za
največ sedem delovnih dni, ki jo lahko izkoristi do 31. decembra 2023.
(2) Pravica iz prejšnjega odstavka pripada
tudi prostovoljcu, ki je plačano odsotnost z dela koristil od 11. avgusta
2023.
(3) Prostovoljec izkazuje upravičenost do
odsotnosti iz prvega odstavka tega člena na podlagi potrdila o opravljenem
prostovoljskem delu občine, občinskega ali regijskega štaba Civilne zaščite,
prostovoljnega gasilskega društva ali na podlagi delovnega naloga iz aplikacije
Poplave 2023.
(4) Izplačana nadomestila plač
prostovoljcev iz prvega odstavka tega člena Republika Slovenija povrne v
celoti.
72. člen
(predložitev programa odprave posledic
škode v gospodarstvu, ki se nanaša na škodo v primarni kmetijski proizvodnji
ter sektorju ribištva in akvakulture)
Ne glede na 44.c in drugi odstavek 44.č
člena ZOPNN za škodo v primarni kmetijski proizvodnji ter sektorju ribištva in
akvakulture za namen odprave posledic poplav in plazov program odprave posledic
škode v gospodarstvu, ki se nanaša na škodo v primarni kmetijski proizvodnji
ter sektorju ribištva in akvakulture, predloži vladi ministrstvo, pristojno za
kmetijstvo in ribištvo, če ga prej potrdi komisija za
odpravo posledic škode v kmetijstvu in da k njemu soglasje ministrstvo,
pristojno za finance.
73. člen
(vsebina programa odprave posledic škode v
gospodarstvu, ki se nanaša na škodo v primarni kmetijski proizvodnji ter
sektorju ribištva in akvakulture)
Ne glede na prvi odstavek 44.č člena ZOPNN
se za škodo v primarni kmetijski proizvodnji ter sektorju ribištva in
akvakulture za namen odprave posledic poplav in plazov določi vsebina programa
odprave posledic škode v gospodarstvu tudi na kmetijskih strojih in drugi
opremi za opravljanje kmetijske dejavnosti ter na strojih in opremi za
opravljanje ribištva in akvakulture, ki je bila poškodovana ali uničena zaradi
poplav in plazov, na zalogah v kmetijstvu in zalogah v sektorju ribištva in
akvakulture, ki so bile poškodovane ali uničene zaradi poplav in plazov, ter na
živalih.
74. člen
(financiranje programa odprave posledic
škode v gospodarstvu, ki se nanaša na škodo v primarni kmetijski proizvodnji
ter sektorju ribištva in akvakulture)
Ne glede na 44.d člen ZOPNN je za
financiranje izvajanja programa odprave posledic škode v gospodarstvu, ki se
nanaša na škodo v primarni kmetijski proizvodnji ter sektorju ribištva in
akvakulture, za namen odprave posledic poplav in plazov pristojno ministrstvo,
pristojno za kmetijstvo in ribištvo.
75. člen
(upravičenci do sredstev)
Ne glede na 44.e člen ZOPNN so za namen
odprave posledic poplav in plazov upravičenci do sredstev za odpravo posledic
škode v gospodarstvu tudi nosilci kmetijskih gospodarstev in nosilci dopolnilnih
dejavnosti na kmetiji v skladu z zakonom, ki ureja kmetijstvo, ter društva, ki
opravljajo dejavnosti v sektorju ribištva in akvakulture.
76. člen
(potrditev škode)
Ne glede na prvi odstavek 44.f člen ZOPNN
za namen odprave posledic poplav in plazov višino škode v gospodarstvu, ki se
nanaša na škodo v primarni kmetijski proizvodnji ter sektorju ribištva in
akvakulture, potrdi komisija za odpravo posledic škode v kmetijstvu.
77. člen
(postopek dodelitve sredstev)
Ne glede na 44.g člen ZOPNN za škodo v
gospodarstvu, ki se nanaša na škodo v primarni kmetijski proizvodnji ter
sektorju ribištva in akvakulture, za namen odprave posledic poplav in plazov:
-       
upravičenci vloge predložijo ministrstvu, pristojnemu za kmetijstvo in
ribištvo, v roku, določenem v programu odprave posledic škode v kmetijstvu;
-       
ministrstvo, pristojno za kmetijstvo in ribištvo, obvesti upravičence do
sredstev, pripravi predlog višine potrebnih sredstev za povračilo škode in ga,
če je vloga upravičenca popolna in utemeljena in je predlog povrnitve škode v
gospodarstvu, ki se nanaša na škodo v primarni kmetijski proizvodnji ter
sektorju ribištva in akvakulture, skladen s programom odprave posledic škode v
gospodarstvu, ki se nanaša na škodo v primarni kmetijski proizvodnji ter
sektorju ribištva in akvakulture, predloži v sprejetje komisiji za odpravo
posledic škode v kmetijstvu;
-       
minister, pristojen za kmetijstvo in ribištvo, določi vsebino in obliko
obrazca za prijavo škode v gospodarstvu, ki se nanaša na škodo v primarni
kmetijski proizvodnji ter sektorju ribištva in akvakulture.
78. člen
(izdaja in vročanje odločbe o dodelitvi
sredstev)
Ne glede na prvi odstavek 46.a člena ZOPNN
se tudi za škodo v gospodarstvu, ki se nanaša na škodo v primarni kmetijski
proizvodnji ter sektorju ribištva in akvakulture, za namen odprave posledic
poplav in plazov uporablja postopek iz 46.a člena ZOPNN.
79. člen
(poročanje)
(1) Ne glede na tretji odstavek 64. člena
ZOPNN je za namen odprave posledic poplav in plazov za poročilo o izvedbi
programa odprave posledic škode v gospodarstvu za škodo, ki se nanaša na škodo
v primarni kmetijski proizvodnji ter sektorju ribištva in akvakulture,
pristojno ministrstvo, pristojno za kmetijstvo in ribištvo.
(2) Ne glede na četrti odstavek 64. člena
ZOPNN je sestavni del poročila o izvedbi programa odprave posledic škode v
gospodarstvu, ki se nanaša na primarno kmetijsko proizvodnjo ter sektor
ribištva in akvakulture, tudi poročilo komisije za odpravo posledic škode v
kmetijstvu.
ČETRTI DEL
ZAČASNI UKREPI
1. Začasni ukrepi na področju gradnje cest
za občine
80. člen
(pomoč občinam na področju gradnje cest)
(1) Direkcija Republike Slovenije za
infrastrukturo (v nadaljnjem besedilu: direkcija) lahko na podlagi pooblastila
v imenu in za račun posamezne občine izvaja storitev vodenja celotnih projektov
gradenj ali vzdrževalnih del v javno korist na občinskih cestah, prizadetih v
poplavah in plazovih. Občina najpozneje do 31. oktobra 2023 direkciji posreduje
nabor projektov gradenj ali vzdrževalnih del v javno korist na občinskih cestah,
katerih vodenje želi prenesti na direkcijo, ter predlaga prioritetni vrstni red
posameznih projektov. Predlog mora vsebovati tudi vir financiranja.
(2) Izmed predlaganih projektov s strani
prizadetih občin vlada določi projekte in prioritetni vrstni red projektov na
občinskih cestah v posamezni občini, za katere bo direkcija izvajala storitev
vodenja projektov.
(3) Prioritetni vrstni red projektov je
odvisen od kategorije ceste, povezovalne funkcije ceste, ki jo ima ta v
prostoru (npr. povezava med občinami, dostop do gospodarskih ali nedostopnih
poseljenih območij), možnosti obvoza in njegove dolžine, od možne izvedljivosti
trase ceste (potek po ali izven cestnega zemljišča) ter od organizacijskih
zmožnosti direkcije.
(4) Stopnja pripravljenosti projektov na
občinskih cestah, za katere vodenje prevzame direkcija, mora zagotavljati, da
bo postopek naročila izvajanja gradnje ali vzdrževalnih del v javno korist
zaključen najpozneje do 31. marca 2024. Vodenje projekta je zaključeno z
zaključkom gradnje ali vzdrževalnih del v javno korist in predajo občinske
ceste v promet.
(5) Stroški storitve iz prvega odstavka
tega člena, ki jih direkcija izvaja za občine, bremenijo proračun Republike
Slovenije.
81. člen
(uporaba ukrepa pomoči občinam na področju
gradnje cest)
Ukrep se uporablja do zaključka gradnje za
projekte iz prvega odstavka prejšnjega člena in pri katerih bo postopek javnega
naročila izvajalca gradnje ali vzdrževalnih del v javno korist zaključen do 31.
marca 2024.
2. Začasni ukrepi na področju socialnega
varstva
82. člen
(dodatno sofinanciranje socialnovarstvenih
programov)
(1) Izvajalcem javnih socialnovarstvenih
programov iz 18.s člena ZSV, ki so v letu 2023 sofinancirani na podlagi javnih
razpisov za sofinanciranje socialnovarstvenih programov, ki jih je objavilo
ministrstvo, pristojno za socialne zadeve, se za programe socialne
rehabilitacije zasvojenih, duševnega zdravja, za brezdomce, starejše, za
preprečevanje nasilja, za otroke in mladostnike, invalide in Rome ter druge
programe za pomoč v stiski iz proračuna Republike Slovenije za leti 2023 in
2024, zagotovijo dodatna sredstva za stroške dela ter stroške materiala in
storitev, največ do višine 15 % pogodbene vrednosti javnega socialnovarstvenega
programa za leto 2023, ki ga sofinancira ministrstvo, pristojno za socialne
zadeve.
(2) Sredstva iz prejšnjega odstavka se
namenijo za dodaten obseg izvajanja svetovanja in psihosocialne pomoči
ranljivim skupinam obstoječih in novih uporabnikov, ki se soočajo s posledicami
poplav in plazov.
(3) Izvajalci iz prvega odstavka tega člena
lahko sredstva iz prvega odstavka tega člena porabijo najpozneje do 30.
novembra 2024, pri čemer morajo biti storitve iz prejšnjega odstavka opravljene
v času veljavnosti sklenjene pogodbe o sofinanciranju javnega socialnovarstvenega
programa iz prvega odstavka tega člena.
(4) Zahtevki za izplačilo sredstev iz
prvega odstavka tega člena se vložijo pri ministrstvu, pristojnem za socialne
zadeve. Način izstavitve zahtevkov, potrebna dokazila in roke izplačil določi
minister, pristojen za socialno varstvo. Izvajalec iz prvega odstavka tega
člena ne more uveljavljati dodatnih finančnih sredstev iz prvega odstavka tega
člena, če jih je za navedeni namen že prejel iz drugih virov.
82.a člen
(sofinanciranje kritja stroškov materiala in
storitev zaradi posledic poplav in plazov)
(1) Izvajalcem, ki v mreži javne službe
opravljajo socialnovarstveno storitev institucionalnega varstva, vodenja,
varstva ter zaposlitve pod posebnimi pogoji oziroma pomoči družini na domu v
skladu s predpisi s področja socialnega varstva, se iz proračuna Republike
Slovenije sofinancirajo stroški materiala in storitev, ki so jim v zvezi z
zagotavljanjem navedenih storitev nastali zaradi odprave posledic poplav in
plazov od 4. avgusta 2023 do 31. decembra 2023.
(2) Izvajalce in vrsto stroškov iz
prejšnjega odstavka s sklepom določi minister, pristojen za dolgotrajno oskrbo,
institucionalno varstvo, pomoč družini na domu, vodenje in varstvo ter zaposlitev
pod posebnimi pogoji.
(3) Zahtevki za izplačilo sredstev iz tega
člena se v obliki, kot velja za e-račun prek UJP-net, v elektronski obliki
vložijo pri ministrstvu, pristojnem za institucionalno varstvo, pomoč družini
na domu, vodenje in varstvo ter zaposlitev pod posebnimi pogoji, najpozneje do
29. februarja 2024. Zahtevek, prejet po navedenem datumu, se kot prepozen
zavrže.
(4) Priloga zahtevka za izplačilo sredstev
iz tega člena so preglednice, ki jih ministrstvo, pristojno za institucionalno
varstvo, pomoč družini na domu, vodenje in varstvo ter zaposlitev pod posebnimi
pogoji, posreduje izvajalcem in vsebujejo najmanj:
-       
izvajalca (naziv, naslov, davčna številka, odgovorna oseba, elektronski
naslov, telefonska številka in transakcijski račun),
-       
specifikacijo in višino posameznega stroška materiala in storitev, ki so
izvajalcu nastali zaradi odprave posledic poplav in plazov,
-       
skupno višino stroškov materiala in storitev, ki so izvajalcu nastali
zaradi odprave posledic poplav in plazov,
-       
dokazilo o plačilu računa za material oziroma storitev.
(5) Ministrstvo, pristojno za
institucionalno varstvo, pomoč družini na domu, vodenje in varstvo ter
zaposlitev pod posebnimi pogoji, izvrši plačilo zahtevka iz tega člena v
30 dneh od prejema popolnega zahtevka.
(6) Za potrebe inšpekcijskega nadzora se
dokumentacija, povezana z izplačilom sredstev iz tega člena, hrani najmanj pet
let.
(7) Za pravilnost vloženih zahtevkov iz
tega člena je odgovoren izvajalec iz prvega odstavka tega člena.
(8) Izvajalec iz prvega odstavka tega člena
ni upravičen do sredstev za kritje stroškov materiala in storitev iz tega
člena, če jih je za ta namen že prejel iz drugih virov.
3. Začasni ukrepi na področju družinske
politike
83. člen
(dodatno financiranje programov v podporo
družini)
(1) Programom v podporo družini iz 280.
člena Družinskega zakonika (Uradni list RS, št. 15/17, 21/18 – ZNOrg, 22/19,
67/19 – ZMatR-C, 200/20 – ZOOMTVI, 94/22 – odl. US, 94/22 – odl. US in 5/23),
ki so bili izbrani na podlagi Javnega razpisa za financiranje razpisanih vsebin
centrov za družine v letih 2021 – 2025, se iz proračuna Republike Slovenije
zagotovi 15 % od vrednosti programa v podporo družini, ki ga ministrstvo,
pristojno za družino, financira v letu 2023.
(2) Sredstva iz prejšnjega odstavka so
namenjena za dodatno izvajanje vsebine svetovanja in psihosocialne pomoči
skupinam obstoječih in novih uporabnikov, ki se soočajo s težavami v duševnem
zdravju in drugimi psihosocialnimi stiskami kot posledica poplav in plazov.
(3) Sredstva iz prvega odstavka tega člena
se lahko porabijo najpozneje do 30. novembra 2024.
(4) Zahtevki za izplačilo sredstev iz
prvega odstavka tega člena se z dokazili vložijo pri ministrstvu, pristojnem za
družino. Način izstavitve zahtevkov, roke izplačil in potrebna dokazila določi
minister, pristojen za družino. Izvajalec programov v podporo družini ne more
uveljavljati dodatnih finančnih sredstev iz prvega odstavka tega člena, če jih
je za navedeni namen že prejel iz drugih virov.
4. Začasni ukrepi na področju solidarnostne
pomoči
84. člen
(sredstva solidarnostne pomoči v primeru
poplav in plazov)
(1) Sredstva za izplačilo solidarnostne
pomoči, ki jo izvajalci, ki v javni mreži opravljajo institucionalno varstvo in
storitev pomoči družini na domu v skladu s predpisi s področja socialnega
varstva, izplačajo zaposlenim, ki so utrpeli posledice poplave in plazov kot
elementarne nesreče v skladu s peto alinejo prvega odstavka 101. člena
Kolektivne pogodbe za dejavnost zdravstva in socialnega varstva Slovenije
(Uradni list RS, št. 15/94, 18/94 – ZRPJZ, 57/95, 19/96, 56/98, 76/98, 39/99 –
ZMPUPR, 102/00, 62/01, 43/06 – ZKolP, 60/08, 75/08, 107/11, 40/12, 46/13,
106/15, 46/17, 80/18, 5/19 – popr., 160/20, 88/21, 181/21, 136/22, 165/22 in
21/23 – popr.), se zagotovijo v proračunu Republike Slovenije.
(2) Zahtevki za izplačilo sredstev iz
prejšnjega odstavka se z dokazili vložijo pri ministrstvu, pristojnem za
institucionalno varstvo. Način izstavitve zahtevkov, potrebna dokazila in roke
izplačil določi minister, pristojen za institucionalno varstvo.
(3) Ukrep iz tega člena se nanaša na
izplačila solidarnostne pomoči, izplačane zaposlenim od 4. avgusta 2023 do 31.
decembra 2023.
85. člen
(zagotovitev sredstev vrtcem za izplačilo
solidarnostne pomoči zaradi poplav in plazov)
(1) Javnim vrtcem in zasebnim vrtcem s
koncesijo se zagotovijo sredstva za izplačilo solidarnostnih pomoči v skladu s
Kolektivno pogodbo za dejavnost vzgoje in izobraževanja v Republiki Sloveniji
(Uradni list RS, št. 52/94, 49/95, 34/96, 45/96 – popr., 51/98, 28/99, 39/99 –
ZMPUPR, 39/00, 56/01, 64/01, 78/01 – popr., 56/02, 43/06 – ZKolP, 60/08, 79/11,
40/12, 46/13, 106/15, 8/16 – popr., 45/17, 46/17, 80/18, 160/20, 88/21, 136/22
in 11/23) zaposlenim, ki so jih prizadele poplave in plazovi, občine
ustanoviteljice vrtcev oziroma občine, ki so zasebnim vrtcem podelile
koncesijo. Občine uveljavljajo ta sredstva iz proračuna Republike Slovenije.
(2) Zasebnim vrtcem brez koncesije se
zagotovijo sredstva za izplačilo solidarnostne pomoči v višini iz prejšnjega
odstavka iz proračuna Republike Slovenije. Vrtci ta sredstva uveljavljajo iz
proračuna Republike Slovenije.
(3) Ukrep iz tega člena velja od 4. avgusta
2023 do 31. decembra 2023.
86. člen
(enkratna solidarnostna pomoč za zaposlene
na dejavnosti osebne asistence)
(1) Osebni asistenti, strokovni vodje,
usklajevalci osebne asistence in drugi zaposleni pri izvajalcu osebne asistence
na dejavnosti osebna asistenca zaradi izvajanja storitev osebne asistence, ki
so jih prizadele poplave in plazovi ter so bili zaposleni pri izvajalcu osebne
asistence na dan 3. avgust 2023, so upravičeni do enkratnega izplačila
solidarnostne pomoči za zaposlene na dejavnosti osebne asistence (v nadaljnjem
besedilu: solidarnostna pomoč za zaposlene) zaradi poplav in plazov v višini
668,21 eurov neto.
(2) Zaposleni iz prejšnjega odstavka pri
svojem delodajalcu vloži zahtevo za izplačilo solidarnostne pomoči za zaposlene
do 30. septembra 2023. Zahteva za izplačilo solidarnostne pomoči za zaposlene
vsebuje podatke zaposlenega, dokazila o nastali škodi ter dokazilo, iz katerega
je razvidno, da je zaposleni na dan, ko je škoda nastala, na lokaciji, na
kateri je nastala hujša materialna škoda, dejansko prebival (potrdilo o stalnem
ali začasnem prebivališču).
(3) Izvajalec osebne asistence za izplačilo
solidarnostne pomoči za zaposlene izstavi zahtevek ministrstvu, pristojnemu za
invalidsko varstvo, skupaj z zahtevo posameznika za izplačilo solidarnostne
pomoči za zaposlene s prilogami iz prejšnjega odstavka ter kopijo pogodbe o
zaposlitvi zaposlenega.
(4) Sredstva za izplačilo solidarnostne
pomoči za zaposlene iz tega člena se zagotovijo v proračunu Republike
Slovenije.
87. člen
(enkratna solidarnostna pomoč za
samozaposlene v kulturi, samostojne novinarje in verske uslužbence)
(1) Do enkratne solidarnostne pomoči v
višini 668,21 eura, če je v poplavah in plazovih utrpel škodo na svojem
premoženju, ki ni namenjeno opravljanju dejavnosti, je upravičen:
-       
samozaposleni v kulturi, vpisan v razvid samozaposlenih v kulturi, in
ima na podlagi 83. člena Zakona o uresničevanju javnega interesa za kulturo
(Uradni list RS, št. 77/07 – uradno prečiščeno besedilo, 56/08, 4/10, 20/11,
111/13, 68/16, 61/17, 21/18 – ZNOrg, 3/22 – ZDeb in 105/22 – ZZNŠPP; v
nadaljnjem besedilu: ZUJIK) pravico do plačila prispevkov za socialno varnost
iz proračuna Republike Slovenije,
-       
samostojni novinar, vpisan v razvid samostojnih novinarjev, in
-       
verski uslužbenec registrirane cerkve ali druge verske skupnosti, ki je
na dan uveljavitve tega zakona vključen v obvezno pokojninsko in invalidsko
zavarovanje na podlagi šestega odstavka 19. člena ZPIZ-2 in ima na podlagi 27.
člena Zakona o verski svobodi (Uradni list RS, št. 14/07, 46/10 – odl. US,
40/12 – ZUJF in 100/13) pravico do namenske državne finančne pomoči iz
proračuna Republike Slovenije za pokritje prispevkov za socialno varnost.
(2) Enkratno solidarnostno pomoč lahko
posamezni upravičenec iz tega člena prejme samo na podlagi ene alineje
prejšnjega odstavka.
(3) Oseba iz prvega odstavka tega člena
lahko na ministrstvo, pristojno za kulturo, vloži vlogo za izplačilo enkratne
solidarnostne pomoči iz tega člena najpozneje do 30. septembra 2023. Vlogi se
priložijo dokazila, ki izkazujejo nastanek škode iz prvega odstavka tega člena.
(4) O upravičenosti do izplačila enkratne
solidarnostne pomoči iz tega člena ministrstvo, pristojno za kulturo, odloči v
15 dneh od prejema popolne vloge.
(5) Enkratna solidarnostna pomoč iz tega
člena je oproščena plačila vseh davkov in prispevkov ter se ne všteva v
dohodkovni cenzus iz 85. člena ZUJIK.
(6) Ukrep iz tega člena se uporablja od 3.
avgusta 2023.
(7) Sredstva za izplačilo enkratne
solidarnostne pomoči iz tega člena se zagotavljajo v proračunu Republike
Slovenije.
88. člen
(enkratna solidarnostna pomoč za kmete)
(1) Kmet, ki je na dan uveljavitve tega
zakona v obvezno pokojninsko in invalidsko zavarovanje vključen na podlagi 17.
člena ali petega odstavka 25. člena ZPIZ-2 in je zaradi posledic poplav in
plazov utrpel škodo na svojem premoženju, ki ni namenjeno kmetijski
proizvodnji, je upravičen do enkratne solidarnostne pomoči v višini 668,21
eura.
(2) Kmet iz prejšnjega odstavka lahko na
ministrstvo, pristojno za kmetijstvo, vloži vlogo za izplačilo enkratne
solidarnostne pomoči za kmete iz tega člena najpozneje do 3. novembra 2023.
(3) Vloga za enkratno solidarnostno pomoč
za kmete se vloži na obrazcu, ki je objavljen na spletni strani ministrstva,
pristojnega za kmetijstvo. Vlogi se priložijo dokazila, ki izkazujejo nastanek
škode iz prvega odstavka tega člena.
(4) O upravičenosti do izplačila
solidarnostne pomoči za kmete odloči organ iz drugega odstavka tega člena v
skladu z zakonom, ki ureja splošni upravni postopek.
(5) Enkratna solidarnostna pomoč za kmete
iz tega člena je oproščena plačila vseh davkov in prispevkov.
(6) Sredstva za izplačilo enkratne
solidarnostne pomoči za kmete iz tega člena se zagotavljajo v proračunu
Republike Slovenije.
5. Začasni ukrepi na področju opravljanja
dela tujih delavcev v Republiki Sloveniji
89. člen
(ukrep zaposlovanja in izvajanja storitev
tujcev)
(1) Za namen odprave in preprečitev
posledic poplav in plazov ZRSZ delavcem, državljanom tretjih držav (v
nadaljnjem besedilu: tuji delavci), ki za vstop in bivanje v Republiki
Sloveniji ne potrebujejo vizuma skladno z zakonom, ki ureja vstop in prebivanje
tujcev, izdaja dovoljenja na podlagi mednarodnega sporazuma, ki se štejejo kot
soglasja za izdajo enotnega dovoljenja v skladu z zakonom, ki ureja vstop in
prebivanje tujcev (v nadaljnjem besedilu: dovoljenje), in podaja soglasja k
enotnim dovoljenjem v skladu z zakonom, ki ureja vstop in prebivanje tujcev, ki
omogočajo zaposlitev (v nadaljnjem besedilu: soglasje). Minister, pristojen za
delo, določi poklice in dejavnosti, ki so nujni za odpravo in preprečitev
posledic poplav in plazov in v katerih se lahko zaposlujejo tuji delavci na
podlagi tega zakona in pri tem upošteva posebne okoliščine in potrebe
delodajalcev in naročnikov storitev, povezane z odpravo posledic poplav in
plazov.
(2) Dovoljenja in soglasja iz prejšnjega
odstavka ZRSZ obravnava prednostno, in sicer v desetih dneh od prejema popolne
vloge za izdajo dovoljenja ali zahtevka iz tretjega odstavka tega člena. ZRSZ v
informativnem listu izrecno navede namen podaje soglasja.
(3) Upravna enota, ki je pristojna za
odločanje o vlogi za izdajo enotnega dovoljenja tujim delavcem, za opravljanje
poklicev oziroma dejavnosti iz prvega odstavka tega člena ne glede na popolnost
vloge nemudoma posreduje zahtevek za podajo soglasja, ki je označen s »Poplave
2023«, v obravnavo ZRSZ, če je k vlogi priložena veljavna potna listina, katere
veljavnost je najmanj tri mesece daljša od nameravanega prebivanja v Republiki
Sloveniji, potrdilo iz kazenske evidence matične države tujca, pogodba o
zaposlitvi za namen odprave in preprečitve posledic poplav in plazov ter druga
dokazila o izpolnjevanju pogojev, ki jih za podajo soglasja določa zakon, ki
ureja zaposlovanje in delo tujcev. Zahtevek mora biti opremljen z enotno
matično številko občana (v nadaljnjem besedilu: EMŠO) tujega državljana. Če
zahtevek iz prejšnjega stavka ni opremljen z EMŠO tujega državljana, ZRSZ
zagotovi pridobitev EMŠO tujemu državljanu, za katerega je bila vložena vloga
za pridobitev enotnega dovoljenja na podlagi tega poglavja.
(4) Tujec ali njegov delodajalec po izdaji
dovoljenja iz prvega odstavka tega člena vloži vlogo za izdajo enotnega
dovoljenja. Če je k vlogi priložena veljavna potna listina, katere veljavnost
je najmanj tri mesece daljša od nameravanega prebivanja v Republiki Sloveniji,
potrdilo iz kazenske evidence matične države tujca, pogodba o zaposlitvi za
namen odprave in preprečitve posledic poplav in plazov ter dovoljenje, upravna
enota izda potrdilo iz petega odstavka tega člena.
(5) Vlogo iz tretjega in četrtega odstavka
tega člena lahko vloži tujec, ki za vstop v Republiko Slovenijo ne potrebuje
vizuma in ki v Republiki Sloveniji prebiva zakonito, ali njegov delodajalec, ki
je za opravljanje dejavnosti, za katero se zahteva enotno dovoljenje,
registriran najpozneje na dan 3. avgusta 2023. Upravna enota, pri kateri je
vložena vloga, vlagatelju izda potrdilo o vloženi vlogi za izdajo enotnega
dovoljenja iz tretjega in četrtega odstavka tega člena, ki tujcu dovoljuje
prebivanje v Republiki Sloveniji do pravnomočne odločitve o vlogi za izdajo
enotnega dovoljenja.
(6) Upravna enota vloge obravnava
prednostno.
(7) O vlogah iz tretjega in četrtega
odstavka tega člena odloča Upravna enota Celje. Vloga se lahko vloži na kateri
koli upravni enoti ne glede na nameravani kraj prebivanja tujca oziroma kraj,
kjer tujec prebiva, ali sedež delodajalca, ki vlaga vlogo. Upravna enota, pri
kateri je vložena vloga, to nemudoma odstopi v reševanje Upravni enoti Celje.
(8) Na obrazcu vloge za enotno dovoljenje
iz tretjega in četrtega odstavka tega člena vlagatelj označi, da se vlaga
zaradi odpravljanja posledic poplav in plazov.
(9) Kadar je med tujim ponudnikom storitve
in naročnikom sklenjena pogodba o izvedbi storitve na področju odprave in
preprečitev posledic poplav in plazov, se za pridobitev soglasja za napotene
delavce, enotnega dovoljenja za napotene delavce in začetek opravljanja dela
smiselno uporabljajo določbe tega poglavja.
90. člen
(pogoj usposobljenosti in kontrola trga
dela)
V postopku izdaje dovoljenj in podaje
soglasij iz prejšnjega člena se upoštevajo tudi dokazila o neformalno
pridobljeni poklicni usposobljenosti. Dovoljenje in soglasje iz prejšnjega
člena se izdata brez ugotavljanja izpolnjevanja pogoja, da v evidenci
brezposelnih oseb ni ustrezne brezposelne osebe.
91. člen
(omogočanje opravljanja dela v Republiki
Sloveniji)
(1) Delodajalec, tuji delodajalec ali
naročnik storitve lahko tujemu delavcu iz 89. člena tega zakona, omogoči delo
za tri mesece, če tujec opravlja delo z namenom odprave in preprečitve posledic
poplav in plazov na ozemlju Republike Slovenije, na podlagi izdanega dovoljenja
ali podanega soglasja iz 89. člena tega zakona in potrdila o vloženi vlogi iz
petega odstavka 89. člena tega zakona. Soglasje ZRSZ posreduje upravni enoti,
ki je pristojna za odločanje o vlogi za enotno dovoljenje, in vlagatelju.
(2) Delodajalec, tuji delodajalec ali
naročnik storitve lahko tujemu delavcu iz 89. člena tega zakona omogoči delo
tudi po poteku roka iz prejšnjega odstavka, in sicer do pravnomočne odločitve o
vlogi za izdajo enotnega dovoljenja, če tujec opravlja delo z namenom odprave
in preprečitve posledic poplav in plazov na ozemlju Republike Slovenije, na
podlagi izdanega dovoljenja ali podanega soglasja iz 89. člena tega zakona in
potrdila o vloženi vlogi iz petega odstavka 89. člena tega zakona.
(3) Naročnik storitve po tem poglavju je
pravna oseba ali posameznik, registriran za opravljanje dejavnosti v Republiki
Sloveniji oziroma vpisan v register kmetijskih gospodarstev v Republiki
Sloveniji, za katerega tuji delodajalec v skladu z zakonom, ki ureja
zaposlovanje in delo tujcev, ali druga pravna oseba ali posameznik, registriran
za opravljanje dejavnosti v Republiki Sloveniji oziroma vpisan v register
kmetijskih gospodarstev v Republiki Sloveniji (v nadaljnjem besedilu: izvajalec
storitve), izvaja določeno storitev zaradi odprave in preprečitve posledic
poplav in plazov z zaposlenimi tujimi delavci, ki delo opravljajo v skladu z
določbami tega poglavja.
(4) Naročnik storitve mora pred začetkom
izvajanja storitve iz prejšnjega odstavka pri izvajalcu storitve preveriti, da
ima tuji delavec izdano dovoljenje ali podano soglasje iz devetega odstavka 89.
člena tega zakona in potrdilo o vloženi vlogi iz petega odstavka 89. člena tega
zakona ter urejeno obvezno socialno zavarovanje.
(5) Vse stroške v postopku izdaje enotnih dovoljenj,
ki so izdana na podlagi soglasja po tem poglavju, krije delodajalec ali tuji
delodajalec.
92. člen
(pogoji in omejitve za opravljanje dela)
(1) Tuji delavci, ki so pridobili
dovoljenje ali soglasje iz 89. člena tega zakona, lahko opravljajo le dela, ki
so povezana z odpravo posledic poplav in plazov, in sicer le na ozemlju
Republike Slovenije. Ne glede na določbe tega poglavja delodajalec, ki lahko v
skladu z zakonom, ki ureja trg dela, opravlja dejavnost zagotavljanja dela
delavcev uporabniku, v okviru opravljanja te dejavnosti za namen odprave
posledic poplav in plazov ne more zaposlovati tujih delavcev.
(2) Rok za nastop dela tujca in obveznost
prijave v obvezno socialno zavarovanje je 15 dni od vročitve soglasja iz 89.
člena tega zakona. Rok za nastop dela tujega delavca z izdanim dovoljenjem je
15 dni od vročitve potrdila iz petega odstavka 89. člena tega zakona.
(3) Prijava v obvezno socialno zavarovanje
je mogoča na podlagi potrdila iz petega odstavka 89. člena tega zakona,
podanega soglasja ali izdanega dovoljenja.
93. člen
(informiranje ZRSZ)
ZRSZ za potrebe zaposlovanja tujih delavcev
za namen odpravljanja posledic poplav in plazov izvaja mednarodne zaposlitvene
sejme v državah izvora tujcev ter oglašuje in promovira prosta delovna mesta. ZRSZ
izvaja informiranje s predstavitvijo splošnih življenjskih razmer, pogojev
vstopa, prebivanja in dela v Republiki Sloveniji ter seznanitvijo s pravicami
in dolžnostmi tujih delavcev v Republiki Sloveniji.
94. člen
(vrsta in namen evidenc)
(1) Za namen podaje ali umika soglasja,
odločanja o izdaji ali razveljavitvi dovoljenj, spremljanja stanja na trgu dela
in izvajanja nadzora nad določbami tega poglavja ter za znanstvenoraziskovalne
in statistične namene ZRSZ upravlja naslednje evidence:
1.     
evidenca o podanih soglasjih po tem zakonu;
2.     
evidenca izdanih dovoljenj;
3.     
evidenca delodajalcev in naročnikov storitve s prepovedjo zaposlovanja
in dela tujcev in izvajanja storitev iz 97. člena tega zakona.
(2) Evidenci ZRSZ iz 1. in 2. točke
prejšnjega odstavka vsebujeta podatke iz 48. člena Zakona o zaposlovanju,
samozaposlovanju in delu tujcev (Uradni list RS, št. 91/21 – uradno prečiščeno
besedilo in 42/23; v nadaljnjem besedilu: ZZSDT). Evidenca iz 3. točke
prejšnjega odstavka vsebuje naslednje podatke:
1.     
firmo in sedež oziroma ime in naslov delodajalca, tujega delodajalca ali
naročnika storitve;
2.     
matično številko delodajalca, tujega delodajalca ali naročnika storitve;
3.     
vrsto kršitve iz 161. člena tega zakona;
4.     
organ, ki je ugotovil kršitev;
5.     
vrsto akta, s katerim je ugotovljena kršitev;
6.     
datum akta, s katerim je ugotovljena kršitev;
7.     
pravnomočno izrečeno kazen delodajalcu;
8.     
obdobje prepovedi zaposlovanja, samozaposlovanja in dela tujcev iz 97.
člena tega zakona.
(3) Podatki iz 1. in 2. točke prvega
odstavka tega člena se hranijo tri leta po poteku veljavnosti enotnega
dovoljenja, soglasja za zamenjavo, prijavi začetka izvajanja storitev oziroma
dela zastopnika in se nato arhivirajo. Podatki iz 3. točke prvega odstavka tega
člena se hranijo tri leta po vnosu podatkov in se nato arhivirajo.
95. člen
(posredovanje in pridobivanje podatkov)
(1) ZRSZ za namen inšpekcijskega nadzora
nad delom tujih delavcev, zaposlenih na podlagi določb tega poglavja, in
delavcev, napotenih v Republiko Slovenijo za namen odprave in preprečitve
posledic poplav in plazov, Inšpektoratu Republike Slovenije za delo, Policiji
in Finančni upravi Republike Slovenije posreduje vse podatke iz evidenc, ki jih
vodi na podlagi prejšnjega člena.
(2) ZRSZ podatke, ki jih potrebuje za
izvajanje svojih pristojnosti v skladu s tem poglavjem, brezplačno pridobiva iz
evidenc naslednjih upravljavcev, in sicer:
1.     
upravnih enot: podatki iz 1., 10., 11. in 14. točke prvega odstavka ter
1. in 2. točke tretjega odstavka 48. člena ZZSDT;
2.     
Agencije Republike Slovenije za javnopravne evidence in storitve:
podatki iz 15. in 16. točke prvega odstavka 48. člena ZZSDT;
3.     
ministrstva, pristojnega za kmetijstvo: podatek iz 17. točke prvega
odstavka 48. člena ZZSDT;
4.     
Zavoda za zdravstveno zavarovanje Slovenije: podatki iz 12. in 18. točke
prvega odstavka 48. člena ZZSDT;
5.     
Inšpektorata Republike Slovenije za delo: podatki o pravnomočnih sklepih
in odločbah o prekrških, izdanih delodajalcem ali naročnikom storitve, njihovim
odgovornim osebam in tujcem, ki v skladu z določbami tega zakona vplivajo na
odločitve ZRSZ v postopkih, ki jih vodi po tem zakonu in zakonu, ki ureja
zaposlovanje in delo tujcev;
6.     
Finančne uprave Republike Slovenije: podatki iz 19., 20. in 21. točke
prvega odstavka 48. člena ZZSDT ter o pravnomočnih sklepih ali odločbah o
prekrških, izdanih delodajalcem ali naročnikom storitve, njihovim odgovornim
osebam ali tujcem, ki v skladu z določbami tega zakona vplivajo na odločitve
ZRSZ v postopkih, ki jih vodi po tem zakonu in zakonu, ki ureja zaposlovanje in
delo tujcev;
7.     
ministrstva, pristojnega za pravosodje: podatki o pravnomočno obsojenih
delodajalcih, tujih delodajalcih in naročnikih storitve zaradi storitve
kaznivega dejanja zlorabe prostitucije, spravljanja v suženjsko razmerje,
trgovine z ljudmi, kršitve temeljnih pravic delavcev, zaposlovanja na črno ali
kršitve pravic iz socialnega zavarovanja, ki v skladu z določbami tega zakona
vplivajo na odločitve ZRSZ v postopkih, ki jih vodi po tem zakonu in zakonu, ki
ureja zaposlovanje in delo tujcev.
(3) ZRSZ lahko evidence, ki jih upravlja po
tem zakonu, poveže z evidencami upravljavcev iz prejšnjega odstavka, razen z
evidencama Inšpektorata Republike Slovenije za delo in Finančne uprave
Republike Slovenije o pravnomočnih sklepih in odločbah o prekrških ter evidenco
ministrstva, pristojnega za pravosodje.
(4) ZRSZ lahko podatke o pravnomočnih
sklepih in odločbah o prekrških, ki v skladu z določbami tega zakona vplivajo
na odločitve ZRSZ v posamičnih postopkih, ki jih vodi po tem zakonu, pridobi iz
evidenc Inšpektorata Republike Slovenije za delo z neposrednim vpogledom in iz
evidenc Finančne uprave Republike Slovenije na podlagi vsakokratnega zahtevka.
(5) ZRSZ lahko podatke iz 7. točke drugega
odstavka tega člena, ki jih potrebuje za namene odločanja v posamičnih
postopkih, pridobi iz kazenske evidence na podlagi vsakokratnega elektronskega
zahtevka.
(6) Za obdelavo osebnih podatkov v skladu s
tem poglavjem se uporabljajo predpisi, ki urejajo varstvo osebnih podatkov, za
zbiranje, obdelovanje, shranjevanje, posredovanje in uporabo podatkov, ki
predstavljajo davčno tajnost, pa se uporabljajo določbe zakona, ki ureja davčni
postopek.
96. člen
(uporaba drugih predpisov)
Če v tem poglavju ni določeno drugače, se
glede zaposlovanja in dela, vstopa in prebivanja v Republiki Sloveniji,
postopka in pogojev za pridobitev enotnega dovoljenja ter drugih vprašanj
zaposlovanja in dela ter vstopa in prebivanja tujih delavcev uporabljata zakon,
ki ureja zaposlovanje in delo tujcev, in zakon, ki ureja vstop in prebivanje
tujcev.
97. člen
(prepoved zaposlovanja)
Delodajalcu, tujemu delodajalcu ali
naročniku storitve je prepovedano zaposlovanje in delo tujcev oziroma izvajanje
storitev, če mu je bila pravnomočno izrečena globa za prekršek iz 161. člena
tega zakona, in sicer tri leta od pravnomočnosti odločbe o prekršku.
98. člen
(omejitev ustanavljanja družb in
podjetnikov ter pridobitve status družbenika)
(1) V zvezi s pravnomočno odločbo, s katero
je bila izrečena globa po 161. členu tega zakona, se smiselno uporabljajo
določbe o preverjanju omejitve ustanavljanja družb in podjetnikov ter
pridobitve statusa družbenika iz 10.a člena Zakona o gospodarskih družbah
(Uradni list RS, št. 65/09 – uradno prečiščeno besedilo, 33/11, 91/11, 32/12,
57/12, 44/13 – odl. US, 82/13, 55/15, 15/17, 22/19 – ZPosS, 158/20 – ZIntPK-C,
18/21, 18/23 – ZDU-1O in 75/23).
(2) Omejitev iz prejšnjega odstavka preneha
v treh letih od dneva pravnomočnosti odločbe oziroma sodbe, zaradi katere je
nastopila.
99. člen
(nadzor)
(1) Za nadzor nad izvajanjem 89. do 98.
člena tega zakona je pristojen Inšpektorat Republike Slovenije za delo.
(2) Inšpektorat Republike Slovenije za delo
ima zaradi nadzora nad izvajanjem določb tega poglavja neposreden vpogled v
elektronske evidence ZRSZ in upravnih enot glede podatkov o dovoljenjih,
soglasjih, informativnih listih in enotnih dovoljenjih, izdanih na podlagi
določb tega poglavja.
(3) Nadzor nad kršitvami določb tega
poglavja v okviru nadzora nad zakonitostjo bivanja, ki ga določa zakon, ki
ureja vstop in prebivanje tujcev v Republiki Sloveniji, izvaja tudi Policija. O
sumih in ugotovljenih kršitvah določb tega poglavja, Policija nemudoma obvesti
organ iz prvega odstavka tega člena.
(4) Policija ima zaradi izvajanja nadzora v
skladu s prejšnjim odstavkom neposreden vpogled v elektronske evidence ZRSZ
glede podatkov o dovoljenjih in soglasjih, ki jih ZRSZ na podlagi določb tega
poglavja poda v postopku izdaje enotnega dovoljenja, in o opravljenih prijavah
začetka izvajanja storitev.
(5) Če organ iz prvega odstavka tega člena
pri izvajanju nadzora po tem zakonu ugotovi sum nezakonitega prebivanja tujcev,
o tem nemudoma obvesti Policijo, ki v zvezi z navedenim postopa v skladu s
pooblastili.
100. člen
(trajanje ukrepa)
Ukrepi iz 89. do 99. člena tega zakona se
uporabljajo do 31. avgusta 2024, razen če ni v tem poglavju določeno drugače.
6. Začasni ukrep solidarnostne delovne
sobote in prispevek
101. člen
(solidarnostna delovna sobota in prispevek)
(1) Za zagotovitev dela sredstev za
omilitev škode, nastale zaradi poplav in plazov, lahko delodajalec po
posvetovanju s sindikatom oziroma svetom delavcev ali delavskim zaupnikom, če
tega ni, pa z delavci pri delodajalcu, določi eno soboto v letu 2023 in eno
soboto v letu 2024 kot solidarnostno delovno soboto. Kot solidarnostna delovna
sobota se šteje tudi kak drug dan, če je delovni proces pri delodajalcu
oblikovan tako, da redno delo poteka tudi v soboto.
(2) Ne glede na zakon, ki ureja delovna
razmerja, delavec na podlagi predhodnega pisnega soglasja opravlja delo na
solidarnostno delovno soboto v skladu s prejšnjim odstavkom preko polnega
oziroma dogovorjenega delovnega časa ter prispeva znesek plače iz petega
odstavka tega člena.
(3) Z izjemo dela preko polnega oziroma
dogovorjenega delovnega časa v skladu s prejšnjim odstavkom mora delodajalec
pri organizaciji delovnega procesa na solidarnostno delovno soboto upoštevati
določbe zakona, ki ureja delovna razmerja, o delovnem času, odmorih in
počitkih.
(4) Sredstva za omilitev škode, nastale
zaradi poplav in plazov avgusta 2023, prispevajo delavci, ki so v delovnem
razmerju pri pravnih in fizičnih osebah v Republiki Sloveniji.
(5) Prispevek delavca za Sklad za obnovo
Slovenije je znesek plače delavca za opravljeno delo v okviru solidarnostne
delovne sobote. Od plače delavca za opravljeno delo v okviru solidarnostne
delovne sobote se ne plača dohodnine in obveznih prispevkov za socialno
varnost.
(6) Delodajalec izračuna prispevek delavca
za Sklad za obnovo Slovenije v obračunu prispevka za Sklad za obnovo Slovenije,
ki se šteje za obračun davka. Obračun prispevka za Sklad za obnovo Slovenije
vsebuje podatke, potrebne za identifikacijo delodajalca (firma ali ime, sedež,
davčna številka) in posameznega delavca (ime in priimek, naslov, davčna
številka), ter podatke o skupnem prispevku delavcev ter prispevku posameznega
delavca za posamezno solidarnostno delovno soboto. Obračun prispevka
delodajalec predloži Finančni upravi Republike Slovenije v mesecu po mesecu, v
katerem je organiziral solidarnostno delovno soboto, na obrazcu, ki ga na svoji
spletni strani objavi Finančna uprava Republike Slovenije, plača pa v desetih
dneh po predložitvi obračuna.
(7) Finančna uprava Republike Slovenije je
pristojna za nadzor nad obračunavanjem in plačevanjem prispevkov delavcev za
Sklad za obnovo Slovenije in davčno izvršbo po zakonu, ki ureja davčni
postopek.
(8) Prispevki iz petega odstavka tega člena
se zbirajo na posebni namenski donacijski postavki v proračunu Republike
Slovenije in so vir financiranja Sklada za obnovo Slovenije.
102. člen
(črtan)
7. Začasni ukrep na področju začasne porabe
sredstev
103. člen
(poraba javnih sredstev, ki jih imajo
delodajalci, ki presegajo kvoto zaposlenih invalidov, invalidska podjetja in
zaposlitveni centri in jih vodijo na posebnem kontu)
(1) Javna sredstva, pridobljena iz naslova
zaposlovanja invalidov, skladno z zakonom, ki ureja zaposlitveno rehabilitacijo
in zaposlovanje invalidov in ki jih delodajalci, ki presegajo kvoto zaposlenih
invalidov, invalidska podjetja in zaposlitveni centri (v nadaljnjem besedilu:
upravičenci) vodijo na posebnem kontu (konto 96), lahko do 31. decembra 2023
porabijo tudi za sanacijo nastale škode zaradi poplav in plazov, in sicer za
nakup opreme, ki je bila poškodovana do višine stanja neamortizirane vrednosti
in nakup materiala ter rezervnih delov, ki so bili poškodovani in se
uporabljajo v proizvodnji.
(2) Javna sredstva iz prejšnjega odstavka
lahko upravičenci porabljajo skladno s 50. členom Uredbe Komisije (EU) št.
651/2014 z dne 12. junija 2014 o razglasitvi nekaterih vrst pomoči za
združljive z notranjim trgom pri uporabi členov 107 in 108 Pogodbe (UL L št.
187 z dne 26. 6. 2014, str. 1), zadnjič spremenjene z Uredbo Komisije (EU)
2023/1315 z dne 23. junija 2023 o spremembi Uredbe (EU) št. 651/2014 o
razglasitvi nekaterih vrst pomoči za združljive z notranjim trgom pri uporabi
členov 107 in 108 Pogodbe ter Uredbe (EU) 2022/2473 o razglasitvi nekaterih
vrst pomoči za podjetja, ki se ukvarjajo s proizvodnjo, predelavo in trženjem
ribiških proizvodov in proizvodov 50/180 iz akvakulture, za združljive z
notranjim trgom z uporabo členov 107 in 108 Pogodbe (UL L št. 167 z dne 30. 6.
2023, str. 1; v nadaljnjem besedilu: Uredba 651/2014/EU).
(3) Pristojni organ za izvajanje tega
ukrepa je ministrstvo, pristojno za invalidsko varstvo.
(4) Upravičenci morajo za porabo javnih
sredstev o vseh namenih iz prvega odstavka tega člena hraniti dokazila v obliki
računov in knjigovodskih listin za nedoločen čas in jih na zahtevo kadarkoli
dati na vpogled organu iz prejšnjega odstavka, ki preverja skladnost porabe
državnih pomoči v skladu z veljavnimi predpisi.
104. člen
(pogoji dodelitve javnih sredstev
delodajalcem, ki presegajo kvoto zaposlenih invalidov, invalidskim podjetjem in
zaposlitvenim centrom)
(1) Upravičenec lahko sredstva za odpravo
posledic škode po poplavah in plazovih iz prvega odstavka prejšnjega člena
porabi za odpravo posledic škode, ki jo potrdi pooblaščeni cenilec, v skladu s
50. členom Uredbe 651/2014/EU.
(2) Pri porabi sredstev iz prejšnjega
odstavka mora upravičenec zagotoviti, da vsota sredstev, dodeljenih v skladu s
tem zakonom, sredstev, dodeljenih kot izplačilo zavarovalnega zneska, prejetih
donacij in sredstev, dodeljenih iz proračuna Republike Slovenije in občinskih
proračunov, ni večja od dejanske škode, ki jo potrdi pooblaščeni cenilec.
(3) Če pristojni organ iz tretjega odstavka
prejšnjega člena ugotovi, da je upravičenec predložil neresnične podatke, da
škoda ni bila pravilno ocenjena ali je upravičenec porabil sredstva za odpravo
posledic škode v nasprotju s prejšnjim odstavkom, upravičencu določi rok za
vračilo prekomerno prejete pomoči. Po poteku roka za vračilo prekomerno prejete
pomoči in do vračila se upravičencu obračunavajo zakonske zamudne obresti po
zakonu, ki ureja predpisano obrestno mero zamudnih obresti.
(4) Upravičenec, ki je uveljavil pomoč po
tem zakonu, mora, če je pri njem ali pri osebah, ki skupaj z upravičencem
delujejo kot en subjekt s skupnim virom nadzora v smislu tretjega odstavka 3.
člena Priloge I k Uredbi 651/2014/EU ali tretjega odstavka 3. člena Priloge I k
Uredbi 2022/2472/EU z dne 14. decembra 2022 o razglasitvi nekaterih vrst pomoči
v kmetijskem in gozdarskem sektorju ter na podeželju za združljive z notranjim
trgom z uporabo členov 107 in 108 Pogodbe o delovanju Evropske unije (UL L št.
327 z dne 21. 12. 2022, str. 1; v nadaljnjem besedilu: Uredba 2022/2472/EU), od
uveljavitve tega zakona v letu 2023 oziroma v naslednjih letih za leto 2023
prišlo do izplačila dobička, nakupov lastnih delnic ali lastnih poslovnih
deležev, izplačil nagrad poslovodstvu oziroma dela plač za poslovno uspešnost
poslovodstvu, o tem obvestiti pristojni organ iz tretjega odstavka prejšnjega
člena najpozneje v dveh mesecih po izplačilu. Prejeta sredstva mora vrniti v 30
dneh po vročitvi odločbe, ki jo izda pristojni organ iz tretjega odstavka
prejšnjega člena, skupaj z zakonskimi zamudnimi obrestmi po zakonu, ki ureja
predpisano obrestno mero zamudnih obresti, ki tečejo od dneva poteka roka za
vračilo prejete pomoči do dneva vračila.
8. Začasni ukrepi na področju energetske
gospodarske javne infrastrukture in občinske javne infrastrukture
105. člen
(obnova energetske gospodarske javne
infrastrukture)
(1) Za vzpostavitev osnovne oskrbe in
zagotovitev nemotene, varne ter zanesljive oskrbe s toploto, plinom in
električno energijo, se obnova energetske gospodarske javne infrastrukture (v
nadaljnjem besedilu: energetska GJI), ki je potrebna za izvajanje gospodarskih
javnih služb, in ki je bila uničena ali poškodovana v poplavah in plazovih
izvede kot:
-       
vzdrževalna dela v javno korist ali
-       
gradnja nadomestitvene energetske GJI.
(2) Obnova iz prejšnjega odstavka obsega
vsa dela, ki omogočajo vzpostavitev energetske GJI v stanje, v katerem se lahko
varno uporablja in obratuje.
(3) Obnova energetske GJI iz prvega
odstavka tega člena ter prevzem objektov in zemljišč, potrebnih za zagotovitev
oskrbe uporabnikov z električno energijo, toploto in plinom sta v javno korist,
izvajajo pa jo podjetja, ki imajo v lasti ali ki upravljajo s plinskim ali z
elektroenergetskim sistemom, ali pravne osebe, na katere je elektroenergetsko
podjetje skladno z zakonom, ki ureja oskrbo z električno energijo, preneslo
izvajanje nalog (v nadaljnjem besedilu: operaterji).
(4) Ne glede na četrti odstavek 2. člena
GZ-1 se obnova energetske GJI lahko izvaja v neskladju s prostorskimi akti.
(5) Obnova energetske GJI, za katero je
bila izvedena prijava začetka gradnje do 1. marca 2024, se konča v skladu s tem
zakonom. Ukrepi iz tega poglavja se uporabljajo do 1. marca 2024, če v tem
zakonu ni drugače določeno.
106. člen
(vzdrževalna dela v javno korist)
Za vzdrževalna dela v javno korist se šteje
tudi uporaba drugačne tehnične rešitve, kot je bila uporabljena pri gradnji
prvotne energetske GJI, če taka rešitev sega izven obstoječih gabaritov naprav
in objektov energetske GJI, vendar ne več kot je potrebno za zagotavljanje
varnosti, ki temelji na izvedbi tehničnih varnostnih ukrepov v skladu s
tehničnimi predpisi.
107. člen
(gradnja nadomestitvene energetske GJI)
(1) Če obnova energetske GJI z
vzdrževalnimi deli v javno korist na obstoječi trasi oziroma v varovalnem pasu
prvotne energetske GJI zaradi podrtih premostitvenih objektov, sprememb
reliefa, npr. plazu, ali strukture zemljišča ali zaradi plazenja terena ni
mogoča, se energetska GJI lahko umesti po nadomestni trasi, ki je čim bliže
trasi prvotne energetske GJI (v nadaljnjem besedilu: gradnja nadomestitvene
energetske GJI). Nadomestna trasa je od prvotne trase lahko oddaljena toliko,
kot je potrebno za zagotavljanje varnosti, ki temelji na izvedbi tehničnih
varnostnih ukrepov v skladu s tehničnimi predpisi.
(2) Investitor mora za gradnjo
nadomestitvene energetske GJI izdelati dokumentacijo, ki jo za fazo izvedbe
gradnje glede na zahtevnost gradnje predvideva GZ-1 oziroma dokumentacijo, ki
jo je treba izdelati v skladu z uredbo, ki ureja vzdrževalna dela v javno
korist na področju energetike.
(3) Ne glede na 5. člen GZ-1 se gradnja
nadomestitvene energetske GJI po tem zakonu šteje za dela, za katera se
gradbeno dovoljenje ne pridobiva, potrebna pa je prijava začetka gradnje, ki se
ji priloži:
-       
zakoličbeni zapisnik, kadar je ta zahtevan,
-       
dokumentacijo, ki jo za fazo izvedbe gradnje glede na zahtevnost gradnje
predvideva zakon, ki ureja graditev, in
-       
podatke o nadzorniku ter osebno ime in identifikacijsko številko vodje
nadzora.
108. člen
(poseg v lastninsko pravico)
(1) Za namen obnove energetske GJI lahko
prevzame investitor posest na zemljiščih, potrebnih za izvedbo gradenj iz 106.
člena in prvega odstavka 107. člena tega zakona, z dnem, ko pri notarju ali
sodišču položi znesek v višini ocenjene odškodnine za ta zemljišča in varščino
v višini ene polovice ocenjene odškodnine za morebitno drugo škodo, če pred tem
vlada oziroma občinski svet s sklepom ugotovi, da je na teh zemljiščih
ugotovljena javna korist za izvedbo obnove energetske GJI po tem zakonu.
Predlagatelj sklepa za ugotovitev javne koristi je ministrstvo, pristojno za
energijo.
(2) V notarskem zapisu ali zapisniku o
prevzemu zneska iz prejšnjega odstavka v hrambo mora biti določen rok hrambe do
izpolnitve pogoja za izplačilo odškodnine ali najmanj pet let, kar nastopi
prej. Kot pogoj za izplačilo upravičeni osebi mora biti določena predložitev
sporazuma o odškodnini ali pravnomočne odločbe o razlastitvi ali omejitvi
lastninske pravice.
(3) Položeni znesek iz prvega odstavka tega
člena je neprerekani del odškodnine. Oceno odškodnine izdela pooblaščeni
ocenjevalec vrednosti nepremičnin, imenovan po predpisih, ki urejajo
revidiranje in ocenjevanje vrednosti, sodni cenilec nepremičnin, sodni cenilec
kmetijske stroke ali sodni cenilec gozdarske stroke, imenovan po predpisih, ki
urejajo delovanje sodišč.
(4) Investitor obnove energetske GJI, ki je
prevzel posest po prvem odstavku tega člena, mora nemudoma, najpozneje pa v
šestih mesecih po položitvi zneska iz prvega odstavka tega člena, sprožiti
postopek za pridobitev stvarnih pravic v skladu s predpisi, ki urejajo
razlastitev in omejitev lastninske pravice. Če je za pridobitev stvarnih pravic
na teh zemljiščih treba izvesti postopek razlastitve ali pridobitve služnosti v
javno korist, se ne glede na prvi odstavek 204. člena ZUreP-3 šteje, da je
javna korist izkazana s sklepom vlade ali občinskega sveta iz prvega odstavka
tega člena, s položitvijo zneska iz prvega odstavka tega člena pa se šteje, da
je izpolnjen pogoj iz tretjega odstavka 215. člena ZUreP-3 glede prenosa
lastninske pravice kljub vloženi pritožbi zoper odločbo o razlastitvi.
(5) Če investitor prevzame posest na
zemljišču v skladu s prvim odstavkom tega člena, pripada njegovemu lastniku
denarno nadomestilo zaradi omejitve njegove uporabe za čas od prevzema posesti
do takrat, ko investitor pridobi lastninsko ali drugo stvarno pravico na
zadevnemu zemljišču.
(6) Denarno nadomestilo iz prejšnjega
odstavka se dogovori s pogodbo za odkup ali ustanovitev služnosti, če se
nepremičnina pridobi ali obremeni sporazumno, ali kot del odškodnine v skladu s
predpisi, ki urejajo razlastitev in omejitev lastninske pravice, če se
nepremičnina razlasti ali obremeni s služnostjo v javno korist, pri čemer to
nadomestilo ne more presegati višine te odškodnine. Glede izdelovalcev ocene
nadomestila se smiselno uporabljajo določbe tretjega odstavka tega člena glede
izdelovalcev ocene odškodnine.
(7) Investitor pred položitvijo zneska iz
prvega odstavka tega člena lastnika zemljišča obvesti o nameravanem prevzemu
posesti ter o tem, da bo najpozneje v šestih mesecih po začetku gradnje začet
postopek za pridobitev stvarnih pravic v skladu s predpisi, ki urejajo
razlastitev in omejitev lastninske pravice, in da mu za čas uporabe njegovega
zemljišča pripada nadomestilo iz petega odstavka tega člena.
(8) Pogodbe za omejitev lastninske pravice
iz tega člena se sklepajo za čas obratovanja infrastrukture in v korist
vsakokratnega investitorja ali lastnika posamezne infrastrukture ali v korist
gospodujočega zemljišča, katerega lastnik je investitor ali lastnik
infrastrukture.
(9) V primerih, ko pri notarju ali sodišču
pologa ocenjene odškodnine ali varščine ni mogoče izvesti, se kot dokazilo
pravice graditi za sisteme električne energije z nazivno napetostjo 20 kV in
več ali prenosne sisteme zemeljskega plina poleg dokazil po zakonu, ki ureja
graditev objektov, štejejo tudi listine iz prvega odstavka odstavek 475. člena
Energetskega zakona (Uradni list RS, št. 60/19 – uradno prečiščeno besedilo,
65/20, 158/20 – ZURE, 121/21 – ZSROVE, 172/21 – ZOEE, 204/21 – ZOP in 44/22 –
ZOTDS).
109. člen
(izdelava investicijske dokumentacije)
Če je za izvedbo del na energetski GJI s
posebnimi predpisi obvezna izdelava investicijske dokumentacije, se v letu 2023
in 2024 za izvedbo ukrepov za odpravo posledic poplav in plazov izdela dokument
identifikacije investicijskega projekta, ki vsebuje bistvene elemente, ki
omogočajo ustrezno načrtovanje, izvedbo in nadzor nad projektom, ter poročilo o
izvedbi projekta.
110. člen
(projektni pogoji za dela na energetski GJI)
(1) Izvajalci gospodarskih javnih služb
oziroma upravljavci gospodarske javne infrastrukture, ki leži na območju
energetske GJI, ki se obnavlja, podajo le projektne pogoje za dela v zvezi z
obnovo energetske GJI.
(2) Investitor najmanj 14 dni pred začetkom
obnove energetske GJI o tem obvesti izvajalce oziroma upravljavce iz prejšnjega
odstavka, ki mu nemudoma, najpozneje pa v petih dneh od prejema obvestila o
začetku del, izdajo projektne pogoje.
(3) Če se med obnovo energetske GJI
ugotovi, da je na vplivnem območju del tudi druga vrsta infrastrukture, se za
obveščanje izvajalca oziroma upravljavca te infrastrukture smiselno uporablja
prejšnji odstavek.
111. člen
(vpis v kataster javne infrastrukture)
Po končanju vseh del, potrebnih za obnovo
energetske GJI na zaključenem delu omrežja, operater posreduje podatke o
spremembah objektov, naprav in omrežij energetske GJI organu, pristojnemu za
geodetske zadeve, zaradi evidentiranja v katastru gospodarske javne
infrastrukture.
112. člen
(uporabno dovoljenje)
(1) Za obnovo energetske GJI se v delu, ki
se nanaša na uporabno dovoljenje, uporabljajo določbe zakona, ki ureja
graditev, razen če ta zakon določa drugače.
(2) Po dokončanju del, potrebnih za obnovo
energetske GJI po tem zakonu, je za gradnjo nadomestitvene GJI, razvrščene med
manj zahtevne in zahtevne objekte, v skladu s predpisi, ki urejajo graditev,
treba pridobiti uporabno dovoljenje.
(3) Zahtevi za izdajo uporabnega dovoljenja
iz prejšnjega odstavka se priložijo:
-       
projektna dokumentacija izvedenih del z označenimi odstopanji od
dokumentacije za izvedbo gradnje,
-       
projektni pogoji iz 110. člena tega zakona in
-       
dokazilo o vloženi zahtevi za vpis objekta v kataster nepremičnin
oziroma v kataster gospodarske javne infrastrukture, če je to predpisano.
(4) V postopku izdaje uporabnega dovoljenja
je stranka investitor.
(5) Uporabno dovoljenje za objekte,
zgrajene po tem zakonu, se izda brez posebnega ugotovitvenega postopka in
opravljenega tehničnega pregleda ter brez okoljevarstvenega in
naravovarstvenega soglasja, razen če ga zahteva investitor ali izvajalec del.
113. člen
(razvrstitev odjemalcev v podatkovnih
bazah operaterjev)
(1) Distribucijski operater električne
energije za namen znižanja plačila tarifne postavke elektrooperaterjev za
obračunsko moč in prevzeto delovno energijo in cen dobavljene energije za
določeno obdobje ter sklepanja služnostnih pogodb zaradi obnove energetske GJI
pridobi podatke o povzročeni škodi na posameznih objektih iz centralne zbirke
podatkov, ki jo vodi Uprava Republike Slovenije za zaščito in reševanje.
(2) Na podlagi ocenjene škode za vsak
objekt distribucijski operater električne energije končne odjemalce razvrsti v
naslednje skupine:
-       
odjemalci, katerim je nastala blaga škoda na objektu,
-       
prizadeti odjemalci, katerim je nastala huda škoda na objektu in
-       
zelo prizadeti odjemalci, katerih objekt je popolnoma uničen, tako da ni
odjema oziroma odjem ni mogoč.
(3) Distribucijski operater električne
energije razvrsti končne odjemalce v skupine iz prejšnjega odstavka v osmih
dneh od prejema podatkov iz centralne zbirke podatkov. Osebni podatki končnih
odjemalcev, ki se zbirajo in obdelujejo na podlagi tega člena, so: osebno ime,
naslov in davčna številka. Zbrani podatki se hranijo tri leta od njihovega
prejema.
(4) Distribucijski operater električne
energije mora podatke iz prejšnjega odstavka dopolniti s številko merilnega
mesta in jih brezplačno zagotoviti pravnim osebam, na katere je
elektroenergetsko podjetje skladno z zakonom, ki ureja oskrbo z električno
energijo, preneslo izvajanje nalog, in dobaviteljem električne energije.
(5) Obdelava osebnih podatkov odjemalcev,
ki so vključeni v podatkovne baze operaterjev, je dovoljena izključno za namen
izvajanja ukrepov, povezanih s porabo energije in pomočjo prizadetim v poplavah
in plazovih. Operaterji so odgovorni za zagotavljanje ustreznega varstva
osebnih podatkov ter spoštovanje veljavne zakonodaje o varstvu osebnih
podatkov.
(6) Obdelavo osebnih podatkov lahko
izvajajo le za to pooblaščene osebe ali organizacije (obdelovalci), ki so sklenili
ustrezne pogodbe o obdelavi osebnih podatkov z operaterji. Obdelovalci so
dolžni spoštovati varnostne zahteve in določbe v zvezi z obdelavo osebnih
podatkov ter delovati skladno z navodili operaterjev.
(7) Minister, pristojen za energijo,
predpiše metodologijo za razvrščanje odjemalcev.
114. člen
(sprememba obračuna postavk na računu za
električno energijo)
(1) Odjemalci, pri katerih zaradi posledic
poplav in plazov odjem električne energije tehnično ni mogoč oziroma ni odjema,
ne plačujejo:
-       
akontacije za porabo električne energije v primeru letnega obračunavanja
energije,
-       
prispevka za zagotavljanje podpor proizvodnji energije v soproizvodnji z
visokim izkoristkom in iz obnovljivih virov energije iz a) točke tretjega
odstavka 16. člena Zakona o spodbujanju rabe obnovljivih virov energije (Uradni
list RS, št. 121/21, 189/21 in 121/22 – ZUOKPOE),
-       
prispevka za energetsko učinkovitost iz 8. člena Zakona o učinkoviti
rabi energije (Uradni list RS, št. 158/20) in
-       
prispevka za delovanje operaterja trga iz 95. člena Zakona o oskrbi z
električno energijo (Uradni list RS, št. 172/21).
(2) Vsem odjemnim skupinam odjemalcev iz
prejšnjega odstavka se tarifne postavke elektrooperaterjev za obračunsko moč in
prevzeto delovno energijo znižajo na nič.
(3) Ukrep iz tega člena se uporablja od 4.
avgusta 2023 do ponovne priključitve oziroma oskrbe.
115. člen
(sprememba obračuna postavk na računu za
plin)
(1) Odjemalci, pri katerih je zaradi
posledic poplav in plazov prekinjena oskrba s plinom na območju, kjer se izvaja
gospodarska javna služba dejavnost operaterja distribucijskega sistema, ne
plačujejo:
-       
prispevka za zagotavljanje podpor proizvodnji energije v soproizvodnji z
visokim izkoristkom in iz obnovljivih virov energije, ki bremeni trda in tekoča
fosilna goriva, utekočinjeni naftni plin ter utekočinjeni zemeljski plin iz b)
točke tretjega odstavka 16. člena Zakona o spodbujanju rabe obnovljivih virov
energije (Uradni list RS, št. 121/21, 189/21 in 121/22 – ZUOKPOE),
-       
prispevka za energetsko učinkovitost iz 8. člena Zakona o učinkoviti
rabi energije (Uradni list RS, št. 158/20) in
-       
okoljske dajatve za onesnaževanje okolja iz 172. člena ZVO-2.
(2) Vsem odjemnim skupinam odjemalcev iz
prejšnjega odstavka se tarifne postavke operaterjev sistema plina znižajo na
nič.
(3) Odjemalci, ki na dan uveljavitve tega
zakona še nimajo zagotovljene oskrbe s plinom, ne plačujejo postavk iz prvega
odstavka tega člena od 4. avgusta 2023 do ponovne priključitve oziroma oskrbe.
116. člen
(odstop od pogodb)
(1) Odjemalci plina in daljinske toplote,
ki jim zaradi poškodb na energetski GJI zaradi poplav ali plazov na podlagi
pogodb o odjemu ni možno dobaviti oziroma zagotoviti plina ali toplote do 1.
oktobra 2023, imajo pravico do uporabe drugega energenta, ne glede na določbe o
prioritetni rabi energentov o obvezni priključitvi na omrežje in o obvezni
uporabi energenta za ogrevanje stavb in pripravo sanitarne tople vode, ki so
določene v lokalnih energetskih konceptih, občinskih prostorskih načrtih ali
drugih aktih lokalnih skupnosti.
(2) Odjemalci plina in daljinske toplote,
ki jim zaradi poškodb na energetski GJI zaradi poplav ali plazov ni možno
dobaviti oziroma zagotoviti oskrbe z energijo, niso dolžni plačati pogodbene
kazni, niso odškodninsko odgovorni zaradi nezmožnosti izvajanja pogodb o dobavi
in dostopu oziroma nimajo drugih obveznosti, ki izhajajo iz obstoječega
pogodbenega razmerja.
(3) Dobavitelji morajo odjemalce, ki jim
zaradi poškodb na energetski GJI zaradi poplav ali plazov ni možno dobaviti
oziroma zagotoviti plina oziroma toplote do 1. oktobra 2023, v 15. dneh od
uveljavitve tega zakona obvestiti, kdaj bodo energent odjemalcem lahko
dobavili.
117. člen
(obračun električne energije za dan 14.
avgust 2023)
(1) Omrežnina in električna energija, ki je
bila dobavljena končnim odjemalcem na dela prost dan 14. avgust 2023 v skladu s
15. členom ZOPNN-F, se obračuna po nižji dnevni tarifni postavki (v nadaljnjem
besedilu: MT).
(2) Obračun porabljene električne energije
iz prejšnjega odstavka se na odjemnih mestih, kjer so nameščeni napredni merilni
sistemi, opravi na podlagi merilnih podatkov po dejanski porabi.
(3) Na odjemnih mestih, kjer ni nameščenega
naprednega merilnega sistema oziroma če ni nameščene naprave, ki bi omogočala
evidentiranje porabe električne energije za dan 14. avgust 2023 po MT, operater
izvede korekcijo porabe za dan 14. avgust 2023 na osnovi zadnje evidentirane
povprečne dnevne porabe. Tako izračunano korekcijo upošteva na prvem obračunu
po stanju, katerega datum konca obračunskega obdobja je od 14. avgusta 2023
dalje.
118. člen
(oprostitev plačila stroškov občinske
javne infrastrukture)
(1) Uporabniku občinske gospodarske javne
službe varstva okolja iz prvega odstavka 233. člena ZVO-2, ki se mu zaradi
posledic poplav in plazov javna služba ne more izvajati zaradi razlogov na
strani izvajalca javne službe, ker je objekt uporabnika javne službe tako
poškodovan, da ni primeren za bivanje, ali zaradi poškodb druge javne
infrastrukture, ki je potrebna za izvajanje javne službe, se ne zaračuna
stroškov občinske javne infrastrukture tiste javne službe, ki se ne izvaja.
(2) Ukrep iz tega člena se uporablja od 4.
avgusta 2023 do odprave razlogov, ki so privedli do neizvajanja storitev.
9. Začasni ukrepi na področju javnega
naročanja
119. člen
(označitev postopkov javnih naročil, povezanih
z odpravo posledic poplav in plazov)
Naročnik mora v dokumentaciji v zvezi z
oddajo javnega naročila v skladu s tem zakonom, na vidnem mestu označiti, da
gre za javno naročilo, povezano za odpravo posledic poplav in plazov.
10. Začasni ukrepi na področju davčne
politike
120. člen
(nadomestilo za uporabo stavbnega
zemljišča)
(1) Občina lahko davčnemu zavezancu, ki mu
je kot posledica poplav in plazov na nepremičnini nastala hujša škoda, ki
ogroža zdravje in povzroča neprimerno življenjsko okolje za bivanje ali ki
onemogoča izvajanje dejavnosti, na podlagi njegove vloge in potrdila o plačilu
odmerjenega nadomestila za uporabo stavbnega zemljišča za leto 2023, z odločbo
določi izplačilo v celotni ali delni višini nadomestila za uporabo stavbnega
zemljišča za leto 2023 za to nepremičnino na podlagi kriterijev, ki jih sama
določi.
(2) Upravičenec, ki pridobi sredstva po tem
členu v zvezi z opravljanjem dejavnosti, lahko ta sredstva kot del sredstev za
odpravo posledic škode po poplavah in plazovih porabi za odpravo posledic
škode, ki jo potrdi pooblaščeni cenilec, v skladu s 50. členom Uredbe
651/2014/EU.
(3) Pri porabi sredstev iz prejšnjega
odstavka mora upravičenec zagotoviti, da vsota sredstev, dodeljenih v skladu s
tem zakonom, sredstev, dodeljenih kot izplačilo zavarovalnega zneska, prejetih
donacij in sredstev, dodeljenih iz proračuna Republike Slovenije in občinskih
proračunov, ni večja od dejanske škode, ki jo potrdi pooblaščeni cenilec.
(4) Če občina ugotovi, da je upravičenec
predložil neresnične podatke, da škoda ni bila pravilno ocenjena ali je
upravičenec porabil sredstva za odpravo posledic škode v nasprotju s prejšnjim
odstavkom, upravičencu določi rok za vračilo prekomerno prejete pomoči. Po
poteku roka za vračilo prekomerno prejete pomoči in do vračila se upravičencu
obračunavajo zakonske zamudne obresti po zakonu, ki ureja predpisano obrestno
mero zamudnih obresti.
(5) Upravičenec, ki je uveljavil pomoč po
tem zakonu, mora, če je pri njem ali pri osebah, ki skupaj z upravičencem
delujejo kot en subjekt s skupnim virom nadzora v smislu tretjega odstavka 3.
člena Priloge I k Uredbi 651/2014/EU in tretjega odstavka 3. člena Priloge I k
Uredbi 2022/2472/EU, od uveljavitve tega zakona v letu 2023 oziroma v
naslednjih letih za leto 2023 prišlo do izplačila dobička, nakupov lastnih
delnic ali lastnih poslovnih deležev, izplačil nagrad poslovodstvu oziroma dela
plač za poslovno uspešnost poslovodstvu, o tem obvestiti občino najpozneje v
dveh mesecih po izplačilu.
(6) Izplačila fizičnim osebam po tem členu,
razen izplačil povezanih z opravljanjem dejavnosti, so oproščena plačila davkov
in prispevkov.
121. člen
(stopnja DDV za gasilsko opremo)
(1) Do ustrezne ureditve v zakonu, ki ureja
davek na dodano vrednost, se v skladu z Direktivo Sveta (EU) 2022/542 z dne 5.
aprila 2022 o spremembi direktiv 2006/112/ES in (EU) 2020/285 glede stopenj
davka na dodano vrednost (UL L št. 107 z dne 6. 4. 2022, str. 1) davek na
dodano vrednost obračunava in plačuje po posebni nižji stopnji 5 % od davčne
osnove za dobavo tipiziranih gasilskih vozil, posebne zaščitne in reševalne
opreme ter orodij za opravljanje nalog gasilstva, običajno namenjenih za
uporabo pri intervencijah, ki se dobavljajo javnim gasilskim službam ali
prostovoljnim gasilskim enotam v gasilskih društvih.
(2) Seznam tipiziranih gasilskih vozil,
posebne zaščitne in reševalne opreme ter orodij za opravljanje nalog gasilstva
iz prejšnjega odstavka določi minister, pristojen za finance, v soglasju z
ministrom, pristojnim za gasilstvo.
122. člen
(davčna obravnava nastanitev in z njimi
povezanih odhodkov)
(1) Dohodek v obliki brezplačne uporabe
nastanitvenih zmogljivosti ali v obliki zagotovitve nastanitve s plačilom
znižane najemnine, ki ga prejmejo osebe, ki so bile zaradi utrpljene hujše
škode na osebnem premoženju zaradi poplav in plazov primorane poiskati novo ali
začasno nastanitev, se do konca leta 2024 ne šteje za dohodek po ZDoh-2.
(2) Zavezancu po ZDDPO-2 ali zavezancu po
ZDoh-2, ki opravlja dejavnost in ugotavlja davčno osnovo na podlagi dejanskih
prihodkov in dejanskih odhodkov, ki osebam zagotovi nastanitev po prejšnjem
odstavku, se pri ugotavljanju davčne osnove, ne glede na določbe ZDDPO-2 in
ZDoh-2, ki urejajo priznavanje odhodkov, priznajo odhodki, ki nastanejo v zvezi
s to nastanitvijo do konca leta 2024.
11. Začasni ukrepi na področju digitalne
preobrazbe
123. člen
(zagotavljanje računalniške opreme)
(1) Pravnim osebam javnega prava, ki
izkažejo, da jim je bila v poplavah in plazovih uničena ali poškodovana osnovna
računalniška oprema, ki jo potrebujejo za delo oziroma izvajanje svoje
dejavnosti (namizni računalnik s pripadajočo opremo ali prenosni računalnik),
ministrstvo, pristojno za digitalno preobrazbo, zagotovi prenosne računalnike.
(2) Samoupravne lokalne skupnosti
ministrstvu, pristojnemu za digitalno preobrazbo, zase in za pravne osebe
javnega prava, katerih ustanoviteljice so, posredujejo seznam uničene ali
poškodovane računalniške opreme iz prejšnjega odstavka do 30. septembra 2023.
(3) Druge pravne osebe javnega prava
ministrstvu, pristojnemu za digitalno preobrazbo, posredujejo seznam uničene
ali poškodovane računalniške opreme iz prvega odstavka tega člena do 30.
septembra 2023.
(4) Ministrstvo, pristojno za digitalno
preobrazbo, zagotovi prenosne računalnike upravičencem iz prvega odstavka tega
člena najpozneje do 31. decembra 2023.
12. Začasni ukrepi na področju kulture in
medijev
124. člen
(izredna finančna pomoč filmskim in
avdiovizualnim projektom)
(1) Producent filmskega ali avdiovizualnega
projekta, ki ga sofinancira Slovenski filmski center, javna agencija Republike
Slovenije (v nadaljnjem besedilu: SFC), je v primeru nastanka škode, kot so
odpoved snemalnih dni in uničenje filmske lokacije, v času snemanja pri
realizaciji filmskega ali avdiovizualnega projekta zaradi posledic poplav in
plazov, upravičen do izredne finančne pomoči.
(2) Izredna finančna pomoč iz prejšnjega
odstavka za posamičen projekt znaša največ 10.000,00 eurov na snemalni dan in
skupaj največ za pet snemalnih dni.
(3) Producent iz prvega odstavka tega člena
lahko na SFC vloži vlogo za izplačilo izredne finančne pomoči v 60 dneh od
nastanka škode iz prvega odstavka tega člena oziroma od trenutka, ko je bil
vlogo zmožen vložiti. Vlogi se priložijo dokazila, ki izkazujejo nastanek in
višino navedene nastale škode.
(4) O upravičenosti do izplačila in višini
izredne finančne pomoči odloči posebna strokovna komisija SFC v 15 dneh od
prejema popolne vloge z odločbo, zoper katero je dovoljena pritožba na
ministrstvo, pristojno za kulturo.
(5) Sredstva za izplačilo izredne finančne
pomoči iz tega člena se zagotavljajo v proračunu Republike Slovenije.
125. člen
(pogoji dodelitve izredne finančne pomoči
filmskim in avdiovizualnim projektom)
(1) Izredna finančna pomoč iz prejšnjega
člena se izvaja v skladu s 50. členom Uredbe 651/2014/EU.
(2) Upravičenec iz prejšnjega člena vlogi
priloži:
-       
dokazilo o višini škode, ki ga potrdi SFC, v skladu s 50. členom Uredbe
651/2014/EU,
-       
izjavo, da sredstva, prejeta v skladu s prejšnjim členom, skupaj z
izplačilom zavarovalnega zneska, prejetimi donacijami in sredstvi, dodeljenimi
iz proračuna Republike Slovenije in občinskih proračunov, ne bodo presegla
višine dejanske škode, ki jo potrdi posebna strokovna komisija SFC.
(3) Pri odločanju o višini izredne finančne
pomoči je treba zagotoviti, da vsota sredstev, dodeljenih na podlagi tega
zakona, sredstev, dodeljenih kot izplačilo zavarovalnega zneska, prejetih
donacij in sredstev, dodeljenih iz proračuna Republike Slovenije in občinskih
proračunov, ni večja od dejanske škode, ki jo potrdi posebna strokovna skupina
SFC.
(4) Če inšpektorat ministrstva, pristojnega
za kulturo, ugotovi, da je upravičenec predložil neresnične podatke, da škoda
ni bila pravilno ocenjena ali je upravičenec prejel izredno finančno pomoč na
podlagi tega zakona v nasprotju s prejšnjim odstavkom, upravičencu z odločbo
določi rok za vračilo nedovoljene prejete izredne finančne pomoči z zakonskimi
zamudnimi obrestmi v skladu z zakonom, ki ureja predpisano obrestno mero
zamudnih obresti, od dneva nakazila sredstev, prejetih na podlagi tega zakona.
13. Začasni ukrepi na področju zakonodaje,
ki ureja javne uslužbence
126. člen
(začasna premestitev zaradi nujnih
delovnih potreb)
(1) Javnega uslužbenca ali uslužbenko (v
nadaljnjem besedilu: javni uslužbenec) je zaradi odprave posledic poplav in
plazov dopustno začasno premestiti na drugo delovno mesto v okviru istega
delodajalca (v nadaljnjem besedilu: začasna premestitev v okviru istega
delodajalca) ali na enako ali drugo delovno mesto k drugemu delodajalcu v
javnem sektorju (v nadaljnjem besedilu: začasna premestitev k drugemu
delodajalcu).
(2) Začasna premestitev je dopustna s
soglasjem ali brez soglasja javnega uslužbenca, in sicer na ustrezno delovno
mesto, za katero javni uslužbenec izpolnjuje predpisane pogoje in za katero se
zahteva enaka vrsta in raven izobrazbe, kot se zahteva za opravljanje dela, za
katero ima javni uslužbenec sklenjeno pogodbo o zaposlitvi, ter je delo na tem
delovnem mestu sposoben opravljati.
(3) Začasna premestitev javnega uslužbenca
ni dopustna, če:
1.     
gre za starejšega delavca v skladu z zakonom, ki ureja delovna razmerja,
2.     
gre za javno uslužbenko med nosečnostjo ali če doji otroka,
3.     
je javni uslužbenec začasno nezmožen za delo zaradi bolezni ali poškodbe
ali je odsoten zaradi nege družinskega člana,
4.     
je javni uslužbenec na materinskem, očetovskem ali starševskem dopustu,
5.     
je javni uslužbenec začasno odsoten zaradi zagotavljanja varstva otrok,
6.     
gre za javnega uslužbenca, ki v skladu z zakonom, ki ureja starševsko
varstvo in družinske prejemke, dela s krajšim delovnim časom od polnega,
7.     
gre za javnega uslužbenca, za katerega zakon, ki ureja delovna razmerja,
določa varstvo v času nosečnosti in starševstva v zvezi z nočnim in nadurnim
delom,
8.     
je javni uslužbenec invalid.
(4) Začasna premestitev ni dopustna tudi,
če je kraj začasnega opravljanja dela od kraja bivališča, s katerega javni
uslužbenec prihaja na delo, oddaljen več kot 70 km v eno smer.
(5) Omejitev iz prejšnjega odstavka ne
velja za javnega uslužbenca, zaposlenega pri izvajalcu, ki zagotavlja
socialnovarstvene storitve institucionalno varstvo ali storitve pomoč na domu v
skladu s predpisi s področja socialnega varstva.
127. člen
(trajanje začasne premestitve)
(1) Začasna premestitev začne učinkovati z
dnem, ki je določen v sklepu o začasni premestitvi, in preneha s potekom
datuma, določenega v sklepu o začasni premestitvi, in lahko traja najdlje do
31. decembra 2023.
(2) Ne glede na prejšnji odstavek začasna
premestitev javnega uslužbenca preneha tudi z dnem nastopa katere izmed
okoliščin iz tretjega in četrtega odstavka prejšnjega člena tega zakona.
128. člen
(sklep o začasni premestitvi)
(1) Javni uslužbenec je začasno premeščen s
pisnim sklepom.
(2) Sklep o začasni premestitvi v okviru
istega delodajalca izda predstojnik delodajalca, s katerim ima javni uslužbenec
sklenjeno pogodbo o zaposlitvi, sklep o začasni premestitvi k drugemu
delodajalcu pa sporazumno izdata predstojnika obeh delodajalcev.
(3) Če ne more več organizirati delovnega
procesa, delodajalec, pri katerem ima javni uslužbenec, ki je začasno premeščen,
sklenjeno pogodbo o zaposlitvi, ne glede na prejšnji člen pisno sporoči
delodajalcu, h kateremu je javni uslužbenec začasno premeščen, da se mora javni
uslužbenec vrniti na svoje delovno mesto. V takem primeru se javni uslužbenec
vrne k svojemu delodajalcu v treh delovnih dneh od oddaje pisnega sporočila.
(4) V sklepu o začasni premestitvi se
določi:
-       
datum začetka opravljanja dela na drugem delovnem mestu in datum
prenehanja začasne premestitve,
-       
delovno mesto, na katerem bo javni uslužbenec opravljal delo, s kratkim
opisom nalog,
-       
plača, povračila stroškov in drugi prejemki, ki jih javni uslužbenec
prejema v času začasne premestitve,
-       
kraj opravljanja dela.
(5) Zoper sklep o začasni premestitvi ni
pritožbe.
129. člen
(plača, povračila stroškov in drugi
prejemki iz delovnega razmerja ter pravice javnega uslužbenca)
(1) Javni uslužbenec, ki na podlagi sklepa
o začasni premestitvi začasno opravlja drugo delo, ima pravico do plače za
delo, ki ga opravlja, in druge pravice iz delovnega razmerja, razen če so
plača, ki bi jo prejemal, in druge pravice, do katerih bi bil upravičen, če bi
opravljal svoje delo brez premestitve, zanj ugodnejše. V tem primeru mu
pripadajo pravice, ki so zanj ugodnejše.
(2) Javni uslužbenec v času začasne
premestitve k drugemu delodajalcu prejema plačo, povračila stroškov in druge
prejemke iz delovnega razmerja pri delodajalcu, pri katerem ima sklenjeno
pogodbo o zaposlitvi. Delodajalec, h kateremu je javni uslužbenec začasno
premeščen, na podlagi zahteve povrne izplačane plačo, povračila stroškov in
druge prejemke iz tega člena delodajalcu javnega uslužbenca, pri katerem ima ta
sklenjeno pogodbo o zaposlitvi.
(3) Ne glede na prvi odstavek tega člena se
glede pravic, ki so vezane na delovno dobo javnega uslužbenca ali na
opravljanje dela na delovnem mestu pred začasno premestitvijo, šteje, da javni
uslužbenec v času začasne premestitve opravlja delo na delovnem mestu, za
katero ima sklenjeno pogodbo o zaposlitvi.
130. člen
(vrnitev na delovno mesto)
(1) Javnemu uslužbencu v primeru začasne
premestitve k drugemu delodajalcu delovno razmerje pri delodajalcu, s katerim
ima sklenjeno pogodbo o zaposlitvi, ne preneha.
(2) Javni uslužbenec se vrne na delovno
mesto, na katerem je delo opravljal pred začasno premestitvijo, naslednji dan
po poteku datuma, določenega v sklepu o začasni premestitvi.
131. člen
(dodatek za začasno premestitev zaradi
nujnih delovnih potreb)
(1) Javnemu uslužbencu, ki je v skladu s
tem zakonom začasno premeščen k drugemu delodajalcu za več kot 20 delovnih dni,
pripada dodatek za začasno premestitev v višini 20 % urne postavke osnovne
plače javnega uslužbenca, ki jo bo prejemal v skladu s prvim odstavkom 129.
člena tega zakona. Dodatek pripada javnemu uslužbencu od 21. delovnega dne
začasne premestitve dalje.
(2) Ne glede na določbe zakonov in
kolektivnih pogodb, ki urejajo osnovo za nadomestilo plače za čas odsotnosti z
dela, se dodatek iz prejšnjega odstavka ne všteva v osnovo za nadomestilo plače
za čas odsotnosti z dela.
(3) Sredstva za financiranje dodatka iz
prvega odstavka tega člena se delodajalcu povrnejo iz proračuna Republike
Slovenije. Delodajalec, ki javnemu uslužbencu izplača plačo, pošlje zahtevek za
povrnitev izplačanega dodatka na ministrstvo, v katerega pristojnost sodi
delovno področje tega delodajalca. To ministrstvo, na podlagi presoje
upravičenosti, zahtevek posreduje v izplačilo ministrstvu, pristojnemu za
finance. Organi, ki so v skladu z zakonom, ki ureja javne uslužbence, določeni
kot drugi državni organi, pošljejo zahtevek za povrnitev izplačanega dodatka na
ministrstvo, pristojno za finance. Način vložitve zahtevkov, obvezne priloge k
zahtevku za izplačilo in roke izplačil določi minister, pristojen za finance.
(4) Nadzor nad izvajanjem ukrepa iz tega
člena izvajajo inšpektorji za plače v javnem sektorju v skladu z zakonom, ki
ureja sistem plač v javnem sektorju. V primeru ugotovljenih nepravilnosti pri
izplačilu dodatka iz tega člena inšpektor izreče ukrep za odpravo
nepravilnosti.
14. Začasni ukrepi na področju urejanja
vodotokov
132. člen
(vzdrževalna dela v javno korist na
področju voda)
(1) Izvedba ukrepov iz 96.a člena in
izvedba sanacije iz 97. člena ZV-1 z namenom obnove poškodovane obstoječe vodne
infrastrukture, drugih vodnih objektov in naprav ali ureditev v upravljanju
ministrstva ter vodotokov, prizadetih v poplavah in plazovih, ali njihove
nadomestitve z novogradnjami, vključno z vsemi spremljajočimi ureditvami, so
vzdrževalna dela v javno korist. Dela, ki spadajo v okvir rednih vzdrževalnih
del obvezne državne gospodarske javne službe urejanja voda, se izvajajo na
podlagi izdelanega programa del javne službe, vsa ostala dela pa se izvajajo na
podlagi projektne dokumentacije za izvedbo gradnje (izvedbeni načrt).
(2) Kot obnova zaradi poplav in plazov
poškodovanih objektov vodne infrastrukture, drugih vodnih objektov in naprav
ali ureditev v upravljanju ministrstva ter vodnih in priobalnih zemljišč v
upravljanju ministrstva se šteje tudi zagotavljanje dodatnih razlivnih površin,
pretočnosti strug obstoječih ali v poplavah novonastalih vodotokov, tudi za
visoke vode s 100 ali več-letno povratno dobo, najmanj pa za visoke vode z
20-letno povratno dobo.
(3) Pri delih, ki predstavljajo sanacijo,
se šteje, da so potrebna dela izvedena v skladu s prostorskimi akti tudi, če so
izvedena na vodnem in priobalnem zemljišču prvotnega objekta vodne
infrastrukture, drugih vodnih objektov in naprav ali ureditev v upravljanju
ministrstva ter vodotokov, oziroma če se pri obnovi uporabi drugačna tehnična
rešitev, kot je bila uporabljena pri gradnji prvotnega objekta. Če se ukrepi
izvajajo na območju ali objektu, ki je varovan s posebnim predpisom, in je za
njihovo opravljanje predpisana pridobitev soglasja pristojnega soglasodajalca,
se pred izvedbo potrebnih del za obnovo predpisano soglasje ne pridobiva. Pred
izvedbo del se pridobi presoja Zavoda Republike Slovenije za varstvo narave, ki
se jo upošteva v največji možni meri. Zavod Republike Slovenije za varstvo
narave presojo izda v petih dneh od prejema obvestila o začetku del.
(4) Pri obnovi zaradi poplav in plazov
poškodovane vodne infrastrukture, drugih objektov, namenjenih za varstvo pred
škodljivim delovanjem voda, in vodotokov je potrebno zagotoviti ustrezno
velikost in zmogljivost objekta na način, da objekti na vodotokih I. reda
prevajajo visoke vode pri pretoku Q100 in zagotavljajo varnostno višino ter
upoštevajo vpliv podnebnih sprememb.
(5) Pri dograditvi, nadvišanju ali
podaljšanju vodne infrastrukture se smiselno uporablja 108. člen tega zakona.
(6) Eden izmed virov finančnih sredstev za
vzdrževalna dela v javno korist obnovo vodne infrastrukture so lahko tudi
sredstva iz mehanizma za okrevanje in odpornost, pri čemer pa se uporabe na
naravi temelječih rešitev ne sme določiti kot pogoja za uporabo teh sredstev.
133. člen
(odstranjevanje naplavin in plavja)
(1) Pri odstranjevanju naplavin in plavja v
okviru izvajanja obvezne državne gospodarske javne službe urejanja voda, ki so
posledica poplav in plazov, se lahko uporaben les za obdobje šestih mesecev od
uveljavitve tega zakona deponira in se ga nameni za potrebe občin. Po preteku
tega obdobja se z njim ravna kot z odpadkom.
(2) Ne glede na 3. točko tretjega odstavka
22. člena ZVO-2 se naplavine, ki so odvzete v okviru izvajanja obvezne državne
gospodarske javne službe urejanja voda, in niso onesnažene z nevarnimi snovmi,
lahko uporabijo v svojem prvotnem stanju za gradnjo na drugem kraju, kot so
bile odvzete, kjer je investitor projekta država ali občina, če gre za
izvajanje projekta za intervencijo in sanacijo območja, prizadetega zaradi
poplav in plazov, za gradnjo protipoplavnih ukrepov ali za gradnjo poškodovane
gospodarske javne infrastrukture v poplavah in plazovih na istem porečju in je
investitor tega projekta občina ali država.
15. Začasni ukrepi na področju oprostitve
plačila tiskovin
134. člen
(oprostitev plačila tiskovin)
(1) Pri zamenjavi ali nadomestitvi javne
listine, ki je bila uničena ali poškodovana v poplavah in plazovih, je imetnik
javne listine oproščen plačila stroškov tiskovine za naslednje javne listine:
1.     
osebna izkaznica,
2.     
potni list,
3.     
potni list za tujca,
4.     
potni list za begunca,
5.     
potrdilo o pravicah obmejnega delavca,
6.     
potrdilo o prijavi prebivanja za državljana EU,
7.     
potrdilo o prijavi stalnega prebivanja za državljana EU,
8.     
dovoljenje za prebivanje za družinskega člana slovenskega državljana,
9.     
dovoljenje za stalno prebivanje za družinskega člana slovenskega
državljana,
10.  
dovoljenje za prebivanje za družinskega člana državljana EU,
11.  
dovoljenje za stalno prebivanje za družinskega člana državljana EU,
12.  
enotno dovoljenje,
13.  
dovoljenje za začasno prebivanje,
14.  
dovoljenje za stalno prebivanje,
15.  
orožna listina,
16.  
vozniško dovoljenje,
17.  
prometno dovoljenje,
18.  
dovoljenje za učitelja vožnje, učitelja predpisov in strokovnega vodjo
šole vožnje,
19.  
potrdilo o usposobljenosti za voditelja čolna,
20.  
potrdilo o opravljenem preizkusu znanja za upravljanje čolna in o
usposobljenosti za upravljanje z radijsko postajo,
21.  
vpisni list za čoln na celinskih vodah.
(2) Sredstva za tiskovine iz prejšnjega
odstavka se zagotovijo v proračunu Republike Slovenije.
16. Začasni ukrepi na področjih pravosodja
in davčne izvršbe
135. člen
(izvzetje prejemkov iz izvršbe in stečajne
mase)
(1) Prejemki, izplačani dolžniku na podlagi
tega zakona, razen prejemkov, ki predstavljajo nadomestilo plače ali plačilo za
opravljene storitve, so izvzeti iz izvršbe po Zakonu o izvršbi in zavarovanju
(Uradni list RS, št. 3/07 – uradno prečiščeno besedilo, 93/07, 37/08 – ZST-1,
45/08 – ZArbit, 28/09, 51/10, 26/11, 17/13 – odl. US, 45/14 – odl. US, 53/14,
58/14 – odl. US, 54/15, 76/15 – odl. US, 11/18, 53/19 – odl. US, 66/19 –
ZDavP-2M, 23/20 – SPZ-B, 36/21, 81/22 – odl. US in 81/22 – odl. US) in iz
davčne izvršbe po ZDavP-2.
(2) Prejemki iz prejšnjega odstavka so
izvzeti tudi iz stečajne mase v postopku osebnega stečaja po Zakonu o finančnem
poslovanju, postopkih zaradi insolventnosti in prisilnem prenehanju (Uradni
list RS, št. 176/21 – uradno prečiščeno besedilo, 178/21 – popr., 196/21 – odl.
US, 157/22 – odl. US, 35/23 – odl. US in 57/23 – odl. US).
(3) Ne glede na 137. člen Zakona o
izvršbi in zavarovanju (Uradni list RS, št. 3/07 – uradno prečiščeno
besedilo, 93/07, 37/08 – ZST-1, 45/08 – ZArbit, 28/09, 51/10, 26/11, 17/13 –
odl. US, 45/14 – odl. US, 53/14, 58/14 – odl. US, 54/15, 76/15 – odl. US,
11/18, 53/19 – odl. US, 66/19 – ZDavP-2M, 23/20 – SPZ-B, 36/21, 81/22 – odl. US
in 81/22 – odl. US) in drugi odstavek 166. člena ZDavP-2 se na prejemke iz
prvega odstavka tega člena, ki bodo dolžniku izplačani po tem zakonu ali po
ZOPNN, lahko poseže po treh mesecih od priliva.
136. člen
(oprostitev sodnih taks v zemljiškoknjižnih
postopkih)
Stranke so oproščene plačila sodnih taks v
postopkih o predlogih za vpis v zemljiško knjigo, vloženih v zvezi s poplavami
in plazovi. Obstoj okoliščin iz prejšnjega stavka ugotovi notar pred vložitvijo
predloga za vpis v zemljiško knjigo.
17. Začasni ukrep na področju sprejemanja
donacij
137. člen
(donacije preko predstavništev Republike
Slovenije v tujini)
Predstavništva Republike Slovenije izven
Evropske unije oziroma območja SEPA lahko do 31. decembra 2023 sprejemajo
donacije za namen omilitve škode, nastale po poplavah in plazovih. Zbrana
sredstva se v valutah EUR, CHF, GBP in USD mesečno prenakažejo na poseben
podračun proračuna Republike Slovenije številka SI56 0110 0600 0077 526, odprt
pri Upravi za javna plačila, kjer se zbirajo donacije iz tujine. Pri
prenakazilu sredstev se navede koda namena CHAR.
18. Začasni ukrep povračila izplačanih plač
delavcem, ki odpravljajo posledice poplav in plazov pri delodajalcu
138. člen
(namen ukrepa in upravičenci)
(1) Pravico do povračila izplačanih plač
delavcem, ki odpravljajo posledice poplav in plazov pri svojem delodajalcu,
lahko uveljavlja vsak delodajalec v Republiki Sloveniji, registriran najpozneje
na dan 2. avgust 2023, ki je odredil delavcem obveznost opravljanja drugega
dela zaradi posledice poplav in plazov, razen:
-       
neposredni ali posredni uporabnik proračuna Republike Slovenije oziroma
proračuna občine,
-       
delodajalec, ki opravlja finančno ali zavarovalniško dejavnost, ki spada
v skupino K v skladu s standardno klasifikacijo dejavnosti, in ima na dan 2.
avgust 2023 več kot deset zaposlenih,
-       
tuja diplomatska predstavništva in konzulati, mednarodne organizacije,
predstavništva mednarodnih organizacij ter institucije, organi in agencije
Evropske unije v Republiki Sloveniji.
(2) Kot odpravljanje posledic poplav in
plazov se šteje odreditev obveznosti opravljanja drugega dela zaradi izjemnih
okoliščin v skladu z zakonom, ki ureja delovna razmerja, z namenom ponovne
zmožnosti zagotavljanja dela delavcem iz sklenjenih pogodb o zaposlitvi pri delodajalcu.
139. člen
(upravičeno obdobje)
(1) Delodajalec je upravičen do povračila
izplačanih plač delavcem, ki odpravljajo posledice poplav in plazov pri svojem
delodajalcu, dokler trajajo okoliščine, ki upravičujejo odreditev obveznosti
opravljanja drugega dela v skladu z zakonom, ki ureja delovna razmerja, vendar
najdlje do 3. septembra 2023.
(2) Na podlagi vloge, ki je vložena na
podlagi tega zakona, je delodajalec upravičen do povračila izplačanih plač tudi
za obdobje od 3. avgusta 2023, če je odredil delavcem obveznost opravljanja
drugega dela zaradi posledice poplav in plazov.
140. člen
(pravice in obveznosti delavcev)
Začasni ukrep povračila izplačanih plač
delavcem, ki odpravljajo posledice poplav in plazov pri svojem delodajalcu, ne
posega v pravice in obveznosti, ki jih imajo delavci v primeru odreditve
obveznosti opravljanja drugega dela zaradi izjemnih okoliščin na podlagi 169.
člena ZDR-1.
141. člen
(višina in izplačilo povračila plače)
(1) Izplačane plače delavcem, ki jim je
delodajalec odredil obveznost opravljanja drugega dela odpravljanja posledic
poplav in plazov, Republika Slovenija povrne v celoti, vendar največ do višine
povprečne mesečne plače v Republiki Sloveniji za mesec maj 2023.
(2) Povračilo izplačane plače iz prejšnjega
odstavka se delodajalcu izplačuje mesečno, v sorazmernem deležu ali v celoti,
zadnji dan meseca, ki sledi mesecu izplačila plače na podlagi tega zakona.
(3) ZRSZ delodajalcu ne poravna obračunanih
plač, če jih ta ni izplačal delavcem, ki so bili do njih upravičeni.
142. člen
(postopek in način uveljavljanja povračila
izplačanih plač)
(1) Delodajalec uveljavi pravico do
povračila izplačanih plač z vlogo, ki jo vloži v elektronski obliki pri ZRSZ v
15 dneh od odreditve obveznosti opravljanja drugega dela zaradi posledice
poplav in plazov.
(2) Če je delodajalec odredil obveznost
opravljanja drugega dela zaradi posledice poplav in plazov pri svojem
delodajalcu že pred uveljavitvijo tega zakona, lahko vloži vlogo iz prejšnjega
odstavka v 15 dneh od uveljavitve tega zakona.
(3) Pravice do povračila izplačanih plač iz
prvega odstavka tega člena ne more uveljavljati delodajalec, nad katerim je
uveden postopek stečaja ali je v likvidacijskem postopku.
(4) Vlogi iz prvega odstavka tega člena
delodajalec priloži:
-       
izjavo, za pravilnost katere kazensko in materialno odgovarja, da je v
obdobju, za katerega uveljavlja povračilo izplačanih plač, delavcem odredil
obveznost opravljanja drugega dela zaradi posledice poplav in plazov pri svojem
delodajalcu,
-       
pisno odredbo iz 143. člena tega zakona ter dokazila, ki izkazujejo
resničnost opravljanja drugega dela odpravljanja posledic poplav in plazov pri
svojem delodajalcu,
-       
izjavo, da je zaposlenim do dneva vložitve vloge izplačal plačo in vsa
nadomestila plače.
(5) ZRSZ odloči v vlogi v 15 dneh od
prejema popolne vloge z odločbo. Zoper odločbo ni pritožbe, možen pa je upravni
spor.
(6) Odločba o povračilu izplačane plače
mora vsebovati predmet, način izračuna plače, višino povračila plače, vsebino
zahtevkov za povračilo izplačane plače in njihovih prilog, razloge za zavrnitev
zahtevka za povračilo, rok za izplačilo, obdobje vračanja sredstev, spremljanje
in poročanje, sankcije za kršitev odločbe in nadzor nad njenim izvajanjem.
(7) Delodajalec mora zahtevek za povračilo
izplačane plače na podlagi predhodno izdane odločbe o povračilu izplačane plače
vložiti najpozneje do 30. junija 2024.
143. člen
(obveznosti delodajalca)
(1) V obdobju prejemanja povračila
izplačanih plač v skladu s 141. členom tega zakona mora delodajalec delavcem
zagotavljati delo v skladu z določbami zakona, ki ureja delovna razmerja,
izplačevati neto plače in poravnavati prispevke za obvezna socialna
zavarovanja.
(2) Če delodajalec ravna v nasprotju s
prejšnjim odstavkom, mora prejeta sredstva v celoti vrniti.
(3) Ne glede na zakon, ki ureja delovna
razmerja, mora delodajalec pisno odrediti obveznost opravljanja drugega dela
zaradi posledice poplav in plazov. Če je delodajalec že pred uveljavitvijo tega
zakona odredil obveznost opravljanja drugega dela zaradi posledic poplav in
plazov, mora obveznost opravljanja drugega dela iz prejšnjega stavka odrediti v
pisni obliki najpozneje v petih dneh po uveljavitvi tega zakona.
(4) Pisna odredba iz prejšnjega odstavka
mora vsebovati podatke o pogodbenih strankah, naziv delovnega mesta oziroma
vrste dela, s kratkim opisom dela, ki ga delavec opravlja po pogodbi o
zaposlitvi, opis drugega dela, ki se odreja delavcu, ter razloge za odreditev
obveznosti opravljanja drugega dela.
(5) O vračilu prejetih sredstev iz drugega
odstavka tega člena odloči ZRSZ z odločbo. Delodajalec mora prejeta sredstva
vrniti v 30 dneh od vročitve odločbe, skupaj z obrestmi v višini zakonsko
določenih zamudnih obresti, ki tečejo od dneva prejema povračila nadomestila
plače do dneva vračila.
143.a člen
(obročno vračilo)
(1) Ne glede na zakon, ki ureja javne
finance, lahko Finančna uprava Republike Slovenije in ZRSZ, ki sta pristojna za
ugotavljanje vračila neupravičeno prejetih sredstev, izplačanih na podlagi tega
podpoglavja, dovolita obročno plačilo dolga iz tega naslova v največ šestih
mesečnih obrokih v obdobju šestih mesecev.
(2) Za čas, ko je dovoljeno obročno plačilo
v skladu s tem podpoglavjem, se za odloženi znesek (vključno z zamudnimi obrestmi)
ne zaračunajo obresti.
(3) Če je organ dovolil obročno plačilo,
prejemnik sredstev pa zamudi s plačilom posameznega obroka, z dnem zapadlosti
neplačanega obroka zapadejo v plačilo vsi naslednji neplačani obroki. Organ v
odločbi, s katero dovoli obročno plačilo, prejemnika sredstev opozori na
posledice zamude.
(4) Organ pod pogoji, ki jih določa zakon,
ki ureja davčni postopek, zavaruje izpolnitev in plačilo obveznosti.
(5) Za vsa vprašanja, ki niso urejena v tem
členu, se smiselno uporablja zakon, ki ureja davčni postopek.
144. člen
(izvajanje nadzora nad dodelitvijo in
izplačevanjem plače ter izvajanjem pogodbe)
(1) Delodajalec,
ki uveljavi povračilo izplačanih plač, mora omogočiti ZRSZ administrativni in
finančni nadzor nad izpolnjevanjem obveznosti iz odločbe iz petega odstavka
142. člena tega zakona. V primeru nadzora na kraju samem, mora ZRSZ
omogočiti vpogled v računalniške programe, listine in postopke v zvezi z
izvajanjem tega zakona.
(2) Za potrebe izplačevanja povračila plače
in izvajanja nadzora ima ZRSZ pravico brezplačno pridobivati podatke o
delavcih, ki jim je delodajalec odredil opravljanje drugega dela odpravljanja
posledic poplav in plazov pri svojem delodajalcu, iz zbirk podatkov od Zavoda
za zdravstveno zavarovanje Slovenije, Zavoda za pokojninsko in invalidsko
zavarovanje Slovenije, upravljavca Centralnega registra prebivalstva in
Finančne uprave Republike Slovenije, in sicer:
-       
osebno ime,
-       
EMŠO,
-       
zavarovalno podlago ter
-       
podatke o izplačanih plačah in plačanih prispevkih.
(3) Za namen izvajanja nadzora nad
izpolnjevanjem obveznosti iz prejšnjega člena ima ZRSZ pravico tudi neposredno
od delodajalca pridobivati dokazila in listine, iz katerih je razviden način
uveljavljanja pravic na podlagi tega zakona, na katerih mora delodajalec
prekriti oziroma iz katerih mora izločiti tiste dele listin, ki niso nujni za
izvedbo nadzora.
(4) Podatki, ki jih pridobi ZRSZ na podlagi
tega zakona, se ne smejo pošiljati tretjim osebam, hranijo pa se deset let po
pridobitvi, razen v anonimizirani obliki za raziskovalne namene.
(5) Po preteku roka hrambe iz prejšnjega
odstavka se podatki blokirajo in nadalje obravnavajo v skladu s predpisi, ki
urejajo poslovanje organov javne uprave s stalno zbirko dokumentarnega gradiva
oziroma ravnanje z javnim arhivskim gradivom.
(6) Po blokiranju v skladu s prejšnjim
odstavkom se podatki iz četrtega odstavka tega člena hranijo 30 let.
145. člen
(inšpekcijski nadzor)
Inšpekcijski nadzor nad izvajanjem 138. do
144. člena tega zakona opravlja Inšpektorat Republike Slovenije za delo.
146. člen
(trajanje ukrepa in pristojni organ)
(1) Ukrep povračila izplačanih plač
delavcem, ki odpravljajo posledice poplav pri svojem delodajalcu, traja od 3.
avgusta 2023 do 3. septembra 2023.
(2) Pristojni organ za izvajanje tega
ukrepa je ministrstvo, pristojno za delo.
147. člen
(pogoji dodelitve državne pomoči)
(1) Ukrepi iz tega poglavja se izvajajo v
skladu s 50. členom Uredbe 651/2014/EU.
(2) Pri odločanju o višini povračila
izplačanih plač delavcem, ki odpravljajo posledice poplav pri delodajalcu je
treba zagotoviti, da vsota sredstev, dodeljenih po tem zakonu, in sredstev,
dodeljenih kot izplačilo zavarovalnega zneska, prejetih donacij ter sredstev,
dodeljenih iz proračuna Republike Slovenije in občinskih proračunov, ni večja
od dejanske škode. Prejemnik državne pomoči na zahtevo pristojnega organa predloži
dokazila o višini dejanske škode.
(3) Če pristojni organ ugotovi, da škoda ni
bila pravilno ocenjena ali je upravičenec prejel pomoč v nasprotju s prejšnjim
odstavkom, v odločbi določi rok za vračilo prekomerno prejete pomoči. Po poteku
roka za vračilo prekomerno prejete pomoči in do vračila se upravičencu
obračunavajo zakonske zamudne obresti po zakonu, ki ureja predpisano obrestno
mero zamudnih obresti.
(4) Upravičenec,
ki je uveljavil pomoč v skladu s tem zakonom, mora, če je pri njem ali pri
osebah, ki skupaj z upravičencem delujejo kot en subjekt s skupnim virom
nadzora v smislu tretjega odstavka 3. člena Priloge I k Uredbi 651/2014/EU
ali tretjega odstavka 3. člena Priloge I k Uredbi 2022/2472/EU, od
uveljavitve tega zakona v letu 2023 oziroma v naslednjih letih za leto 2023
prišlo do izplačila dobička, nakupov lastnih delnic ali lastnih poslovnih
deležev, izplačil nagrad poslovodstvu oziroma dela plač za poslovno uspešnost
poslovodstvu, o tem obvestiti Finančno upravo Republike Slovenije najpozneje v
dveh mesecih po izplačilu. Prejeta sredstva mora vrniti v 30 dneh po vročitvi
odločbe, ki jo izda Finančna uprava Republike Slovenije, skupaj z zakonskimi
zamudnimi obrestmi po zakonu, ki ureja predpisano obrestno mero zamudnih
obresti, ki tečejo od dneva poteka roka za vračilo prejete pomoči do dneva
vračila. Nadzor nad izpolnjevanjem obveznosti vračila prejetih sredstev iz tega
odstavka izvaja Finančna uprava Republike Slovenije, ki za postopek nadzora
uporabi zakon, ki ureja davčni postopek. Če obveznost vračila sredstev iz tega
odstavka ni plačana v roku, določenem v prejšnjem stavku, se prisilno izterja.
Izvršbo opravi Finančna uprava Republike Slovenije v skladu z zakonom, ki ureja
davčni postopek.
19. Začasna ukrepa na področju vzgoje in
izobraževanja
148. člen
(vzgojno-izobraževalno delo na daljavo)
(1) Šola lahko za zagotovitev nemotenega
poteka vzgojno-izobraževalnega dela organizira in izvaja vzgojno-izobraževalno
delo na daljavo, če je to potrebno zaradi preprečevanja ali blažitev posledic
poplav in plazov. O izvajanju vzgojno-izobraževalnega dela na daljavo odloči na
obrazložen predlog ravnatelja minister, pristojen za izobraževanje, s sklepom,
ki se objavi v Uradnem listu Republike Slovenije. O izvajanju
vzgojno-izobraževalnega dela na daljavo šola nemudoma obvesti starše.
(2) Takoj, ko so odpravljeni razlogi,
zaradi katerih je bilo odločeno o izvajanju vzgojno-izobraževalnega dela na
daljavo, učenci, dijaki in študentje višjih strokovnih šol nadaljujejo
izobraževanje v šoli.
(3) Ravnatelj vsaj vsakih 15 delovnih dni
preveri, če so še podane okoliščine, ki zahtevajo izvajanje
vzgojno-izobraževalnega dela na daljavo in o ugotovitvah obvesti ministrstvo,
pristojno za izobraževanje. Če so odpravljeni razlogi, mora ravnatelj takoj
predlagati prenehanje izvajanja vzgojno-izobraževalnega dela na daljavo.
(4) Z izvajanjem vzgojno-izobraževalnega
dela na daljavo v skladu s tem členom se dosegajo realizacija ur in cilji,
določeni s predmetnikom in učnimi načrti ali študijskimi programi. Šola mora s
tehničnimi sredstvi ali na drug način zagotoviti izvajanje pouka za vse učence
in posebno pomoč tistim učencem, ki imajo posebne učne potrebe.
(5) Ta člen se ne uporablja za šole, ki
izvajajo prilagojene in posebne programe vzgoje in izobraževanja.
149. člen
(sklepi ministra, pristojnega za vzgojo in
izobraževanje)
(1) Ne glede na določbe predpisov, ki
urejajo predšolsko vzgojo ter osnovnošolsko, osnovno glasbeno, srednješolsko in
višješolsko izobraževanje, lahko minister, pristojen za vzgojo in
izobraževanje, v šolskem letu 2023/2024, če je to potrebno za omilitev in
odpravo posledic poplav in plazov, s sklepom začasno drugače določi:
1.     
normative in standarde za izvajanje javno veljavnih
vzgojno-izobraževalnih programov,
2.     
izvedbo šolskega koledarja,
3.     
trajanje šolskega in študijskega leta,
4.     
načine ocenjevanja znanja ter pridobivanja in zaključevanja ocen,
5.     
odločanje o napredovanju učencev in dijakov,
6.     
načine in roke za opravljanje izpitov in drugih obveznosti,
7.     
roke za izdajo ter razdelitev spričeval in drugih listin,
8.     
možnost podaljšanja statusa študentom in napredovanja v višji letnik, če
niso opravili praktičnega izobraževanja.
(2) Minister, pristojen za vzgojo in
izobraževanje, lahko s sklepom določi tudi druge ukrepe, ki so nujni za
nemoteno delovanje vzgojno-izobraževalnih zavodov ter varovanje pravic in
pravnih koristi udeležencev izobraževanja.
(3) Minister, pristojen za vzgojo in
izobraževanje, lahko na podlagi obrazloženega zahtevka javnega
vzgojno-izobraževalnega zavoda, zagotovi iz proračuna Republike Slovenije v šolskem
letu 2023/2024 sredstva za nabavo gradiva učbeniškega sklada, učil in učnih
pripomočkov, uničenih v poplavah oziroma plazovih.
20. Začasni ukrepi na področju sanacije in
odprave posledic plazov in poplav
150. člen
(nujni geotehnični ukrepi ter ukrep mokrega
čiščenja površin)
(1) Nujni geotehnični ukrepi, kot so
izvedba drenaž, drugih objektov odvajanja podzemnih voda, gradnja podpornih
konstrukcij, kot npr. pilotne stene ali težnostni zidovi, ki so v skladu z
ugotovitvami geotehnične stroke potrebni zaradi sanacije plazov in preprečitve
plazenja določenega področja kot posledica poplav in plazov, se izvedejo za
zavarovanje stvari v skladu z zakonom, ki ureja odpravo posledic naravnih
nesreč.
(2) Za namen izvedbe nujnih geotehničnih
ukrepov iz prejšnjega odstavka lahko prevzame investitor posest na zemljiščih,
potrebnih za izvedbo teh ukrepov z dnem, ko pri notarju ali sodišču položi
znesek v višini ocenjene odškodnine za ta zemljišča in varščino v višini ene
polovice ocenjene odškodnine za morebitno drugo škodo, če pred tem vlada
oziroma občinski svet s sklepom ugotovi, da je na teh zemljiščih ugotovljena
javna korist za izvedbo nujnih geotehničnih ukrepov po tem zakonu. Predlagatelj
sklepa za ugotovitev javne koristi je ministrstvo, pristojno za vode.
(3) V notarskem zapisu ali zapisniku o
prevzemu zneska iz prejšnjega odstavka v hrambo mora biti določen rok hrambe do
izpolnitve pogoja za izplačilo odškodnine ali najmanj deset let, kar nastopi
prej. Kot pogoj za izplačilo upravičeni osebi mora biti določena predložitev
sporazuma o odškodnini ali pravnomočne odločbe o razlastitvi ali omejitvi
lastninske pravice.
(4) Položeni znesek iz prvega odstavka tega
člena je neprerekani del odškodnine. Oceno odškodnine izdela pooblaščeni
ocenjevalec vrednosti nepremičnin, imenovan po predpisih, ki urejajo
revidiranje in ocenjevanje vrednosti, sodni cenilec nepremičnin, sodni cenilec
kmetijske stroke ali sodni cenilec gozdarske stroke, imenovan po predpisih, ki
urejajo delovanje sodišč.
(5) Investitor izvedbe nujnih geotehničnih
ukrepov, ki je prevzel posest po prvem odstavku tega člena, mora nemudoma,
najpozneje pa v šestih mesecih po položitvi zneska iz prvega odstavka tega
člena, sprožiti postopek za pridobitev stvarnih pravic v skladu s predpisi, ki
urejajo razlastitev in omejitev lastninske pravice. Če je za pridobitev
stvarnih pravic na teh zemljiščih treba izvesti postopek razlastitve ali
pridobitve služnosti v javno korist, se ne glede na prvi odstavek 204. člena
ZUreP-3 šteje, da je javna korist izkazana s sklepom vlade ali občinskega sveta
iz prvega odstavka tega člena, s položitvijo zneska iz prvega odstavka tega
člena pa se šteje, da je izpolnjen pogoj iz tretjega odstavka 215. člena
ZUreP-3 glede prenosa lastninske pravice kljub vloženi pritožbi zoper odločbo o
razlastitvi.
(6) Če investitor prevzame posest na
zemljišču v skladu s prvim odstavkom tega člena, pripada njegovemu lastniku
denarno nadomestilo zaradi omejitve njegove uporabe za čas od prevzema posesti
do takrat, ko investitor pridobi lastninsko ali drugo stvarno pravico na
zadevnemu zemljišču.
(7) Denarno nadomestilo iz prejšnjega
odstavka se dogovori s pogodbo za odkup ali ustanovitev služnosti, če se
nepremičnina pridobi ali obremeni sporazumno, ali kot del odškodnine v skladu s
predpisi, ki urejajo razlastitev in omejitev lastninske pravice, če se
nepremičnina razlasti ali obremeni s služnostjo v javno korist, pri čemer to
nadomestilo ne more presegati višine te odškodnine. Glede izdelovalcev ocene
nadomestila se smiselno uporabljajo določbe četrtega odstavka tega člena glede
izdelovalcev ocene odškodnine.
(8) Investitor pred položitvijo zneska iz
prvega odstavka tega člena lastnika zemljišča obvesti o nameravanem prevzemu
posesti ter o tem, da bo najpozneje v šestih mesecih po začetku gradnje začet
postopek za pridobitev stvarnih pravic v skladu s predpisi, ki urejajo
razlastitev in omejitev lastninske pravice, in da mu za čas uporabe njegovega
zemljišča pripada nadomestilo iz šestega odstavka tega člena.
(9) Ukrep iz tega člena se uporablja od 4.
avgusta 2023 do 30. aprila 2024.
(10) V letu 2023 se sredstva za izvajanje
ukrepa mokrega čiščenja javnih površin za namene preprečevanja prašenja za
občine Črna na Koroškem, Mežica, Ravne na Koroškem, Prevalje in Dravograd, kjer
je ta ukrep zaradi posledic poplav ali plazov nujno potreben za varovanje
zdravja ljudi, zagotavljajo v proračunu Republike Slovenije.
151. člen
(obnova objektov in naprav, potrebnih za
izvajanje gospodarskih javnih služb varstva okolja)
(1) Za vzpostavitev in nemoteno oskrbo
prebivalstva s pitno vodo ter odvajanje in čiščenje komunalne in padavinske
odpadne vode se obnova objektov in naprav, potrebnih za izvajanje gospodarskih
javnih služb varstva okolja, ki so bili uničeni ali poškodovani v poplavah in
plazovih, izvede kot vzdrževalna dela v javno korist.
(2) Ukrep iz tega člena se uporablja do 30.
aprila 2024.
151.a člen
(objekti za odstranitev)
(1) Zaradi visoke ogroženosti zaradi
poplav, erozije, zemeljskega ali hribinskega plazu kot posledice poplav in
plazov in s tem povezano visoko nevarnostjo porušitve ali znatnega poškodovanja
objektov, s čimer bi lahko nastale škodljive posledice za življenje in zdravje
ljudi, se takšni objekti nujno odstranijo.
(2) Za visoko ogroženost objekta iz prejšnjega
odstavka se šteje, da:
-       
se objekt nahaja v razredu velike poplavne ali plazovite nevarnosti, v
skladu z zakonom, ki ureja vode, in
-       
so ogrožena življenja ali zdravje ljudi.
(3) Znatno poškodovani objekti iz prvega
odstavka tega člena so objekti, katerih obnova ni mogoča ali ekonomsko smiselna.
151.b člen
(strokovno mnenje)
(1) Vladna služba za obnovo izdela
strokovno mnenje, v katerem se opredelijo objekti iz prejšnjega člena. V mnenju
se po pravilih stroke ugotovijo in izkažejo razlogi za nujno odstranitev
objektov v skladu s prvim odstavkom 151.a členom tega zakona.
(2) V strokovnem mnenju se opredelijo tudi
nepremičnine z objekti iz prejšnjega člena.
151.c člen
(javna korist)
(1) Nepremičnine z objekti za odstranitev
iz 151.a člena tega zakona se določijo s sklepom vlade, v katerem se opredeli
in utemelji, da je zaradi zavarovanja življenja in zdravja ljudi odstranitev
objektov nujno potrebna in v javno korist. Sklep temelji na strokovnem mnenju
iz prejšnjega člena, ki ga predhodno potrdi Svet Vlade Republike Slovenije za
obnovo.
(2) Predlagatelj sklepa za vlado je vladna
služba za obnovo. Pred sprejetjem se predlog sklepa javno razgrne za najmanj 15
dni. O kraju in času javne razgrnitve se javnost obvesti z javnim naznanilom na
osrednjem spletnem mestu državne uprave in na krajevno običajen način. V okviru
javne razgrnitve ima javnost možnost dajati pripombe in predloge, o katerih
mora predlagatelj sklepa zavzeti stališče, nato pa o tem obvestiti dajalca
pripomb in predlogov.
151.č člen
(nadomestitev nepremičnine z objektom za
odstranitev)
Država lastniku nepremičnine z objektom za
odstranitev zagotovi lastninsko pravico na enakovredni nepremičnini, razen če
lastnik nepremičnine z objektom za odstranitev zahteva odškodnino. Če lastnik
nepremičnine z objektom za odstranitev sam predlaga nadomestno nepremičnino, to
nepremičnino država odkupi in prenese na tega lastnika, če je s cenitvijo obeh
nepremičnin ugotovljena njuna enakovrednost. Če je vrednost ocenjene nadomestne
nepremičnine nižja od vrednosti ocenjene nepremičnine z objektom za odstranitev,
in lastnik nepremičnine z objektom za odstranitev pristane na tako nadomestilo,
država temu lastniku plača razliko v vrednosti med nepremičninama v denarju. Če
je vrednost ocenjene nadomestne nepremičnine z objektom za odstranitev višja od
vrednosti ocenjene nepremičnine z objektom za odstranitev, država nadomestno
nepremičnino odkupi, če lastnik nepremičnine z objektom za odstranitev plača
razliko v vrednosti med nepremičninama.
21. Začasni ukrep na področju bančnih
posojil
152. člen
(odlog)
(1) Banka ali hranilnica, ki ima sedež v
Republiki Sloveniji, ali podružnica banke države članice, ki ima sedež v
Republiki Sloveniji in ki v skladu z zakonom, ki ureja bančništvo, lahko
opravlja bančne storitve na območju Republike Slovenije (v nadaljnjem besedilu:
banka), odobri kreditojemalcu, ki je utrpel škodo zaradi posledic poplav ali
plazov, odlog plačila obveznosti iz kreditne pogodbe (v nadaljnjem besedilu:
odlog plačila) za obdobje 12 mesecev, če posamezna obveznost iz kreditne
pogodbe, za katero kreditojemalec zahteva odlog plačila, do 31. julija 2023 še
ni zapadla v plačilo.
(2) Za kreditojemalca iz prejšnjega
odstavka se šteje:
1.     
gospodarska družba, ustanovljena po zakonu, ki ureja gospodarske družbe,
ki ima sedež v Republiki Sloveniji, in ki utrpi škodo iz prejšnjega odstavka v
višini najmanj 100.000 eurov;
2.     
zadruga, društvo, zavod, ustanova, fizična oseba, ki zaposluje delavce v
skladu z zakonom, ki ureja delovna razmerja, ali samozaposlena oseba, ki ima
sedež oziroma stalno prebivališče v Republiki Sloveniji, in ki utrpi škodo iz
prejšnjega odstavka v višini najmanj 10.000 eurov;
3.     
nosilec kmetijskega gospodarstva v skladu z zakonom, ki ureja
kmetijstvo, ali nosilec dopolnilne dejavnosti na kmetiji v skladu z zakonom, ki
ureja kmetijstvo, in ki utrpi škodo iz prejšnjega odstavka v višini najmanj
10.000 eurov;
4.     
fizična oseba, ki je državljan Republike Slovenije in ima stalno
prebivališče v Republiki Sloveniji, in ki utrpi škodo iz prejšnjega odstavka v
višini najmanj 10.000 eurov.
(3) Kreditojemalec iz prejšnjega odstavka
naslovi na banko vlogo za odlog plačila najpozneje do 31. decembra 2023.
(4) V vlogi iz prejšnjega odstavka:
1.     
gospodarska družba, ki se v skladu z zakonom, ki ureja gospodarske
družbe, razvršča med velike družbe, utemelji, da izpolnjuje davčne obveznosti,
da pa zaradi poslovnih razlogov, povezanih s posledicami poplav ali plazov, ne
more zagotavljati poplačila obveznosti po kreditni pogodbi z banko, ker bi
takšno poplačilo lahko povzročilo težave z likvidnostjo v tej meri, da bi bila
ogrožena solventnost družbe ter v ta namen predloži opis poslovnega položaja
zaradi posledic poplav ali plazov in izjavo, da na dan 31. julij 2023 nima
neplačanih obveznih dajatev in drugih denarnih nedavčnih obveznosti v skladu z
zakonom, ki ureja finančno upravo, ki jih pobira davčni organ, višjih od 50
eurov. Šteje se, da gospodarski subjekt ne izpolnjuje obveznosti iz prejšnjega
stavka tudi, če nima predloženih vseh obračunov davčnih odtegljajev za dohodke
iz delovnega razmerja za obdobje zadnjih petih let;
2.     
gospodarska družba, ki se v skladu z zakonom, ki ureja gospodarske
družbe, razvršča med mikro, majhne ali srednje velike družbe, ter zadruga,
društvo, zavod, ustanova, fizična oseba, ki zaposluje delavce v skladu z
zakonom, ki ureja delovna razmerja, nosilec kmetijskega gospodarstva, nosilec
dopolnilne dejavnosti na kmetiji ali samozaposlena oseba, utemelji, da
izpolnjuje davčne obveznosti, da pa zaradi poslovnih razlogov, povezanih s
posledicami poplav ali plazov, ne more zagotavljati poplačila obveznosti po kreditni
pogodbi z banko ter v ta namen predloži opis poslovnega položaja zaradi
posledic poplav ali plazov in izjavo, da na dan 31. julij 2023 nima neplačanih
obveznih dajatev in drugih denarnih nedavčnih obveznosti v skladu z zakonom, ki
ureja finančno upravo, ki jih pobira davčni organ, višjih od 50 eurov. Šteje
se, da gospodarski subjekt ne izpolnjuje obveznosti iz prejšnjega stavka tudi,
če nima predloženih vseh obračunov davčnih odtegljajev za dohodke iz delovnega
razmerja za obdobje zadnjih petih let;
3.     
fizična oseba iz 4. točke drugega odstavka tega člena utemelji, da
zaradi okoliščin, povezanih s posledicami poplav ali plazov, začasno ne more
zagotavljati poplačila obveznosti po kreditni pogodbi z banko, ter v ta namen
predloži opis dejstev in okoliščin, povezanih s posledicami poplav ali plazov,
ki so vplivale na njen finančni položaj.
(5) Ne glede na prvi odstavek tega člena se
lahko banka in kreditojemalec sporazumno dogovorita za rok glede plačila
obveznosti iz kreditne pogodbe, ki je za kreditojemalca ugodnejši.
(6) Določbe tega zakona, ki se nanašajo na
odlog plačila, se uporabljajo tudi za obveznosti iz kreditne pogodbe, na katero
učinkuje potrjena prisilna poravnava ali potrjen sporazum o finančnem
prestrukturiranju.
153. člen
(posledice odloga)
(1) Odlog plačila pomeni prekinitev
zapadlosti vseh obveznosti po kreditni pogodbi do izteka obdobja odloga. Končni
datum zapadlosti kreditne pogodbe se podaljša za čas trajanja odloga plačila,
enako se podaljša zapadlost pogodbe, ki služi kot zavarovanje kreditne pogodbe.
Po izteku obdobja odloga plačila naslednji obrok zapade v plačilo v skladu z
določbami kreditne pogodbe. V obdobju odloga se na odloženi del glavnice lahko
obračunavajo obresti največ v višini 12-mesečni EURIBOR + 0 % oziroma po redni
obrestni meri, ki je bila dogovorjena ob sklenitvi kreditne pogodbe, če je ta
za kreditojemalca ugodnejša. Kot merilo za določitev ugodnejše višine obrestne
mere se upošteva vrednost 12-mesečnega EURIBOR in višina obrestne mere,
dogovorjene s kreditno pogodbo, veljavni na dan oddaje vloge za odlog plačila
in se upošteva za celotno obdobje odloga plačila.
(2) Banka in kreditojemalec o odlogu
plačila skleneta aneks h kreditni pogodbi, ki upošteva značilnosti odloga
plačila iz prejšnjega odstavka. Za odobritev odloga plačila banka
kreditojemalcu ne zaračunava stroškov.
(3) Ne glede na prvi odstavek tega člena se
lahko banka in kreditojemalec sporazumno dogovorita drugače.
(4) Za veljavnost in učinke odloga plačila
se razen sklenitve aneksa iz drugega odstavka tega člena ne zahteva nobeno
dodatno dejanje banke, kreditojemalca ali njegovih porokov, ne glede na
drugačne določbe v kreditni pogodbi ali predpisih, ki se uporabljajo v zvezi s
plačilom obveznosti iz kreditne pogodbe.
154. člen
(prekinitev ali skrajšanje obdobja odloga)
Banka lahko prekine ali skrajša obdobje
odloga plačila, če ugotovi, da je kreditojemalec v vlogi navajal lažne podatke,
in mu natečene obresti za pretečeno obdobje odloga obračuna po pogodbeni
obrestni meri.
155. člen
(nadzor)
Nadzor nad izvajanjem 152. do 154. člena
tega zakona opravlja Banka Slovenije.
21.a Začasni ukrep na področju kmetijstva
155.a člen
(prevoz donirane krme)
(1) Povračilo stroškov za prevoz donirane
krme nosilcem kmetijskih gospodarstev iz zakona, ki ureja kmetijstvo, ki so
utrpeli škodo v poplavah in plazovih, se zagotavlja iz proračuna Republike
Slovenije.
(2) Stroški prevoza donirane krme iz tega
člena so zlasti stroški aktivnosti izvedbe javnega naročila izbire prevoznikov
donirane krme, priprave in koordinacije izvedbe prevoza donirane krme, strošek
prevoza donirane krme, vključno z davkom na dodano vrednost (v nadaljnjem
besedilu: DDV), če DDV ni izterljiv na podlagi predpisov, ki urejajo DDV.
(3) Izvajanje prevoza donirane krme po tem
členu zagotavlja Kmetijsko gozdarska zbornica Slovenije, ki v ta namen sklene
dogovor z ministrstvom, pristojnim za kmetijstvo.
(4) Kmetijsko gozdarska zbornica Slovenije
po izvedenem prevozu krme pošlje na ministrstvo, pristojno za kmetijstvo,
zahtevek za povračilo stroškov, ki mu priloži račune. Podrobnejša dinamika
izplačil se določi v dogovoru iz prejšnjega odstavka.
(5) Ukrep iz tega člena se izvaja do
31. decembra 2024.
22. Sklad za obnovo Slovenije
156. člen
(Sklad za obnovo Slovenije)
Za sofinanciranje izvedbe ukrepov in
projektov, povezanih s poplavami in plazovi, se ustanovi Sklad za obnovo
Slovenije, v katerem se zbirajo sredstva iz proračuna Republike Slovenije,
evropska sredstva in sredstva iz drugih virov.
23. Koordinacijsko-organizacijski ukrepi
157. člen
(vladna služba za obnovo po poplavah in
plazovih)
(1) Vlada ustanovi vladno službo za obnovo
z namenom koordiniranja delovanja vlade, ministrstev in občin v povezavi s
poplavami in plazovi.
(2) Predstojnika vladne službe za obnovo
imenuje in razreši vlada na predlog predsednika vlade. Predstojnik vladne
službe za obnovo je odgovoren predsedniku vlade.
(3) Naloge vladne službe za obnovo so:
a)     organizacijska, strokovna in druga pomoč pri delovanju vlade in
usklajevanju dela ministrstev v zvezi z odpravo posledic poplav in plazov;
b)     koordinacija dela nevladnih in humanitarnih organizacij, občin in
drugih subjektov v zvezi z odpravo posledic poplav in plazov;
c)     naloge, povezane s svetovanjem, sodelovanjem, nudenjem pomoči v zvezi z odpravo posledic poplav in
plazov pri načrtovanju in projektiranju obnove
poškodovanih in uničenih objektov, usklajevanjem in usmerjanjem ter se nanašajo
zlasti na:
1.     
svetovanje pri odločitvah glede načina obnove in nudenje druge strokovne
pomoči v zvezi z obnovo objektov,
2.     
koordiniranje priprave dokumentov, potrebnih za izdelavo programov
odprave posledic nesreče,
3.     
pomoč pri pripravi dokumentacije osebam zasebnega prava za pripravo vlog
za pridobitev javnofinančnih sredstev,
4.     
nudenje pravnega in finančnega svetovanja prizadetim občinam in osebam
zasebnega prava v zvezi z obnovo,
5.     
koordiniranje izdelave projektne dokumentacije za gradnjo, razen za
gradnjo državne infrastrukture in obnovo energetske GJI z izjemo obveznosti
obveščanja,
6.     
sodelovanje pri nadzoru smotrne in namenske rabe javnofinančnih sredstev
in drugih virov financiranja obnove in
7.     
pomoč pri organizaciji strokovnega nadzora nad gradnjo v skladu s
predpisi, ki urejajo graditev;
č)    priprava strokovnih mnenj o projektni dokumentaciji za izvedbo
gradnje in projektni dokumentaciji izvedenih del ter priprava strokovnih mnenj
o dokazilih o zanesljivosti objekta, izdelanih za gradnjo in uporabo objektov,
zgrajenih z namenom odprave posledic poplav in plazov;
d)     izdelava strokovnega mnenja iz 151.b člena tega zakona;
e)     priprava metodologije in izvedba javnih naročil iz 157.a člena tega
zakona in naloge iz 157.b člena tega zakona.
(4) Za izvajanje nalog iz točk c), č), d) in e) prejšnjega odstavka
se v okviru vladne službe za obnovo kot notranja organizacijska enota z
izpostavami oblikuje Državna tehnična pisarna za odpravo posledic poplav in
plazov.
(5) Za izvajanje nalog iz točk c), č), d)
in e) tretjega odstavka tega člena vladna služba za obnovo zaposli ali sodeluje
s strokovnjaki, ki so gradbeni inženirji – statiki, gradbeni inženirji –
strokovnjaki s področja prometnic, geologi – geotehniki – strokovnjaki s
področja geotehničnih ukrepov, arhitekti, inženirji strojništva, inženirji
elektrotehnike, strokovnjaki za trajnostno gradnjo, inženirji gradbeništva –
projektanti, kalkulanti, pravniki, ekonomisti in drugimi strokovnjaki, če je to
potrebno za izvajanje nalog vladne službe za obnovo.
(6) Vlada
podrobneje uredi naloge iz tretjega odstavka tega člena ter način delovanja in
organizacije vladne službe za obnovo ter čas njenega delovanja v povezavi s
poplavami in plazovi.
157.a člen
(določitev metodologije in normativov za
določanje cen)
(1) Pri javnih naročilih, katerih predmet
se nanaša na nadomestne in nadomestitvene gradnje v zvezi z odpravo posledic
poplav in plazov, se pri izračunu ocenjene vrednosti za projektantske storitve
in izvajanje novogradenj ter rekonstrukcije stanovanjskih objektov, kmetijskih
in drugih gospodarskih objektov, ki po specifikaciji v skladu s predpisi, ki
urejajo graditev objektov, ne spadajo med zahtevne objekte, upoštevajo cene
kalkulativnih postavk, ki so določene z metodologijo in normativi za določanje
cen, ki jih na predlog vladne službe za obnovo in ministrstva, pristojnega za
odpravo posledic naravnih nesreč, določi vlada.
(2) Vladna služba za obnovo izvede javno
naročilo za izbor izvajalcev za projektiranje in izvedbo gradbenih del pri
nadomestnih in nadomestitvenih gradnjah iz prejšnjega odstavka.
(3) Medsebojne pravice in obveznosti glede
izvedbe nadomestne oziroma nadomestitvene gradnje za upravičence se uredijo s
pogodbo, ki jo vladna služba za obnovo sklene s posameznim upravičencem in
izvajalcem, ki ga upravičenec izbere izmed izvajalcev, izbranih v skladu s
prejšnjim odstavkom.
(4) Vladna služba za obnovo pri potrjevanju
tehnične dokumentacije in obračunskih situacij za izvedena dela za objekte iz
drugega odstavka tega člena upošteva metodologijo iz prvega odstavka tega
člena.
157.b člen
(omejitev vrednosti)
(1) Za javna naročila, ki se izvajajo na
podlagi 26. člena tega zakona in katerih predmet se nanaša na izvajanje
vzdrževalnih del v javno korist na cestni in komunalni infrastrukturi ali
izvajanje geotehničnih ukrepov za zavarovanje stvari, naročnik, ki je organ
samoupravne lokalne skupnosti (v nadaljnjem besedilu: organ), pri izračunu
ocenjene vrednosti upošteva cene kalkulativnih postavk, ki se uporabljajo za
vzdrževalna dela v javno korist in so objavljene na spletni strani Direkcije
Republike Slovenije za infrastrukturo. Organ javnega naročila ne sme oddati
ponudniku, katerega ponudba presega ocenjeno vrednost, izračunano na podlagi
tega člena, razen če vladna služba za obnovo na podlagi pisnega zaprosila
organa odobri odstopanje od ocenjene vrednosti javnega naročila. V zaprosilu
mora organ navesti utemeljene razloge za odstopanje od ocenjene vrednosti
javnega naročila.
(2) Utemeljeni razlogi za odobritev
odstopanja so:
-       
nujnost izvedbe posameznih del ali storitev,
-       
potreba po posebnih znanjih ali izkušnjah izvajalca javnega naročila
zaradi kompleksnosti predmeta javnega naročila.
(3) Vladna služba za obnovo organ o
odločitvi obvesti v 15 dneh od prejema zaprosila. Če odobritev odstopanja
zavrne, organ izvede predmetno javno naročilo skladno z zakonom, ki ureja javno
naročanje.
(4) Za javna naročila, katerih predmet se
nanaša na izvajanje vzdrževalnih del v javno korist na cestni in komunalni
infrastrukturi ali izvajanje geotehničnih ukrepov za zavarovanje stvari
namenjenih odpravi posledic poplav in plazov in se ne izvajajo na podlagi
26. člena tega zakona, mora organu način izračuna ocenjene vrednosti,
vključno z vsemi količinskimi in cenovnimi parametri ter njeno višino, pred
začetkom postopka javnega naročila potrditi vladna služba za obnovo.
24. Javna objava podatkov
158. člen
(javna objava podatkov)
(1) Zaradi zagotavljanja preglednosti
porabe javnofinančnih sredstev izplačevalci teh sredstev po dokončnosti
odločitve o dodelitvi sredstev za dve leti na osrednjem spletnem mestu državne
uprave pri vladni službi za obnovo objavijo osebno ime, kraj prebivališča
oziroma firmo in sedež prejemnika ter znesek izplačanih javnofinančnih sredstev
po tem zakonu in poglavju prehodnih določb ZOPNN-F, ki ureja interventne ukrepe
po poplavah in zemeljskih plazovih v avgustu 2023.
(2) Na način iz prejšnjega odstavka podatke
iz prejšnjega odstavka objavijo tudi humanitarne organizacije, ki so prejele
sredstva iz proračuna Republike Slovenije za namen izvajanja odprave posledic
poplav in plazov na katerikoli pravni podlagi ali po odločitvi vlade in so jih
izplačale prejemnikom.
(3) Samoupravne lokalne skupnosti morajo
vsake tri mesece vladni službi za obnovo predložiti poročilo o porabi
javnofinančnih sredstev, ki so jih prejele iz proračuna Republike Slovenije za
namen izvajanja odprave posledic poplav in plazov. Obvezna sestavina poročila
so podatki o prejemnikih iz prvega odstavka tega člena. Vladna služba za obnovo
lahko prejete podatke javno objavi.
PETI DEL
KAZENSKE DOLOČBE
159. člen
(kazenske določbe na področju odloga
plačila obveznosti iz potrošniške kreditne pogodbe)
(1) Z globo od 50.000 do 125.000 eurov se
za prekršek kaznuje dajalec kredita, ki:
-       
kreditojemalcu, ki v vlogi navede razloge iz četrtega odstavka 54. člena
tega zakona, v osmih dneh brezplačno ne odobri odloga plačila (peti odstavek
54. člena);
-       
v obdobju odloga plačila zaračuna obrestno mero v nasprotju z osmim
odstavkom 54. člena tega zakona (osmi odstavek 54. člena).
(2) Odgovorna oseba dajalca kredita se za
prekršek iz prejšnjega odstavka kaznuje z globo od 3.500 do 4.000 eurov.
(3) Z globo do 400 eurov se za prekršek
kaznuje kreditojemalec, ki navaja neresnične podatke v vlogi iz četrtega
odstavka 54. člena tega zakona (četrti odstavek 54. člena).
160. člen
(kazenske določbe na področju uporabe
viškov izkopanega materiala)
(1) Z globo od 100.000 do 150.000 eurov se
kaznuje pravna oseba, če uporabi del tal, drug naravno prisoten material ali
viške mineralnih surovin v nasprotju s 65. členom tega zakona.
(2) Z globo od 75.000 do 100.000 se za
prekršek iz prejšnjega odstavka kaznuje samostojni podjetnik posameznik ali
posameznik, ki samostojno opravlja dejavnost.
(3) Z globo od 3.500 do 4.100 eurov se za
prekršek iz prvega odstavka tega člena kaznuje odgovorna oseba pravne osebe,
odgovorna oseba samostojnega podjetnika posameznika, odgovorna oseba
posameznika, ki samostojno opravlja dejavnost ali odgovorna oseba samoupravne
lokalne skupnosti.
161. člen
(kazenske določbe na področju opravljanja
dela tujih delavcev v Republiki Sloveniji)
(1) Z globo od 3.000 do 30.000 eurov se za
prekršek kaznuje delodajalec, tuji delodajalec ali naročnik storitve, ki tujcu
omogoči opravljanje dela, za katerega dovoljenje ni bilo izdano ali soglasje k
enotnemu dovoljenju ni bilo podano skladno z namenom tega zakona (prvi oziroma
drugi odstavek 91. člena).
(2) Z globo od 3.000 do 30.000 eurov se za
prekršek kaznuje delodajalec, ki lahko v skladu z zakonom, ki ureja trg dela,
opravlja dejavnost zagotavljanja dela delavcev uporabniku, ki ravna v nasprotju
s prvim odstavkom 92. člena tega zakona.
(3) Z globo od 500 do 5.000 eurov se
kaznuje tudi odgovorna oseba delodajalca, tujega delodajalca, subjekta gostitelja
ali naročnika storitve, ki stori prekršek iz prvega in drugega odstavka tega
člena.
(4) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene s tem členom.
162. člen
(črtan)
163. člen
(kazenske določbe za nepravilno porabo
javnih sredstev, ki jih imajo delodajalci, ki presegajo kvoto zaposlenih
invalidov, invalidska podjetja in zaposlitveni centri in jih vodijo na posebnem
kontu)
(1) Z globo od 5.000 do 15.000 eurov se za
prekršek kaznuje upravičenec, to je pravna oseba ali podjetnik posameznik ali
posameznik, ki samostojno opravlja dejavnost, ki ravna v nasprotju s 103. ali
104. členom tega zakona.
(2) Z globo od 1.500 do 4.000 eurov se za
prekršek iz prejšnjega odstavka kaznuje odgovorna oseba upravičenca.
164. člen
(kazenske določbe na področju izredne
pomoči filmu in avdiovizualni dejavnosti)
(1) Z globo od 2.000 do 4.000 eurov se za
prekršek kaznuje producent filmskega ali avdiovizualnega projekta, ki predloži
lažno izjavo iz drugega odstavka 125. člena tega zakona.
(2) Z globo od 500 do 1.500 eurov se za
prekršek iz prejšnjega odstavka kaznuje odgovorna oseba producenta filmskega
ali avdiovizualnega projekta.
(3) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
165. člen
(kazenske določbe na področju povračila
izplačanih plač delavcem, ki odpravljajo posledice poplav in plazov pri
delodajalcu)
(1) Z globo od 3.000 do 20.000 eurov se kaznuje
delodajalec – pravna oseba, samostojni podjetnik oziroma posameznik, ki
samostojno opravlja dejavnost, ki:
-       
izplača plačo v nasprotju s prvim odstavkom 143. člena tega zakona,
-       
delavcem zagotavlja delo v nasprotju s pisno odredbo (tretji odstavek
143. člena),
-       
ne omogoči administrativnega in finančnega nadzora ZRSZ v skladu s 144.
členom tega zakona.
(2) Z globo od 1.500 do 8.000 eurov se
kaznuje manjši delodajalec – pravna oseba, samostojni podjetnik oziroma
posameznik, ki samostojno opravlja dejavnost, če stori prekršek iz prejšnjega
odstavka.
(3) Z globo od 450 do 2.000 eurov se
kaznuje odgovorna oseba delodajalca pravne osebe, samostojnega podjetnika
oziroma posameznika, ki samostojno opravlja dejavnost ter odgovorna oseba v
državnem organu ali samoupravni lokalni skupnosti, če stori prekršek iz prvega
odstavka tega člena.
(4) Z globo od 450 do 1.200 eurov se
kaznuje delodajalec posameznik, če stori prekršek iz prvega odstavka tega
člena.
(5) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
166. člen
(kazenske določbe za začasni ukrep glede
solidarnostne delovne sobote in prispevka)
(1) Z globo od 1.600 do 20.000 eurov se
kaznuje za prekršek delodajalec – samostojni podjetnik posameznik ali
posameznik, ki samostojno opravlja dejavnost, z globo od 2.400 do 30.000 eurov
se kaznuje za prekršek delodajalec – pravna oseba, če pa se delodajalec –
pravna oseba po zakonu, ki ureja gospodarske družbe, šteje za srednjo ali
veliko gospodarsko družbo, pa se za prekršek kaznuje z globo od 6.400 do 60.000
eurov, če ne predloži obračuna prispevka za Sklad za obnovo Slovenije na
predpisan način, v predpisanih rokih oziroma ne izračuna, odtegne ali ne plača
prispevka (šesti odstavek 101. člena).
(2) Z globo v višini od 800 do 8.000 eurov
se za prekrške iz prejšnjega odstavka kaznuje tudi odgovorna oseba samostojnega
podjetnika posameznika, odgovorna oseba posameznika, ki samostojno opravlja
dejavnost, in odgovorna oseba pravne osebe.
167. člen
(kazenske določbe glede bančnih posojil)
(1) Z globo od 160.000 do 500.000 eurov se
za prekršek kaznuje banka, ki:
1.     
kreditojemalcu, ki utemelji razloge iz četrtega odstavka 152. člena tega
zakona, ne odobri odloga plačila (prvi odstavek 152. člena);
2.     
v obdobju odloga plačila zaračuna obrestno mero v nasprotju s prvim
odstavkom 153. člena tega zakona (prvi odstavek 153. člena);
3.     
zaračuna stroške odobritve odloga plačila (drugi odstavek 153. člena).
(2) Član uprave, ki krši dolžnosti člana
uprave, določene z zakonom, ki ureja bančništvo, ki stori prekršek iz
prejšnjega odstavka, se kaznuje z globo v višini od 5.000 do 20.000 eurov.
(3) Odgovorna oseba banke, ki ni član
uprave, se za prekršek iz prvega odstavka tega člena kaznuje z globo od 1.600
do 20.000 eurov.
168. člen
(kazenske določbe glede kreditojemalcev)
(1) Z globo od 5.000 do 40.000 eurov se za
prekršek kaznuje kreditojemalec, ki je gospodarska družba, ki se v skladu z
zakonom, ki ureja gospodarske družbe, razvršča med mikro ali majhne družbe, ter
zadruga, društvo, zavod, ustanova, fizična oseba, ki zaposluje delavce v skladu
z zakonom, ki ureja delovna razmerja, nosilec kmetijskega gospodarstva, nosilec
dopolnilne dejavnosti na kmetiji ali samozaposlena oseba, če v opisu poslovnega
položaja navaja neresnične podatke (četrti odstavek 152. člena).
(2) Kreditojemalec, ki po zakonu, ki ureja
gospodarske družbe, šteje za srednjo ali veliko gospodarsko družbo, se za
prekršek iz prejšnjega odstavka kaznuje z globo od 50.000 do 500.000 eurov.
(3) Odgovorna oseba kreditojemalca se za
prekršek iz prvega odstavka tega člena kaznuje z globo od 800 do 10.000 eurov.

Zakon o interventnih ukrepih za odpravo
posledic poplav in zemeljskih plazov iz avgusta 2023 – ZIUOPZP (Uradni list RS,
št. 95/23) vsebuje naslednje prehodne in
končne določbe:
»ŠESTI DEL
PREHODNE IN KONČNE DOLOČBE
169. člen
(način
dokončanja postopkov za pridobitev subvencije tržne najemnine)
Postopki za uveljavljanje pravice do
subvencije tržne najemnine, ki so se začeli pred 4. avgustom 2023, se končajo
po določbah Zakona o socialno varstvenih prejemkih (Uradni list RS, št. 61/10,
40/11, 14/13, 99/13, 90/15, 88/16, 31/18, 73/18 in 196/21 – ZDOsk), Zakona o
uveljavljanju pravic iz javnih sredstev (Uradni list RS, št. 62/10, 40/11,
40/12 – ZUJF, 57/12 – ZPCP-2D, 14/13, 56/13 – ZŠtip-1, 99/13, 14/15 – ZUUJFO,
57/15, 90/15, 38/16 – odl. US, 51/16 – odl. US, 88/16, 61/17 – ZUPŠ, 75/17,
77/18, 47/19, 189/20 – ZFRO, 54/22 – ZUPŠ-1 in 76/23 – ZŠolPre-1B) in
Stanovanjskega zakona (Uradni list RS, št. 69/03, 18/04 – ZVKSES, 47/06 – ZEN,
45/08 – ZVEtL, 57/08, 62/10 – ZUPJS, 56/11 – odl. US, 87/11, 40/12 – ZUJF,
14/17 – odl. US, 27/17, 59/19, 189/20 – ZFRO, 90/21, 18/23 – ZDU-1O in 77/23 –
odl. US).
170. člen
(izjemna
dodelitev neprofitnih stanovanj v najem zaradi poplav in plazov)
(1) Postopki za izjemno dodelitev
neprofitnih stanovanj v najem, začeti pred uveljavitvijo tega zakona v skladu s
Pravilnikom o dodeljevanju neprofitnih stanovanj v najem (Uradni list RS, št.
14/04, 34/04, 62/06, 11/09, 81/11, 47/14, 153/21 in 62/23), se končajo v skladu
s tem zakonom, če upravičenec do izjemne dodelitve neprofitnega stanovanja v
najem izpolnjuje pogoje iz prvega odstavka 59. člena tega zakona.
(2) Z najemniki, ki so imeli na dan
uveljavitve tega zakona sklenjeno najemno pogodbo na podlagi 29. člena
Pravilnika o dodeljevanju neprofitnih stanovanj v najem (Uradni list RS, št.
14/04, 34/04, 62/06, 11/09, 81/11, 47/14, 153/21 in 62/23) in izpolnjujejo
pogoje iz prvega odstavka 59. člena tega zakona, se sklene aneks k najemni
pogodbi, s katerim se dogovori način plačevanja najemnine v skladu z osmim
oziroma devetim odstavkom 59. člena tega zakona.
171. člen
(rok za izdajo
in pripravo predpisov)
(1) Vlada izda predpis iz 64. in 157. člena
tega zakona v 15 dneh od uveljavitve tega zakona.
(2) Vlada pripravi akt o ustanovitvi,
upravljanju in delovanju Sklada za obnovo Slovenje iz 156. člena tega zakona
ter zbiranju, upravljanju in porabi sredstev v dveh mesecih od uveljavitve tega
zakona.
172. člen
(rok za izdajo
predpisov)
(1) Pristojni ministri izdajo predpise iz
35., 44., 51., 56., 77., 82., 83., 84., 89., 113. in 131. člena tega zakona v
15 dneh od uveljavitve tega zakona.
(2) Minister, pristojen za finance, določi
seznam iz drugega odstavka 121. člena tega zakona v 15 dneh od uveljavitve tega
zakona.
173. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o interventnih
ukrepih za odpravo posledic poplav in zemeljskih plazov iz avgusta 2023 –
ZIUOPZP-A (Uradni list RS, št. 117/23) vsebuje naslednje prehodne in
končno določbo:
»PREHODNE IN KONČNA DOLOČBA
22. člen
(prehodna
ureditev ukrepa solidarnostne sobote in solidarnostnega prispevka)
(1) Če je bila solidarnostna delovna sobota
opravljena do uveljavitve tega zakona, se obračunan in plačan prispevek delavca
oziroma delodajalca za Sklad za obnovo Slovenije na podlagi zahtevka delavca
oziroma delodajalca, ki se vloži pri Finančni upravi Republike Slovenije, vrne,
če je zahtevek vložen najpozneje do 31. decembra 2023.
(2) Če zahtevek iz prejšnjega odstavka ni
vložen do 31. decembra 2023, se za prispevke za Sklad za obnovo Slovenije
na podlagi solidarnostne delovne sobote, opravljene do uveljavitve tega zakona,
uporablja 101. člen Zakona o interventnih ukrepih za odpravo posledic
poplav in zemeljskih plazov iz avgusta 2023 (Uradni list RS, št. 95/23).
23. člen
(prehodna
ureditev glede obveznega solidarnostnega prispevka)
(1) 11. člen tega zakona se uporablja
od 2. septembra 2023.
(2) Davčni zavezanci, ki so do uveljavitve
tega zakona že predložili davčni obračun, v katerem so v skladu s
102. členom Zakona o interventnih ukrepih za odpravo posledic poplav in
zemeljskih plazov iz avgusta 2023 (Uradni list RS, št. 95/23) obračunali
tudi obvezni solidarnostni prispevek, predložijo popravek obračuna v skladu s
54. členom Zakona o davčnem postopku (Uradni list RS, št. 13/11 –
uradno prečiščeno besedilo, 32/12, 94/12, 101/13 – ZDavNepr, 111/13, 22/14 –
odl. US, 25/14 – ZFU, 40/14 – ZIN-B, 90/14, 91/15, 63/16, 69/17, 13/18 – ZJF-H,
36/19, 66/19, 145/20 – odl. US, 203/20 – ZIUPOPDVE, 39/22 – ZFU-A, 52/22 – odl.
US, 87/22 – odl. US, 163/22 in 109/23 – odl. US, v nadaljnjem besedilu:
ZDavP-2). Za popravek obračuna iz prejšnjega stavka ne velja omejitev iz
drugega odstavka 54. člena ZDavP-2.
24. člen
(podzakonski
predpisi)
(1) Vlada izda predpis iz prvega odstavka
novega 157.a člena zakona v 30 dneh od uveljavitve tega zakona.
(2) Vlada Odlok o ustanovitvi, nalogah in
organizaciji Službe Vlade Republike Slovenije za obnovo po poplavah in plazovih
(Uradni list RS, št. 96/23) z določbami tega zakona uskladi v 15 dneh od
uveljavitve tega zakona.
(3) Minister, pristojen za nevladne
organizacije, izda predpis iz tretje alineje prvega odstavka novega 71.e člena
zakona v 30 dneh od uveljavitve tega zakona.
(4) Navodilo o določitvi načina izstavitve
zahtevkov, potrebnih dokazilih in rokih izplačil za kritje stroškov kriznih
namestitev in nenujnih reševalnih prevozov v ali iz krizne namestitve (Uradni
list RS, št. 99/23) se uskladi s tem zakonom najpozneje do
29. februarja 2024.
25. člen
(sprememba
Zakona o spremembah in dopolnitvah Zakona o odpravi posledic naravnih nesreč)
V Zakonu o spremembah in dopolnitvah Zakona
o odpravi posledic naravnih nesreč (Uradni list RS, št. 88/23 in 95/23 –
ZIUOPZP) se besedilo 56. člena spremeni tako, da se glasi:
»(1) V pogodbah o dobavi blaga ali
izvajanju storitev ali izvedbe gradenj, ki so jih zasebnopravni subjekti, ki so
bili prizadeti v poplavah in plazovih v avgustu 2023 ali sodelujejo v odpravi
posledic poplav in plazov, sklenili z državnimi organi ali samoupravnimi
lokalnimi skupnostmi, javnimi agencijami, javnimi skladi, javnimi zavodi in
javnimi gospodarskimi zavodi ter drugimi osebami javnega prava, ki so posredni
uporabniki proračuna Republike Slovenije ali proračuna lokalne skupnosti na
podlagi ZJN-3 in se ne nanašajo na dobavo blaga, ki predstavlja opremo,
potrebno za odpravo posledic poplav v avgustu 2023, se v obdobju do
31. decembra 2023 določbe o pogodbenih kaznih zaradi zamude ne
uporabljajo, pogodbeno dogovorjeni roki pa se podaljšajo za najdlje šest mesecev.
(2) Ne glede na prejšnji odstavek se
določbe o pogodbenih kaznih zaradi zamud uporabljajo, pogodbeno dogovorjeni
roki pa se ne podaljšajo pri projektih, katerih izvedba je neposredno vezana
oziroma se sofinancira iz finančne perspektive 2014–2020, saj se skladno z EU
regulativo obdobje upravičenosti zaključi 31. decembra 2023, ter pri
projektih, ki se sofinancirajo iz Načrta za okrevanje in odpornost«.«.
26. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.