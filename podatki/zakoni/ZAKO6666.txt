1. SPLOŠNI DOLOČBI
1. člen
(vsebina zakona)
(1) S tem zakonom se za proračun Republike
Slovenije za leto 2014 in za proračun Republike Slovenije za leto 2015 določa
njuna sestava, posebnosti njunega izvrševanja, poraba sredstev
kohezijske politike v programskem obdobju 2014- 2020, obseg
zadolževanja in poroštev države ter javnega sektorja na ravni države, višina
povprečnine v skladu z zakonom, ki ureja financiranje občin, prevzemanje
obveznosti, prispevek po zakonu, ki ureja radiotelevizijo, najnujnejši ukrepi
za povečanje prihodkov proračuna države oziroma za zniževanje izdatkov
proračuna države in proračunov občin ter ureja druga vprašanja, povezana z
izvrševanjem proračuna.
(2) Določbe tega zakona se uporabljajo v
letih 2014 in 2015, razen če je za posamezni proračun ali posamezni člen tega
zakona določeno drugače.
(3) Določbe tega zakona se uporabljajo za
neposredne uporabnike proračuna Republike Slovenije, razen če je v posameznih
členih tega zakona določeno drugače.
2. člen
(pomen uporabljenih pojmov)
(1) Pojmi iz 3. člena Zakona o javnih
financah (Uradni list RS, št. 11/11 – uradno prečiščeno besedilo, 110/11 – ZDIU
in 14/13 – popr.; v nadaljnjem besedilu: ZJF) imajo po tem zakonu enak pomen.
(2) Pojmi, uporabljeni v tem zakonu, imajo
naslednji pomen:
1.     
»proračun« pomeni proračun Republike Slovenije, spremembe proračuna
Republike Slovenije in rebalans proračuna Republike Slovenije;
2.     
»veljavni proračun« je sprejeti proračun tekočega leta z vključenimi
spremembami nastalimi z izvrševanjem proračuna;
3.     
»veljavni načrt razvojnih programov« je sprejeti načrt razvojnih
programov, ki izkazuje spremembe nastale z izvrševanjem proračuna v tekočem
letu in tiste spremembe v prihodnjih letih, ki so nastale zaradi sprememb z
izvrševanjem proračuna tekočega leta;
4.     
»predlagatelji finančnih načrtov« so predlagatelji finančnih načrtov, ki
so tako določeni v drugem odstavku 19. člena ZJF in drugi samostojni neposredni
uporabniki, ki so zajeti v navedenem členu ZJF, pa niso navedeni v drugem
odstavku 19. člena ZJF;
5.     
»politike« so področja, na katerih država deluje in predstavljajo
zaokrožene celote glavnih programov s skupnimi splošnimi cilji ter na katera
so, upoštevaje delovna področja neposrednih uporabnikov, razvrščeni odhodki ter
izdatki v finančnih načrtih neposrednih uporabnikov;
6.     
»glavni programi« so ožja področja znotraj politike, ki sledijo skupnim
specifičnim ciljem;
7.     
»podprogrami« so podrobneje razdelani glavni programi in predstavljajo
zaokroženo celoto vsebinsko komplementarnih dejavnosti, ki prispevajo k
doseganju skupnih pričakovanih rezultatov;
8.     
»projekt« je ekonomsko nedeljiva celota aktivnosti, z natančno določeno
tehničnotehnološko funkcijo in jasno opredeljenimi cilji. Projekt ima vnaprej
določeno trajanje, ki je omejeno z datumom začetka in konca;
9.     
»ukrep« je skupek različnih medsebojno usklajenih dejanj, ki
predstavljajo določeno programsko zaključeno celoto in ki prispevajo k
doseganju skupnih neposrednih učinkov;
10.  
»skupina projektov« je sestavljena iz več projektov, ki se bodo izvajali
v določenem časovnem obdobju z namenom doseganja skupnih neposrednih učinkov;
11.  
»evidenčni projekt« je načrt financiranja še ne določenih projektov, za
katere so znani cilji in namen, vendar v načrt razvojnih programov (v nadaljnjem
besedilu: NRP) še niso uvrščeni;
12.  
»proračunska postavka« (v nadaljnjem besedilu: postavka) je del enega
podprograma enega neposrednega proračunskega uporabnika in izkazuje obseg
pravic porabe;
13.  
»proračunska vrstica« je postavka-konto, ki skladno s predpisanim
kontnim načrtom določa ekonomski namen izdatkov postavke in je skupaj z ukrepom
oziroma projektom temeljna enota za izvrševanje proračuna;
14.  
»pravica porabe« je pravica neposrednega uporabnika, na podlagi katere
prevzema obveznosti v breme sredstev na določeni proračunski vrstici;
15.  
»obveznosti v breme proračunov prihodnjih let« so obveznosti, ki
zapadejo v plačilo v breme proračunov prihodnjih let ter so prevzete v skladu z
51. členom ZJF in tem zakonom;
16.  
»prejeta sredstva za financiranje skupnih evropskih politik« so
prihodki, ki jih država prejme iz Evropske unije (v nadaljnjem besedilu: EU) in
druga sredstva iz proračuna EU (v nadaljnjem besedilu: namenska sredstva EU) za
skupno kmetijsko politiko, kohezijsko politiko in evropsko teritorialno
politiko ter izvajanje drugih politik (v nadaljnjem besedilu: skupne evropske
politike);
16.a   »sredstva
kohezijske politike« so sredstva proračuna EU in namenska sredstva proračuna za
slovensko udeležbo, namenjena za izvajanje kohezijske politike;
17.  
»postavke namenskih sredstev EU« so tiste, na katerih se zagotavljajo
pravice porabe za financiranje programov skupnih evropskih politik;
17.a   »postavke
kohezijske politike« so tiste, na katerih se v programskem obdobju 2014–2020
zagotavljajo pravice porabe za financiranje kohezijske politike in tiste
postavke slovenske udeležbe, na katerih se zagotavljajo pravice porabe za sofinanciranje
kohezijske politike;
18.  
»predpristopne pomoči« so prihodki, ki jih država prejme iz proračuna EU
za programe, do katerih je bila upravičena kot kandidatka za vstop v EU;
19.  
»postavke predpristopnih pomoči« so postavke, s katerimi se zagotavljajo
pravice porabe za financiranje programov iz predpristopnih pomoči;
20.  
»popristopne pomoči« so prihodki, ki jih država prejme iz proračuna EU
in od drugih donatorjev EU na podlagi mednarodnih pogodb;
21.  
»postavke popristopnih pomoči« so postavke, na katerih se zagotavljajo
pravice porabe za financiranje programov popristopnih pomoči;
22.  
»sredstva za preneseno izvrševanje nalog« so prihodki iz proračuna EU,
ki jih Republika Slovenija prejme za izvajanje nalog v interesu EU;
23.  
»postavke za preneseno izvrševanje nalog« so postavke na katerih se
zagotavljajo pravice porabe za financiranje programov, ki jih izvaja Republika
Slovenija po nalogu in v interesu EU;
24.  
»namenska sredstva finančnih mehanizmov« so prihodek, ki ga država
prejme na podlagi sklenjene pogodbe med Republiko Slovenijo in državo, ki je
donator in ni članica EU, za namen kot ga ta določi;
25.  
»postavke namenskih sredstev finančnih mehanizmov« so postavke, na
katerih se zagotavljajo pravice porabe za financiranje programov na podlagi
sklenjenih pogodb med Republiko Slovenijo in državami, ki niso članice EU;
26.  
»plačni konti« so konti iz podskupine kontov 400 – Plače in drugi
izdatki zaposlenim ter 401 – Prispevki delodajalcev za socialno varnost;
27.  
»organ upravljanja« je tisti neposredni uporabnik, ki je odgovoren za področje
kohezijske politike ali za področje sklada za evropsko pomoč najbolj ogroženim;
28.  
»postavke slovenske udeležbe« so tiste, s katerimi se zagotavljajo pravice
porabe za sofinanciranje programov skupnih evropskih politik, sofinanciranje
programov predpristopnih in popristopnih pomoči, sredstev finančnih mehanizmov
ter sofinanciranje programov donacij;
29.  
»TARGET« je sistem za medbančni prenos sredstev v eurih v EU. Sistem
prispeva k združevanju in stabilnosti euro finančnih trgov. Slovenske kreditne
institucije pri poslovanju preko sistema TARGET upoštevajo urnik delovanja
sistema TARGET;
30.  
»postavke presežnih pravic porabe« so postavke na katerih se, do
izpolnitve odložnega pogoja nadomestitve projekta oziroma najdlje do konca
finančne perspektive 2007-2013, zagotavljajo presežne pravice porabe;
31.  
»obratna sredstva« so zaloge materiala, nedokončane proizvodnje,
proizvodov in trgovskega blaga ter stroški dela;
32.  
»investicija« je vsak izdatek finančnih sredstev za nabavo zemljišča,
zgradbe, proizvajalne opreme ter ostalih opredmetenih osnovnih sredstev.
2. SESTAVA PRORAČUNA
3. člen
(sestava proračuna)
(1) V splošnem delu proračuna so prikazani
prejemki in izdatki po ekonomski klasifikaciji do ravni konta. V bilanci
prihodkov in odhodkov se, poleg navedenih v 11. členu ZJF, izkazujejo tudi
prihodki, ki obsegajo namenska sredstva EU, in odhodki, ki obsegajo plačila
sredstev v proračun EU.
(2) V posebnem delu proračuna so finančni
načrti neposrednih uporabnikov prikazani po politikah, glavnih programih in
podprogramih.
(3) V NRP se prikazujejo načrtovani izdatki
po skupinah projektov, projektih in ukrepih ter virih financiranja po posameznih
letih za celovito izvedbo projektov oziroma ukrepov.
4. člen
(spremembe institucionalne strukture
proračuna)
Nov državni organ, ki se ustanovi po
sprejetju proračuna, se lahko vključi v proračun kot neposredni uporabnik šele
z novim proračunom ali rebalansom proračuna. Do takrat se delovanje
novoustanovljenega državnega organa financira iz finančnega načrta neposrednega
uporabnika, ki je predlagal njegovo ustanovitev.
3. IZVRŠEVANJE PRORAČUNA
3.1. Splošno
5. člen
(izvrševanje proračuna)
(1) V tekočem letu se izvršuje proračun
tekočega leta.
(2) Proračun se izvršuje skladno z
določbami ZJF, tega zakona in podzakonskimi predpisi, izdanimi na njuni
podlagi.
(3) Proračun se izvršuje na ravni
proračunske vrstice.
(4) Veljavni NRP tekočega leta mora biti za
tekoče leto usklajen z veljavnim proračunom, razen kadar ta zakon določa
drugače.
(5) Ob neusklajenosti lahko ministrstvo,
pristojno za finance, omeji izvrševanje proračuna posameznemu proračunskemu
uporabniku.
6. člen
(status določenih prihodkov proračuna)
(1) Prilivi namenskih sredstev EU in namenskih
sredstev finančnih mehanizmov se štejejo kot prihodki proračuna šele, ko se
nakažejo na podračun izvrševanja proračuna. Do prenosa se obravnavajo kot
sredstva Evropske komisije (v nadaljnjem besedilu: EK) oziroma kot sredstva
financerja finančnih mehanizmov in izkazujejo kot obveznosti do EK oziroma kot
obveznosti do financerja finančnih mehanizmov.
(2) Obresti od namenskih sredstev EU so
prihodek proračuna. Do prenosa obresti na podračun izvrševanja proračuna se
obresti štejejo kot sredstva EK in izkazujejo kot obveznosti do sredstev EK.
(3) Obresti od namenskih sredstev finančnih
mehanizmov so prihodek proračuna, razen če financer določi drugače.
7. člen
(status presežnih pravic porabe)
(1) Presežne pravice porabe se zagotavljajo
v finančnem načrtu neposrednega uporabnika z namenom zagotovitve
učinkovitejšega črpanja evropskih sredstev na področju kohezijske politike v
okviru finančne perspektive 2007–2013 na način, da se pripravi dodatne
projekte, ki bodo nadomestili tiste projekte, za katere so bile že prevzete
obveznosti in se ugotavlja, da projekta ne bo mogoče zaključiti do roka določenega
za dokončanje projekta.
(2) V breme presežnih pravic porabe ni
dopustno prevzemanje obveznosti brez odložnega pogoja, s katerim se prevzem
obveznosti odloži do sprostitve pravic porabe zagotovljenih na področju
kohezijske politike v okviru finančne perspektive 2007–2013.
(3) Vlada lahko odločbo o dodelitvi
sredstev kohezijske politike razveljavi v skladu s postopkom, ki je določen za
izredno razveljavitev odločbe v primerih:
-       
če upravičenec do sredstev kohezijske politike zamuja z izvedbo
aktivnosti po izvršljivi odločbi o dodelitvi sredstev ali z dinamiko črpanja
sredstev kohezijske politike in
-       
pod pogoji, da organ upravljanja razpolaga s projektom, uvrščenim na
seznam projektov, ki ga določi vlada, ter izbranim skladno z evropskimi
predpisi, za katerega je že pridobljeno pravnomočno gradbeno dovoljenje ter je
že pravnomočno končan postopek javnega naročanja in je na tej podlagi mogoče
takoj z izvajalcem skleniti takšno pogodbo, v kateri je rok za dokončanje
projekta kot bistvena sestavina pogodbe določen tako, da še omogoča črpanje
sredstev v okviru finančne perspektive 2007–2013.
(4) Šteje se, da upravičenec zamuja z
izvedbo aktivnosti po izvršljivi odločbi o dodelitvi sredstev ali z dinamiko
črpanja sredstev kohezijske politike, če v enem mesecu po začetku uporabe tega
zakona za projekt, ki se sofinancira s sredstvi evropske kohezijske politike še
ni pridobljeno pravnomočno gradbeno dovoljenje in še ni pravnomočno končan
postopek javnega naročanja.
8. člen
(status poslovnih dogodkov iz naslova
zavarovanja kreditnega tveganja)
Prejemki oziroma izdatki nastali z
zavarovanjem kreditnega tveganja v povezavi z državnim dolgom se evidentirajo
kot terjatve in obveznosti iz naslova prejetih in danih varščin.
9. člen
(povračila stroškov za udeležbo na
sestankih Sveta EU 
in za udeležbo v misijah Združenih narodov)
(1) Sredstva povračil, namenjenih kritju
stroškov predsedstva in delegacij za zasedanja Evropskega sveta in Sveta EU,
ter sestanke, organizirane v okviru Evropskega sveta in Sveta EU ter stroškov
udeležbe v misijah Združenih narodov (v nadaljnjem besedilu: povračila
stroškov), se do prenosa na podračun izvrševanja proračuna izkazujejo kot
obveznosti do Generalnega sekretariata Sveta EU oziroma Združenih narodov. Kot
stroški se štejejo stroški, ki jih kot take priznava Generalni sekretariat
Sveta EU oziroma Združeni narodi.
(2) Povračila stroškov se prenašajo na
podračun izvrševanja proračuna v obsegu že plačanih stroškov in upravičeno
izkazanih v listini o uporabi sredstev v zvezi s plačilom stroškov oziroma
Memorandumu o soglasju.
(3) Uporabniki proračuna so v tekočem letu
upravičeni do povračila stroškov največ do obsega sredstev, ki ga je država
prejela za ta namen od Generalnega sekretariata Sveta EU oziroma Združenih
narodov.
(4) Povračila stroškov uporabnikom
proračuna za preteklo leto niso dovoljena.
(5) Obresti od sredstev povračil stroškov
so prihodek proračuna.
(6) Podrobnejša navodila o povračilih
stroškov izda minister oziroma ministrica (v nadaljnjem besedilu: minister),
pristojen za finance.
10. člen
(odpiranje postavk in zagotavljanje pravic
porabe na njih)
Za izvajanje projektov, ki se financirajo
iz predpristopnih pomoči, popristopnih pomoči, namenskih sredstev finančnih
mehanizmov in namenskih sredstev EU lahko Vlada Republike Slovenije (v
nadaljnjem besedilu: vlada) na predlog ministrstva, pristojnega za finance, med
letom odpre postavke. Pravice porabe na navedenih postavkah se zagotovijo s
prerazporeditvami pravic porabe oziroma iz naslova večjih prihodkov proračuna
od načrtovanih.
(2) Ne glede na prejšnji odstavek lahko
ministrstvo, pristojno za finance, za izvajanje projektov, ki se financirajo iz
sredstev kohezijske politike v programskem obdobju 2014–2020, na predlog neposrednega uporabnika in ob
predhodnem soglasju organa upravljanja, med letom odpre proračunske postavke,
če se pravice porabe na navedenih postavkah zagotovijo s prerazporeditvami.
11. člen
(ukrepi za uravnoteženje proračuna v letih
2014 in 2015)
(1) Če vlada, na podlagi vplačanih
prejemkov proračuna med tekočim letom oceni, da bodo prihodki za manj kot 3 %
nižji glede na načrtovane ali če bodo izdatki za manj kot 3 % višji od
načrtovanih v sprejetih proračunih za leti 2014 in 2015, mora poleg ukrepov za
uravnoteženje proračuna iz 40. člena ZJF, do višine zmanjšanih prihodkov
oziroma do višine povečanih izdatkov, uporabiti ukrep proporcionalnega zmanjšanja
pravic porabe, razen pravic porabe za izvajanje skupnih evropskih politik in
namenskih prejemkov proračuna.
(2) Ne glede na prejšnji odstavek in ne
glede na 44. člen ZJF in 14. člen tega zakona, se za izvedbo ukrepov
proporcionalnega zmanjšanja pravic porabe, za pokrivanje vseh izdatkov
proračuna, lahko porabijo namenska sredstva iz 3. do 6. točke in 8. do 11.
točke ter iz 13. točke prvega odstavka 14. člena tega zakona, za katera vlada
ocenjuje, da v tekočem letu ne bodo porabljena za načrtovane namene.
(3) Ukrepi zmanjšanja pravic porabe se pri
vseh neposrednih uporabnikih določijo v enakem odstotku, vlada pa določi na
katere pravice porabe se z ukrepom poseže. Ukrepi se lahko nanašajo na pravice
porabe iz katerih se financirajo en ali več od naslednjih namenov: izdatki za
blago in storitve, subvencije, transferi neprofitnim organizacijam in
ustanovam, drugi tekoči domači transferi, tekoči transferi v tujino oziroma
investicijski odhodki ter investicijski transferi.
(4) Pravice porabe iz naslova ukrepa
proporcionalnega zmanjšanja pravic porabe, se prerazporedijo v splošno proračunsko
rezervacijo.
12. člen
(povečanje odhodkov in izdatkov proračuna)
(1) Obveznosti na:
1.     
politiki 24 – Plačila v EU;
2.     
kontih, iz katerih se financirajo enkratni učinki ukrepov za
racionalizacijo stroškov dela neposrednih in posrednih uporabnikov državnega proračuna;
3.     
postavkah namenskih sredstev EU;
4.     
postavkah namenskih sredstev finančnih mehanizmov;
5.     
postavkah na glavnem programu 2302 – Posebna proračunska rezerva in
programi pomoči v primerih nesreč,
ki presegajo pravice porabe, zagotovljene na
teh postavkah v proračunu, se na podlagi odločitve vlade plačujejo tudi nad to
višino.
(2) Sredstva za pokrivanje obveznosti iz
prejšnjega odstavka se zagotovijo:
1.     
iz večjih prihodkov proračuna od načrtovanih oziroma
2.     
z dodatnim zadolževanjem države, če gre za primere iz 1 ali 2. točke
prejšnjega odstavka.
(3) Za znesek povečane realizacije odhodkov
proračuna iz prejšnjega odstavka se poveča finančni načrt pristojnega
neposrednega uporabnika in skupni obseg odhodkov proračuna, v primeru iz 2.
točke prejšnjega odstavka pa tudi s proračunom določen proračunski
primanjkljaj.
(4) Šteje se, da so enkratni učinki ukrepov
za racionalizacijo stroškov dela iz 2. točke prvega
odstavka tega člena stroški odpravnin, stroški dela v času trajanja odpovednega
roka in nadomestilo za brezposelnost v prvih treh mesecih po prekinitvi
delovnega razmerja, zaradi odpuščanja zaposlenih iz poslovnih razlogov.
13. člen
(zaključek leta)
Zaradi tehnične izvršitve proračuna lahko
proračun kot blagajna javnega financiranja in neposredni uporabniki izplačujejo
sredstva za plačilo svojih obveznosti še prva dva delovna dneva v januarju
naslednjega leta.
(2) Ne glede na določbe drugih zakonov in
predpisov se tisti prejemki sredstev na podračune 845 in 846 pri Finančni
upravi Republike Slovenije, ki so bili vplačani zadnji dan proračunskega leta
in razdeljeni po blagajnah javnega financiranja prva dva delovna dneva v letu,
ki sledi letu, v katerem so bila sredstva vplačana, v posamezni blagajni
javnega financiranja štejejo kot prihodki leta, v katerem so bili dejansko
vplačani na podračun 845 in 846. 
3.1.1. Poraba sredstev evropske kohezijske
politike v programskem obdobju 2014–2020
13.a člen
(pristojnost organa upravljanja in organa
za potrjevanje)
(1) Organ upravljanja je poleg
pristojnosti, določenih v Uredbi (EU) 1303/2013 Evropskega parlamenta in Sveta
z dne 17. decembra 2013 o
skupnih določbah o Evropskem skladu za regionalni razvoj, Evropskem socialnem
skladu, Kohezijskem skladu, Evropskem kmetijskem skladu za razvoj podeželja in
Evropskem skladu za pomorstvo in ribištvo, o splošnih določbah o Evropskem
skladu za regionalni razvoj, Evropskem socialnem skladu, Kohezijskem skladu in
Evropskem skladu za pomorstvo in ribištvo ter o razveljavitvi Uredbe Sveta (ES)
št. 1083/2006 (UL L št. 347 z dne 20.12.2013, str. 320; v
nadaljnjem besedilu: Uredba 1303/2013/EU), pristojen tudi za nadzor nad
upravljanjem in izvajanjem programov, sofinanciranih s sredstvi kohezijske
politike. Če ugotovi nepravilnosti, organ upravljanja naloži popravljalne
ukrepe posredniškemu organu, zahteva zadržanje izplačil s postavk kohezijske
politike pri posameznem posredniškem organu ter predlaga vladi, da odloči o
prerazporeditvah pravic porabe s postavk kohezijske politike.
(2) Organ za potrjevanje je poleg
pristojnosti, določenih v Uredbi 1303/2013/EU, pristojen tudi za spremljanje in
nadzor nad vračili sredstev kohezijske politike. Organ za potrjevanje o
prejetih vračilih poroča organu upravljanja štirikrat letno, najkasneje do 10.
dne v mesecu, ki sledi obdobju poročanja.
13.b člen
(sredstva kohezijske politike)
(1) Prejeta sredstva kohezijske politike v
programskem obdobju 2014–2020 so prihodki, ki jih država prejme iz proračuna EU
za izvajanje kohezijske politike.
(2) Prihodki, ki jih država prejme iz
proračuna EU za izvajanje kohezijske politike, se pridobivajo kot povračila za
predhodno plačane upravičene izdatke iz proračuna.
13.c člen
(izplačila iz proračuna)
(1) Upravičencu do sredstev kohezijske politike se izplačilo
iz proračuna izvrši na podlagi zahtevka za izplačilo, ki je pripravljen na
podlagi računa ali druge enakovredne knjigovodske listine in druge dokumentacije
(v nadaljnjem besedilu: dokazila), ki je bila zahtevana za pridobitev sredstev
kohezijske politike.
(2) Ne glede na prejšnji odstavek se v skladu z 2. točko
prvega odstavka 27. člena tega zakona izplačilo sredstev kohezijske politike iz
proračuna lahko izvede brez dokazil, če se upravičenec do sredstev kohezijske
politike zaveže, da bo zahtevek za izplačilo posredoval najkasneje v 120 dneh
po prejemu sredstev.
(3) Ne glede na prvi odstavek tega člena se za izvajanje
kohezijske politike izplačilo iz proračuna lahko izvede na podlagi dokazil, ki
ne vsebujejo računa ali druge enakovredne knjigovodske listine, en dan pred
dnevom plačila izvajalcu, če:
-       
je upravičenec občina, posredni uporabnik proračuna ali nosilec javnih
pooblastil,
-       
predloži drugo dokumentacijo za izplačilo iz proračuna 25 dni pred
dnevom plačila izvajalcu in 
-       
se zaveže, da bo račun ali drugo enakovredno knjigovodsko listino
posredoval posredniškemu organu najkasneje v osmih dneh po prejemu sredstev.
(4) Če upravičenec dokazil ne predloži v roku iz drugega odstavka
tega člena oziroma če upravičenec računa ali druge enakovredne knjigovodske
listine ne predloži v roku iz tretje alineje prejšnjega odstavka, se mu
zadržijo nadaljnja izplačila s postavk kohezijske politike.
13.č člen
(neupravičena poraba sredstev kohezijske
politike)
(1) Če organ upravljanja ugotovi, da so
bila sredstva kohezijske politike neupravičeno porabljena, najkasneje v 15 dneh
od ugotovljene neupravičene porabe sredstev zahteva, da posredniški organ
zahteva plačilo od upravičenca. Organ upravljanja zahtevo za plačilo predloži
posredniškemu organu in z njo sočasno seznani organ za potrjevanje in
revizijski organ.
(2) Če je neupravičena poraba sredstev
kohezijske politike ugotovljena pri posredniškem organu, ki je v vlogi
upravičenca, organ upravljanja najkasneje v 15 dneh od ugotovljene neupravičene
porabe sredstev zahteva, da organ za potrjevanje zahteva plačilo od
posredniškega organa in z zahtevo sočasno seznani revizijski organ.
(3) Posredniški organ oziroma organ za
potrjevanje najkasneje v osmih dneh po prejemu zahteve iz prvega oziroma
drugega odstavka tega člena zahteva plačilo od upravičenca oziroma od
posredniškega organa.
(4) Če je neupravičeno porabo sredstev
povzročilo pomanjkljivo delovanje sistema pri organu upravljanja, posredniškemu
organu ali izvajalskem organu ali v primeru iz drugega odstavka tega člena mora
vračilo sredstev na način, kot je določen v 34. členu tega zakona, zagotoviti
organ, pri katerem je bila ugotovljena neupravičena poraba sredstev kohezijske
politike.
13.d člen
(zadržanje izvajanja)
(1) Če organ upravljanja ugotovi, da
posredniški organ ne izvaja kohezijske politike v skladu z izvedbenim načrtom
operativnega programa, ki ga je sprejela vlada, ga pozove, da najkasneje v 30
dneh odpravi neskladnost.
(2) Če posredniški organ neskladnosti ne
odpravi v roku iz prejšnjega odstavka, organ upravljanja zahteva, da
ministrstvo, pristojno za finance, za največ tri mesece zadrži nadaljnja
izplačila s posameznih postavk kohezijske politike posredniškega organa.
(3) Če je organ upravljanja naložil
popravljalne ukrepe posredniškemu organu, ki se ne nanašajo na odpravo
neskladnosti po prvem odstavku, in jih ta ni izvedel v roku 60 dni od njihovega
prejema, organ upravljanja zahteva, da ministrstvo, pristojno za finance, za
največ tri mesece zadrži nadaljnja izplačila s posameznih postavk kohezijske
politike posredniškega organa.
(4) Če posredniški organ v primeru
neupravičene porabe sredstev ne zahteva plačila od upravičenca v roku iz
tretjega odstavka 13.č člena tega zakona, organ upravljanja zahteva, da
ministrstvo, pristojno za finance, za največ tri mesece zadrži nadaljnja
izplačila s posameznih postavk kohezijske politike posredniškega organa.
(5) Ko posredniški organ odpravi
pomanjkljivosti, s tem seznani organ upravljanja, ki takoj pozove ministrstvo,
pristojno za finance, da odpravi zadržanje izplačil s posameznih postavk
kohezijske politike.
(6) Organ upravljanja o izvedenih
zadržanjih iz drugega, tretjega in četrtega odstavka tega člena četrtletno
seznanja vlado. 
13.e člen
(prerazporejanje pravic porabe na
postavkah 
kohezijske politike)
(1) Če posredniški organ 15 dni pred
iztekom obdobja, za katerega so zadržana izplačila iz drugega, tretjega in
četrtega odstavka prejšnjega člena, ne ravna skladno z zahtevami organa
upravljanja, ta predlaga vladi, da odloči o prerazporeditvah pravic porabe s
postavk kohezijske politike.
(2) Organ upravljanja predlaga vladi
prerazporeditve pravic porabe s postavk kohezijske politike v okviru sprejetega
operativnega programa za izvajanje evropske kohezijske politike v obdobju
2014–2020.
(3) Pred posredovanjem predloga
prerazporeditve pravic porabe iz prejšnjega odstavka organ upravljanja o tem
pisno obvesti tisti posredniški organ, kateremu se pravice porabe na postavkah
kohezijske politike zmanjšujejo.
(4) Po opravljeni prerazporeditvi pravic
porabe organ upravljanja spremeni izvedbeni načrt v obsegu izvedene
prerazporeditve.
13.f člen
(dopustnost neizterjave)
Postopkov izterjave za zneske, ki brez
obresti ne presegajo 250 eurov, ni treba izvesti za sredstva kohezijske
politike, kadar predpisi EU, ki se uporabljajo neposredno, to omogočajo.
13.g člen
(uporaba pravil)
Določbe 13.a do 13.f člena tega zakona se
uporabljajo tudi za porabo sredstev sklada za evropsko pomoč najbolj ogroženim.
3.2. Namenski prejemki in izdatki proračuna
14. člen
(namenski prihodki proračuna)
(1) Namenski prihodki proračuna za leti
2014 in 2015 so poleg prihodkov, določenih v prvem stavku prvega odstavka 43.
člena in prvega odstavka 80. člena ZJF, tudi:
1.     
predpristopne pomoči, popristopne pomoči in sredstva za preneseno
izvrševanje nalog, ki se uporabijo za namene, dogovorjene med vlado in EK, in
na način, določen s predpisom ministra, pristojnega za finance;
2.     
prihodki obresti na sredstva predpristopnih pomoči in popristopnih
pomoči se uporabijo za namen in na način, kot ga določi donator in v skladu s
predpisom ministra, pristojnega za finance;
3.     
prihodki od obremenitve s stavbno ali služnostno pravico stvarnega
premoženja države se uporabijo za nakup, graditev, obnovo, investicijsko in
tekoče vzdrževanje nepremičnin v lasti države;
4.     
prihodki požarne takse po 59. členu Zakona o varstvu pred požarom
(Uradni list RS, št. 3/07 – uradno prečiščeno besedilo, 9/11 in 83/12), ki se
po merilih, ki jih določi vlada, uporabijo za namene iz navedenega zakona;
5.     
prihodki posebnega prispevka iz 6. člena Zakona o popotresni obnovi
objektov in spodbujanju razvoja v Posočju (Uradni list RS, št. 26/05 – uradno
prečiščeno besedilo), ki se v skladu z vladnimi programi uporabijo za namene,
določene v navedenem zakonu;
6.     
prihodki vplačanih tiskovin, ki jih stranke v upravnem postopku vplačajo
pri upravnih enotah ter ministrstvih, pristojnih za notranje oziroma za zunanje
zadeve, in ki jih upravne enote in ministrstvo, pristojno za notranje oziroma
za zunanje zadeve, uporabijo za plačilo obveznosti dobaviteljem zaračunljivih
tiskovin;
7.     
prihodki, ki jih lastniki oziroma uporabniki kmetijskih zemljišč po 95.
členu Zakona o kmetijskih zemljiščih (Uradni list RS, št. 71/11 – uradno
prečiščeno besedilo in 58/12; v nadaljnjem besedilu: ZKZ) vplačujejo v proračun
Republike Slovenije in ki se do višine pravic porabe, predvidenih v finančnem
načrtu ministrstva, pristojnega za kmetijstvo, v sprejetem proračunu uporabijo
za namene, določene v navedenem zakonu;
8.     
prihodki po 3.h členu ZKZ se do višine pravic porabe, predvidenih v
finančnem načrtu ministrstva, pristojnega za kmetijstvo, v sprejetem proračunu
uporabijo za namene, določene v navedenem zakonu;
9.     
prihodki po Zakonu o soobstoju gensko spremenjenih rastlin z ostalimi
kmetijskimi rastlinami (Uradni list RS, št. 41/09), ki se do višine pravic
porabe, predvidenih v finančnem načrtu ministrstva, pristojnega za kmetijstvo,
v sprejetem proračunu uporabijo za namene, določene v navedenem zakonu;
10.  
prihodki letne dajatve za uporabo vozil v cestnem prometu in prihodki
koncesijske dajatve Luke Koper, d.d., ki pripadajo proračunu Republike
Slovenije, ki se uporabijo za izvedbo investicij in vzdrževanj v javno prometno
infrastrukturo;
11.  
prihodki po 15.d členu Zakona o železniškem prometu (Uradni list RS, št.
11/11 – uradno prečiščeno besedilo in 56/13), ki se uporabijo za namene,
določene v navedenem zakonu;
12.  
prihodki po prvem odstavku 142. člena Zakona o dohodnini (Uradni list
RS, št. 13/11 – uradno prečiščeno besedilo, 9/11 – ZUKD-1, 24/12, 30/12, 40/12
– ZUJF, 75/12, 94/12 in 52/13 – odločba US), ki se uporabijo za namene,
določene v zakonu;
13.  
prihodki obveznega prispevka za promocijo iz 9. člena Zakona o promociji
kmetijskih in živilskih proizvodov (Uradni list RS, št. 26/11 in 57/12), ki se
uporabijo za namene določene v navedenem zakonu;
14.     
prihodki iz dajatev od prejemkov, izplačanih zaradi opravljenega
začasnega in občasnega dela upokojencev, ki v skladu z drugim odstavkom 27.f
člena Zakona o urejanju trga dela (Uradni list RS, št. 80/10, 40/12 – ZUJF,
21/13, 63/13, 100/13 in 32/14 – ZPDZC-1) predstavljajo prihodek podračuna iz 4.
točke 35. člena tega zakona.
(2) Ne glede na 44. člen ZJF se namenska
sredstva iz 3. do 6. točke in 8. do 11. točke ter iz 13. točke prejšnjega
odstavka, ki niso bila porabljena v letu 2013 in 2014, prenesejo v proračun za
leto 2014 in 2015 do višine 2/12 v preteklem letu natečenih prihodkov.
(3) Ne glede na 44. člen ZJF in prejšnji
odstavek lahko vlada v primeru, če bi zaradi neprenosa namenskih sredstev v
tekoče leto nastala gospodarska škoda, najkasneje do 31. marca tekočega
leta, na predlog ministrstva, pristojnega za finance, določi, da se posamezna
namenska sredstva prenesejo v tekoče leto nad 2/12 v preteklem letu natečenih
in neporabljenih prihodkov, če to omogočajo javnofinančne razmere.
(4) Natečeni prihodki iz drugega odstavka
tega člena so prilivi preteklega leta na posamezni namenski postavki.
15. člen
(namenski prejemki proračuna)
Namenski prejemki v računu finančnih
terjatev in naložb so skladno s 1. točko drugega odstavka 74. člena ZJF:
1.     
glavnice vrnjenih posojil, danih za sanacijo podjetij in gospodarstva na
podlagi 7. člena Zakona o uporabi sredstev pridobljenih iz naslova kupnine na
podlagi Zakona o lastninskem preoblikovanju podjetij (Uradni list RS, št.
45/95, 34/96, 60/99 – ZSRR, 22/00 – ZJS, 67/01 in 47/02; v nadaljnjem besedilu:
ZUKLPP). Ti prejemki se v letih 2014 in 2015, do višine pravic porabe,
predvidenih v finančnem načrtu ministrstva, ki je pristojno za sanacijo
zadevnih podjetij in gospodarstva, v sprejetem proračunu uporabijo za izdatke
za enak namen kot prvotno;
2.     
kupnine od prodaje kapitalskih naložb, ki se v proračun za leto 2014 in
za leto 2015 vplačajo na podlagi ZUKLPP, in se uporabijo za namene, določene v
navedenem zakonu.
16. člen
(poraba kupnine kapitalskih naložb
Republike Slovenije 
za spodbujanje gospodarstva)
(1) Vlada lahko na predlog ministra za
finance odloči, da se kupnine od prodaj kapitalskih naložb Republike Slovenije
namenijo Slovenskemu podjetniškemu skladu, ki jih ta v imenu in za račun
Republike Slovenije porabi za spodbujanje gospodarstva in na način, kot ga
določa sklep vlade na predlog ministra za gospodarski razvoj. Sredstva se
Slovenskemu podjetniškemu skladu zagotovijo en dan pred dnevom izplačila
končnemu upravičencu.
(2) Sredstva kupnin od prodaj kapitalskih
naložb Republike Slovenije iz prejšnjega odstavka se ne glede na tretji
odstavek 38. člena ZJF lahko za namen iz prejšnjega odstavka prerazporedijo iz
računa finančnih terjatev in naložb v bilanco prihodkov in odhodkov.
3.3. Prerazporejanje pravic porabe
17. člen
(osnova za prerazporejanje pravic porabe)
(1) Osnova za prerazporejanje pravic porabe
je zadnji sprejeti proračun za leto izvrševanja.
(2) Obseg izvedenih prerazporeditev pravic
porabe se računa po neto načelu, ki je sešteta razlika med prerazporeditvami na
in z njih.
18. člen
(prerazporeditve pravic porabe, o katerih 
odločajo neposredni uporabniki)
(1) Neposredni uporabnik lahko v svojem
finančnem načrtu samostojno in brez omejitev prerazporeja pravice porabe v
okviru istega podprograma.
(2) Neposredni uporabnik lahko v svojem
finančnem načrtu prerazporeja pravice porabe med podprogrami v okviru glavnega
programa, pri čemer skupno povečanje ali zmanjšanje posameznega podprograma ne
sme presegati 10 % podprograma tega neposrednega uporabnika, in med glavnimi
programi, pri čemer skupno povečanje ali zmanjšanje posameznega glavnega
programa ne sme presegati 5 % glavnega programa tega neposrednega uporabnika v
sprejetem proračunu.
(3) Ne glede na prvi in drugi odstavek tega
člena neposredni uporabnik ne sme samostojno odločati o prerazporeditvah pravic
porabe s postavk slovenske udeležbe, s postavk namenskih sredstev EU, s postavk
namenskih sredstev finančnih mehanizmov ter s in na plačne konte integralnih
postavk, razen med plačnimi konti integralnih postavk v obsegu iz prvega in
drugega odstavka tega člena.
(4) Ne glede na prvi, drugi in tretji
odstavek tega člena lahko neposredni uporabnik odloča o prerazporeditvah pravic
porabe na plačne konte do višine 2 % sprejetega proračuna na plačnih kontih s
kontov iz podskupine kontov izdatki za blago in storitve.
19. člen
(prerazporeditve pravic porabe, o katerih
odloča predlagatelj finančnih načrtov)
(1) Predlagatelj finančnih načrtov lahko
odloča o prerazporeditvah pravic porabe znotraj istega podprograma v okviru
finančnih načrtov neposrednih uporabnikov, ki so v njegovi pristojnosti.
(2) Predlagatelj finančnih načrtov lahko
odloča o prerazporeditvah med podprogrami v okviru glavnega programa brez
omejitev in med glavnimi programi, pri čemer skupno povečanje ali zmanjšanje
posameznega glavnega programa ne sme presegati 5 % glavnega programa tega
predlagatelja v sprejetem proračunu, v okviru finančnih načrtov neposrednih
uporabnikov, ki so v njegovi pristojnosti.
(3) Ne glede na prvi in drugi odstavek tega
člena predlagatelj finančnega načrta ne sme samostojno odločati o
prerazporeditvah pravic porabe s postavk slovenske udeležbe, s postavk
namenskih sredstev EU, s postavk namenskih sredstev finančnih mehanizmov ter s
in na plačne konte integralnih postavk v finančnih načrtih neposrednih
uporabnikov iz njegove pristojnosti, razen med plačnimi konti integralnih
postavk v obsegu iz prvega in drugega odstavka tega člena.
(4) Ne glede na prvi, drugi in tretji
odstavek tega člena lahko predlagatelj finančnega načrta, v okviru finančnih
načrtov neposrednih uporabnikov, ki so v njegovi pristojnosti, odloča o
prerazporeditvah pravic porabe na plačne konte do višine 2 % sprejetega
proračuna na plačnih kontih s kontov iz podskupine kontov izdatki za blago in
storitve.
20. člen
(prerazporeditve pravic porabe, o katerih
odloča 
organ upravljanja)
(1) O prerazporeditvah med postavkami
slovenske udeležbe in med postavkami namenskih sredstev EU na področju
kohezijske politike odloča organ upravljanja na predlog predlagatelja
finančnega načrta brez omejitev.
(2) Če neposredni
uporabnik ne porablja sredstev za izvajanje kohezijske politike skladno z
načrtovano dinamiko oziroma pri izvajanju ne dosega zastavljenih in
dogovorjenih ciljev, lahko organ upravljanja predlaga vladi, da odloči o
prerazporeditvah pravic porabe namenskih sredstev EU in pripadajočih pravic
porabe slovenske udeležbe.
(3) Ne glede na
prvi odstavek tega člena v letu 2015 o prerazporeditvah med postavkami
slovenske udeležbe in med postavkami namenskih sredstev EU na področju
kohezijske politike za obdobje 2014–2020 odloča organ upravljanja brez
omejitev.
21. člen
(prerazporeditve, o katerih odloča
ministrstvo, 
pristojno za finance)
(1) Ministrstvo, pristojno za finance,
lahko samostojno in brez omejitev po 18. in 19. členu tega zakona izvaja
prerazporeditve znotraj finančnega načrta tega ministrstva in organov v njegovi
sestavi, ki so potrebne za plačila obveznosti politike 22 – Servisiranje
javnega dolga.
(2) Na predlog predlagatelja finančnega
načrta, ki znotraj istega podprograma zagotavlja pravice porabe drugemu
predlagatelju finančnega načrta, o prerazporeditvi pravic porabe odloča
ministrstvo, pristojno za finance.
(3) Na predlog predlagatelja finančnega
načrta, za namene iz 21. člena Zakona o financiranju občin (Uradni list RS, št.
123/06, 57/08, 94/10 – ZIU, 36/11 in 40/12 – ZUJF; v nadaljnjem besedilu:
ZFO-1) o prerazporeditvah pravic porabe, o katerih v skladu z veljavnimi
predpisi ne sme odločati neposredni uporabnik oziroma predlagatelj finančnega
načrta, odloča ministrstvo, pristojno za finance, brez omejitev.
(4) Če nastanejo stroški zadolževanja, ker
neposredni uporabnik v predpisanem roku ni obvestil ministrstva, pristojnega za
finance, o spremembi likvidnostnega načrta, izvaja ministrstvo, pristojno za
finance, prerazporeditve pravic porabe iz finančnega načrta pristojnega
neposrednega uporabnika na postavko obresti za domače zadolževanje pri
ministrstvu, pristojnem za finance. Prerazporeditev se v višini celotnih
stroškov izvede v breme pravic porabe za blago in storitve pri pristojnem
neposrednem uporabniku in v dogovoru z njim. Prerazporeditev se izvede v skladu
s predpisom ministra, pristojnega za finance, ki podrobneje uredi izvajanje
tega člena.
22. člen
(prerazporeditve pravic porabe, o katerih
odloča vlada)
(1) Vlada lahko odloča o prerazporeditvah
pravic porabe ne glede na omejitve iz 18. in 19. člena tega zakona med:
1.     
podprogrami v okviru glavnega programa različnih predlagateljev
finančnih načrtov, pri čemer skupno povečanje ali zmanjšanje posameznega
podprograma ne sme presegati 20 % podprograma v sprejetem proračunu;
2.     
glavnimi programi posameznega ali različnih predlagateljev finančnih
načrtov, pri čemer skupno povečanje ali zmanjšanje posameznega glavnega
programa ne sme presegati 10 % glavnega programa v sprejetem proračunu;
3.     
politikami, pri čemer skupno povečanje ali zmanjšanje posamezne politike
ne sme presegati 5 % politike v sprejetem proračunu.
(2) Vlada lahko odloča ne glede na omejitve
iz 18., 19. in 20. člena tega zakona in prejšnjega odstavka o prerazporeditvah
pravic porabe:
1.     
na postavke slovenske udeležbe, med njimi in z njih;
2.     
na postavke namenskih sredstev EU in med temi postavkami;
3.     
na postavke namenskih sredstev finančnih mehanizmov in med temi
postavkami;
4.     
na postavko 7608 – Tekoča proračunska rezerva pri ministrstvu,
pristojnem za finance, in sicer do obsega pravic porabe, določenega v 42. členu
ZJF;
5.     
na postavko 7640 – Rezerva Republike Slovenije pri ministrstvu,
pristojnem za finance, in sicer do obsega pravic porabe, določenega v 48. členu
ZJF;
6.     
na postavke v politiki 21 – Pokojninsko varstvo;
7.     
na postavke v politiki 22 – Servisiranje javnega dolga;
8.     
na postavke v politiki 24 – Plačilo v EU;
9.     
na postavke v glavnem programu 2302 – Posebna proračunska rezerva in
programi pomoči v primerih nesreč, med njimi in z njih;
10.  
med, na in s plačnih kontov neposrednih uporabnikov proračuna;
11.  
s plačnih kontov integralnih postavk na postavko organa, ki je zadolžen
za zagotovitev pogojev za začetek dela in poslovanja osebe javnega prava, ki je
ustanovljena po uveljavitvi proračuna za tekoče leto, ko se prerazporejajo
javni uslužbenci skupaj s kadrovsko kvoto in sredstvi za plače;
12.  
z integralnih postavk za materialne stroške in z integralnih postavk za
investicije in investicijsko vzdrževanje državnih organov na postavko organa,
ki je zadolžen za zagotovitev pogojev za začetek dela in poslovanja osebe
javnega prava, ki je ustanovljena po uveljavitvi proračuna za tekoče leto;
13.  
na postavke glavnega programa 0401 E – upravljanje in informacijska infrastruktura.
(3) Ne glede na prvi odstavek tega člena
vlada odloča o prerazporeditvah pravic porabe iz prejšnjega odstavka samo na
način, kot je določen v prejšnjem odstavku.
(4) Vlada odloča o prerazporeditvah na
predlog ministrstva, pristojnega za finance, ki je pripravljen na predlog predlagatelja
finančnega načrta.
(5) Če gre za prerazporeditev na postavke
za kohezijsko politiko in s teh postavk po 1. in 2. točki drugega odstavka tega
člena, pripravi predlog za prerazporeditev organ upravljanja v skladu s
predpisi, ki urejajo postopke za izvajanje kohezijske politike in v sodelovanju
s predlagateljem finančnega načrta ter ga predloži ministrstvu, pristojnemu za
finance, ta pa vladi.
(6) Kadar neposredni uporabnik izvaja
plačila v breme postavk namenskih sredstev EU ali v breme postavk namenskih
sredstev finančnih mehanizmov, a ne zagotovi črpanja namenskih sredstev EU
oziroma namenskih sredstev finančnih mehanizmov zaradi neupravičene porabe
sredstev, mora o tem obvestiti ministrstvo, pristojno za finance, in predlagati
preknjižbo porabe v višini sredstev, ki niso imela kritja v namenskih sredstvih
EU oziroma v namenskih sredstvih finančnih mehanizmov. Preknjižba porabe se
mora izvršiti v okviru proračuna tekočega leta in v breme prostih pravic porabe
na postavkah, ki niso vezane na namenska sredstva EU ali na namenska sredstva
finančnih mehanizmov. Ob neusklajenosti lahko ministrstvo, pristojno za
finance, omeji izvrševanje proračuna posameznemu proračunskemu uporabniku.
3.4. Prevzemanje obveznosti in roki plačil 
v breme proračuna
23. člen
(pravice porabe za izvajanje nacionalnih
programov, zakonov ter drugih predpisov)
Pravice porabe za izvajanje nacionalnih
programov, zakonov ter drugih predpisov, v katerih je opredeljen obseg sredstev
za financiranje posameznih izdatkov proračuna, se zagotavljajo v znesku,
določenem s proračunom, ne glede na znesek, ki je predviden z nacionalnim
programom, zakonom ali drugim predpisom.
24. člen
(največji dovoljeni obseg prevzetih
obveznosti 
v breme proračunov prihodnjih let)
(1) Neposredni uporabnik lahko v tekočem
letu za projekte in ukrepe, ki so vključeni v veljavni NRP, odda javno naročilo
za celotno vrednost projekta oziroma ukrepa, če so zanj načrtovane pravice
porabe v sprejetih proračunih ali če utemeljeno pričakuje, da bo
sredstva za izvedbo projekta pridobil iz naslova presežnih pravic porabe iz 7.
člena tega zakona.
(2) Neposredni uporabnik lahko v letu 2014
prevzame obveznosti za namene, za katere so zagotovljena sredstva v letu 2015
in ki zapadejo v plačilo v letu 2015, v višini 80 % obsega pravic porabe na
podskupinah kontov znotraj podprograma neposrednega uporabnika, načrtovanih v
proračunu za leto 2015. V letu 2014 lahko neposredni uporabnik prevzame
obveznosti, ki zapadejo v plačilo v letu 2016, do višine 60 % obsega pravic
porabe, za namene, ki so načrtovani v proračunu za leto 2015 po podskupinah
kontov znotraj podprograma neposrednega uporabnika.
(3) Neposredni uporabnik lahko v letu 2015
prevzame obveznosti za namene, za katere so načrtovane pravice porabe v letu
2015 in ki zapadejo v plačilo v letu 2016, v višini 60 % obsega pravic
porabe na podskupinah kontov znotraj podprograma
neposrednega uporabnika, načrtovanih v proračunu za leto 2015. V letu 2015
lahko neposredni uporabnik prevzame obveznosti, ki zapadejo v plačilo v letu
2017, do višine 40 % obsega pravic porabe, za namene, ki so načrtovani v proračunu za leto 2015 po podskupinah kontov znotraj
podprograma neposrednega uporabnika. Neposredni uporabnik v breme proračunov prihodnjih let ne sme prevzemati
obveznosti brez odložnega pogoja, s katerim se izvajanje pogodbenih obveznosti
odloži, dokler za ta namen nima zagotovljenih pravic porabe v posebnem delu
proračuna.
(4) Neposredni uporabnik, v skladu z drugim
in tretjim odstavkom tega člena, prevzema obveznosti v prihodnjih letih samo,
če ima za te namene načrtovane odhodke v veljavnem NRP.
(5) Ne glede na prvi, drugi in tretji
odstavek tega člena lahko neposredni uporabnik prevzema obveznosti za:
1.     
pogodbe za dobavo elektrike, telefona, vode, komunalnih storitev in
drugih storitev, potrebnih za operativno delovanje neposrednih uporabnikov;
2.     
pogodbe za nabavo blaga in storitev, ki so potrebni za izvajanje
upravnih nalog v upravnih enotah (tiskovine in drugi javni dokumenti);
3.     
pogodbe, ki se financirajo iz predpristopnih pomoči, popristopnih
pomoči, namenskih sredstev EU, namenskih sredstev finančnih mehanizmov in
sredstev drugih donatorjev ter pripadajočih postavk slovenske udeležbe.
(6) Ne glede na prvi, drugi in tretji
odstavek tega člena prevzemanje obveznosti v letih 2011 do 2015 za temeljne
razvojne programe Slovenske vojske ureja poseben zakon.
(7) O prevzemanju obveznosti po pogodbah o
zakupu ali najemu, ki jih sklepajo neposredni uporabniki državnega proračuna in
pri katerih lastninska pravica preide ali lahko preide z najemodajalca na
najemnika, odloča vlada. Neposredni uporabniki občinskih proračunov morajo pred
prevzemom navedenih obveznosti pridobiti soglasje ministrstva, pristojnega za
finance.
(8) Ne glede na prejšnji odstavek o
prevzemanju obveznosti zaradi sprememb določb pogodbe o zakupu ali najemu, ki
nimajo finančnih posledic, ali sprememb, ki so posledice tečajnih razlik,
odloča neposredni uporabnik.
25. člen
(spremljanje in spremembe NRP)
(1) Neposredni uporabnik vodi evidenco
projektov in ukrepov in je v celoti odgovoren za njihovo izvedbo.
(2) Spremembe veljavnega NRP so uvrstitev
projektov oziroma ukrepov v NRP in druge spremembe projektov oziroma ukrepov.
(3) Neposredni uporabnik mora v 30 dneh po
uveljavitvi proračuna uskladiti NRP z veljavnim proračunom. Neusklajenost med
veljavnim proračunom in veljavnim NRP za tekoče leto je dopustna le v delih,
kjer se projekti oziroma ukrepi financirajo z namenskimi prejemki.
(4) Po preteku roka iz prejšnjega odstavka,
o spremembi vrednosti veljavnih ukrepov in o spremembi vrednosti projektov do
20 % izhodiščne vrednosti, odloča neposredni uporabnik.
(5) Vlada odloča o uvrstitvi projektov
oziroma ukrepov v veljavni NRP in o spremembi vrednosti projektov nad 20 %
izhodiščne vrednosti.
(6) Ne glede na prejšnji odstavek vlada ne
odloča o:
-       
spremembi vrednosti projektov nad 20 %, kadar veljavna vrednost in
vrednost po predvideni spremembi posameznega projekta ne presega 100.000 eurov;
-       
uvrstitvi posameznega projekta oziroma ukrepa, katerega zaključek financiranja
se zaradi še ne zapadlih obveznosti iz predhodnega leta prestavi v tekoče proračunsko
leto.
(7) Projekti oziroma ukrepi iz druge
alineje prejšnjega odstavka morajo biti uvrščeni v veljavni NRP v skladu s
tretjim odstavkom tega člena.
(8) Ne glede na peti odstavek tega člena
odloča o uvrstitvi projektov v veljavni NRP in o spremembah projektov nad 20 %
izhodiščne vrednosti na področju kohezijske politike, ki izhajajo iz evidenčnih
projektov, organ upravljanja, na predlog predlagatelja finančnega načrta, po
predhodni uskladitvi načrta financiranja z ministrstvom, pristojnim za finance.
(9) Ne glede na četrti odstavek tega člena
odloča o spremembah veljavnega NRP za projekte na področju kohezijske politike
do 20 % izhodiščne vrednosti organ upravljanja.
(10) Ne glede na peti in osmi odstavek tega
člena o uvrstitvi projektov kohezijske politike iz naslova dodatnih pravic
porabe v finančni perspektivi 2007–2013 v NRP na predlog neposrednega
uporabnika proračuna in na podlagi soglasja organa upravljanja, odloča vlada.
(11) Iz evidenčnih projektov se v veljavni
NRP uvrstijo novi projekti na podlagi javnega razpisa za zbiranje predlogov
projektov ali operativnega ali drugega programa za področje, ki ga je potrdila
vlada. V breme evidenčnih projektov ni dovoljeno prevzemati obveznosti.
(12) Za sofinanciranje občinskih projektov
in ukrepov iz državnega proračuna v naslednjih letih morajo ministrstva
objaviti javne razpise za zbiranje vlog občin.
(13) Spremembe proračunskih virov v
veljavnem NRP za prihodnja leta se lahko usklajujejo znotraj politike
sprejetega NRP posameznega predlagatelja finančnega načrta za posamezno leto,
pri čemer povečanje ali zmanjšanje posameznega glavnega programa ne sme
presegati 10% tega glavnega programa pri posameznem predlagatelju finančnega
načrta za posamezno leto.
(14) Ne glede na prejšnji odstavek se lahko
spremembe proračunskih virov na proračunskih postavkah s področja evropske
kohezijske politike za finančno perspektivo 2014–2020 v veljavnem NRP za
prihodnja leta usklajujejo brez omejitev znotraj
skupne višine sprejetega NRP na teh proračunskih postavkah za posamezno leto.
26. člen
(plačilni roki v breme državnega in
občinskih proračunov)
(1) Ne glede na določbe drugih zakonov in
predpisov so plačilni roki neposrednih uporabnikov v breme proračuna predpisani
s tem zakonom. Za plačilo vseh obveznosti je plačilni rok za neposredne
uporabnike 30. dan, za posredne uporabnike pa največ 30 dni.
(2) Plačilni rok začne teči naslednji dan
po prejemu listine, ki je podlaga za izplačilo. Plačilni rok za izplačila, o
katerih se odloča v skladu z zakonom, ki ureja splošni upravni postopek, in če
drug zakon določa, da se nakazilo na račun stranke šteje, da je bilo zahtevku v
celoti ugodeno, začne teči naslednji dan po poteku roka, ki je z zakonom
določen za sprejem odločitve v upravnem postopku. Če zadnji dan roka sovpada z
dnem, ko je po zakonu dela prost dan oziroma v plačilnem sistemu TARGET ni
opredeljen kot plačilni dan, se za zadnji dan roka šteje naslednji delavnik
oziroma naslednji plačilni dan v sistemu TARGET.
(3) Ne glede na prvi odstavek tega člena so
plačilni roki lahko krajši za plačila:
1.     
plač, drugih osebnih prejemkov in povračil stroškov zaposlenih pri
neposrednih in posrednih uporabnikih;
2.     
pravnomočnih sodnih ali dokončnih upravnih odločb in poravnav;
3.     
pogodb v breme postavk namenskih sredstev EU in postavk slovenske
udeležbe;
4.     
s postavk predpristopnih in popristopnih pomoči ter pripadajočih postavk
slovenske udeležbe pri skupnem financiranju, razen če EK določi drugače;
5.     
s postavk namenskih sredstev finančnih mehanizmov in pripadajočih
postavk slovenske udeležbe pri transferih;
6.     
tekočih transferov, razen tekočih transferov v tujino;
7.     
obveznosti iz naslova povračil sredstev med neposrednimi uporabniki;
8.     
obveznosti diplomatskih predstavništev in konzulatov Republike Slovenije
v tujini, če je takšna poslovna praksa sprejemne države;
9.     
zbirnega računa Slovenske izvozne in razvojne banke, d.d., ki ga ta
izstavi za plačilo obračunanega nadomestila bankam;
10.  
povezana s servisiranjem javnega dolga, vključno z likvidnostnim
zadolževanjem,
11.  
obresti na denarna sredstva pri Banki Slovenije. 
(4) Minister, pristojen za finance, lahko
določi krajši plačilni rok tudi v drugih primerih, kadar je to potrebno za
zagotovitev gospodarnega in učinkovitega razpolaganja s proračunskimi sredstvi,
da se tako prepreči gospodarska škoda, ki bi nastala, če se plačilo ne bi
izvršilo v krajših rokih.
(5) Plačilo investicijskih transferov
občinam in posrednim proračunskim uporabnikom se izvrši en dan pred dnevom
plačila občine ali posrednega proračunskega uporabnika izvajalcu, če občina ali
posredni proračunski uporabnik predloži popolno dokumentacijo za izplačilo iz
proračuna 25 dni pred dnevom plačila izvajalcu. Če je nesporen le posamezni del
predložene dokumentacije, se izplačilo izvrši v nespornem delu, razlika pa po
prejemu popolne dokumentacije.
(6) Pri izplačilu drugih stroškov dela
(podjemne pogodbe, avtorske pogodbe in druga obdavčljiva izplačila) je plačilni
rok od 20 do največ 45 dni.
(7) Določbe tega člena, razen petega
odstavka, veljajo tudi za plačila v breme občinskih proračunov, razen se če
občina v pogodbi dogovori za krajše plačilne roke, ker doseže nižjo pogodbeno
ceno.
(8) Ne glede na določbe tega člena, je
lahko z mednarodno pogodbo oziroma mednarodnim nepogodbenim aktom dogovorjen
plačilni rok do 90 dni.
27. člen
(predplačila)
(1) Ne glede na drugi odstavek 52. člena
ZJF so predplačila dovoljena:
1.     
na podlagi neposredne uporabe predpisov EU;
2.     
za namenska sredstva EU, namenska sredstva finančnih mehanizmov in
sredstva slovenske udeležbe do višine 30 % vrednosti predvidenih izplačil teh
sredstev in pod pogojem, da je prejemnik oseba zasebnega ali javnega prava in
je ustanovljena in deluje kot društvo, zasebni ali javni zavod ali ustanova;
3.     
do višine 30 % predvidenih pogodbenih obveznosti za sofinanciranje
dejavnosti, programov in projektov pod pogojem, da je prejemnik oseba zasebnega
prava ter je ustanovljena in deluje kot društvo, zasebni zavod ali ustanova
oziroma za sofinanciranje programov in projektov, če je prejemnik oseba javnega
prava ter ustanovljena in deluje kot javni zavod, javni sklad ali zbornica, ki
izvaja javna pooblastila po zakonu;
4.     
za plačilo:
- 
pogodbenih obveznosti, pri katerih je to uveljavljeno s poslovnimi
običaji (npr. šolnine, naročnine, plačila dobaviteljem iz tujih držav, če v
nasprotnem primeru pogodbe ni mogoče skleniti);
- 
pogodbenih obveznosti za projekte medinstitucionalne pomoči tretjim
državam, ki jih financira EU;
- 
akontacij stroškov za službena potovanja;
- 
varščine na javni dražbi;
- 
predujma za kritje začetnih stroškov stečajnega postopka po 233. členu
Zakona o finančnem poslovanju, postopkih zaradi insolventnosti in prisilnem
prenehanju (Uradni list RS, št. 13/14 – uradno prečiščeno besedilo); 
5.     
če tako določa donator.
(2) Pri predplačilih iz 1., 2. in 3. točke
prejšnjega odstavka se mora neposredni uporabnik v pogodbi s prejemnikom
sredstev dogovoriti, da se prejemnik sredstev zavezuje prejeta sredstva, skupaj
z zamudnimi obrestmi, vrniti v proračun, če se naknadno ugotovi, da je bilo izplačilo
iz proračuna neupravičeno izvršeno. Šteje se, da je bilo izplačilo iz proračuna
neupravičeno izvršeno, če EK zahtevek za plačilo sredstev zavrne ali če EK
izstavi zahtevek za vračilo.
(3) Če prejemnik sredstev iz 1., 2. in 3.
točke prvega odstavka tega člena ne upraviči prejetega predplačila, se v obsegu
danih predplačil znižajo pravice porabe na integralnih postavkah v finančnem
načrtu neposrednega uporabnika, ki se je o predplačilu dogovoril.
(4) Ne glede na 2. in 3. točko prvega
odstavka tega člena predplačila nad 100.000 eurov ni dovoljeno dogovoriti brez
soglasja ministra, pristojnega za finance.
(5) Določbi 4. in 5. točke prvega odstavka
tega člena veljata tudi za plačila v breme občinskih proračunov.
28. člen
(pogoji za izdajo soglasja)
(1) Minister, pristojen za finance, izda
soglasje iz četrtega odstavka 27. člena tega zakona, če:
1.     
ima neposredni uporabnik v veljavnem proračunu zagotovljene pravice
porabe za ta namen;
2.     
je prejemnik predplačila izkazoval pozitivno poslovanje v preteklem
letu;
3.     
ima prejemnik sredstev poravnane davčne obveznosti;
4.     
je bil prejemnik sredstev v preteklih treh mesecih solventen.
(2) Listine, s katerimi se izkaže
izpolnjevanje pogojev, in način predložitve listin za namene iz prejšnjega
odstavka določi minister, pristojen za finance.
28.a člen
(predložitev zahtevkov za povračilo
sredstev)
(1) Neposredni uporabniki morajo,
najkasneje v 15 dneh po izplačilu sredstev iz državnega proračuna, predložiti
organu za potrjevanje vse zahtevke za povračilo sredstev za projekte, ki se
financirajo iz sredstev evropske kohezijske politike v programskem obdobju
2007–2013 za vsa sredstva, ki so bila za ta namen izplačana iz državnega
proračuna. 
(2) Če neposredni uporabnik ne posreduje
zahtevka v roku iz prejšnjega odstavka, vlada zadrži izvrševanje proračuna na
integralnih postavkah neposrednega uporabnika v višini nečrpanih namenskih
sredstev EU do predložitve navedenih zahtevkov. 
(3) Ne glede na prejšnji odstavek vlada ne
zadrži izvrševanja proračuna, če neposredni uporabnik zahtevka iz prvega
odstavka tega člena ne predloži zaradi dejstev, na katera ne more vplivati. 
29. člen
(investicije in investicijsko vzdrževanje
stvarnega premoženja)
(1) Neposredni uporabnik lahko nabavlja
osnovna sredstva, naroča gradnje in izvaja investicijsko vzdrževanje samo, če
je to zajeto v načrtu pridobivanja nepremičnega in premičnega premoženja
skladno z 11. in 12. členom Zakona o stvarnem premoženju države in samoupravnih
lokalnih skupnosti (Uradni list RS, št. 86/10, 75/12 in 47/13 – ZDU-1G) in v
NRP. Načrt pridobivanja nepremičnega in premičnega premoženja mora biti
usklajen z NRP.
(2) Ne glede na prejšnji odstavek lahko
neposredni uporabnik nabavlja osnovna sredstva in izvaja investicijsko vzdrževanje,
če je ta izdatek nujen za nepredvidena popravila, nabavo blaga ali izvedbo
drugih storitev, ki so potrebne za zagotovitev njegovega nemotenega delovanja.
(3) Skupni obseg pravic porabe, ki jih
neposredni uporabnik v letih 2014 in 2015 lahko uporabi skladno s prejšnjim
odstavkom, ne sme presegati 300 eurov na zaposlenega pri neposrednem uporabniku
na dan 31. decembra predhodnega leta.
3.5. Druge posebnosti izvrševanja proračuna
30. člen
(plačilo pravnomočnih sodnih in dokončnih
upravnih odločb 
in poravnav)
(1) Obveznosti na podlagi pravnomočnih
sodnih ali dokončnih upravnih odločb in poravnav se plačujejo v breme sredstev
neposrednega ali posrednega uporabnika, v katerega pristojnost spada zadeva, ki
je predmet odločbe ali poravnave ali v breme neposrednega ali posrednega
uporabnika, ki ima v ta namen v svojem finančnem načrtu zagotovljene pravice
porabe. Če je med izvajanjem proračuna izdana sodna ali upravna odločba oziroma
sklenjena poravnava, ki nalaga plačilo obveznosti, za katere v proračunu niso
zagotovljene pravice porabe, se za plačilo teh obveznosti lahko odpre nova
proračunska vrstica, na katero se v skladu s predpisanimi postopki prerazporedijo
pravice porabe neposrednega uporabnika.
(2) Ne glede na prejšnji odstavek se
obveznosti za pravnomočno priznano škodo, ki je nastala zaradi nepravilne ali
nezakonite sodne odločbe, plačujejo v breme sredstev državnega pravobranilstva,
ki ima v ta namen v svojem finančnem načrtu zagotovljene pravice porabe.
(3) Če iz pravnomočne sodne ali dokončne
upravne odločbe in poravnave izhaja, da se obveznosti poravnajo postopno in v
več prihodnjih letih, se pravice porabe v višini posamezne letne obveznosti
zagotovijo v letu, v katerem je posamezni del obveznost po pravnomočni sodni
ali dokončni upravni odločbi in poravnavi treba plačati.
31. člen
(financiranje ustanov)
(1) Neposredni proračunski uporabnik lahko
z ustanovo, katere ustanoviteljica oziroma soustanoviteljica je Republika
Slovenija (v nadaljnjem besedilu: ustanova), na podlagi sprejetega programa
dela, sklene neposredno pogodbo o financiranju oziroma sofinanciranju delovanja
in programa dela ustanove, če je ustanova ustanovljena za opravljanje storitev
splošnega pomena na področju mednarodnega sodelovanja.
(2) Ustanovi se sredstva iz proračuna
zagotavljajo trimesečno, z napovedjo denarnega toka in na podlagi trimesečnih
načrtov za izvrševanje finančnega načrta ustanove.
(3) Trimesečni načrt za izvrševanje
finančnega načrta ustanove je pregled načrtovanih izdatkov za posamezno
četrtletje ali drug dokument, ki je enakovredna podlaga za izplačilo
načrtovanih izdatkov ob istočasnem poročanju o posameznih plačanih obveznostih
v zadnjem četrtletju.
(4) Ustanova mora napoved denarnega toka,
najkasneje do 15. dneva v tekočem mesecu za tekoči mesec in prihodnja dva
meseca, posredovati pristojnemu neposrednemu uporabniku proračuna skupaj s
seznamom plačanih obveznosti po ekonomskih namenih v preteklih treh mesecih iz
naslova opravljanja javne službe.
(5) Če plačane obveznosti v preteklih treh
mesecih po seznamu iz prejšnjega odstavka niso izkazane v višini sredstev, ki
jih je ustanova prejela, se razlika poračuna pri nakazilu sredstev ustanovi za
naslednje tri mesece.
(6) Skrbnik pogodbe mora vsaj enkrat letno
preveriti namensko porabo sredstev po seznamu iz četrtega odstavka tega člena z
izvirnimi listinami.
32. člen
(obveščanje računovodske službe)
Neposredni uporabniki proračuna morajo
vsako obvestilo o spremembi upnika ali osebe, kateri je treba izpolniti
obveznost, nemudoma posredovati pristojni računovodski službi, skupaj z
ustrezno knjigovodsko dokumentacijo.
33. člen
(ureditev porabe sredstev skupnih
evropskih politik 
v Republiki Sloveniji)
Vlada lahko izda uredbe, s katerimi
podrobno uredi obveznosti državnih organov in prejemnikov proračunskih sredstev
v postopkih načrtovanja in porabe sredstev skupnih evropskih politik.
34. člen
(vračila namenskih sredstev EU in
namenskih sredstev finančnih mehanizmov)
(1) Neposredni proračunski uporabnik
državnega ali občinskega proračuna, ki je prejel namenska sredstva iz EU ali
namenska sredstva finančnih mehanizmov, mora za vračilo neporabljenih ali
neupravičeno porabljenih prejetih namenskih sredstev iz EU ali namenskih
sredstev finančnih mehanizmov zagotoviti pravice porabe v okviru svojega
finančnega načrta in takoj pristopiti k izterjavi teh sredstev od prejemnika
sredstev. Če za plačilo teh
obveznosti neposredni uporabnik nima načrtovanih pravic porabe, lahko za ta
namen tudi med letom odpre novo proračunsko vrstico, na katero v okviru svojega
finančnega načrta in v skladu s predpisanimi postopki prerazporedi pravice porabe.
(2) Na zahtevo pristojnega organa,
neposredni uporabnik državnega ali občinskega proračuna, ki je prejel namenska
sredstva iz EU, izvede vračilo na podračun v okviru enotnega zakladniškega
računa države. Na zahtevo pristojnega organa EU izvede vračilo s podračuna
enotnega zakladniškega računa države na račun EU, pristojni organ, določen
skladno s predpisi EU.
(3) Na zahtevo pristojnega organa za
potrjevanje, določenega v sporazumu za izvajanje finančnega mehanizma,
neposredni uporabnik državnega ali občinskega proračuna, ki je prejel namenska
sredstva finančnega mehanizma, izvede vračilo na podračun v okviru enotnega
zakladniškega računa države. Na zahtevo financerja izvede vračilo s podračuna
enotnega zakladniškega računa države organ za potrjevanje.
3.6. Proračunski skladi
35. člen
(proračunski skladi)
Proračunski skladi v letih 2014 in 2015 so:
1.     
podračun proračunske rezerve, ustanovljen na podlagi ZJF;
2.     
podračun, ustanovljen na podlagi Zakona o investicijah v javne
zdravstvene zavode, katerih ustanovitelj je Republika Slovenije za obdobje
1994–2015 (Uradni list RS, št. 19/94, 28/00, 111/01, 76/08 in 59/11);
3.     
podračun, ustanovljen po Zakonu o dodatni koncesijski dajatvi od
prejemkov, izplačanih za občasna in začasna dela študentov in dijakov (Uradni
list RS, št. 24/07 – uradno prečiščeno besedilo);
4.     
podračun, ustanovljen na podlagi Zakona za uravnoteženje javnih financ
(Uradni list RS, št. 40/12, 96/12 – ZPIZ-2, 104/12 – ZIPRS1314, 105/12, 25/13 –
odločba US, 46/13 – ZIPRS1314-A, 47/13 – ZOPRZUJF, 56/13 – ZŠtip-1, 63/13 –
ZOsn-I, 63/13 – ZJAKRS-A, 99/13 – ZUPJS-C in 99/13 – ZSVarPre-C; v nadaljnjem
besedilu: ZUJF);
5.     
podračun, ustanovljen na podlagi 128. člena Zakona o varstvu okolja
(Uradni list RS, št. 39/06 – uradno prečiščeno besedilo, 49/06 – ZMetD, 66/06 –
odl. US, 33/07 – ZPNačrt, 57/08 – ZFO-1A, 70/08, 108/09, 108/09 – ZPNačrt-A,
48/12, 57/12 in 92/13) in 
6.     
podračun, ustanovljen na podlagi 162. člena Zakona o vodah (Uradni list
RS, št. 67/02, 2/04 – ZZdrI-A, 41/04 – ZVO-1, 57/08, 57/12, 100/13 in 40/14).
4. POSEBNOSTI UPRAVLJANJA IN PRODAJE FINANČNEGA
PREMOŽENJA DRŽAVE
36. člen
(odpis dolgov do Republike Slovenije po
ZJF)
(1) Če so izpolnjeni pogoji iz tretjega
odstavka 77. člena ZJF, je dovoljeno odpisati dolgove, ki jih imajo dolžniki do
Republike Slovenije, in sicer največ do skupne višine 1.000.000 eurov v
posameznem letu.
(2) V obseg sredstev iz prejšnjega odstavka
se štejejo vsi dolgovi, ki jih imajo dolžniki do Republike Slovenije in se kot
taki vodijo v poslovnih knjigah pri neposrednih ali posrednih proračunskih
uporabnikih.
(3) Obseg sredstev se v primerih, ko dolg
do posameznega dolžnika neposrednega ali posrednega uporabnika proračuna ne
presega stroška dveh eurov, v poslovnih knjigah razknjiži in se v kvoto iz
prvega odstavka tega člena ne všteva.
37. člen
(izjema od obveznosti izterjave)
Postopkov izterjave za zneske, ki brez
obresti ne presegajo 100 eurov, ni potrebno izvesti za namenska sredstva EU in
sredstva slovenske udeležbe, kadar predpisi EU, ki se uporabljajo neposredno,
to omogočajo.
38. člen
(Upravljanje denarnih sredstev sistema
enotnega zakladniškega računa in upravljanje s prostimi denarnimi sredstvi na
računih pravnih oseb, določenih v 61. členu ZJF, vključenih v sistem enotnega
zakladniškega računa)
(1) Ne glede na drugi odstavek 68. člena
ZJF lahko upravljavec sredstev sistema enotnega zakladniškega računa (v
nadaljnjem besedilu: EZR) države oziroma občine nalaga denarna sredstva sistema
EZR države oziroma občine za obdobje, ki ni daljše od 12 mesecev, tudi v
hranilnice, ki imajo dovoljenje Banke Slovenije za opravljanje bančnih storitev
v skladu z zakonom, ki ureja bančništvo.
(2) Ne glede na prejšnji odstavek
upravljavec sredstev sistema EZR države nalaga denarna sredstva sistema EZR
države za obdobje, ki ni daljše od treh let.
(3) Ne glede na drugi odstavek 68. člena
ZJF lahko upravljavec sredstev sistema EZR države nalaga denarna sredstva
sistema EZR države tudi v državne zakladnice držav evropske monetarne unije in
v nakupe zakladnih menic teh držav pod pogojem, da Republika Slovenija ni njena
upnica po zakonu, ki opredeljuje dodelitev posojila državi evropske monetarne unije.
(4) Ne glede na četrti odstavek 68. člena
ZJF lahko državni proračun prosta denarna sredstva na računih, vključenih v
sistem enotnega zakladniškega računa države, nalaga tudi v pravne osebe,
ustanovljene za namen zagotavljanja finančne stabilnosti v euroobmočju.
39. člen
(posebnosti razpolaganja z državnim
finančnim premoženjem)
(1) Ne glede na določbe Zakona o Slovenskem
državnem holdingu (Uradni list RS, št. 25/14; v nadaljnjem besedilu: ZSDH-1) in
80.č člen ZJF v letni program prodaje finančnega premoženja države ni treba
vključiti kapitalskih naložb, katerih knjigovodska vrednost ne presega 25.000
eurov in naložb, pridobljenih skladno s 1. in 2. točko drugega odstavka 76.
člena ZJF. 
(2) Ne glede na prvi odstavek 80.č člena
ZJF v letni program prodaje finančnega premoženja države ni treba vključiti
posamične terjatve Republike Slovenije do višine 7.000.000 eurov, pri čemer
skupni obseg vseh terjatev posameznega leta, ki ne bodo vključene v letni
program prodaje finančnega premoženja države, ne sme presegati 30.000.000
eurov. 
(3) O prodaji in drugih oblikah
razpolaganja s premoženjem države iz prvega in drugega odstavka tega člena
vlada enkrat letno za preteklo leto, najkasneje do 31. maja, poroča Državnemu
zboru Republike Slovenije. Poročilo mora vsebovati najmanj: 
-       
opis finančnega premoženja, 
-       
dejansko vrednost premoženja, 
-       
razloge za prodajo ali druge oblike razpolaganja, 
-       
višino kupnine ali višino drugega plačila. 
(4) Izvajalci gospodarske javne službe v
energetskih dejavnostih in druge gospodarske družbe s tega področja, v katerih
ima država posredno ali neposredno pomemben vpliv, morajo imeti v svojih
ustanovnih aktih določila, ki dopuščajo pridobitev kontrolnega deleža v
osnovnem kapitalu družbe posameznemu vlagatelju neposredno ali skupaj z
obvladovanimi (povezanimi) družbami oziroma osebami, ki delujejo usklajeno, z
nakupom ali z dokapitalizacijo le s soglasjem vlade. Za pridobitev kontrolnega
deleža na podlagi tega člena se šteje vsaka pridobitev oziroma povečanje že
obstoječega deleža v osnovnem kapitalu te družbe tako, da ta po takšni
pridobitvi dosega ali presega 25 % osnovnega kapitala te družbe. 
(5) Ne glede na prvi odstavek 19. člena
ZSDH-1 z naložbami Republike Slovenije, pridobljenimi na podlagi zakona, ki
ureja dedovanje, upravlja ministrstvo, pristojno za finance.
39.a člen
(zagotavljanje sredstev za pridobivanje
kapitalskih 
naložb države)
(1) Slovenski državni holding (v nadaljnjem
besedilu: SDH) mora pred odločitvijo o odplačni pridobitvi kapitalske naložbe v
last Republike Slovenije pridobiti potrditev ministrstva, pristojnega za
finance, da so v tekočem letu v proračunu zagotovljene pravice porabe v
zadostni višini.
(2) Ministrstvo, pristojno za finance, na
podlagi sklepa SDH o odplačni pridobitvi kapitalske naložbe v last Republike
Slovenije, družbi, v kateri bo Republika Slovenija pridobila naložbo, izvede
izplačilo iz proračuna v roku, ki je za plačila obveznosti neposrednih uporabnikov
proračuna določen v prvem odstavku 26. člena tega zakona.
5. OBSEG ZADOLŽEVANJA IN POROŠTEV DRŽAVE 
TER JAVNEGA SEKTORJA IN PREVZEM DOLGA
40. člen
(obseg zadolževanja države za leti 2014 in
2015)
(1) Za kritje presežkov odhodkov nad
prihodki v bilanci prihodkov in odhodkov, presežkov izdatkov nad prejemki v
računu finančnih terjatev in naložb ter odplačilo dolgov v računu financiranja
se država za proračun leta 2014 lahko zadolži do višine 5.948.736.619 eurov.
(2) Za kritje presežkov odhodkov nad
prihodki v bilanci prihodkov in odhodkov, presežkov izdatkov nad prejemki v
računu finančnih terjatev in naložb ter odplačilo dolgov v računu financiranja
se država za proračun leta 2015 lahko zadolži do višine 3.974.706.989 eurov.
(3) Ne glede na 84. člen ZJF lahko
minister, pristojen za finance, ali oseba, ki jo minister, pristojen za
finance, pisno pooblasti, odloča o sklepanju poslov iz 3. točke šestega
odstavka tega člena.
(4) Ne glede na prejšnji odstavek minister,
pristojen za finance, ali oseba, ki jo minister, pristojen za finance, pisno
pooblasti, o sklepanju poslov iz 3. točke šestega odstavka tega člena za namen
financiranja primanjkljaja oziroma odplačila glavnic dolga proračuna države,
odloča na podlagi letnega programa financiranja, ki ga sprejme vlada.
(5) Ne glede na 84. člen ZJF lahko
minister, pristojen za finance, za odločanje o sklepanju poslov na trgu
vrednostnih papirjev v zvezi z zadolževanjem države in upravljanjem njenih
dolgov v okviru instrumentov zadolževanja, rokov in višine zadolžitev,
določenih v letnem programu financiranja proračuna, ki ga sprejme vlada, pisno
pooblasti drugo osebo.
(6) V obseg zadolževanja države iz prvega
in drugega odstavka tega člena se ne štejejo:
1.     
zadolževanje države za potrebe upravljanja njenih dolgov,
2.     
prevzem dolga in
3.     
izdaja lastnih dolžniških vrednostnih papirjev, ki se začasno prenesejo
pravni osebi, ki financira primanjkljaj oziroma odplačilo glavnic dolga
proračuna države, ali izdaja lastnih dolžniških vrednostnih papirjev, ki se
začasno prenesejo banki ali hranilnici, v kateri se izvajajo ukrepi za krepitev
stabilnosti bank v skladu z zakonom, ki ureja ukrepe Republike Slovenije za
krepitev stabilnosti bank. Kot začasni prenos vrednostnih papirjev se šteje, če
se prejemnik s pogodbo zaveže, da bo še pred dospelostjo vrednostnih papirjev
izdajatelju vrednostnega papirja vrnil enako število vrednostnih papirjev iste
serije in da bo izdajatelju vrednostnega papirja najkasneje v treh delovnih
dneh od prejema vrnil vsak znesek obresti ali drug donos, ki ga je prejel iz
naslova vrednostnega papirja oziroma bi ga prejel, če bi bil njegov imetnik.
(7) Ne glede na prejšnji odstavek se v
obseg zadolževanja iz prvega in drugega odstavka tega člena šteje znesek, ki ga
država prejme na podlagi pogodbe iz 3. točke prejšnjega odstavka.
(8) Če se zaradi neizpolnitve pogodbenih
obveznosti, določenih v pogodbi iz 3. točke šestega odstavka tega člena,
spremeni stanje dolga države, se te spremembe izkazujejo samo v bilanci stanja.
(9) Skupni nominalni znesek dolžniških
vrednostnih papirjev, izdanih na podlagi 3. točke šestega odstavka tega člena,
ki se začasno prenesejo pravni osebi, ki financira primanjkljaj oziroma
odplačilo glavnic dolga proračuna države, ne sme presegati 1.000.000.000 eurov.
(10) Skupni nominalni znesek dolžniških
vrednostnih papirjev, izdanih na podlagi 3. točke šestega odstavka tega člena,
ki se začasno prenesejo banki ali hranilnici, v kateri se izvajajo ukrepi za
krepitev stabilnosti bank v skladu z zakonom, ki ureja ukrepe Republike
Slovenije za krepitev stabilnosti bank, ne sme presegati skupnega nominalnega
zneska dolžniških vrednostnih papirjev Družbe za upravljanje terjatev bank, d.
d., ki jih banke ali hranilnice prenesejo državi za čas trajanja prenosa.
(11) Ne glede na prvi, drugi in šesti
odstavek tega člena se lahko država v letih 2014 in 2015 dodatno zadolži za
potrebe izvrševanja proračuna, in sicer v vsakem letu največ do višine
70.000.000 eurov. Vlada odloča o povečanem zadolževanju in mora o povečanem
zadolževanju obvestiti Državni zbor Republike Slovenije.
(12) Poleg zadolževanja za namene prvega,
drugega in enajstega odstavka tega člena se lahko država v skladu s tretjim
odstavkom 81. člena ZJF dodatno zadolži za namen izvajanja intervencij na trgu
lastnih dolžniških vrednostnih papirjev. Največji obseg dodatne zadolžitve za
ta namen ne sme presegati zneska 1.800.000.000 eurov.
(13) Poleg zadolževanja za namene iz
prvega, drugega, enajstega in dvanajstega odstavka tega člena se lahko država v
skladu z zakonom, ki ureja ukrepe Republike Slovenije za krepitev stabilnosti
bank, dodatno zadolži za namen financiranja ukrepov za krepitev stabilnosti
bank. Največji obseg dodatne zadolžitve za ta namen ne sme presegati zneska
2.000.000.000 eurov.
40.a člen
(dodatno zadolževanje za financiranje EU
projektov)
Poleg zadolževanja za namene iz prejšnjega
člena se država lahko ob koncu leta dodatno zadolži do višine zahtevkov za
povračilo sredstev evropske kohezijske politike, ki so bili v tekočem letu že
posredovani Evropski komisiji, pa povračila sredstev evropske kohezijske
politike še niso bila izvedena.
41. člen
(likvidnostno zadolževanje sistema
enotnega zakladniškega računa države)
(1) Za učinkovito upravljanje likvidnosti
sistema enotnega zakladniškega računa države se lahko ministrstvo, pristojno za
finance, likvidnostno zadolžuje zunaj tega sistema v svojem imenu in za račun
pravne osebe, vključene v ta sistem.
(2) Likvidnostno zadolževanje sistema
enotnega zakladniškega računa države poteka prek zakladniškega podračuna
države.
(3) Obseg zadolžitve iz prejšnjega odstavka
na dan 31. decembra se šteje kot zadolževanje pravne osebe, ki je
vključena v sistem enotnega zakladniškega računa države in ima na ta dan
izkazan dolg do zakladniškega podračuna države.
42. člen
(obseg poroštev države za leti 2014 in 2015)
(1) Obseg novih poroštev države, izdanih na
podlagi zakonov o poroštvih za kreditne obveznosti domačih pravnih oseb, v letu
2014 ne sme preseči skupne višine glavnic 1.600.000.000 eurov.
(2) Obseg novih poroštev države, izdanih na
podlagi zakonov o poroštvih za kreditne obveznosti domačih pravnih oseb, v letu
2015 ne sme preseči skupne višine glavnic 1.600.000.000 eurov.
(3) Poroštva, dana za obveznice ali
posojila, ki so najeta za odplačilo obstoječih obveznosti, zavarovanih z
državnim poroštvom, se ne štejejo v obseg poroštev po tem zakonu.
43. člen
(pravice porabe za plačilo dolgov in
poroštev države)
Unovčena poroštva se plačajo v breme
finančnega načrta ministrstva, pristojnega za finance. Pravice porabe za
plačilo tistih poroštev, ki niso načrtovana na postavkah ministrstva,
pristojnega za finance, se takoj prerazporedijo iz finančnega načrta
neposrednega uporabnika, v katerega delovno področje spada dejavnost, ki jo
opravlja dolžnik, za katerega je bilo poroštvo izdano.
44. člen
(obseg zadolževanja in poroštev posrednih
uporabnikov proračuna države in nefinančnih družb v pretežni lasti države v
letih 2014 in 2015)
(1) Posredni uporabniki proračuna države in
nefinančne družbe v katerih ima država prevladujoč vpliv se v letu 2014 lahko
zadolžijo in izdajo poroštva drugim fizičnim in pravnim osebam do skupne višine
1.200.000.000 eurov.
(2) Posredni uporabniki proračuna države in
nefinančne družbe v katerih ima država prevladujoč vpliv se v letu 2015 lahko
zadolžijo in izdajo poroštva drugim fizičnim in pravnim osebam do skupne višine
700.000.000 eurov.
(3) Zadolževanje iz prvega in drugega
odstavka tega člena predstavlja razliko med vsemi črpanji in odplačili glavnic
zadolžitev v koledarskem letu.
(4) Kot prevladujoč vpliv se šteje, če je
država 50 % ali več lastnik premoženja družbe oziroma če država izvaja nadzor
nad poslovno politiko družbe.
45. člen
(največji možni obseg iz naslova
zavarovanj pred različnim tveganjem pri mednarodnih gospodarskih poslih in
poroštvena kvota za zadolževanje Slovenske izvozne in razvojne banke, d.d.)
(1) Skladno s 5. in 8. členom Zakona o
zavarovanju in financiranju mednarodnih gospodarskih poslov (Uradni list RS,
št. 2/04 in 56/08 – ZSIRB; v nadaljnjem besedilu ZZFMGP) se za leto 2014
določi:
1.     
največji skupni obseg obveznosti družbe iz naslova zavarovanj pred
nekomercialnim in srednjeročnim komercialnim tveganjem ter kratkoročnim
komercialnim tveganjem, ki se ne tržijo, v višini 2.100.000.000 eurov;
2.     
največji skupni obseg izvoznih poslov, zavarovanih pred tveganjem
sprememb vrednosti valut, v višini 300.000.000 eurov, in
3.     
obseg poroštev, ki predstavlja skupno višino glavnic posojil in izdanih
vrednostnih papirjev, za katere bo dala Republika Slovenija poroštva, v višini
350.000.000 eurov.
(2) Skladno s 5. in 8. členom ZZFMGP se za
leto 2015 določi:
1.     
največji možni obseg obveznosti družbe iz naslova zavarovanj pred
nekomercialnim in srednjeročnim komercialnim tveganjem ter kratkoročnim
komercialnim tveganjem, ki se ne tržijo, v višini 2.100.000.000 eurov;
2.     
največji skupni obseg izvoznih poslov, zavarovanih pred tveganjem
sprememb vrednosti valut, v višini 300.000.000 eurov in
3.     
obseg poroštev, ki predstavlja skupno višino glavnic posojil in izdanih
vrednostnih papirjev, za katere bo dala Republika Slovenija poroštva, v višini
350.000.000 eurov.
(3) Poroštvena kvota iz prvega in drugega
odstavka tega člena se ne všteva v kvoto iz 42. člena tega zakona.
6. VIŠINA POVPREČNINE IN ZAGOTAVLJANJE SREDSTEV OBČINAM
ZA SOFINANCIRANJE INVESTICIJ
46. člen
(povprečnina)
Povprečnina, ki pripada občinam v skladu z
ZFO-1, znaša:
-       
za proračunsko leto 2014: 536,00 eura,
-       
(črtana).
(2) Za proračunsko leto 2015 znaša
povprečnina za obdobje od 1. januarja
2015 do 30. junija 2015
525,00 eurov, za obdobje od 1. julija 2015 do 31. decembra 2015 pa 519,00 eura.
46.a člen
(omejitev sredstev nad primerno porabo)
Občinam, pri katerih prihodki od dohodnine
iz tretjega odstavka 6. člena ZFO-1, izračunani na podlagi 14. člena ZFO-1, presegajo primerno porabo, od 1. aprila 2015 dalje ti prihodki pripadajo
samo do višine primerne porabe.
46.b člen
(dodatno zadolževanje občin)
(1) Občina se lahko v letu 2015, v skladu s
predpisi o zadolževanju občin, dodatno zadolži za lastni delež pri financiranju
investicije, ki je sofinancirana iz proračuna EU, če takšna zadolžitev ne
presega največjega obsega možnega zadolževanja iz drugega odstavka 10.b člena
ZFO-1 za več kot 2 odstotni točki in višina dodatne zadolžitve v posamezni
občini ne presega zneska 750.000 eurov.
(2) Obseg zadolževanja občine iz prejšnjega
odstavka se določi v odloku, s katerim se sprejme občinski proračun.
(3) Ministrstvo, pristojno za finance,
izdaja soglasja k dodatni zadolžitvi iz prvega odstavka tega člena do skupnega obsega
10 milijonov eurov.
47. člen
(zagotavljanje sredstev občinam za
sofinanciranje investicij)
(1) Ne glede na 142. člen ZUJF se v letu
2014 del sredstev za sofinanciranje investicij občin zagotavlja v višini 2 %
skupne primerne porabe občin.
(2) Ne glede na drugi odstavek 21. člena
ZFO-1 se v letu 2015 del sredstev za sofinanciranje investicij občinam
zagotavlja v višini 1 % skupne primerne porabe občin.
(3) V letu 2014 in 2015, se iz državnega
proračuna ne zagotovi sredstev za sofinanciranje investicij tisti občini, ki
zamuja z dinamiko črpanja odobrenih sredstev kohezijske politike za več kot
šest mesecev in je iz tega razloga utemeljeno pričakovati, da projekta ne bo
mogoče zaključiti do roka, določenega za dokončanje projekta.
(4) Tisti občini, ki ne zagotovi vračila
namenskih sredstev EU ali namenskih sredstev finančnih mehanizmov v skladu s
34. členom tega zakona, do vračila teh sredstev, pravica do sredstev za
sofinanciranje investicij po prvem in drugem odstavku tega člena, ne pripada.
7. RAZPOLAGANJE S SREDSTVI ZA PLAČE
48. člen
(razpolaganje s sredstvi za plače)
Neposredni in posredni uporabniki morajo
izvajati politiko zaposlovanja, sistemiziranja delovnih mest in razporejanja
zaposlenih na delovna mesta tako, da s prevzemanjem obveznosti, ki ne pomenijo
izvrševanja obveznosti do zaposlenih, kot jih določajo predpisi ali kolektivne
pogodbe, ne ustvarjajo primanjkljajev sredstev za stroške dela, to je na
postavkah, ki vsebujejo plačne konte.
49. člen
(priprava finančnih načrtov uporabnikov
proračuna)
(1) Predlagatelji finančnih načrtov
proračuna države morajo izvajati naloge iz svoje pristojnosti na način, da ne
prekoračijo obsega sredstev stroškov dela, določenega v sprejetih finančnih
načrtih, razen kadar gre za prerazporeditev stroškov dela med finančnimi načrti
v okviru istega predlagatelja finančnega načrta ali kadar je sprememba
posledica prerazporeditve javnega uslužbenca v drug organ ali kadar ta zakon
določa drugače.
(2) Predstojnik neposrednega uporabnika
proračuna države ali občine mora posrednim uporabnikom proračuna iz svoje
pristojnosti posredovati izhodišča za pripravo finančnih načrtov posrednih
uporabnikov. Izhodišča za pripravo finančnih načrtov posrednih uporabnikov, ki
se pretežno financirajo iz proračuna države, morajo biti usklajena s pretežnim
financerjem posrednega uporabnika in z ministrstvom, pristojnim za finance.
(3) V primeru spremembe obsega sredstev
tekočih transferov v finančnem načrtu neposrednega uporabnika proračuna mora
predstojnik neposrednega uporabnika proračuna države ali občine, v 15 dneh od
spremembe obsega sredstev tekočih transferov v finančnem načrtu neposrednega
uporabnika proračuna, posrednemu uporabniku proračuna posredovati nova
izhodišča.
(4) Predstojnik neposrednega uporabnika
proračuna države mora pri določitvi obsega sredstev za stroške dela posrednih
uporabnikov proračuna iz njegove pristojnosti zagotoviti, da se stroški dela
pri posrednih uporabnikih proračuna države iz njegove pristojnosti znižajo na
način, da se ne preseže skupnega obsega sredstev tekočih transferov, določenega
v finančnem načrtu posameznega neposrednega uporabnika.
(5) Predstojnik posrednega uporabnika
proračuna mora svoj finančni načrt oziroma spremembe finančnega načrta
pripraviti skladno z izhodišči iz drugega oziroma tretjega odstavka tega člena.
(6) Ne glede na določbe drugih zakonov in
predpisov morajo posredni uporabniki državnega proračuna posredovati sprejete
finančne načrte in programe dela v soglasje pristojnemu ministrstvu najkasneje
v 60 dneh po prejemu izhodišč iz drugega oziroma tretjega odstavka tega člena.
(7) Ne glede na določbe drugih zakonov in
predpisov morajo posredni uporabniki, ki se financirajo iz Zavoda za
zdravstveno zavarovanje Slovenije (v nadaljnjem besedilu: ZZZS), posredovati
sprejete finančne načrte in programe dela v soglasje pristojnemu ministrstvu,
če je ustanovitelj posrednega uporabnika država, oziroma občinski upravi, če je
ustanovitelj občina, najkasneje v 60 dneh po prejemu izhodišč iz drugega
oziroma tretjega odstavka tega člena.
(8) Ne glede na določbe drugih zakonov in
predpisov morajo posredni uporabniki občinskih proračunov posredovati sprejete finančne načrte in programe dela v soglasje
občinski upravi najkasneje v 60 dneh po prejemu izhodišč iz drugega oziroma
tretjega odstavka tega člena.
(9) Ne glede na določbe drugih zakonov in
predpisov morajo posredni uporabniki iz šestega, sedmega in osmega odstavka
tega člena posredovati sprejeta letna poročila o delu v soglasje organu,
pristojnemu za izdajo soglasja k njihovemu finančnemu načrtu in programu dela.
(10) Uporabniki državnega in občinskih
proračunov, ki niso neposredni uporabniki proračuna države, lahko v svojem
finančnem načrtu med letom prerazporejajo sredstva na plačne konte iz
podskupine kontov izdatki za blago in storitve do višine 2 % obsega sredstev za
stroške dela v sprejetem finančnem načrtu.
(11) Ne glede na določbe zakonov, predpisov
in splošnih aktov, sprejme finančni načrt posrednega uporabnika proračuna vlada
oziroma župan, če ga organ, pristojen za sprejem finančnega načrta ni sprejel,
ker je bil ta pripravljen v skladu z izhodišči vlade oziroma župana.
(12) Posrednim uporabnikom proračuna, ki
jim vlada, pristojno ministrstvo ali občinska uprava v 30 dneh po prejemu
finančnega načrta v soglasje, soglasje zavrne iz razloga, ker finančni načrt ni
bil sprejet v skladu z drugim oziroma tretjim odstavkom tega člena, se po
poteku 30 dnevnega roka za pridobitev soglasja zagotavlja največ 80 %
realiziranih izdatkov, ki so bili financirani iz proračuna preteklega leta.
(13) Predstojniki neposrednih uporabnikov
državnega in občinskih proračunov posrednim uporabnikom proračuna iz svoje
pristojnosti posredujejo izhodišča za pripravo finančnih načrtov posrednih
uporabnikov za leto 2015 v 15 dneh po sprejemu rebalansa proračuna države za
leto 2015 oziroma po sprejemu proračuna občine za leto 2015. Do sprejema
finančnega načrta in programa dela posrednih uporabnikov proračuna se
financiranje nalog in drugih s predpisi določenih namenov začasno nadaljuje na
način, kot ga za neposredne uporabnike določa 32. člen ZJF. 
(14) Če posredni uporabniki, ki se
financirajo v skladu s prejšnjim odstavkom, ne posredujejo finančnega načrta in
programa dela v soglasje organu, pristojnemu za izdajo soglasja k njegovemu
finančnemu načrtu in programu dela, v 60 dneh po prejemu izhodišč iz prejšnjega
odstavka, se posrednemu uporabniku proračuna zagotavlja največ 80 %
realiziranih izdatkov, ki so bili financirani iz proračuna preteklega leta. 
50. člen
(finančni načrt ZPIZ in ZZZS)
(1) Zavod za pokojninsko in invalidsko
zavarovanje Slovenije (v nadaljnjem besedilu: ZPIZ) in ZZZS morata pri pripravi
finančnega načrta upoštevati temeljna ekonomska izhodišča in predpostavke za
pripravo državnega proračuna.
(2) ZPIZ in ZZZS morata svoje finančne
načrte, skladne s prejšnjim odstavkom, posredovati v soglasje Vladi Republike
Slovenije najkasneje v 30 dneh po objavi proračuna države v Uradnem listu
Republike Slovenije.
51. člen
(politika zaposlovanja)
(1) Ne glede na določbe drugih zakonov in
predpisov morajo posredni uporabniki proračuna ob sprejetju programa dela in
finančnega načrta sprejeti tudi kadrovski načrt. 
(2) Predstojnik neposrednega uporabnika
proračuna države ali občine mora posrednim uporabnikom
proračuna iz svoje pristojnosti posredovati izhodišča za pripravo kadrovskega
načrta. Izhodišča morajo biti pripravljena tako, da se bo skupno število
zaposlenih pri posrednih uporabnikih proračuna iz njegove pristojnosti, v
obdobju januar 2014–januar 2015, znižalo za 1%
in v obdobju januar 2015-januar 2016 še za 1%. Znižanje števila zaposlenih v obdobju
januar 2015–januar 2016 ni potrebno pri tistih proračunskih uporabnikih, ki
strošek poslovanja v letu 2015 znižajo na način, da porabo sredstev za
financiranje funkcij in nalog, ki so v njihovi pristojnosti in so bila v
preteklem letu oddana zunanjim izvajalcem, zmanjšajo vsaj za vrednost stroškov
dela 1% zaposlenih. V izračun skupnega števila
zaposlenih se ne štejejo zaposleni, katerih plače se financirajo iz naslednjih
sredstev, razen, če predstojnik neposrednega uporabnika proračuna v izhodiščih
odloči, da se znižanje iz prejšnjega stavka nanaša tudi na te zaposlene: 
1.     
sredstev od prodaje blaga in storitev na trgu; 
2.     
nejavnih sredstev za opravljanje javne službe; 
3.     
sredstev prejetih donacij; 
4.     
sredstev Evropske unije ali drugih mednarodnih virov, vključno s
sredstvi sofinanciranja iz državnega proračuna; 
5.     
sredstev ZZZS za zdravnike pripravnike in specializante, zdravstvene
delavce pripravnike, zdravstvene sodelavce pripravnike; 
6.     
sredstev iz sistema javnih del; 
7.     
sredstev raziskovalnih projektov (mladi raziskovalci); 
8.     
sredstev za zaposlene na podlagi Zakona o ukrepih za odpravo posledic
žleda med 30. januarjem in 10. februarjem 2014 (Uradni list RS, št. 17/14), ne
glede na vir, iz katerega se financirajo njihove plače. 
(3) Posredni uporabnik proračuna mora
sprejeti kadrovski načrt v skladu z izhodišči iz prejšnjega odstavka in
spremljati njegovo realizacijo v skladu z metodologijo za spremljanje izvajanja
kadrovskega načrta, ki jo določi vlada. 
(4) Posredni uporabnik proračuna lahko
zaposluje na podlagi soglasja pristojnega organa iz 186. člena ZUJF, če ima sprejet
program dela in finančni načrt, vključno s kadrovskim načrtom. 
(5) Ne glede na prejšnji odstavek lahko
posredni uporabnik proračuna v obsegu zagotovljenih sredstev na podlagi
soglasja organa iz 186. člena ZUJF zaposluje javne uslužbence, ki se financirajo
iz sredstev 1., 2., 3., 4., 5., 6. in 7. točke drugega odstavka tega člena. 
(6) Če soglasje za zaposlitev pristojnega
organa iz 186. člena ZUJF ni zahtevano, lahko posredni uporabnik proračuna
zaposluje tudi preden ima sprejet program dela in finančni načrt vključno s
kadrovskim načrtom, če ima za ta namen zagotovljena sredstva. 
(7) Ne glede na določbe drugih zakonov in
predpisov morajo posredni uporabniki državnega proračuna posredovati sprejete
kadrovske načrte v soglasje pristojnemu ministrstvu najkasneje v 60 dneh po
prejemu izhodišč iz drugega odstavka tega člena. 
(8) Ne glede na določbe drugih zakonov in
predpisov morajo posredni uporabniki, ki se financirajo iz ZZZS, posredovati
sprejete kadrovske načrte v soglasje pristojnemu ministrstvu, če je
ustanovitelj posrednega uporabnika država, oziroma občinski upravi, če je
ustanovitelj občina, najkasneje v 60 dneh po prejemu izhodišč iz drugega
odstavka tega člena. 
(9) Šteje se, da sta program dela in
finančni načrt sprejeta, ko posredni uporabnik proračuna pridobi soglasje iz
šestega oziroma sedmega odstavka 49. člena tega zakona in da je kadrovski načrt
sprejet, ko posredni uporabnik pridobi soglasje iz sedmega oziroma osmega
odstavka tega člena. 
(10) Posredni uporabnik proračuna mora
izvajati politiko zaposlovanja tako, da je število zaposlenih skladno s
sprejetim kadrovskim načrtom posrednega uporabnika proračuna. 
(11) Če se plače zaposlenih pri posrednem
uporabniku proračuna financirajo iz sredstev od prodaje blaga in storitev na
trgu, morajo tudi tisti posredni uporabniki proračuna, ki niso zavezani po
Zakonu o preglednosti finančnih odnosov in ločenem evidentiranju različnih
dejavnosti (Uradni list RS, št. 33/11), zagotoviti ločeno računovodsko
spremljanje dejavnosti na podlagi objektivno določenih sodil. 
(12) Vlada predpiše način za pripravo
kadrovskih načrtov posrednih uporabnikov proračuna in način spremljanja
njihovega izvajanja. 
(13) Kadar je bilo v skladu z zakonom treba
skleniti pogodbo o zaposlitvi z osebo, ki je v javnem sektorju opravljala delo
na podlagi civilnopravnega razmerja, ki ima elemente delovnega razmerja, se
takšna zaposlitev v letu 2015 ne všteva v izračun skupnega števila zaposlenih. 
(14) Neposredni uporabniki države znižujejo
število zaposlenih v obdobju januar 2015–januar 2016 v obsegu, kot je v drugem
odstavku tega člena določen za posredne uporabnike skladno z izjemami in
ureditvami, ki so za posredne uporabnike proračuna določene v drugem, tretjem,
četrtem, petem in desetem odstavku tega člena. 
52. člen
(prekoračitev obsega sredstev za stroške
dela 
in prerazporejanje sredstev)
(1) Ne glede na prvi odstavek 49. člena
tega zakona predlagatelji finančnih načrtov proračuna države lahko prekoračijo
obseg sredstev stroškov dela, določen v sprejetem finančnem načrtu, tudi za
obseg namenskih sredstev EU, namenskih sredstev finančnih mehanizmov ali
donacij, prejetih po uveljavitvi proračuna države.
(2) Ne glede na deseti odstavek 49. člena
tega zakona uporabniki državnega in občinskih proračunov, ki niso neposredni
uporabniki proračuna države, v svojem finančnem načrtu med letom lahko
prerazporedijo sredstva na plačne konte v obsegu namenskih sredstev EU,
namenskih sredstev finančnih mehanizmov ali donacij, prejetih po potrditvi
njihovega finančnega načrta.
53. člen
(polletno poročilo)
(1) Posredni uporabniki proračuna države in
občin ter ZZZS in ZPIZ morajo, najkasneje do 15. avgusta tekočega leta,
pristojnemu ministrstvu oziroma županu posredovati polletno poročilo.
(2) V polletnem poročilu iz prejšnjega
odstavka se izkazujejo:
-       
podatki o sprejetem finančnem načrtu tekočega leta,
-       
podatki o realizaciji sprejetega finančnega načrta v obdobju
januar–junij tekočega leta in
-       
ocena realizacije sprejetega finančnega načrta do konca tekočega leta.
(3) Če iz ocene realizacije sprejetega
finančnega načrta izhaja, da bo posredni proračunski uporabnik ob koncu tekočega
leta realiziral presežek odhodkov nad prihodki, mora odgovorna oseba posrednega
uporabnika proračuna, ZPIZ oziroma ZZZS polletnemu poročilu predložiti tudi
sanacijski načrt, ki vsebuje ukrepe, s katerimi se finančni načrt posrednega
uporabnika izravna do konca tekočega leta.
(4) Šteje se, da je odgovorna oseba
posrednega uporabnika predstojnik oziroma poslovodni organ, ki pri proračunskem
uporabniku izvaja pravice in obveznosti delodajalca oziroma je odgovoren za
njegovo finančno poslovanje.
54. člen
(inšpekcijski nadzor)
(1) Inšpekcijski nadzor nad izvajanjem 51.
in 70. člena tega zakona opravljajo inšpektorji v okviru inšpekcije za sistem
javnih uslužbencev.
(2) Inšpekcijski nadzor nad izvajanjem 48.
in 49. člena tega zakona opravljajo inšpektorji Urada Republike Slovenije za
nadzor proračuna.
8. USKLAJEVANJE DENARNIH OBVEZNOSTI DRŽAVE
55. člen
(prepoved valorizacije denarnih obveznosti
v pogodbah, 
ki jih za obdobje do enega leta sklepajo pravne osebe javnega sektorja po ZJF)
(1) Denarne obveznosti v pogodbah, ki jih
za obdobje do vključno enega leta sklepajo neposredni in posredni uporabniki
državnega proračuna in občinskih proračunov ter javni gospodarski zavodi in
javna podjetja, katerih ustanovitelj je država ali občina, morajo biti izražene
v nominalnem znesku brez valorizacijske klavzule.
(2) Denarne obveznosti v pogodbah, ki jih
subjekti iz prejšnjega odstavka sklepajo za daljše obdobje od enega leta, se
lahko valorizirajo na način in do višine kot sta določena s Pravilnikom o
načinih valorizacije denarnih obveznosti, ki jih v večletnih pogodbah
dogovarjajo pravne osebe javnega sektorja (Uradni list RS, št. 1/04).
56. člen
(usklajevanje pokojnin)
Pokojnine in drugi prejemki, priznani na
podlagi pravic iz prvega odstavka 3. člena, prejemki iz 389., četrtega odstavka
392., 404. in 405. člena Zakona o pokojninskem in invalidskem zavarovanju
(Uradni list RS, št. 96/12, 39/13 in 63/13 – ZIUPTDSV; v nadaljnjem besedilu:
ZPIZ-2) se, ne glede na določbe 105., 106. in 107. člena ZPIZ-2, do
31. decembra 2015, ne uskladijo.
57. člen
(usklajevanje transferjev posameznikom in
gospodinjstvom)
Transferji posameznikom in gospodinjstvom,
ki se usklajujejo na podlagi Zakona o usklajevanju transferjev posameznikom in
gospodinjstvom v Republiki Sloveniji (Uradni list RS, št. 114/06, 59/07 –
ZŠtip, 10/08 – ZVarDod, 71/08, 98/09 – ZIUZGK, 62/10 – ZUPJS, 85/10, 94/10 –
ZIU 110/11 – ZDIU12, 40/12 – ZUJF in 96/12 – ZPIZ-2; v nadaljnjem besedilu: ZUTPG)
se do 31. decembra 2015 ne usklajujejo, razen osnovnega zneska minimalnega
dohodka iz prve alineje 5. člena ZUTPG.
9. POSEBNE DOLOČBE
58. člen
(prenehal veljati)
59. člen
(prenehal
veljati)
60. člen
(prenehal
veljati)
61. člen
(predložitev premoženjskih bilanc)
Ne glede na drugi, tretji, četrti in peti
odstavek 93. člena ZJF, neposredni in posredni uporabniki državnega in
občinskih proračunov, premoženjsko bilanco predložijo
Agenciji za javnopravne evidence in storitve.
62. člen
(stopnji davka na dodano vrednost)
(1) Ne glede na prvi odstavek 41. člena
Zakona o davku na dodano vrednost (Uradni list RS, št. 13/11 – uradno prečiščeno
besedilo, 18/11, 78/11, 38/12, 83/12 in 46/13 – ZIPRS1314-A; v nadaljnjem
besedilu: ZDDV-1) se davek na dodano vrednost (v nadaljnjem besedilu: DDV)
obračunava in plačuje po splošni stopnji 22 % od davčne osnove po ZDDV-1.
(2) Ne glede na drugi odstavek 41. člena
ZDDV-1 se DDV obračunava in plačuje po nižji stopnji 9,5 % od davčne osnove po
ZDDV-1.
63. člen
(davek na nepremično premoženje večje
vrednosti)
(1) Z davkom na nepremično premoženje večje
vrednosti se do začetka uporabe zakona, ki ureja davek na nepremičnine,
obdavčijo nepremičnine na območju Republike Slovenije, kot so po stanju na dan
1. januarja leta, za katero se davek odmerja, določene v registru
nepremičnin, ki pripadajo istemu lastniku, kadar njihova skupna vrednost znaša
najmanj 500.000 eurov.
(2) Za nepremičnine po prejšnjem odstavku
se štejejo vse nepremičnine, razen poslovne in industrijske nepremičnine ter
nepremičnine za javni namen.
(3) Kot poslovne in industrijske nepremične
ter nepremičnine za javni namen se štejejo nepremičnine, ki so v registru
nepremičnin evidentirane kot:
-       
stavbe in deli stavb z naslednjimi šiframi dejanske rabe: 1130001,
1211101, 1211102, 1211103, 1274001, 1212001, 1242001, 1242002, 1242003,
1242006, 1211201, 1211202, 1230104, 1230105, 1230401, 1230101, 1230102,
1230103, 1230106, 1230402, 1261002, 1220101, 1220301, 1220201, 1220302,
1230404, 1262001, 1262002, 1262003, 1263001, 1263002, 1263003, 1263004,
1264001, 1264002, 1264003, 1264004, 1264005, 1272103, 1251001, 1252002,
1252003, 1241006, 1251000, 1251003, 1251004, 1251005, 1251006, 1251007,
1251008, 1251009, 1252001, 1252004, 1252005, 1252006, 1252007, 1252008,
1252009, 1252010, 1271302, 1271101, 1271201, 1274023, 1230201, 1241003,
1241004, 1241007, 1241008, 1241009, 1242005, 1261001, 1265001, 1265002,
1265003, 1272101, 1273001, 1220102, 1230302, 1230303, 1241002, 1241005,
1242004, 1261003, 1272102, 1272201, 1274002, 1274003, 1274004, 1274005,
1274006, 1274007, 1274008, 1274009, 1274010, 1274012, 1274013, 1274014,
1274015, 1274018, 1274019, 1274021, 1274024, 1230301, 1241001, 1251002,
1274011, 1274016, 1274017, 1274020, 1274022, 1271202, 1271203, 1271301, 1271401
in 1200000 in parcele, na katerih so stavbe in deli stavb s temi šiframi
dejanske rabe;
-       
parcele ter stavbe in deli stavb, katerim je vrednost v skladu s
predpisi o množičnem vrednotenju nepremičnin v registru nepremičnin pripisana z
modelom vrednotenja za elektrarne (model PNE), črpalke (model PNB), pristanišča
(model PNP) in rudnike (model PNM), ne glede na to, kakšna dejanska ali
namenska raba jim je pripisana;
-       
parcele, ki so po namenski rabi v registru nepremičnin evidentirane kot
kmetijska, gozdna in vodna zemljišča in parcele, za katere v registru
nepremičnin namenska raba ni evidentirana ali je evidentirana namenska raba
»druga zemljišča«, po dejanski rabi pa so kmetijska in gozdna zemljišča in jim
je vsaj deloma, v skladu s predpisi o množičnem vrednotenju nepremičnin, v
registru nepremičnin pripisana vrednost z modelom vrednotenja za kmetijska
zemljišča (model KME) ali gozdna zemljišča (model GOZ);
-       
parcele, ki so v registru nepremičnin evidentirane kot javno dobro
oziroma so v javni rabi;
-       
parcele ter stavbe in deli stavb, ki niso navedene v prvi do četrti
alineji tega člena in so v lasti Republike Slovenije, občin ali v lasti drugih
pravnih oseb javnega prava, in
-       
parcele, ki so v registru nepremičnin po namenski rabi evidentirane kot
stavbna zemljišča, po dejanski rabi pa so vsaj deloma kmetijska ali gozdna
zemljišča, in so v lasti oseb, ki opravljajo kmetijsko ali gozdarsko dejavnost.
Kot take se štejejo pravne osebe in fizične osebe, ki samostojno opravljajo
dejavnost, in imajo v davčnem registru kot glavno dejavnost po standardni
klasifikaciji dejavnosti (v nadaljnjem besedilu: SKD) evidentirano dejavnost
kmetijske proizvodnje (šifra SKD A 01.11 do A 01.50) ali gozdarstva (šifra SKD
A 02.1) ter fizične osebe, ki so nosilci ali člani kmečkega gospodinjstva, kot
je določeno s predpisi o dohodnini, in so priglasili ugotavljanje davčne osnove
od dohodka iz osnovne kmetijski in osnovne gozdarske dejavnosti na podlagi
dejanskih prihodkov in odhodkov oziroma dejanskih prihodkov in normiranih
odhodkov, ali se jim davčna osnova od takega dohodka ugotavlja na podlagi
pavšalne ocene.
(4) Davčni zavezanec za davek na nepremično
premoženje večje vrednosti je fizična ali pravna oseba, ki je na dan
1. januarja leta, za katerega se odmerja davek, evidentirana v registru
nepremičnin kot lastnik nepremičnin, razen za stanovanjske nepremičnine v
finančnem najemu, za katere se v primeru, da je finančni najem evidentiran v
evidenci trga nepremičnin, kot davčni zavezanec šteje fizična ali pravna oseba,
ki je po stanju pogodbe o finančnem najemu na dan 1. januarja leta, za
katerega se odmerja davek, evidentirana v evidenci trga nepremičnin kot
lizingojemalec najkasneje do 15. februarja leta, za katerega se davek
odmerja.
(5) Če podatki o nepremičninah, ki so
evidentirane v registru nepremičnin, na dan 1. januarja leta, za katero se
davek odmerja, ne izkazujejo dejanskega stanja na ta dan, lahko lastnik
nepremičnine za potrebe odmere davka spremeni te podatke do 15. februarja
leta, za katero se davek odmerja.
(6) Davčna stopnja se odmerja od davčne
osnove:
-       
v višini 0,5 %, razen za stanovanjske nepremičnine v višini 0,25 %,
kadar znaša davčna osnova od 500.000 eurov do vključno 2.000.000 eurov,
-       
v višini 1,0 %, razen za stanovanjske nepremičnine v višini 0,5 %, kadar
znaša davčna osnova več kot 2.000.000 eurov.
(7) Kot stanovanjske nepremičnine se
štejejo stavbe in deli stavb z naslednjimi šiframi dejanske rabe: 1122101,
1122102, 1122103, 1122104, 1122201, 1110000, 1110001, 1110002, 1110003,
1120000, 1121001, 1121002, 1121003 in parcele, na katerih so stavbe in deli
stavb s temi šiframi dejanske rabe.
(8) Za določitev pripadnosti davka,
podrobnejšo določitev davčnega zavezanca, davčne osnove, postopka odmere in
posebnosti plačila davka ter za uporabo drugih predpisov se uporabljajo določbe
9. poglavja ZUJF.
64. člen
(prenehal
veljati)
64.a člen
(prerazporeditev sredstev iz računa
finančnih terjatev in naložb v račun financiranja)
Ne glede na tretji odstavek 38. člena ZJF
lahko ministrstvo, pristojno za finance, za namen servisiranja javnega dolga,
samostojno prerazporedi pravice porabe iz računa finančnih terjatev in naložb v
račun financiranja v višini manjkajočih pravic porabe za odplačilo glavnic
dolga, ki zapadejo v plačilo v letu 2014. 
65. člen
(nadomestilo plače funkcionarjem in javnim
uslužbencem 
za čas odsotnosti z dela zaradi bolezni ali poškodbe, 
ki ni povezana z delom)
(1) Funkcionarjem za čas odsotnosti z dela
zaradi bolezni ali poškodbe, ki ni povezana z delom, pripada nadomestilo, ki
bremeni delodajalca, v višini 80 % osnove. Osnova za izračun nadomestila je
plača v preteklem mesecu za polni delovni čas.
(2) Nadomestilo plače v višini iz
prejšnjega odstavka pripada tudi javnim uslužbencem, za katere je višina
nadomestila plače za čas odsotnosti z dela zaradi bolezni ali poškodbe, ki ni
povezana z delom, s kolektivno pogodbo ali s splošnim aktom, veljavnim na dan
začetka uporabe tega zakona, določena drugače ali višina nadomestila ni
določena.
66. člen
(regres za letni dopust za leto 2014)
(1) Javnim uslužbencem in funkcionarjem, ki
so na zadnji dan meseca aprila 2014 uvrščeni v 50. in nižje plačne razrede, se
ne glede na določbe zakona, ki ureja delovna razmerja, Kolektivne pogodbe za
javni sektor (Uradni list RS, št. 57/08, 86/08, 112/08, 3/09, 16/09, 23/09,
33/09, 48/09, 91/09, 31/10, 83/10, 89/10, 59/11, 6/12, 40/12, 22/13 in 46/13; v
nadaljnjem besedilu: Kolektivna pogodba za javni sektor) in kolektivnih pogodb
dejavnosti in poklicev za leto 2014, izplača regres za letni dopust, upoštevaje
uvrstitev v plačni razred.
(2) Javnim uslužbencem in funkcionarjem, ki
so na zadnji dan meseca aprila 2014 uvrščeni:
-       
do vključno 15. plačnega razreda, se izplača regres v znesku 692 eurov;
-       
od 16. do vključno 30. plačnega razreda, se izplača regres v znesku
484,40 eurov;
-       
od 31. do vključno 40. plačnega razreda, se izplača regres v znesku 346
eurov;
-       
od 41. do vključno 50. plačnega razreda, se izplača regres v znesku 100
eurov.
(3) Javnim uslužbencem in funkcionarjem, ki
so na zadnji dan meseca aprila 2014 uvrščeni v 51. ali višji plačni razred, se
ne glede na določbe zakona, ki ureja delovna razmerja, Kolektivne pogodbe za
javni sektor in kolektivnih pogodb dejavnosti in poklicev za leto 2014, ne
izplača regres za letni dopust.
(4) Regres za letni dopust se javnim
uslužbencem in funkcionarjem izplača pri plači za mesec maj 2014.
67. člen
(letni dodatek za leto 2014)
(1) Ne glede na prvi do tretji odstavek 95.
člena ZPIZ-2 se letni dodatek za leto 2014 izplačuje v
naslednjih zneskih:
-       
uživalcem pokojnin, ki prejemajo pokojnino v znesku do 414,00 eurov, se
letni dodatek izplača v višini 367,95 eurov;
-       
uživalcem pokojnin, ki prejemajo pokojnino v znesku od 414,01 eurov do
518,00 eurov, se letni dodatek izplača v višini 223,56 eurov;
-       
uživalcem pokojnin, ki prejemajo pokojnino v znesku od 518,01 eurov do
622,00 eurov, se letni dodatek izplača v višini 166,00 eurov;
-       
uživalcem nadomestil iz drugega in tretjega odstavka 95. člena ZPIZ-2,
ki prejemajo nadomestilo v znesku do 622,00 eurov, se letni dodatek izplača v
višini 166,00 eurov;
-       
uživalcem pokojnin in nadomestil iz invalidskega zavarovanja iz druge
alineje prvega odstavka in drugega ter tretjega odstavka 95. člena ZPIZ-2,
katerih pokojnina oziroma nadomestilo presega 622,00 eurov, se letni dodatek ne
izplača.
(2) V znesek pokojnine iz prve, druge,
tretje in pete alineje prejšnjega odstavka se upošteva tudi znesek dela vdovske
pokojnine oziroma družinske pokojnine po drugem roditelju.
(3) Pri določitvi višine letnega dodatka iz
prvega odstavka tega člena se upošteva višina pokojnine oziroma nadomestila, ki
ga uživalec prejme v mesecu izplačila letnega dodatka.
67.a člen
(letni dodatek za leto 2015)
(1) Ne glede na prvi do tretji odstavek 95.
člena ZPIZ-2 se letni dodatek za leto 2015 izplačuje v naslednjih zneskih: 
-       
uživalcem pokojnin, ki prejemajo pokojnino v znesku do 414,00 eurov, se
letni dodatek izplača v višini 390,00 eurov; 
-       
uživalcem pokojnin, ki prejemajo pokojnino v znesku od 414,01 eurov do
518,00 eurov, se letni dodatek izplača v višini 250,00 eurov; 
-       
uživalcem pokojnin, ki prejemajo pokojnino v znesku od 518,01 eurov do
622,00 eurov, se letni dodatek izplača v višini 190,00 eurov; 
-       
uživalcem pokojnin, ki prejemajo pokojnino v znesku od 622,01 eurov do
750,00 eurov, se letni dodatek izplača v višini 140,00 eurov; 
-       
uživalcem nadomestil iz drugega in tretjega odstavka 95. člena ZPIZ-2,
ki prejemajo nadomestilo v znesku do 622,00 eurov, se letni dodatek izplača v
višini 190,00 eurov; 
-       
uživalcem nadomestil iz drugega in tretjega odstavka 95. člena ZPIZ-2,
ki prejemajo nadomestilo v znesku od 622,01 eurov do 750,00 eurov, se letni
dodatek izplača v višini 140,00 eurov; 
-       
uživalcem pokojnin in nadomestil iz invalidskega zavarovanja iz druge
alineje prvega odstavka in drugega ter tretjega odstavka 95. člena ZPIZ-2,
katerih pokojnina oziroma nadomestilo presega 750,00 eurov, se letni dodatek ne
izplača. 
(2) V znesek pokojnine iz prve, druge,
tretje, četrte in sedme alineje prejšnjega odstavka se upošteva tudi znesek
dela vdovske pokojnine oziroma družinske pokojnine po drugem roditelju. 
(3) Pri določitvi višine letnega dodatka iz
prvega odstavka tega člena se upošteva višina pokojnine oziroma nadomestila, ki
ga uživalec prejme v mesecu izplačila letnega dodatka. 
(4) Ne glede na prvi odstavek 98. člena
ZPIZ-2 se letni dodatek izplača skupaj z izplačilom redne pokojnine za mesec
julij tekočega leta. 
(5) V letu 2015 Kapitalska družba
pokojninskega in invalidskega zavarovanja, d.d., nakaže Zavodu za pokojninsko
in invalidsko zavarovanje Slovenije 19 milijonov eurov za letni dodatek
upokojencem najkasneje dva delovna dneva pred njegovim izplačilom. 
68. člen
(napredovanje javnih uslužbencev in
funkcionarjev)
(1) Ne glede na 16. in 17. člen Zakona o
sistemu plač v javnem sektorju (Uradni list RS, št. 108/09 – uradno prečiščeno
besedilo, 13/10, 59/10, 85/10, 107/10, 35/11 – ORZSPJS49a, 40/12 – ZUJF in
46/13, v nadaljnjem besedilu: ZSPJS) in na njegovi podlagi sprejetih predpisov
ter ne glede na določbe drugih predpisov in splošnih aktov, javni uslužbenci in
funkcionarji, ki izpolnjujejo pogoje za napredovanje v letu 2014, v letu 2014
ne napredujejo v višji plačni razred in ne napredujejo v višji naziv.
(2) Leto 2014 se ne šteje v napredovalno
obdobje za napredovanje v višji plačni razred.
(3) Ne glede na prvi in drugi odstavek tega
člena javni uslužbenci in funkcionarji v letu 2014 pridobijo naziv ali višji
naziv in pravico do plače v skladu s pridobljenim nazivom ali višjim nazivom,
če je pridobitev naziva ali višjega naziva pogoj za opravljanje dela na
delovnem mestu, na katerega se javni uslužbenec premešča, oziroma za katerega
sklepa pogodbo o zaposlitvi.
69. člen
(napredovanje v višji plačni razred in
višji naziv)
(1) Ne glede na prvi odstavek 163. člena
ZUJF, 16. in 17. člen ZSPJS in na njegovi podlagi sprejetih predpisov ter
določbe drugih predpisov in splošnih aktov javni uslužbenci in funkcionarji, ki
so v letu 2012 napredovali v višji plačni razred in niso pridobili pravico do
plače v skladu z višjim plačnim razredom, pridobijo pravico do plače v skladu z
višjim plačnim razredom s 1. aprilom 2014.
(2) Ne glede na drugi odstavek 163. člena
ZUJF javni uslužbenci in funkcionarji, ki so v letu 2011 in 2012 napredovali v
naziv ali višji naziv in niso pridobili pravice do plače v skladu s pridobljenim
nazivom, pridobijo pravico do plače v skladu s pridobljenim nazivom ali višjim
nazivom s 1. aprilom 2014.
70. člen
(izplačevanje jubilejnih nagrad)
Zaposlenemu pripada jubilejna nagrada le v
primeru, če je za posamezni jubilej še ni prejel v javnem sektorju.
71. člen
(posebna ureditev glede na 245. člen
ZPIZ-2)
Ne glede na 245. člen ZPIZ-2 je lahko v
letu 2014 znesek vplačil kolektivnega zavarovanja po Zakonu o kolektivnem
dodatnem pokojninskem zavarovanju za javne uslužbence (Uradni list RS, št. 126/03),
ki ga za posameznega javnega uslužbenca vplača delodajalec v posameznem koledarskem
letu, nižji od 240 eurov.
71.a člen
(izplačevanje nagrad članom Slovenske
akademija znanosti in umetnosti)
Iz proračuna države se Slovenski akademiji
znanosti in umetnosti, za namen stalne mesečne nagrade posameznemu rednemu in
izrednem članu, v letu 2015 zagotavljajo sredstva v višini 70 % sredstev, ki so
bila za ta namen izplačana iz proračuna države v letu 2014. 
72. člen
(finančni inženiring)
Z ukrepom finančnega inženiringa iz petega
odstavka 106.f člena ZJF država zagotavlja del sredstev tudi za investicije in
obratna sredstva.
73. člen
(soglasja za zaposlovanje poslovodnih
organov 
in strokovnih vodij)
Ne glede na določbe 183. in 186. člena ZUJF
ni potrebno soglasje za zaposlitev poslovodnih organov in strokovnih vodij v
osebah javnega prava na področju javnega sektorja, katerih imenovanje je
določeno z zakonom ali aktom o ustanovitvi.
73.a člen
(izjema od ureditve takse za
predrevizijski in revizijski postopek)
Ne glede na drugi odstavek 71. člena Zakona
o pravnem varstvu v postopkih javnega naročanja (Uradni list RS, št. 43/11,
60/11 – ZTP-D in 63/13) znaša taksa v letu 2015 v primeru, ko se zahtevek za
revizijo ne nanaša na odločitev o oddaji naročila, 1.000 eurov. 
10. KAZENSKE DOLOČBE
74. člen
(sankcije za prekršek)
Z globo 2.500 eurov se kaznuje za prekršek
odgovorna oseba neposrednega ali posrednega uporabnika proračuna države ali
občine, če:
-       
ravna v nasprotju z 48. členom tega zakona in ustvari primanjkljaj na
plačnih kontih;
-       
pripravi finančni načrt v nasprotju z izhodišči iz drugega oziroma
tretjega odstavka 49. člena tega zakona;
-       
ne posreduje finančnega načrta v soglasje pristojnemu ministrstvu
oziroma občinski upravi v 30 dneh po poteku roka iz šestega oziroma osmega
odstavka 49. člena tega zakona;
-       
prerazporedi sredstva na plačne konte v nasprotju s tem zakonom;
-       
če ne sprejme kadrovskega načrta v skladu s tretjim odstavkom 51. člena
tega zakona;
-       
če zaposli javnega uslužbenca v nasprotju s četrtim odstavkom 51. člena
tega zakona;
-       
če število zaposlenih preseže število, določeno s kadrovskim načrtom iz
tretjega odstavka 51. člena tega zakona;
-       
ne pripravi sanacijskega načrta v skladu s tretjim odstavkom 53. člena
tega zakona.
(2) Z globo od 300 do 4.000 evrov se
kaznuje za prekršek odgovorna oseba posrednega uporabnika proračuna države ali
občine, če v nasprotju z enajstim odstavkom 51. člena tega zakona ne zagotovi
ločenega računovodskega spremljanja dejavnosti na podlagi objektivno določenih
sodil. 
75. člen
(razrešitev odgovorne osebe posrednega 
uporabnika proračuna)
(1) Vlada oziroma župan, po postopku za
razrešitev iz krivdnega razloga, razreši odgovorno osebo posrednega uporabnika
proračuna, če:
-       
pripravi finančni načrt v nasprotju z izhodišči iz 49. člena tega
zakona;
-       
ne posreduje finančnega načrta v soglasje pristojnemu ministrstvu
oziroma občinski upravi v 30 dneh po poteku roka iz šestega in osmega odstavka
49. člena tega zakona;
-       
če ne pripravi kadrovskega načrta ali če ga pripravi v nasprotju z
izhodišči iz drugega in tretjega odstavka 51. člena tega zakona;
-       
prerazporedi sredstva na plačne konte v nasprotju s tem zakonom;
-       
je v letnem poročilu izkazan presežek odhodkov nad prihodki, razen če je
presežek odhodkov nad prihodki nastal zaradi okoliščin, na katere odgovorna
oseba posrednega uporabnika ne more vplivati.
(2) Predlog za razrešitev odgovorne osebe
posrednega uporabnika proračuna vladi posreduje pristojno ministrstvo, županu
pa občinska uprava.
(3) Če je odgovorna oseba posrednega
uporabnika proračuna države ali občine oseba, za katero razrešitev ni pristojna
vlada oziroma župan, vlada oziroma župan predlaga razrešitev odgovorne osebe
posrednega uporabnika organu, pristojnemu za njegovo imenovanje.

Zakon o izvrševanju proračunov Republike
Slovenije za leti 2014 in 2015 – ZIPRS1415 (Uradni list RS, št. 101/13) vsebuje naslednji prehodni in
končne določbe:
»11. PREHODNI DOLOČBI
76. člen
(sredstva za
sofinanciranje investicij občin 
v letu 2014 in 2015)
Ne glede na prvi in drugi odstavek 47.
člena tega zakona, se v letih 2014 in 2015, občinam zagotovi del sredstev v
višini 4 % skupne primerne porabe občin za sofinanciranje tistih projektov, ki
so že v teku in za katere imajo občine na dan uveljavitve tega zakona že
sklenjene pogodbe z izvajalcem.
77. člen
(rok za sprejem
predpisa)
Vlada sprejme predpis iz šestega odstavka
51. člena tega zakona najkasneje v roku enega meseca po uveljavitvi tega
zakona.
12. KONČNE DOLOČBE
78. člen
(prenehanje
veljavnosti)
(1) Z dnem uveljavitve tega zakona
prenehajo veljati:
-       
Zakon o izvrševanju proračunov Republike Slovenije za leti 2013 in 2014
(Uradni list RS, št. 104/12, 46/13, 56/13 – ZŠtip-1, 61/13 in 82/13), v delu,
ki se nanaša na leto 2014,
-       
peti odstavek 430. člena Zakona o pokojninskem in invalidskem
zavarovanju (Uradni list RS, št. 96/12, 39/13 in 63/13 – ZIUPTDSV),
-       
šesti odstavek 143. člena in 153. člen Zakona za uravnoteženje javnih
financ (Uradni list RS, št. 40/12, 96/12 – ZPIZ-2, 104/12 – ZIPRS1314, 105/12,
25/13 – odločba US, 46/13 – ZIPRS1314-A, 47/13 – ZOPRZUJF, 56/13 – ZŠtip-1,
63/13 – ZOsn-I, 63/13 – ZJAKRS-A, 99/13 – ZUPJS-C in 99/13 – ZSVarPre-C).
(2) Predpisi iz prejšnjega odstavka se
uporabljajo do začetka uporabe tega zakona.
79. člen
(uveljavitev in
uporaba zakona)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne
1. januarja 2014.«.

Zakon o spremembah Zakona o Radioteleviziji
Slovenija – ZRTVS-1A (Uradni list RS, št. 9/14 ) vsebuje naslednjo končno določbo:
»5. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o Slovenskem državnem holdingu – ZSDH-1
(Uradni list RS, št. 25/14) vsebuje naslednjo končno določbo:
»95. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
izvrševanju proračunov Republike Slovenije za leti 2014 in 2015 – ZIPRS1415-A
(Uradni list RS, št. 38/14) vsebuje naslednjo prehodno in
končno določbo:
»PREHODNA IN KONČNA DOLOČBA
6. člen
(1) Posrednim uporabnikom proračuna, ki
imajo v skladu z veljavnimi predpisi pred uveljavitvijo tega zakona že sprejet
kadrovski načrt za leto 2014, na podlagi drugega odstavka 51. člena zakona v
letu 2014 ni treba pripraviti sprememb kadrovskih načrtov. 
(2) Predstojnik neposrednega uporabnika
proračuna mora odločitev iz drugega odstavka 51. člena zakona sprejeti v 30
dneh od uveljavitve tega zakona. 
(3) Uredbo o načinu priprave kadrovskih
načrtov posrednih uporabnikov proračuna in metodologiji spremljanja njihovega
izvajanja za leti 2014 in 2015 (Uradni list RS, št. 12/14) je treba uskladiti z
določbami tega zakona v 30 dneh od uveljavitve tega zakona.
7. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
izvrševanju proračunov Republike Slovenije za leti 2014 in 2015 – ZIPRS1415-B
(Uradni list RS, št. 84/14) vsebuje naslednje prehodne in
končno določbo:
»PREHODNE IN KONČNA DOLOČBA
6. člen
(1) Ne glede na 49. in 51. člen zakona
neposrednim uporabnikom na podlagi sprejetega rebalansa proračuna države za
leto 2014 posrednim uporabnikom ni treba posredovati novih izhodišč. 
(2) Ne glede na 49. in 51. člen zakona
posrednim uporabnikom na podlagi sprejetega rebalansa proračuna države za leto
2014 ni treba pripraviti sprememb finančnih in kadrovskih načrtov.
7. člen
(1) Za sredstva za projekte, ki se
financirajo iz sredstev evropske kohezijske politike v programskem obdobju
2007–2013, ki so bila izplačana iz državnega proračuna pred uveljavitvijo tega
zakona, morajo neposredni uporabniki organu za potrjevanje predložiti zahtevke
za povračilo sredstev najkasneje v 15 dneh od uveljavitve tega zakona. 
(2) Če neposredni uporabnik ne posreduje
zahtevka v roku iz prejšnjega odstavka, vlada postopa po drugem odstavku 28.a
člena zakona. 
(3) Ne glede na prejšnji odstavek vlada ne
postopa po drugem odstavku 28.a člena zakona, če neposredni uporabnik zahtevka
iz prvega odstavka tega člena ne predloži zaradi dejstev, na katera ne more
vplivati.
8. člen
Uredbo o izvajanju postopkov pri porabi
sredstev evropske kohezijske politike v Republiki Sloveniji v programskem
obdobju 2007–2013 (Uradni list RS, št. 17/09, 40/09, 3/10, 31/10, 79/10 in
4/13) je treba uskladiti s tem zakonom v osmih dneh od uveljavitve tega zakona.
9. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona za
uravnoteženje javnih financ – ZUJF-C (Uradni list RS, št. 95/14) vsebuje naslednjo končno določbo:
»8. člen
(uveljavitev in
začetek uporabe zakona)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. februarja 2015.«.

Zakon o spremembah in dopolnitvah Zakona o
izvrševanju proračunov Republike Slovenije za leti 2014 in 2015 – ZIPRS1415-C
(Uradni list RS, št. 95/14) vsebuje naslednjo prehodno in
končno določbo:
»PREHODNA IN KONČNA DOLOČBA
14. člen
(prenos
sredstev)
Neporabljena namenska sredstva iz 9. in 15.
točke prvega odstavka 14. člena Zakona o izvrševanju proračunov Republike
Slovenije za leti 2014 in 2015 (Uradni list RS, št. 101/13, 9/14 – ZRTVS-1A,
25/14 – ZSDH-1, 38/14 in 84/14) se v celoti prenesejo na proračunska sklada iz
5. in 6. točke 35. člena zakona.
15. člen
(uveljavitev
zakona)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
izvrševanju proračunov Republike Slovenije za leti 2014 in 2015 – ZIPRS1415-D
(Uradni list RS, št. 14/15) vsebuje naslednjo končno določbo:
»KONČNA DOLOČBA
11. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o izvrševanju
proračunov Republike Slovenije za leti 2014 in 2015 – ZIPRS1415-E (Uradni list
RS, št. 46/15) vsebuje naslednjo končno določbo:
»7. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembi Zakona o izvrševanju
proračunov Republike Slovenije za leti 2014 in 2015 – ZIPRS1415-F (Uradni list
RS, št. 55/15) vsebuje naslednjo prehodno in
končno določbo:
»Prehodna in končna določba
2. člen
(1) Razlika med finančno izravnavo za mesec
julij 2015, ki je izračunana ob upoštevanju povprečnine v višini
519,00 eura in povprečnine v višini 500,83 eura, se občinam nakaže skupaj
z izplačilom finančne izravnave za mesec avgust 2015.
(2) Razlika med prihodki iz 14. člena
ZFO-1 za mesec julij 2015, ki so izračunani ob upoštevanju povprečnine v višini
519,00 eura in povprečnine v višini 500,83 eura, se občinam nakazuje tedensko
od 1. avgusta 2015 do 31. decembra 2015.
3. člen
Ta zakon začne veljati 1. avgusta
2015.«.