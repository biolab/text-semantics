1. SPLOŠNE DOLOČBE
Zavarovalnica
1. člen
(1) Zavarovalnica je pravna oseba s sedežem
v Republiki Sloveniji, ki je pridobila dovoljenje Agencije za zavarovalni
nadzor za opravljanje zavarovalnih poslov.
(2) V sodni register se ne sme vpisati ime
zavarovalnica ter izpeljanka iz te besede, če pravna oseba ne izpolnjuje
pogojev za opravljanje zavarovalnih poslov.
Prenos direktiv Evropskih skupnosti
1.a člen
S tem zakonom se v pravni red Republike
Slovenije prenašajo naslednje direktive Evropske Skupnosti:
-      
Direktiva Sveta 64/225/EGS z dne
25. februarja 1964 o odpravi omejitev svobode ustanavljanja in svobode
opravljanja storitev na področjih pozavarovanja in retrocesije (UL L št. 56 z
dne 4. aprila 1964, str. 878);
-      
Direktiva Sveta 72/166/EGS z dne 24. aprila
1972 o približevanju zakonodaje držav članic o zavarovanju civilne odgovornosti
pri uporabi motornih vozil in o izvajanju obveznosti zavarovanja takšne
odgovornosti (UL L št. 103 z dne 2. maja 1972, str. 1);
-      
Prva Direktiva Sveta 73/239/EGS z dne 24. junija
1973 o usklajevanju zakonov in drugih predpisov o začetku opravljanja in
opravljanju dejavnosti neposrednega zavarovanja razen življenjskega zavarovanja
(UL L št. 228 z dne 16. avgusta 1973, str. 3);
-      
Direktiva Sveta 73/240/EGS z dne
24. julija 1973 o odpravi omejitve svobode ustanavljanja na področju
dejavnosti neposrednega zavarovanja, razen življenjskega zavarovanja (UL L št.
228 z dne 16. avgusta 1973, str. 20);
-      
Direktiva Sveta 76/580/EGS z dne
29. junija 1976 o spremembi Direktive 73/239/EGS o uskladitvi zakonov in
drugih predpisov o začetku opravljanja in opravljanju dejavnosti neposrednega
zavarovanja razen življenjskega zavarovanja (UL L št. 189 z dne 13. julija
1976, str. 13);
-      
Direktiva Sveta 78/473/EGS z dne 30. maja
1978 o usklajevanju zakonov in drugih predpisov o sozavarovanju na ravni
Skupnosti (UL L št. 151 z dne 7. junija 1978, str. 25);
-      
Direktiva Sveta 84/641/EGS z dne
10. decembra 1984 o spremembi Prve direktive 73/239/EGS o usklajevanju
zakonov in drugih predpisov o začetku opravljanja in opravljanju dejavnosti
neposrednega zavarovanja razen življenjskega zavarovanja, zlasti glede
zavarovanja pomoči (UL L št. 339 z dne 27. decembra 1984, str. 21);
-      
Direktiva Sveta 87/343/EGS z dne
22. junija 1987 o spremembi Prve direktive 73/239/EGS o usklajevanju
zakonov in drugih predpisov o začetku opravljanja in opravljanju dejavnosti
neposrednega zavarovanja razen življenjskega zavarovanja, zlasti glede
kreditnega in kavcijskega zavarovanja (UL L št. 185 z dne 4. julija 1987,
str. 72);
-      
Direktiva Sveta 87/344/EGS z dne
22. junija 1987 o usklajevanju zakonov in drugih predpisov o zavarovanju
stroškov postopka (UL L št. 185 z dne 4. julija 1987, str. 77);
-      
Druga Direktiva Sveta 88/357/EGS z dne
22. junija 1988 o usklajevanju zakonov in drugih predpisov o neposrednem
zavarovanju razen življenjskega zavarovanja, ki opredeljuje določbe za
učinkovito uresničevanje svobode opravljanja storitev in o spremembah Direktive
73/239/EGS (UL L št. 172 z dne 4. julija 1988, str. 1);
-      
Direktiva Sveta 90/618/EGS z dne
8. novembra 1990 o spremembah Direktive 73/239/EGS in Direktive 88/357/EGS
o uskladitvi zakonov in drugih predpisov o neposrednem zavarovanju razen
življenjskega zavarovanja, zlasti glede zavarovanja avtomobilske odgovornosti
(UL L št. 330 z dne 29. novembra 1990, str. 44);
-      
Direktiva Sveta 91/371/EGS z dne
20. junija 1991 o izvajanju Sporazuma med Evropsko gospodarsko skupnostjo
in Švicarsko konfederacijo o neposrednem zavarovanju razen življenjskega
zavarovanja (UL L št. 205 z dne 27. julija 1991, str. 48);
-      
Direktiva Sveta 91/674/EGS z dne
19. decembra 1991 o letnih računovodskih izkazih in konsolidiranih
računovodskih izkazih zavarovalnic (UL L št. 374 z dne 31. decembra 1991,
str. 7);
-      
Direktiva Sveta 92/49/EGS z dne 18. junija
1992 o spremembah Direktiv 73/239/EGS in 88/357/EGS in o uskladitvi zakonov in
drugih predpisov o neposrednem zavarovanju razen življenjskega zavarovanja
Tretja direktiva o premoženjskem zavarovanju (UL L št. 228 z dne
11. avgusta 1992, str. 1);
-      
Direktiva Evropskega parlamenta in Sveta
95/26/EC z dne 29. junija 1995 ki spreminja Direktivi 77/780/EGS in
89/646/EGS na področju kreditnih institucij, Direktivi 73/239/EGS in 92/49/EGS
na področju premoženjskega zavarovanja, Direktivi 79/267/EGS in 92/96/EGS na
področju življenjskega zavarovanja, Direktivo 93/22/EGS na področju
investicijskih družb ter Direktivo 85/611/EGS na področju kolektivnih
naložbenih podjemov za vlaganja v prenosljive vrednostne papirje KNPVP) z
namenom okrepitve nadzora varnega in skrbnega poslovanja (UL L št. 168 z dne
18. julija 1995, str. 7);
-      
Direktiva Evropskega parlamenta in Sveta
98/78/ES z dne 27. oktobra 1998 o dopolnilnem nadzoru nad zavarovalnicami
v zavarovalniški skupini (UL L št. 330 z dne 5. decembra 1998, str. 1), zadnjič
spremenjena z Direktivo 2011/89/EU Evropskega parlamenta in Sveta z dne 16.
novembra 2011 o spremembah direktiv 98/78/ES, 2002/87/ES, 2006/48/ES in
2009/138/ES glede dopolnilnega nadzora finančnih subjektov v finančnem
konglomeratu (UL L št. 326 z dne 8. decembra 2011, str. 113);
-      
Direktiva Evropskega parlamenta in Sveta
2000/26/ES z dne 16. maja 2000 o približevanju zakonodaje držav članic o
zavarovanju avtomobilske odgovornosti, ki spreminja Direktivi Sveta 73/239/EGS
in 88/357/EGS (Četrta direktiva o zavarovanju avtomobilske odgovornosti (UL L
št. 181 z dne 20. julija 2000, str. 65);
-      
Direktiva Evropskega parlamenta in Sveta
2000/64/ES z dne 7. novembra 2000 o spremembah Direktiv Sveta 85/611/EGS,
92/49/EGS, 92/96/EGS in 93/22/EGS glede izmenjave podatkov s tretjimi državami
(UL L št. 290 z dne 17. novembra 2000, str. 27);
-      
Direktiva Evropskega parlamenta in Sveta
2001/17/ES z dne 19. marca 2001 o reorganizaciji in prenehanju
zavarovalnic (UL L št. 110 z dne 20. aprila 2001, str. 28);
-      
Direktiva Evropskega parlamenta in Sveta
2002/13/ES z dne 5. marca 2002 o spremembi Direktive Sveta 73/239/EGS o
zahtevani kapitalski ustreznosti zavarovalnic, ki opravljajo posle
neživljenjskega zavarovanja (UL L št. 77 z dne 20. marca 2002, str. 17);
-      
Direktiva Evropskega parlamenta in Sveta
2002/83/ES z dne 5. novembra 2002 o življenjskem zavarovanju (UL L št. 345
z dne 19. decembra 2002, str. 1);
-      
Direktiva Evropskega parlamenta in Sveta
2002/87/ES z dne 16. decembra 2002 o dopolnilnem nadzoru kreditnih
institucij, zavarovalnic in investicijskih družb v finančnem konglomeratu, ki
spreminja direktive Sveta 73/239/EGS, 79/267/EGS, 92/49/EGS, 92/96/EGS,
93/6/EGS in 93/22/EGS ter direktivi 98/78/ES in 2000/12/ES (UL L št. 35 z dne
11. februarja 2003, str. 1);
-      
Direktiva Evropskega parlamenta in Sveta
2002/92/ES z dne 9. decembra 2002 o zavarovalnem posredovanju (UL L št.
009 z dne 15. januarja 2003, str. 3);
-      
Direktiva Sveta 2004/66/ES z dne
26. aprila 2004 o prilagoditvi Direktiv 1999/45/ES, 2002/83/ES, 2003/37/ES
in 2003/59/ES Evropskega parlamenta in Sveta ter Direktiv 77/388/EGS,
91/414/EGS, 96/26/ES, 2003/48/ES in 2003/49/ES Sveta na področjih prostega
pretoka blaga, svobode opravljanja storitev, kmetijstva, prometne politike in
obdavčitve zaradi pristopa Češke, Estonije, Cipra, Latvije, Litve, Madžarske,
Malte, Poljske, Slovenije in Slovaške (UL L št. 168 z dne 1. maja 2004,
str. 35);
-      
Direktiva Evropskega parlamenta in Sveta
2005/1/ES z dne 9. marca 2005 o spremembi direktiv Sveta 73/239/EGS,
85/611/EGS, 91/675/EGS, 92/49/EGS in 93/6/EGS ter direktiv 94/19/ES, 98/78/ES,
2000/12/ES, 2001/34/ES, 2002/83/ES in 2002/87/ES za vzpostavitev nove
organizacijske strukture odborov za finančne storitve (UL L št. 79 z dne
24. marca 2005, str. 9);
-      
Direktiva Sveta 2004/113/ES z dne
13. decembra 2004 o izvajanju načela enakega obravnavanja moških in žensk
pri dostopu do blaga in storitev ter oskrbi z njimi (UL L št. 373 z dne
21. 12. 2004, str. 37);
-      
Direktiva Evropskega parlamenta in Sveta
2005/68/ES z dne 16. novembra 2005 o pozavarovanju in o spremembi Direktiv
Sveta 73/239/EGS, 92/49/EGS ter Direktiv 98/78/ES in 2002/83/ES (UL L št. 323 z
dne 9. 12. 2005, str. 1);
-      
Direktiva 2007/44/ES Evropskega parlamenta in
Sveta z dne 5. septembra 2007 o spremembah Direktive Sveta 92/49/EGS in
Direktiv 2002/83/ES, 2004/39/ES, 2005/68/ES in 2006/48/ES glede postopkovnih
pravil in ocenjevalnih meril za skrbno oceno pri pridobitvah in zvišanju deležev
v finančnem sektorju (UL L št. 247 z dne 21. 9. 2007, str. 1).
Zavarovalni posli
2. člen
(1) Zavarovalni posli po tem zakonu so
sklepanje in izvrševanje pogodb o premoženjskem in življenjskem zavarovanju ali
pozavarovanju, razen obveznih socialnih zavarovanj.
(2) Zavarovanja se glede na glavne
nevarnosti, ki jih krijejo, razvrščajo v naslednje zavarovalne vrste:
1.    
nezgodno zavarovanje (vključno z zavarovanjem
nesreč pri delu in poklicnih obolenj) je zavarovanje, ki v primeru smrti ali
izgube zdravja zaradi nezgode krije:
- 
izplačilo dogovorjenih denarnih nadomestil,
odškodnin oziroma povračil stroškov, v enkratnem znesku,
- 
obročno izplačevanje dogovorjenih denarnih
nadomestil,
- 
kombinacijo izplačil po prejšnjih alinejah,
- 
izplačila zaradi poškodbe, okvare zdravja ali
smrti potnikov;
2.    
zdravstveno zavarovanje je zavarovanje, ki v
primeru bolezni, poškodbe ali posebnega zdravstvenega stanja krije:
- 
stroške zdravstvenih ter z njimi povezanih
storitev, stroške oskrbe z zdravili in medicinsko-tehničnimi pripomočki,
- 
izplačila dogovorjenih denarnih nadomestil in
- 
kombinacijo izplačil po prejšnjih alinejah.;
3.    
zavarovanje kopenskih vozil je zavarovanje, ki
krije vse škode na oziroma izgubo,
- 
kopenskih vozil na lasten pogon, razen tirnih
vozil,
- 
kopenskih vozil brez lastnega pogona;
4.    
zavarovanje tirnih vozil je zavarovanje, ki
krije vse škode na oziroma izgubo tirnih vozil;
5.    
letalsko zavarovanje je zavarovanje, ki krije
vse škode na oziroma izgubo zrakoplovov oziroma drugih letalnih naprav;
6.    
zavarovanje plovil je zavarovanje, ki krije vse
škode na oziroma izgubo morskih, rečnih in jezerskih plovil;
7.    
zavarovanje prevoza blaga je zavarovanje, ki
krije vse škode na oziroma izgubo blaga, vključno s prtljago, ne glede na vrsto
prevoza;
8.    
zavarovanje požara in elementarnih nesreč je
zavarovanje, ki krije vse škode na premoženju (razen škod na premoženju, ki jih
krijejo zavarovanja iz 3. do 7. točke tega odstavka), ki nastane zaradi:
- 
požara,
- 
eksplozije,
- 
nevihte,
- 
drugih naravnih dogodkov, razen neviht,
- 
jedrske energije,
- 
pogrezanja in drsenja tal;
9.    
drugo škodno zavarovanje je zavarovanje, ki
krije vse škode na premoženju (razen škod na premoženju, ki jih krijejo
zavarovanja iz 3. do 7. točke tega odstavka), ki nastane zaradi toče, pozebe
ali zaradi drugih vzrokov (na primer tatvine), razen vzrokov iz 8. točke tega
odstavka;
10. 
zavarovanje odgovornosti pri uporabi vozil je
zavarovanje, ki krije vse vrste odgovornosti, ki izhajajo iz uporabe kopenskih
vozil z lastnim pogonom (vključno s prevozniško odgovornostjo);
11. 
zavarovanje odgovornosti pri uporabi zrakoplovov
oziroma drugih letalnih naprav je zavarovanje, ki krije vse vrste odgovornosti,
ki izhajajo iz uporabe zrakoplovov oziroma drugih letalnih naprav (vključno s
prevozniško odgovornostjo);
12. 
zavarovanje odgovornosti pri uporabi plovil je
zavarovanje, ki krije vse vrste odgovornosti, ki izhajajo iz uporabe morskih,
rečnih in jezerskih plovil (vključno s prevozniško odgovornostjo);
13. 
splošno zavarovanje odgovornosti je
zavarovanje, ki krije druge vrste odgovornosti, razen odgovornosti iz 10. do
12. točke tega odstavka;
14. 
kreditno zavarovanje je zavarovanje, ki krije:
- 
nevarnost neplačila (oziroma zamude plačila)
zaradi nesolventnosti ali drugih dogodkov (ravnanj ali dejstev),
- 
izvozne kredite in druge nevarnosti povezane z
izvozom, trgovino in vlaganji na tujih in domačih trgih,
- 
kredite z obročnim odplačevanjem,
- 
hipotekarne in lombardne kredite,
- 
kmetijske kredite in
- 
druge kredite in posojila;
15. 
kavcijsko zavarovanje je zavarovanje, ki krije
in neposredno ali posredno jamči za izpolnitev obveznosti dolžnikov;
16. 
zavarovanje različnih finančnih izgub je
zavarovanje, ki krije finančne izgube zaradi:
- 
poklicnih nevarnosti,
- 
nezadostnih prihodkov (na splošno),
- 
slabega vremena,
- 
izgubljenega dobička,
- 
nepredvidenih splošnih stroškov,
- 
nepredvidenih poslovnih stroškov,
- 
izgube tržne vrednosti,
- 
izpada najemnine oziroma prihodka,
- 
posrednih poslovnih izgub, razen izgub iz
prejšnjih alinej,
- 
drugih neposlovnih izgub,
- 
drugih finančnih izgub;
17. 
zavarovanje stroškov postopka je zavarovanje,
ki krije stroške odvetnikov in druge stroške postopka;
18. 
zavarovanje pomoči je zavarovanje, ki krije
pomoč osebam, ki zaidejo v težave na potovanju oziroma v drugih primerih
odsotnosti od njihovega doma oziroma stalnega prebivališča;
19. 
življenjsko zavarovanje (razen zavarovanj iz
20. do 24. točke tega odstavka) je zavarovanje, ki obsega zlasti zavarovanje za
primer doživetja, zavarovanje za primer smrti, mešano življenjsko zavarovanje,
rentno zavarovanje, življenjsko zavarovanje z vračilom premij;
20. 
zavarovanje za primer poroke oziroma rojstva;
21. 
življenjsko zavarovanje, vezano na enote
investicijskih skladov oziroma na enote kritnega sklada, je zavarovanje, pri
katerem zavarovanec prevzema naložbeno tveganje, povezano s spremembo vrednosti
investicijskih kuponov oziroma drugih vrednostnih papirjev investicijskih skladov
oziroma povezano s spremembo vrednosti enote premoženja kritnega sklada;
22. 
tontine, je zavarovanje, pri katerem se skupina
zavarovancev dogovori, da bo skupno kapitalizirala svoje prispevke in razdelila
tako kapitalizirano premoženje med tiste zavarovance, ki doživijo določeno
starost oziroma med dediče umrlih zavarovancev oziroma med upravičence, ki so
jih določili umrli zavarovanci;
23. 
zavarovanje s kapitalizacijo izplačil je
zavarovanje, ki temelji na aktuarskih izračunih in pri katerem prejme zavarovalec,
zavarovanec ali drug upravičenec v zameno za enkratno oziroma obročno
vplačevanje premij, izplačila v določenem obdobju in višini;
24. 
zavarovanje izpada dohodkov zaradi nezgode ali
bolezni, ki ga zavarovalnica ne more odpovedati.
(3) Zavarovanja, ki združujejo zavarovanja
iz več zavarovalnih vrst, se razvrščajo v naslednje zavarovalne podskupine:
1.    
nezgodna in zdravstvena zavarovanja so
zavarovanja iz zavarovalnih vrst iz 1. in 2. točke prejšnjega odstavka,
2.    
zavarovanja vozil so zavarovanja iz
zavarovalnih vrst iz četrte alineje 1. točke ter 3., 7. in 10. točke prejšnjega
odstavka,
3.    
pomorska in transportna zavarovanja so
zavarovanja iz zavarovalnih vrst iz četrte alineje 1. točke ter 4., 6., 7. in
12. točke prejšnjega odstavka,
4.    
zavarovanja zrakoplovov oziroma drugih letalnih
naprav so zavarovanja iz zavarovalnih vrst iz četrte alineje 1. točke ter 5.,
7. in 11. točke prejšnjega odstavka,
5.    
požarna in druga škodna zavarovanja so
zavarovanja iz zavarovalnih vrst iz 8. in 9. točke prejšnjega odstavka,
6.    
zavarovanja odgovornosti so zavarovanja iz
zavarovalnih vrst iz 10. do 13. točke prejšnjega odstavka,
7.    
kreditna in kavcijska zavarovanja so
zavarovanja iz zavarovalnih vrst iz 14. in 15. točke prejšnjega odstavka,
8.    
škodna in nezgodna zavarovanja so zavarovanja
iz zavarovalnih vrst iz 1. ter 3. do 13. in 16. točke prejšnjega odstavka.
(4) Zavarovanja, ki združujejo zavarovanja
iz več zavarovalnih vrst, se združujejo v naslednje zavarovalne skupine:
1.    
premoženjska zavarovanja po tem zakonu so
zavarovanja iz zavarovalnih vrst iz 1. do 18. točke drugega odstavka tega
člena,
2.    
življenjska zavarovanja po tem zakonu so
zavarovanja iz zavarovalnih vrst iz 19. do 24. točke drugega odstavka tega
člena.
(5) Pozavarovanje je zavarovanje presežkov
iznad stopnje lastnega izravnavanja nevarnosti ene zavarovalnice pri drugi
zavarovalnici.
(6) Obvezna zavarovanja v prometu so
zavarovanja, ki jih ureja Zakon o obveznih zavarovanjih v prometu (Uradni list
RS, št. 70/94).
(7) Dopolnilna zdravstvena zavarovanja so
prostovoljna zdravstvena zavarovanja, ki krijejo razliko ali del razlike med
celotnimi stroški zdravstvenih storitev in stroški teh storitev, ki jih krije
obvezno zdravstveno zavarovanje po zakonu, ki ureja obvezna zdravstvena
zavarovanja.
(8) Zaradi razumevanja posrednega
opravljanja zavarovalnih poslov v Skupnosti se opredeljujejo naslednji pojmi:
1.    
podružnica pomeni zastopstvo ali podružnico
zavarovalnice; vsaka trajna navzočnost zavarovalnice na območju države članice
se obravnava enako kakor zastopstvo ali podružnica, tudi če nima oblike podružnice
ali zastopstva, ampak jo predstavlja le pisarna, ki jo vodi lastno osebje
podjetja ali neodvisna oseba s stalnim dovoljenjem, da dela za podjetje tako,
kakor bi delalo zastopstvo;
2.    
poslovalnica pomeni sedež ali podružnico
zavarovalnice ob upoštevanju 1. točke tega odstavka;
3.    
država članica gostiteljica pomeni državo
članico, v kateri ima zavarovalnica podružnico ali neposredno opravlja
storitve.
Opravljanje zavarovalnih poslov
3. člen
(1) Zavarovalne posle lahko opravlja:
1.    
zavarovalnica s sedežem v Republiki Sloveniji,
ki je za opravljanje teh poslov pridobila dovoljenje Agencije za zavarovalni
nadzor;
2.    
podružnica tuje zavarovalnice, ki je za
opravljanje teh poslov pridobila dovoljenje Agencije za zavarovalni nadzor;
3.    
zavarovalnica države članice Evropske unije, ki v skladu s tem zakonom
ustanovi podružnico na območju Republike Slovenije oziroma je v skladu s tem
zakonom pooblaščena neposredno opravljati zavarovalne posle na območju
Republike Slovenije.
(2) Osebe iz prejšnjega odstavka smejo
zavarovalne posle opravljati samo v zavarovalnih vrstah, za katere so pridobile
dovoljenje pristojnega organa.
Osebe po državni pripadnosti
3.a člen
(1) Država članica je država članica
Evropske unije ali država podpisnica Sporazuma o ustanovitvi Evropskega
gospodarskega prostora (UL L št. 1 z dne 3. januarja 1994, str. 3).
(2) Tuja država je država, ki ni država
članica.
(3) Oseba posamezne države je fizična
oseba, ki ima v tej državi bivališče, in pravna oseba, ki ima na območju te
države sedež.
Prepoved opravljanja zavarovalnih
poslov
4. člen
Nihče drug razen oseb iz 3. člena tega
zakona ne sme opravljati zavarovalnih poslov.
Uporaba zakona za domače
zavarovalnice
5. člen
(1) Ta zakon se uporablja za zavarovalnice,
ki imajo sedež v Republiki Sloveniji (v nadaljnjem besedilu: zavarovalnice).
(2) Ta zakon se uporablja tudi za
zavarovalnice, ki opravljajo izključno posle pozavarovanj (v nadaljnjem
besedilu: pozavarovalnice), če v posameznih primerih ni drugače določeno. Ne
glede na prejšnji stavek se za pozavarovanja ne uporabljajo 83. do 86. člen,
88., 89., 91., 92. člen, 125. do 133. člen in 208. do 213. člen.
Uporaba zakona za zavarovalnice držav
članic
6. člen
(1) Ta zakon se uporablja za zavarovalnice
držav članic, če:
1.    
v Republiki Sloveniji ustanovijo podružnico ali
2.    
v Republiki Sloveniji ali drugi državi članici
sklepajo zavarovanja, ki krijejo nevarnosti v Republiki Sloveniji (v nadaljnjem
besedilu: neposredno opravljanje zavarovalnih poslov).
(2) Ne glede na prejšnji odstavek se za
pozavarovanje ta zakon uporablja za družbe, ki v Republiki Sloveniji opravljajo
zavarovalne posle pozavarovanj prek podružnice ali neposredno.
(3) Šteje se, da zavarovanje krije
nevarnosti v Republiki Sloveniji:
1.    
v primeru premoženjskih zavarovanj:
- 
pri zavarovanju nevarnosti v zvezi z zemljišči
in stavbami ter v zvezi s premičnimi stvarmi v teh stavbah, ki so zavarovane z
isto zavarovalno pogodbo, če se nepremičnine nahajajo na območju Republike
Slovenije;
- 
pri zavarovanju prometnih sredstev, če so ta prometna
sredstva registrirana na območju Republike Slovenije;
- 
pri zavarovanju nevarnosti v zvezi s potovanji
in počitnicami kadar zavarovalna pogodba velja največ štiri mesece, če je bilo
na območju Republike Slovenije opravljeno pravno dejanje, ki je privedlo do
sklenitve zavarovalne pogodbe;
2.    
v primeru drugih premoženjskih zavarovanj,
razen zavarovanj iz 1. točke tega odstavka, in v primeru življenjskih
zavarovanj:
- 
kadar je sklenitelj zavarovanja fizična oseba,
če ima ta oseba bivališče na območju Republike Slovenije;
- 
kadar je sklenitelj zavarovanja pravna oseba,
če se premoženje te osebe, na katerega se nanaša zavarovanje, nahaja na območju
Republike Slovenije.
(4) Oseba države članice po tem zakonu je
pravna oseba, ki ima sedež na območju države članice, oziroma fizična oseba, ki
ima bivališče na območju države članice.
Uporaba zakona za tuje zavarovalnice
7. člen
(1) Ta zakon se uporablja za tuje
zavarovalnice, če sklepajo zavarovalne pogodbe v Republiki Sloveniji ali če na
kakršenkoli način reklamirajo svoje storitve v Republiki Sloveniji.
(2) V primeru iz prejšnjega odstavka se
šteje, da je bila zavarovalna pogodba sklenjena v Republiki Sloveniji, tudi če
je sklenitelj zavarovanja fizična oseba, ki ima bivališče na območju Republike
Slovenije, kadar je bila zavarovalna pogodba sklenjena s posredovanjem
poklicnega posrednika ali svetovalca, in sicer ne glede na vrsto takšnega
posredovanja.
(3) Tuja zavarovalnica je zavarovalnica s
sedežem na območju države, ki ni država članica.
(4) Posebne določbe tega zakona o
zavarovalnicah s sedežem v Švicarskih konfederacijah (v nadaljnjem besedilu:
švicarske zavarovalnice) in podružnicah teh zavarovalnic veljajo samo za
premoženjska zavarovanja.
Uporaba zakona za druge osebe
8. člen
Določbe tega zakona se uporabljajo za
osebe, ki na območju Republike Slovenije na kakršen koli način posredujejo pri
sklepanju zavarovanj, ki krijejo nevarnosti v Republiki Sloveniji.
Udeležba in kvalificirani delež
9. člen
(1) Po tem zakonu je posamezna oseba
udeležena v drugi osebi, če je posredno ali neposredno imetnik poslovnega
deleža, delnic oziroma drugih pravic, na podlagi katerih je udeležena pri
upravljanju druge osebe oziroma v kapitalu druge osebe z najmanj 20% deležem.
(2) Kvalificirani delež je posredno ali
neposredno imetništvo poslovnega deleža, delnic ali drugih pravic v določeni
pravni osebi, na podlagi katerih imetnik pridobi:
1.    
najmanj 10% delež glasovalnih pravic ali
najmanj 10% delež v kapitalu te pravne osebe,
2.    
delež glasovalnih pravic ali delež v kapitalu
te pravne osebe, ki je manjši od 10%, vendar mu že ta omogoča izvajanje
pomembnega vpliva na upravljanje te pravne osebe.
Povezane osebe in posredne naložbe
10. člen
(1) Povezane osebe po tem zakonu so pravno
samostojne osebe, ki so med seboj bodisi upravljalsko, kapitalsko ali kako
drugače povezane tako, da zaradi navedenih povezav skupno oblikujejo poslovno
politiko in delujejo usklajeno z namenom doseganja skupnih poslovnih ciljev,
oziroma tako, da ima ena oseba možnost usmerjati drugo ali bistveno vplivati
nanjo pri odločanju o financiranju in poslovanju, oziroma tako, da poslovanje
ene osebe oziroma njeni rezultati poslovanja lahko pomembno vplivajo na
poslovanje oziroma rezultate poslovanja druge osebe.
(2) Za povezane osebe po tem zakonu se
štejejo zlasti osebe, ki so med seboj povezane:
1.    
kot ožji družinski člani;
2.    
tako, da je ena oseba oziroma osebe, ki se
štejejo za povezane po drugih točkah tega člena, skupaj, posredno ali
neposredno udeležena v drugi osebi;
3.    
tako, da je v obeh osebah udeležena ista oseba
oziroma osebe, ki se štejejo za povezane po drugih točkah tega člena;
4.    
tako, da tvorijo koncern po zakonu, ki ureja
gospodarske družbe (v nadaljnjem besedilu: ZGD);
5.    
kot člani uprave, nadzornega sveta ali
prokuristi oziroma zaposleni na podlagi pogodbe o zaposlitvi, za katero ne
velja tarifni del kolektivne pogodbe, z družbo, v kateri opravljajo to funkcijo
oziroma v kateri so zaposleni, in ožji družinski člani te osebe.
(3) Za ožje družinske člane posamezne osebe
po tem zakonu se štejejo:
1.    
zakonec te osebe oziroma oseba, s katero živi v
dalj časa trajajoči življenjski skupnosti, ki ima po zakonu, ki ureja zakonsko
zvezo in družinska razmerja oziroma zakonu, ki ureja registracijo istospolne
partnerske skupnosti, enake pravne posledice kot zakonska zveza;
2.    
otroci oziroma posvojenci te osebe, ki nimajo
polne poslovne sposobnosti;
3.    
druge osebe, ki nimajo polne poslovne
sposobnosti in so osebi dodeljene v skrbništvo.
(4) Odvisna oziroma obvladujoča družba po
tem zakonu je odvisna oziroma obvladujoča družba v smislu določb ZGD, ki
opredeljujejo pojem odvisne in obvladujoče družbe.
(5) Obvladovanje po tem zakonu je razmerje
med odvisno in obvladujočo družbo oziroma temu razmerju podobno razmerje med
katerokoli fizično in pravno osebo.
(6) Kadar je v tem zakonu določeno, da
zavarovalnica ne sme imeti naložb v določeni pravni osebi, se prepoved nanaša
tako na neposredne kot tudi posredne naložbe.
(7) Posredne naložbe so naložbe v osebe, ki
so povezane z določeno pravno osebo iz šestega odstavka tega člena.
Posredna pridobitev
11. člen
(1) Posredni imetnik delnic, poslovnih deležev
oziroma drugih pravic, ki zagotavljajo udeležbo pri upravljanju oziroma v
kapitalu, je oseba, za račun katere je druga oseba kot neposredni imetnik
pridobila te delnice, poslovne deleže oziroma druge pravice, ki zagotavljajo
udeležbo pri upravljanju.
(2) Šteje se, da je posamezna oseba
posredni imetnik delnic, poslovnih deležev oziroma drugih pravic, ki
zagotavljajo udeležbo pri upravljanju, oziroma drugih vrednostnih papirjev,
katerih neposredni imetnik je druga oseba, ki jo ta oseba obvladuje.
12. člen
(črtan)
2. STATUSNE DOLOČBE
2.1. Skupne določbe
Pravnoorganizacijska oblika
13. člen
(1) Zavarovalnica je lahko organizirana
samo kot delniška družba, evropska delniška družba (SE) ali kot družba za
vzajemno zavarovanje.
(2) Ne glede na določbo prejšnjega
odstavka je pozavarovalnica lahko organizirana samo kot delniška družba ali kot
evropska delniška družba (SE).
(3) Za zavarovalnico ali
pozavarovalnico, ki je organizirana kot evropska delniška družba (SE), se
smiselno uporabljajo določbe zakona, ki ureja gospodarske družbe.
Sistem upravljanja zavarovalnice
13.a člen
(1) Zavarovalnica lahko izbere
dvotirni sistem upravljanja zavarovalnice z upravo in nadzornim svetom ali
enotirni sistem upravljanja zavarovalnice z upravnim odborom.
(2) Za upravni odbor zavarovalnice z
enotirnim sistemom upravljanja se smiselno uporabljajo določbe tega zakona o
nadzornem svetu zavarovalnice, za izvršne direktorje oziroma izvršne
direktorice (v nadaljnjem besedilu: izvršni direktor) pa določbe tega zakona o
upravi zavarovalnice.
(3) Za izvršne direktorje in člane
oziroma članice upravnega odbora (v nadaljnjem besedilu: član upravnega odbora)
zavarovalnice z enotirnim sistemom upravljanja veljajo posebna pravila:
1.    
upravni odbor zavarovalnice mora imenovati
najmanj dva izvršna direktorja,
2.    
za izvršnega direktorja je lahko imenovana
največ polovica članov upravnega odbora zavarovalnice,
3.    
člani upravnega odbora, ki niso izvršni
direktorji, ne smejo voditi poslov zavarovalnice.
(4) Za izvršne direktorje in člane
upravnega odbora družbe za vzajemno zavarovanje veljajo poleg drugega in
tretjega odstavka tega člena posebna pravila:
1.    
zanje se ne uporabljajo določbe ZGD, ki urejajo
udeležbo članov uprave oziroma nadzornega sveta na dobičku,
2.    
poleg vsaj dveh izvršnih direktorjev mora
družba za vzajemno zavarovanje imeti še najmanj tri člane upravnega odbora.
Dejavnost zavarovalnice
14. člen
(1) Zavarovalnica sme opravljati samo
zavarovalne posle.
(2) Zavarovalnica lahko opravlja
zavarovalne posle v posamezni zavarovalni vrsti ali skupini; skupaj pa lahko
opravlja zavarovalne posle le v eni od naslednjih zavarovalnih skupin:
1.    
življenjska zavarovanja,
2.    
premoženjska zavarovanja.
(3) Ne glede na določbo prejšnjega odstavka
lahko zavarovalnica, ki opravlja zavarovalne posle v zavarovalni skupini življenjskih
zavarovanj, opravlja tudi zavarovalne posle v zavarovalnih vrstah nezgodnega in
zdravstvenega zavarovanja iz 1. in 2. točke drugega odstavka 2. člena tega
zakona.
(4) Ne glede na določbo drugega odstavka
tega člena lahko zavarovalnica, ki je pridobila dovoljenje za opravljanje
zavarovalnih poslov le v zavarovalni vrsti iz 1. in 2. točke drugega odstavka
2. člena tega zakona, opravlja tudi zavarovalne posle v zavarovalnih vrstah iz
skupine življenjskih zavarovanj.
(5) Ne glede na določbo prvega odstavka
tega člena lahko zavarovalnica opravlja tudi posle, ki so z zavarovalnimi posli
v neposredni zvezi.
(6) Za posle iz prejšnjega odstavka se
štejejo zlasti:
1.    
terminske pogodbe, opcije in ostale izvedene
finančne instrumente, če ti prispevajo k zniževanju tveganj, ki nastajajo
zaradi sprememb in nihanj tečajev in obrestnih mer, in so v skladu z določbami
124. člena tega zakona (zaščita naložb pred tržnimi tveganji),
2.    
posredovanje pri prodaji oziroma prodaja v
zavarovalnih primerih poškodovanih predmetov, ki ob reševanju škodnih primerov
pripadejo zavarovalnici,
3.    
izvajanje ukrepov za preprečevanje in
odpravljanje nevarnosti, ki ogrožajo zavarovano premoženje in osebe,
4.    
ocena stopnje izpostavljenosti zavarovalnega
objekta in ocenjevanje škod,
5.    
opravljanje drugih intelektualnih in tehničnih
storitev v zvezi z zavarovalnimi posli,
6.    
posredovanje pri sklepanju zavarovalnih poslov
za zavarovalnice iz iste zavarovalniške skupine.
(7) Za posle iz petega odstavka tega člena
se štejejo tudi posli:
-      
posredovanja pri sklepanju bančnih storitev in
drugih kreditnih poslov po zakonu, ki ureja bančništvo,
-      
posredovanja pri storitvah v zvezi z
vrednostnimi papirji po zakonu, ki ureja trg vrednostnih papirjev,
-      
posredovanja pri izdajanju in upravljanju
drugih plačilnih instrumentov (npr. plačilne in kreditne kartice, potovalni
čeki, bančne menice),
-      
posredovanja pri nakupu ali prodaji
investicijskih kuponov vzajemnih skladov po zakonu, ki ureja investicijske
sklade in družbe za upravljanje,
kolikor gre za posredovanje za banko oziroma
drugo finančno organizacijo po zakonu, ki ureja bančništvo oziroma trg
vrednostnih papirjev. Dovoljenje za opravljanje poslov v skladu s tem odstavkom
izda Agencija za zavarovalni nadzor na podlagi predhodnega mnenja Banke
Slovenije oziroma Agencije za trg vrednostnih papirjev. Za izdajo dovoljenja se
smiselno uporabljajo določbe petega in šestega odstavka 227. člena tega zakona
oziroma v teh delih zakona, ki ureja bančništvo oziroma trg vrednostnih
papirjev.
(8) Ne glede na določbo prvega odstavka
tega člena lahko zavarovalnica, ki opravlja zavarovalne posle v zavarovalni
skupini življenjskih zavarovanj, opravlja tudi dejavnost upravljanja
pokojninskih skladov po zakonu, ki ureja pokojninske sklade, če izpolnjuje
pogoje, ki jih določa navedeni zakon.
(9) Zavarovalne posle sklepanja
pozavarovanj lahko opravlja samo pozavarovalnica. Ne glede na določbo drugega
odstavka tega člena lahko pozavarovalnica opravlja zavarovalne posle sklepanja
pozavarovanj v vseh zavarovalnih skupinah.
(10) Ne glede na določbo prejšnjega
odstavka lahko zavarovalnica opravlja zavarovalne posle tudi na indirektni
način. Za indirektni način opravljanja zavarovalnih poslov gre, ko
zavarovalnica sprejme v zavarovanje posamezno nevarnost bodisi kot
sozavarovanje bodisi kot fakultativno kvotno pozavarovanje.
(11) Zavarovalnica, ki je pridobila
dovoljenje za opravljanje zavarovalnih poslov v eni ali več zavarovalnih vrstah
premoženjskih zavarovanj, lahko opravlja zavarovalne posle tudi v zavarovalnih
vrstah premoženjskih zavarovanj, za katere ni pridobila dovoljenja, če so
izpolnjeni naslednji pogoji:
1.    
če zavarovanje krije nevarnost,
- 
ki je povezana z nevarnostjo, ki jo krije
zavarovanje v zavarovalni vrsti, za katero je zavarovalnica pridobila
dovoljenje (v nadaljnjem besedilu: glavna nevarnost),
- 
ki je v zvezi z istim predmetom kot glavna
nevarnost, in
- 
ki je pokrita z isto zavarovalno pogodbo;
2.    
če gre za nevarnost, ki je v razmerju do glavne
nevarnosti pomožnega pomena;
3.    
če ne gre za nevarnost, ki jo krijejo
zavarovanja iz 14. in 15. točke drugega odstavka 2. člena tega zakona;
4.    
v primerih zavarovanj iz 17. točke drugega
odstavka 2. člena tega zakona pa, če so izpolnjeni tudi naslednji pogoji:
- 
če glavno nevarnost krije zavarovanje iz 18.
točke drugega odstavka 2. člena tega zakona, ali
- 
če je glavna nevarnost povezana na uporabo
morskih plovil oziroma je povezano z uporabo morskih plovil.
(12) Dopolnilna zdravstvena zavarovanja iz
sedmega odstavka 2. člena tega zakona predstavljajo javni interes Republike
Slovenije in se izvajajo po načelu medgeneracijske vzajemnosti. Vse
zavarovalnice, ki izvajajo ta zavarovanja, so obvezno vključene v izravnalne
sheme za izravnavo razlik v stroških zdravstvenih storitev med zavarovalnicami,
ki izhajajo iz razlik v starostni strukturi in strukturi po spolu portfelja posameznih
zavarovalnic v skladu z zakonom, ki ureja prostovoljna zdravstvena zavarovanja.
Podrobno ureditev izvajanja izravnalnih shem se uredi v posebnem zakonu.
(13) Zavarovalnica, ki opravlja zavarovalne
posle v zavarovalni skupini življenjskih zavarovanj, lahko k življenjskim
zavarovanjem sklepa tudi dodatna zavarovanja. Dodatna zavarovanja, ki jih
sklepa zavarovalnica, ki opravlja posle v zavarovalni skupini življenjskih
zavarovanj, obsegajo predvsem zavarovanje invalidnosti zaradi nezgode ali
bolezni, zavarovanje smrti zaradi nezgode ter zavarovanje za primer poškodbe
vključno z zavarovanjem nesposobnosti opravljanja poklica zaradi poškodbe,
vendar le, če so te oblike zavarovanj sklenjene kot dodatna zavarovanja k
življenjskemu zavarovanju.
(14) Zavarovalnica, ki skladno s tretjim in
četrtim odstavkom tega člena opravlja zavarovalne posle v skupini življenjskih
in premoženjskih zavarovanj, mora:
-      
voditi poslovne knjige ter sestavljati
računovodske izkaze in poslovna poročila ločeno za posle premoženjskih in
življenjskih zavarovanj;
-      
računovodske izkaze sestavljati tako, da so
rezultati prikazani ločeno za vsako od zavarovalnih skupin. V ta namen se vsi
prihodki in odhodki prikažejo glede na izvor. Postavke, ki so skupne za obe
zavarovalni skupini, se vnesejo v skladu z metodo porazdelitve. Metodo
porazdelitve prihodkov in odhodkov določi zavarovalnica in mora zanjo pridobiti
naknadno soglasje Agencije za zavarovalni nadzor. Soglasje Agencije za
zavarovalni nadzor je potrebno tudi k spremembam oziroma dopolnitvam metode
porazdelitve;
-      
na podlagi računovodskih izkazov pripraviti
izjavo, v kateri so jasno opredeljene postavke, ki sestavljajo minimalni
kapital iz 110. oziroma 111. člena tega zakona;
-      
ugotavljati in zagotavljati minimalni kapital
iz 110. oziroma 111. člena tega zakona in zajamčeni kapital iz 112. člena tega
zakona ločeno za posle premoženjskih in življenjskih zavarovanj.
V primeru kapitalske neustreznosti v skupini
življenjskih ali premoženjskih zavarovanj lahko Agencija za zavarovalni nadzor
dovoli prenos prostih sredstev iz ene skupine v drugo.
2.2. Zavarovalna delniška družba
2.2.1. Splošne določbe
Pojem
15. člen
(1) Zavarovalna delniška družba je delniška
družba, ki pridobi dovoljenje Agencije za zavarovalni nadzor za opravljanje
zavarovalnih poslov.
(2) Zavarovalna delniška družba mora imeti
nadzorni svet.
(3) Za zavarovalno delniško družbo se
uporabljajo določbe ZGD, če ni v tem zakonu drugače določeno.
2.2.2. Osnovni kapital in delnice
Osnovni kapital
16. člen
Najnižji znesek osnovnega kapitala zavarovalne
delniške družbe je enak višini zajamčenega kapitala iz 112. člena tega zakona.
Delnice
17. člen
(1) Delnice zavarovalne delniške družbe se
lahko glasijo le na ime.
(2) Delnice zavarovalne delniške družbe
morajo biti v celoti vplačane v denarju in pred vpisom ustanovitve oziroma
povečanja osnovnega kapitala zavarovalne delniške družbe v sodni register.
(3) Delnice zavarovalne delniške družbe
morajo biti izdane v nematerializirani obliki.
(4) Določba drugega odstavka tega člena se
ne uporablja v naslednjih primerih:
-      
ustanovitve zavarovalnice oziroma povečanja
osnovnega kapitala zavarovalnice zaradi izvedbe združitve oziroma delitve,
-      
povečanja osnovnega kapitala zavarovalnice s
stvarnim vložkom, katerega predmet so delnice druge zavarovalnice, če je zavarovalnica
za takšno povečanje pridobila dovoljenje Agencije za zavarovalni nadzor.
(5) Za dovoljenje iz druge alineje
prejšnjega odstavka se smiselno uporabljajo določbe tega zakona, ki urejajo
dovoljenje za združitev.
2.2.3. Kvalificirani deleži
Kratice drugih zakonov in predpisov Evropske
unije ter opredelitev pojmov
17.a člen
(1) V tem podpoglavju so uporabljene
te kratice drugih zakonov:
1.    
ZBan-1 je Zakon o bančništvu (Uradni list RS,
št. 131/06, 1/08 in 109/08),
2.    
ZFK je Zakon o finančnih konglomeratih (Uradni
list RS, št. 43/06),
3.    
ZISDU-1 je Zakon o investicijskih skladih in
družbah za upravljanje (Uradni list RS, št. 26/05 – uradno prečiščeno besedilo,
68/05 – odločba US, 28/06, 92/07, 109/07 – popr. in 65/08),
4.    
ZPPDFT je Zakon o preprečevanju pranja denarja
in financiranja terorizma (Uradni list RS, št. 60/07),
5.    
ZTFI je Zakon o trgu finančnih instrumentov
(Uradni list RS, št. 67/07,100/07 – popr. in 69/08).
(2) V tem podpoglavju so za predpise Evropske
unije (v nadaljnjem besedilu: EU) uporabljeni ti skrajšani naslovi:
1.    
Direktiva 85/611/EGS je Direktiva Sveta
85/611/EGS o usklajevanju zakonov in drugih predpisov o kolektivnih naložbenih
podjemih za vlaganja v prenosljive vrednostne papirje (KNPVP) (UL L št. 375 z
dne 31. 12. 1985, str. 3), nazadnje spremenjena z Direktivo 2005/1/ES
Evropskega parlamenta in Sveta z dne 9. marca 2005 o spremembi Direktiv
Sveta 73/239/EGS, 85/611/EGS, 91/675/EGS, 92/49/EGS in 93/6/EGS ter Direktiv
94/19/ES, 98/78/ES, 2000/12/ES, 2001/34/ES, 2002/83/ES in 2002/87/ES za vzpostavitev
nove organizacijske strukture odborov za finančne storitve (UL L 79,
24. 3. 2005, str. 3);
2.    
Direktiva 2004/39/ES je Direktiva 2004/39/ES
Evropskega parlamenta in Sveta z dne 21. aprila 2004 o trgih finančnih
instrumentov in o spremembah Direktiv Sveta 85/611/EGS, 93/6/EGS in Direktive
2000/12/ES Evropskega parlamenta in Sveta ter o razveljavitvi Direktive Sveta
93/22/EGS (UL L št. 145 z dne 30. 4. 2004, str. 1).
(3) Pojmi, uporabljeni v tem
podpoglavju, imajo enak pomen kot pojmi, uporabljeni v:
-      
banka – v prvem in četrtem odstavku 13. člena
ZBan-1,
-      
finančna družba – v petem odstavku 15. člena
ZBan-1,
-      
investicijsko podjetje – v prvem odstavku 14.
člena ZBan-1,
-      
kreditna institucija – v tretjem odstavku 13.
člena ZBan-1,
-      
nadrejena oseba in podrejena družba – v 25.
členu ZBan-1,
-      
tretja država – v drugem odstavku 18. člena
ZBan-1.
(4) Pojem »družba za upravljanje«,
uporabljen v tem podpoglavju, ima enak pomen kot pojem, uporabljen v 6. točki
2. člena ZFK.
(5) Pojma, uporabljena v tem
podpoglavju, imata enak pomen kot pojma, uporabljena v ZTFI:
-      
investicijske storitve in posli v prvem
odstavku 8. člena ZTFI,
-      
kolektivni naložbeni podjem v prvem odstavku
26. člena ZTFI.
Dovoljenje za pridobitev
kvalificiranega deleža
18. člen
(1) Oseba, ki namerava neposredno ali posredno
pridobiti delnice zavarovalnice, na podlagi katerih bi dosegla ali presegla
kvalificirani delež (v nadaljnjem besedilu: bodoči kvalificirani imetnik), mora
pred pridobitvijo takega deleža pridobiti dovoljenje Agencije za zavarovalni
nadzor (v nadaljnjem besedilu: dovoljenje za pridobitev kvalificiranega
deleža).
(2) Agencija za zavarovalni nadzor v
izreku odločbe, s katero izda dovoljenje za pridobitev kvalificiranega deleža,
določi višino deleža glasovalnih pravic ali deleža v kapitalu zavarovalnice, za
pridobitev katerega se izdaja dovoljenje, kot enega od teh razponov:
1.    
delež glasovalnih pravic ali delež v kapitalu
zavarovalnice, ki je enak ali večji od kvalificiranega deleža in manjši od 20%,
2.    
delež glasovalnih pravic ali delež v kapitalu
zavarovalnice, ki je enak ali večji od 20% in manjši od ene tretjine,
3.    
delež glasovalnih pravic ali delež v kapitalu
zavarovalnice, ki je enak ali večji od ene tretjine in manjši od 50%,
4.    
delež glasovalnih pravic ali delež v kapitalu
zavarovalnice, ki je enak ali večji od 50%,
5.    
delež, na podlagi katerega bodoči kvalificirani
imetnik postane nadrejena družba zavarovalnice.
(3) Kvalificirani imetnik mora pred
vsako nadaljnjo pridobitvijo delnic, na podlagi katere bi presegel razpon, za
katerega velja že izdano dovoljenje za pridobitev kvalificiranega deleža,
pridobiti novo dovoljenje za pridobitev kvalificiranega deleža.
(4) Osebe, ki so se sporazumele, da
bodo delovale usklajeno pri pridobivanju delnic zavarovalnice ali uresničevanju
upravljavskih upravičenj iz teh delnic (v nadaljnjem besedilu: skupni
kvalificirani imetniki) in nameravajo pridobiti delež, na podlagi katerega bi
skupno dosegle ali presegle kvalificirani delež, morajo pred pridobitvijo
takega deleža pridobiti dovoljenje za pridobitev kvalificiranega deleža.
(5) Šteje se, če se ne dokaže drugače,
da so se sporazumeli in da pri pridobitvi delnic zavarovalnice ali
uresničevanju upravljalskih upravičenj iz teh delnic usklajeno delujejo:
1.    
člani poslovodstva ali nadzornega sveta s
pravnimi osebami, v katerih opravljajo to nalogo,
2.    
osebe, ki so med seboj povezane kot ožji
družinski člani,
3.    
družba za upravljanje in investicijski skladi,
ki jih upravlja ta družba za upravljanje, ali
4.    
osebe,
- 
ki so skupščini zavarovalnice predlagale
sprejetje sklepa o imenovanju ali odpoklicu članov organa vodenja ali nadzora
ali drugega sklepa, ki se po ZGD sprejema z večino najmanj treh četrtin pri
sklepanju zastopanega osnovnega kapitala, in
- 
ki so z uresničevanjem glasovalnih pravic ali
na drug način dosegle sprejetje tega sklepa.
(6) Skupni kvalificirani imetniki, ki
imajo veljavno dovoljenje za pridobitev kvalificiranega deleža, morajo pred
vsako nadaljnjo pridobitvijo delnic zavarovalnice, na podlagi katere njihov
skupni delež preseže razpon, za katerega velja že izdano dovoljenje za pridobitev
kvalificiranega deleža, pridobiti novo dovoljenje za pridobitev kvalificiranega
deleža.
(7) Prvi in drugi odstavek tega člena,
19. do 20.b člen ter 21. in 21.a člen tega zakona o dovoljenju za pridobitev
kvalificiranega deleža ter o pravicah in obveznostih posameznega
kvalificiranega imetnika se smiselno uporabljajo tudi za skupne kvalificirane
imetnike. Pri smiselni uporabi določb iz prejšnjega stavka se namesto pojma
»kvalificirani imetnik« uporabi pojem »skupni kvalificirani imetniki«.
Ugotavljanje kvalificiranega deleža
18.a člen
(1) Kot osnova za ugotavljanje
kvalificiranega deleža na podlagi glasovalnih pravic se upoštevajo vse delnice
zavarovalnice z glasovalno pravico, vključno z lastnimi delnicami in delnicami,
pri katerih je uresničevanje glasovalne pravice omejeno po zakonu ali statutu
zavarovalnice v skladu z zakonom.
(2) Pri ugotavljanju kvalificiranega
deleža posamezne osebe (v nadaljnjem besedilu: morebitni kvalificirani imetnik)
na podlagi glasovalnih pravic se upoštevajo glasovalne pravice, vsebovane v
delnicah:
1.    
katerih imetnik je morebitni kvalificirani
imetnik za svoj račun,
2.    
katerih imetnik je tretja oseba, s katero je
morebitni kvalificirani imetnik sklenil pogodbo, ki pogodbeni stranki zavezuje,
da z usklajenim uresničevanjem glasovalnih pravic, katerih imetnici sta,
izvajata trajno skupno politiko upravljanja zavarovalnice,
3.    
katerih imetnik je tretja oseba, s katero je
morebitni kvalificirani imetnik sklenil pogodbo, na podlagi katere je na to
osebo odplačno začasno prenesel uresničevanje glasovalnih pravic,
4.    
ki so začasno prenesene na morebitnega
kvalificiranega imetnika kot zavarovanje, če nadzoruje glasovalne pravice,
vsebovane v teh delnicah, in izrazi namero, da jih bo uresničeval,
5.    
glede katerih ima morebitni kvalificirani imetnik
pravico užitka,
6.    
katerih imetnik je podrejena družba morebitnega
kvalificiranega imetnika ali iz katerih lahko podrejena družba morebitnega
kvalificiranega imetnika uresničuje glasovalne pravice v pomenu iz 2. do 5.
točke tega odstavka,
7.    
katerih imetnik je morebitni kvalificirani
imetnik za račun tretje osebe in iz katerih lahko uresničuje glasovalno pravico
po lastni presoji, če ne prejme ustreznih navodil te tretje osebe,
8.    
katerih imetnik je tretja oseba v svojem imenu
in za račun morebitnega kvalificiranega imetnika,
9.    
iz katerih lahko morebitni kvalificirani
imetnik uresničuje glasovalne pravice kot pooblaščenec in jih lahko uresničuje
po lastni presoji, če ne prejme ustreznih navodil od njihovega imetnika.
(3) Kot osnova za ugotavljanje
kvalificiranega deleža na podlagi udeležbe v kapitalu se upoštevajo vse
delnice, na katere je razdeljen osnovni kapital zavarovalnice, vključno z
lastnimi delnicami.
(4) Pri ugotavljanju kvalificiranega
deleža posameznega kvalificiranega imetnika na podlagi udeležbe v kapitalu se
smiselno uporabljajo 1., 2., 3., 5., 6. in 8. točka drugega odstavka tega
člena.
Izjeme pri ugotavljanju
kvalificiranega deleža
18.b člen
(1) Pri ugotavljanju kvalificiranega
deleža se ne upoštevajo:
1.    
delnice, ki jih je morebitni kvalificirani
imetnik pridobil izključno za poravnavo v običajno kratkem poravnalnem obdobju,
in
2.    
delnice, ki jih je morebitni kvalificirani
imetnik pridobil za račun tretje osebe v zvezi z opravljanjem skrbniških
storitev, če lahko iz teh delnic uresničuje glasovalne pravice samo na podlagi
navodil, ki mu jih da oseba, za račun katere jih ima, v pisni obliki ali z
uporabo elektronskega načina.
(2) Pri ugotavljanju kvalificiranega
deleža družbe, ki je nadrejena družbi za upravljanje, se ne upoštevajo deleži
iz naložb kolektivnih naložbenih podjemov, ki jih pod pogoji, določenimi v
ZISDU-1 oziroma Direktivi 85/611/EGS, upravlja družba za upravljanje, v delnice
zavarovalnice, če družba za upravljanje uresničuje glasovalne pravice iz teh
deležev neodvisno od nadrejene družbe.
(3) Prejšnji odstavek se ne uporablja,
če:
1.    
je nadrejena družba ali tej podrejena družba
imetnik delnic zavarovalnice z glasovalno pravico, ki jih upravlja družba za
upravljanje, in
2.    
družba za upravljanje ne more uresničevati
glasovalnih pravic iz teh delnic po lastni presoji, temveč samo po neposrednih
ali posrednih navodilih nadrejene družbe ali tej podrejene družbe.
(4) Pri ugotavljanju kvalificiranega
deleža družbe, ki je nadrejena investicijskemu podjetju, ki je v skladu z ZTFI
oziroma Direktivo 2004/39/ES upravičeno opravljati investicijske storitve in
posle, se ne upoštevajo deleži iz naložb v delnice zavarovalnice, ki jih
upravlja to investicijsko podjetje pri opravljanju storitev gospodarjenja s
finančnimi instrumenti v pomenu, opredeljenem v četrtem odstavku 8. člena ZTFI,
če so izpolnjeni pogoji:
1.    
investicijsko podjetje ima ustrezno dovoljenje
pristojnega nadzornega organa za opravljanje investicijske storitve
gospodarjenja s finančnim instrumenti iz 4. točke prvega odstavka 8. člena
ZTFI,
2.    
investicijsko podjetje:
- 
lahko uresničuje glasovalne pravice iz naložb v
delnice zavarovalnice z glasovalno pravico samo na podlagi navodil, ki mu jih
da stranka, za račun katere gospodari z njimi, v pisni obliki ali z uporabo
elektronskega načina;
- 
je z uporabo ustreznih ukrepov zagotovilo
ustrezne pogoje, enakovredne pogojem, določenim v ZISDU-1 oziroma Direktivi
85/611/EGS, da se storitve gospodarjenja s finančnimi instrumenti opravljajo
neodvisno od drugih storitev in poslov, ki jih opravlja investicijsko podjetje,
in
3.    
investicijsko podjetje uresničuje glasovalne
pravice neodvisno od nadrejene družbe.
(5) Prejšnji odstavek se ne uporablja,
če:
1.    
je nadrejena družba ali tej podrejena družba
imetnik delnic zavarovalnice z glasovalno pravico, ki jih upravlja
investicijsko podjetje, in
2.    
investicijsko podjetje ne more uresničevati
glasovalnih pravic iz teh delnic po lastni presoji, temveč samo po neposrednih
ali posrednih navodilih nadrejene družbe ali tej podrejene družbe.
(6) Pri ugotavljanju kvalificiranega
deleža banke, banke države članice ali investicijskega podjetja se ne
upoštevajo delnice, ki jih je ta banka, banka države članice ali investicijsko
podjetje pridobilo pri opravljanju storitve izvedbe prve ali nadaljnje prodaje
finančnih instrumentov z obveznostjo odkupa iz 6. točke prvega odstavka 8.
člena ZTFI, če so izpolnjeni ti pogoji:
1.    
banka, banka države članice ali investicijsko
podjetje je v skladu z ZTFI oziroma Direktivo 2004/39/ES upravičeno opravljati
investicijske storitve iz 6. točke prvega odstavka 8. člena ZTFI;
2.    
banka, banka države članice ali investicijsko
podjetje ne uresničuje glasovalnih pravic, vsebovanih v delnicah, in ne
uresničuje drugih upravljavskih upravičenj iz delnic tako, da bi s tem vplivalo
na vodenje poslov zavarovalnice, in
3.    
banka, banka države članice ali investicijsko
podjetje delnice odsvoji v enem letu po pridobitvi.
Zahteva za izdajo dovoljenja za
pridobitev kvalificiranega deleža
19. člen
(1) Zahteva za izdajo dovoljenja za
pridobitev kvalificiranega deleža mora vključevati:
1.    
višino deleža glasovalnih pravic ali deleža v
kapitalu zavarovalnice, ki ga namerava pridobiti bodoči kvalificirani imetnik;
2.    
druge podatke iz prvega odstavka 327. člena
tega zakona, ki jih mora vključevati vsaka zahteva.
(2) Zahtevi za izdajo dovoljenja za
pridobitev kvalificiranega deleža je treba priložiti dokaze in informacije o
tem, da bodoči kvalificirani imetnik ustreza merilom iz 19.b člena tega zakona.
Posvetovanje s pristojnimi nadzornimi
organi
19.a člen
(1) Agencija za zavarovalni nadzor se
mora pred odločitvijo o izdaji dovoljenja za pridobitev kvalificiranega deleža
posvetovati s pristojnim nadzornim organom posamezne države članice, če je
bodoči kvalificirani imetnik:
1.    
zavarovalnica te države članice,
2.    
kreditna institucija, investicijsko podjetje
ali družba za upravljanje te države članice ali
3.    
oseba, ki je nadrejena osebam iz 1. ali 2.
točke tega odstavka.
(2) Agencija za zavarovalni nadzor se
mora pred odločitvijo o izdaji dovoljenja za pridobitev kvalificiranega deleža
posvetovati s pristojnim nadzornim organom Republike Slovenije, če je bodoči
kvalificirani imetnik:
1.    
kreditna institucija, borznoposredniška družba
ali družba za upravljanje Republike Slovenije ali
2.    
oseba, ki je nadrejena osebam iz prejšnje
točke.
(3) Agencija za zavarovalni nadzor se
s pristojnimi nadzornimi organi držav članic in Republike Slovenije posvetuje
in izmenjava informacije o primernosti bodočih kvalificiranih imetnikov, dobrem
imenu in izkušnjah članov uprav družb v isti skupini in druge informacije, ki
so nujne ali pomembne za presojo, ali bodoči kvalificirani imetnik ustreza
merilom iz 19.b člena tega zakona.
(4) Če se mora Agencija za zavarovalni
nadzor po prvem ali drugem odstavku tega člena pred odločitvijo o izdaji
dovoljenja za pridobitev kvalificiranega deleža posvetovati s pristojnimi
nadzornimi organi, mora obrazložitev odločbe, s katero izda dovoljenje za
pridobitev kvalificiranega deleža ali zavrne zahtevo za izdajo tega dovoljenja,
poleg vsebin, ki jih mora vključevati vsaka obrazložitev odločbe, vključevati
tudi opredelitev Agencije za zavarovalni nadzor o stališčih in pomislekih
drugih nadzornih organov.
(5) Če je bodoči kvalificirani imetnik
nadzorovana finančna družba tretje države, mora zahtevi za izdajo dovoljenja za
pridobitev kvalificiranega deleža priložiti tudi soglasje oziroma mnenje
pristojnega nadzornega organa ali obvestilo, da v skladu s predpisi, ki veljajo
za bodočega kvalificiranega imetnika v državi njegovega sedeža, tako soglasje
oziroma mnenje ni potrebno.
Presoja primernosti bodočega
kvalificiranega imetnika
19.b člen
(1) Da bi se zagotovilo varno in
skrbno upravljanje zavarovalnice, v kateri namerava bodoči kvalificirani
imetnik pridobiti kvalificirani delež, mora Agencija za zavarovalni nadzor pri
odločanju o izdaji dovoljenja za pridobitev kvalificiranega deleža ob
upoštevanju vpliva, ki ga bo verjetno imel bodoči kvalificirani imetnik na
upravljanje zavarovalnice, če bo pridobil kvalificirani delež, ki se zahteva,
presojati primernost bodočega kvalificiranega imetnika na podlagi teh meril:
1.    
ugleda bodočega kvalificiranega imetnika;
2.    
ugleda in izkušenj oseb, ki bodo imele možnost
upravljati zavarovalnico ali drugače vplivati na poslovanje zavarovalnice, če
bodoči kvalificirani imetnik pridobi kvalificirani delež, ki se zahteva;
3.    
finančne trdnosti bodočega kvalificiranega
imetnika, zlasti v zvezi z vrstami poslov, ki jih opravlja ali načrtuje
zavarovalnica;
4.    
verjetnih posledic, če bo bodoči kvalificirani
imetnik pridobil kvalificirani delež, ki se zahteva, za sposobnost
zavarovalnice ravnati v skladu s pravili o obvladovanju tveganj ter
izpolnjevati zahteve in omejitve, določene v 5. poglavju tega zakona.
(2) Pri presoji primernosti bodočega
kvalificiranega imetnika na podlagi merila iz 4. točke prejšnjega odstavka mora
Agencija za zavarovalni nadzor presoditi tudi organizacijski ustroj, postopke
in sisteme v skupini, katere del bo postala zavarovalnica, če bodoči
kvalificirani imetnik pridobi kvalificirani delež, ki se zahteva, in verjetne
posledice za možnost izvajanja učinkovitega nadzora, učinkovite izmenjave informacij
med pristojnimi nadzornimi organi in razmejitve pristojnosti in odgovornosti za
nadzor med pristojnimi nadzornimi organi.
(3) Pri presoji primernosti bodočega
kvalificiranega imetnika mora Agencija za zavarovalni nadzor presoditi tudi,
ali obstajajo razlogi za sum:
1.    
da je bilo ali bo v zvezi s pridobitvijo
kvalificiranega deleža, ki se zahteva, storjeno dejanje pranja denarja iz
prvega odstavka 2. člena ZPPDFT ali financiranja terorizma iz drugega odstavka
2. člena ZPPDFT ali izveden poskus tega dejanja ali
2.    
da bo ta pridobitev povečala tveganje pranja
denarja ali financiranja terorizma iz prvega odstavka 6. člena ZPPDFT.
(4) Primernosti bodočega
kvalificiranega imetnika Agencija za zavarovalni nadzor ne sme presojati z
vidika gospodarskih potreb trga.
(5) Če Agencija za zavarovalni nadzor
hkrati obravnava dve ali več zahtev za pridobitev kvalificiranega deleža v isti
zavarovalnici, mora vse bodoče kvalificirane imetnike obravnavati
nediskriminatorno.
Zavrnitev zahteve za izdajo
dovoljenja za pridobitev kvalificiranega deleža
19.c člen
(1) Agencija za zavarovalni nadzor
zavrne zahtevo za izdajo dovoljenja za pridobitev kvalificiranega deleža, če:
1.    
bodoči kvalificirani imetnik ne ustreza merilom
iz 1. do 3. točke prvega odstavka 19.b člena tega zakona;
2.    
na podlagi meril iz 19.b člena tega zakona
presodi, da je verjetno, če bodoči kvalificirani imetnik pridobi kvalificirani
delež, ki se zahteva:
- 
da bo ogrožena sposobnost zavarovalnice ravnati
v skladu s pravili o obvladovanju tveganj ter izpolnjevati zahteve in omejitve,
določene v 5. poglavju tega zakona;
- 
da bo ovirano ali oteženo izvajanje
učinkovitega nadzora, učinkovite izmenjave informacij med pristojnimi
nadzornimi organi oziroma razmejitve pristojnosti in odgovornosti za nadzor med
pristojnimi nadzornimi organi;
3.    
obstajajo razlogi za sum:
- 
da je bilo ali bo v zvezi s pridobitvijo
kvalificiranega deleža, ki se zahteva, storjeno dejanje pranja denarja iz
prvega odstavka 2. člena ZPPDFT ali financiranja terorizma iz drugega odstavka
2. člena ZPPDFT ali izveden poskus tega dejanja ali
- 
da bo ta pridobitev povečala tveganje pranja
denarja ali financiranja terorizma iz prvega odstavka 6. člena ZPPDFT;
4.    
bodoči kvalificirani imetnik v roku, določenem
z zahtevo iz šestega ali sedmega odstavka 329.a člena tega zakona ne predloži
vse dokumentacije in informacij, potrebnih za presojo primernosti po merilih iz
19.b člena tega zakona.
(2) Agencija za zavarovalni nadzor
zavrne zahtevo za pridobitev kvalificiranega deleža bodočemu kvalificiranemu
imetniku tretje države tudi, če je ob upoštevanju predpisov države te osebe
oziroma ob upoštevanju prakse države te osebe pri uporabi in uresničevanju teh
predpisov verjetno, da bo ovirano oziroma oteženo izvajanje učinkovitega
nadzora, učinkovite izmenjave informacij med pristojnimi nadzornimi organi
oziroma razmejitve pristojnosti in odgovornosti za nadzor med pristojnimi
nadzornimi organi.
Rok za pridobitev deleža, na katerega
se nanaša dovoljenje
19.č člen
(1) Agencija za zavarovalni nadzor
lahko z odločbo o dovoljenju za pridobitev kvalificiranega deleža ali pozneje
bodočemu kvalificiranemu imetniku naloži, da mora v roku, ki ga določi,
pridobiti delnice zavarovalnice, na podlagi katerih doseže razpon, za katerega
je izdano dovoljenje za pridobitev kvalificiranega deleža. Rok iz določbe
prejšnjega stavka ne sme biti krajši od šestih mesecev od vročitve odločbe, s
katero je Agencija za zavarovalni nadzor določila ta rok.
(2) Agencija za zavarovalni nadzor
lahko na zahtevo bodočega kvalificiranega imetnika podaljša rok iz prejšnjega
odstavka.
(3) Bodoči kvalificirani imetnik mora
zahtevo za podaljšanje roka za pridobitev deleža vložiti pred potekom roka iz
prvega odstavka tega člena.
Prenehanje veljavnosti dovoljenja za
pridobitev kvalificiranega deleža
19.d člen
(1) Če je Agencija za zavarovalni
nadzor po 19.č členu tega zakona določila rok za pridobitev delnic
zavarovalnice in bodoči kvalificirani imetnik v tem roku ne pridobi delnic
zavarovalnice, na podlagi katerih bi dosegel kvalificiran delež, dovoljenje
preneha veljati v celoti.
(2) Če je Agencija za zavarovalni
nadzor po 19.č členu tega zakona določila rok za pridobitev delnic
zavarovalnice in kvalificirani imetnik v tem roku doseže kvalificiran delež, ne
doseže pa razpona, za katerega je izdano dovoljenje, dovoljenje preneha veljati
v delu, ki presega razpon, ki ga je imetnik dosegel.
(3) Če kvalificirani imetnik po
pridobitvi deleža v razponu, za katerega je bilo izdano dovoljenje, odsvoji
delnice zavarovalnice tako, da njegov delež glasovalnih pravic ali delež v
kapitalu zavarovalnice ne dosega več razpona, za katerega je bilo izdano
dovoljenje, dovoljenje preneha veljati v delu, ki presega razpon, ki ga imetnik
dosega po odsvojitvi.
(4) Prejšnji odstavek se smiselno
uporablja tudi, če se delež kvalificiranega imetnika zmanjša zaradi povečanja
osnovnega kapitala ali drugih korporacijskih dejanj zavarovalnice.
(5) O prenehanju ali delnem prenehanju
veljavnosti dovoljenja za pridobitev kvalificiranega deleža izda Agencija za
zavarovalni nadzor ugotovitveno odločbo.
Glasovalne pravice iz delnic
zavarovalnice, pridobljenih v nasprotju z zakonom
20. člen
(1) Imetnik iz delnic zavarovalnice,
ki jih je pridobil ali jih ima v nasprotju s tem zakonom (v nadaljnjem
besedilu: neupravičeni imetnik), nima glasovalnih pravic.
(2) Število delnic, iz katerih
neupravičeni imetnik lahko uresničuje glasovalne pravice, se izračuna:
1.    
če imetnik na podlagi delnic dosega ali presega
10% delež glasovalnih pravic ali delež v kapitalu zavarovalnice, ne da bi imel
dovoljenje za pridobitev kvalificiranega deleža, ali če je bilo imetniku
dovoljenje za pridobitev kvalificiranega deleža odvzeto tako, da se od števila
delnic, ki je 10% delež glasovalnih pravic ali delež v kapitalu zavarovalnice,
odšteje ena delnica;
2.    
če imetnik na podlagi delnic presega razpon, za
katerega velja dovoljenje za pridobitev kvalificiranega deleža tako, da je
število enako številu delnic, ki je zgornja meja razpona, za katerega ima
imetnik veljavno dovoljenje.
(3) Glasovalne pravice, ki jih
neupravičeni imetnik ni upravičen uresničevati, se prištejejo glasovalnim
pravicam drugih delničarjev v sorazmerju z njihovo udeležbo v vseh glasovalnih
pravicah iz delnic zavarovalnice.
(4) Če neupravičeni imetnik v enem
mesecu od pridobitve vloži zahtevo za dovoljenje za pridobitev kvalificiranega deleža
in če Agencija za zavarovalni nadzor to dovoljenje izda, z dnem dokončnosti
odločbe o dovoljenju za pridobitev kvalificiranega deleža imetnik pridobi
glasovalne pravice iz delnic do števila delnic, ki pomenijo delež, za katerega
je izdano to dovoljenje.
(5) Zavarovalnica neupravičenemu
imetniku ne sme omogočiti uresničevanja glasovalnih pravic iz prvega odstavka
tega člena.
(6) Prvi do peti odstavek tega člena
ter 20.a in 20.b člen tega zakona se smiselno uporabljajo tudi, če se delež
kvalificiranega imetnika poveča zaradi zmanjšanja osnovnega kapitala ali drugih
korporacijskih dejanj zavarovalnice. Pri smiselni uporabi določb iz prejšnjega
stavka enomesečni rok za vložitev zahteve za dovoljenje za pridobitev
kvalificiranega deleža teče od dneva, ko kvalificirani imetnik izve ali bi
lahko izvedel, da se je njegov delež povečal zaradi korporacijskega dejanja
zavarovalnice.
Odredba o odsvojitvi delnic
20.a člen
(1) Če neupravičeni imetnik v enem
mesecu od pridobitve delnic zavarovalnice ne vloži zahteve za izdajo dovoljenja
za pridobitev kvalificiranega deleža, mu Agencija za zavarovalni nadzor z
odredbo naloži, da delnice, ki jih ima v nasprotju s tem zakonom, odsvoji (v
nadaljnjem besedilu: odredba o odsvojitvi delnic). V odredbi o odsvojitvi
delnic mora Agencija za zavarovalni nadzor določiti rok za odsvojitev delnic,
ki ne sme biti krajši od treh in ne daljši od šestih mesecev.
(2) Neupravičeni imetnik mora do
poteka roka, določenega v odredbi o odsvojitvi delnic, Agenciji za zavarovalni
nadzor predložiti:
1.    
poročilo o odsvojitvi delnic, ki mora
vključevati podatke o pridobitelju oziroma pridobiteljih delnic, in
2.    
dokaze o odsvojitvi.
(3) Agencija za zavarovalni nadzor
lahko od pridobitelja delnic iz prejšnjega odstavka zahteva, da pojasni, ali je
delnice pridobil v svojem imenu in za svoj račun. Agencija za zavarovalni
nadzor lahko v postopku presoje, ali je imetnik ravnal v skladu z odredbo o
odsvojitvi delnic, izvede ustrezne dokaze o okoliščini, za čigav račun je
pridobitelj pridobil delnice. V postopku iz prejšnjega stavka se smiselno
uporablja 328.a člen tega zakona.
(4) Prvi do tretji odstavek tega člena
se smiselno uporabljajo tudi:
1.    
če neupravičeni imetnik v enem mesecu od
pridobitve delnic vloži zahtevo za izdajo dovoljenja za pridobitev kvalificiranega
deleža in je ta zahteva zavrnjena, zavržena ali umaknjena,
2.    
če je imetniku odvzeto dovoljenje za pridobitev
kvalificiranega deleža.
(5) Za odredbo o odsvojitvi delnic se
smiselno uporabljajo določbe tega zakona o odredbi o odpravi kršitev.
Odločba o prepovedi uresničevanja
pravic iz delnic
20.b člen
(1) Če neupravičeni imetnik delnic ne
odsvoji v roku, določenem z odredbo o odsvojitvi delnic, ali če Agencija za
zavarovalni nadzor v postopku po tretjem odstavku 20.a člena tega zakona
ugotovi, da ima pridobitelj delnice, ki so bile odsvojene po odredbi o
odsvojitvi delnic, v svojem imenu in za račun neupravičenega imetnika (v
nadaljnjem besedilu: neupravičeni pridobitelj) izda odločbo, s katero
neupravičenemu imetniku in morebitnim neupravičenim pridobiteljem prepove
uresničevanje vseh pravic iz delnic zavarovalnice, ki jih ima v nasprotju s tem
zakonom, in prepove zavarovalnici, da bi navedenim osebam na kakršen koli način
omogočila uresničevanje pravic iz teh delnic (v nadaljnjem besedilu: odločba o
prepovedi uresničevanja pravic iz delnic).
(2) Po izdaji odločbe o prepovedi
uresničevanja pravic iz delnic lahko neupravičeni imetnik in morebitni
neupravičeni pridobitelji uresničujejo samo še pravice iz števila delnic, ki se
izračuna tako, da se od števila delnic, s katerimi je imetnik dosegel
kvalificirani delež, odšteje ena delnica.
(3) Izrek odločbe o prepovedi
uresničevanja pravic iz delnic mora vključevati:
1.    
podatke o neupravičenem imetniku, če je imetnik
delnice odsvojil neupravičenemu pridobitelju, tudi podatke o neupravičenem
pridobitelju,
2.    
število delnic, iz katerih lahko neupravičeni
imetnik in morebitni neupravičeni pridobitelji skupno uresničujejo pravice iz
delnic.
(4) Odločba o prepovedi uresničevanja
pravic iz delnic zavarovalnice se vroči tudi zavarovalnici. Zavarovalnica od
vročitve odločbe neupravičenemu imetniku in neupravičenim pridobiteljem iz
delnic, na katere se odločba nanaša, ne sme omogočiti uresničevanja nobenih
pravic iz teh delnic.
(5) Če je zavarovalnica, v obdobju od
vročitve odločbe o prepovedi uresničevanja pravic iz delnic, do dneva, ko je
delnice, na katere se je nanašala ta odločba, pridobil nov imetnik v skladu s
tem zakonom, izplačala dividendo, mora zavarovalnica dividendo, ki pripade
navedenim delnicam, izplačati novemu imetniku v osmih dneh po tem, ko jo novi
imetnik obvesti o pridobitvi delnic.
Delničarski sporazum
20.c člen
(1) Delničarji zavarovalnice, ki so
skupno imetniki delnic, na podlagi katerih ne dosegajo kvalificiranega deleža v
zavarovalnici, in sklenejo sporazum o usklajenem uresničevanju upravljavskih
upravičenj iz teh delnic (v nadaljnjem besedilu: delničarski sporazum), morajo
v osmih dneh po sklenitvi o tem sporazumu obvestiti Agencijo za zavarovalni
nadzor.
(2) Delničarji zavarovalnice, ki so
skupno imetniki delnic, na podlagi katerih dosegajo ali presegajo kvalificirani
delež v zavarovalnici in nameravajo skleniti delničarski sporazum (v nadaljnjem
besedilu: kvalificirani delničarski sporazum), morajo pred sklenitvijo tega
sporazuma pridobiti dovoljenje Agencije za zavarovalni nadzor za pridobitev
kvalificiranega deleža.
(3) Udeleženci kvalificiranega
delničarskega sporazuma, ki imajo veljavno dovoljenje za pridobitev
kvalificiranega deleža, morajo pred vsako nadaljnjo pridobitvijo delnic
zavarovalnice, na podlagi katere skupni delež udeležencev kvalificiranega
delniškega sporazuma preseže razpon, za katerega velja že izdano dovoljenje za
pridobitev kvalificiranega deleža, pridobiti novo dovoljenje za pridobitev
kvalificiranega deleža.
(4) Prejšnji odstavek se smiselno
uporablja tudi:
1.    
če h kvalificiranemu delniškemu sporazumu
namerava pristopiti nov udeleženec ali
2.    
če bi po sklenitvi delniškega sporazuma iz
prvega odstavka tega člena zaradi pridobitve dodatnih delnic ali zaradi
pristopa novega udeleženca skupni delež udeležencev sporazuma dosegel ali
presegel kvalificirani delež v zavarovalnici.
(5) Določbe 18., 19. do 20.b člena ter
21. in 21.a člena tega zakona o dovoljenju za pridobitev kvalificiranega deleža
ter o pravicah in obveznostih posameznega kvalificiranega imetnika se smiselno
uporabljajo tudi za udeležence kvalificiranega delniškega sporazuma. Pri
smiselni uporabi določb iz prejšnjega stavka se namesto pojma »kvalificirani
imetnik« uporabi pojem »udeleženci kvalificiranega delniškega sporazuma«.
Drugi primeri pridobitve položaja
nadrejene osebe zavarovalnice
20.č člen
(1) Oseba, ki namerava skleniti
podjetniško pogodbo korporacijskega prava ali drug pravni posel, na podlagi
katerega bo pridobila položaj nadrejene osebe zavarovalnice, mora pred sklenitvijo
tega pravnega posla pridobiti dovoljenje za pridobitev kvalificiranega deleža
iz drugega odstavka 18. člena tega zakona, in sicer ne glede na to, ali je
hkrati delničar zavarovalnice oziroma kakšen delež delnic zavarovalnice ima.
(2) Za dovoljenje za pridobitev
kvalificiranega deleža ter za pravice in obveznosti kvalificiranega imetnika iz
prejšnjega odstavka se smiselno uporabljajo 19. do 20.b člen ter 21. in 21.a
člen tega zakona.
Odvzem dovoljenja za pridobitev
kvalificiranega deleža
21. člen
(1) Agencija za zavarovalni nadzor lahko
odvzame dovoljenje za pridobitev kvalificiranega deleža, če nastopijo
okoliščine iz prvega ali drugega odstavka 19.c člena tega zakona.
(2) Z dokončnostjo odločbe o odvzemu
dovoljenja za pridobitev kvalificiranega deleža nastopijo pravne posledice iz
20. člena tega zakona.
Obvestila kvalificiranega imetnika
Agenciji za zavarovalni nadzor
21.a člen
(1) Če namerava kvalificirani imetnik,
ki je pridobil dovoljenje za pridobitev kvalificiranega deleža, odsvojiti
delnice tako, da bi se zaradi tega njegov delež zmanjšal pod spodnjo mejo
razpona, za katerega velja dovoljenje, mora o tem predhodno obvestiti Agencijo
za zavarovalni nadzor.
(2) Če se delež kvalificiranega
imetnika, zaradi povečanja osnovnega kapitala ali drugih korporacijskih dejanj,
zmanjša pod spodnjo mejo razpona, za katerega velja dovoljenje, mora
kvalificirani imetnik o tem obvestiti Agencijo za zavarovalni nadzor.
(3) Kvalificirani imetnik mora
Agencijo za zavarovalni nadzor nemudoma obvestiti o vsaki združitvi ali
delitvi, pri kateri je udeležen, in o vsaki drugi statusni spremembi.
(4) Nadrejeni finančni holding in
mešani finančni holding, ki imata v skladu z dovoljenjem za pridobitev
kvalificiranega deleža položaj zavarovalnici nadrejene družbe, morata Agencijo
za zavarovalni nadzor obvestiti tudi o vsaki spremembi članov njunega
poslovodstva.
Predpis o kvalificiranih imetnikih
21.b člen
Agencija za zavarovalni nadzor predpiše:
1.    
podrobnejša merila za presojo primernosti
bodočega kvalificiranega imetnika iz 19.b člena tega zakona;
2.    
podrobnejšo vsebino dokumentacije in
informacij, ki jih je treba priložiti zahtevi za izdajo dovoljenja za
pridobitev kvalificiranega deleža;
3.    
podrobnejšo vsebino in način pošiljanja
obvestil iz 21.a člena tega zakona.
Predhodno pisno obvestilo o nameri
pridobitve kvalificiranega deleža v tuji finančni organizaciji
21.c člen
(1) Zavarovalnica mora pred
pridobitvijo kvalificiranega deleža v drugi zavarovalnici oziroma drugi
finančni organizaciji s sedežem zunaj območja Republike Slovenije in zunaj
območja države članice (v nadaljnjem besedilu: tuja finančna organizacija) o
nameri pisno obvestiti Agencijo za zavarovalni nadzor, in sicer najmanj dva
meseca pred pridobitvijo.
(2) Zavarovalnica iz prejšnjega
odstavka mora pred vsako nadaljnjo pridobitvijo, na podlagi katere bo dosegla
ali presegla mejo 20%, 33% ali 50% deleža glasovalnih pravic ali deleža v
kapitalu tuje finančne organizacije ali na podlagi katerega bo zavarovalnica
postala obvladujoča družba tuje finančne organizacije, o nameri pisno obvestiti
Agencijo za zavarovalni nadzor, in sicer najmanj tri mesece pred pridobitvijo.
(3) Če namerava zavarovalnica
odsvojiti delnice oziroma poslovne deleže tako, da bi se njen delež v tuji
finančni organizaciji zmanjšal pod mejo iz prvega oziroma drugega odstavka tega
člena, mora o tem predhodno obvestiti Agencijo za zavarovalni nadzor.
(4) Predhodnemu pisnemu obvestilu iz
prvega odstavka tega člena je treba priložiti:
1.    
seznam imetnikov kvalificiranih deležev v tuji
finančni organizaciji s podatki o njihovih deležih ter prevod overjenega
izpiska iz sodnega registra oziroma drugega javnega registra za vsakega izmed
njih;
2.    
prevod overjenega izpiska iz sodnega registra
oziroma drugega javnega registra za tujo finančno organizacijo;
3.    
letni poročili tuje finančne organizacije za
zadnji dve poslovni leti;
4.    
če je tuja finančna organizacija po predpisih
države sedeža zavezana za revizijo: revizorjevo poročilo z mnenjem o letnem
poročilu za zadnji dve poslovni leti;
5.    
seznam oseb, ki so povezane s tujo finančno organizacijo
z opisom načina povezav;
6.    
strategijo upravljanja tuje finančne
organizacije s presojo ekonomske učinkovitosti naložbe.
2.2.4. Uprava zavarovalne delniške družbe
Uprava zavarovalne delniške družbe
22. člen
(1) Uprava zavarovalne delniške družbe mora
imeti najmanj dva člana, ki zavarovalno delniško družbo skupaj zastopata in
predstavljata v pravnem prometu. Nobeden izmed članov uprave zavarovalne
delniške družbe oziroma prokurist ne sme biti pooblaščen za samostojno
zastopanje zavarovalne delniške družbe za celoten obseg poslov iz dejavnosti
zavarovalnice.
(2) Člani uprave zavarovalne delniške
družbe morajo opravljati posle vodenja zavarovalne delniške družbe za polni
delovni čas.
(3) Najmanj en član uprave zavarovalne
delniške družbe mora imeti zadostno znanje slovenskega jezika, primerno za
opravljanje dolžnosti člana uprave zavarovalno delniške družbe.
(4) Uprava mora voditi posle zavarovalne
delniške družbe v Republiki Sloveniji.
(5) (razveljavljen)
Pogodba o zaposlitvi članov uprave
23. člen
(1) Z dnem imenovanja izredne uprave
prenehajo vse posebne ugodnosti, ki jih imajo člani uprave zavarovalne delniške
družbe in drugi delavci zavarovalne delniške družbe na podlagi pogodbe o
zaposlitvi, za katero ne velja tarifni del kolektivne pogodbe.
(2) Določba pogodbe o zaposlitvi člana
uprave zavarovalne delniške družbe oziroma drugega delavca zavarovalne delniške
družbe, ki je v nasprotju s prvim odstavkom tega člena, je nična.
(3) Posebne ugodnosti iz prvega odstavka
tega člena so ugodnosti, ki se po predpisih o dohodnini štejejo za bonitete.
Pogoji za člana uprave zavarovalne
delniške družbe
24. člen
(1) Član uprave zavarovalne delniške družbe
je lahko oseba, ki izpolnjuje naslednje pogoje:
1.    
da je ustrezno strokovno usposobljena in ima
lastnosti in izkušnje, potrebne za vodenje poslov zavarovalnice;
2.    
da ni bila pravnomočno obsojena zaradi
naklepnega kaznivega dejanja ali zaradi enega od naslednjih kaznivih dejanj,
storjenih iz malomarnosti: povzročitve smrti iz malomarnosti, hude telesne
poškodbe, posebno hude telesne poškodbe, ogrožanja varnosti pri delu,
prikrivanja, izdaje in neupravičene pridobitve poslovne skrivnosti, pranja
denarja, izdaje tajnih podatkov ali povzročitve splošne nevarnosti, in obsodba
še ni bila izbrisana.
(2) Pogoj iz 1. točke prejšnjega odstavka je
izpolnjen, če ima oseba zadostna teoretična in praktična znanja za vodenje
zavarovalnih poslov ter najmanj štiriletne izkušnje pri vodenju poslov
zavarovalnice oziroma podjetja primerljive velikosti in dejavnosti kot
zavarovalnica oziroma drugih primerljivih poslov.
(3) Podatke iz 2. točke prvega odstavka
tega člena pridobi Agencija za zavarovalni nadzor od kandidata za člana uprave
zavarovalne delniške družbe, lahko pa jih pridobi iz kazenske evidence.
Dovoljenje za opravljanje funkcije
člana uprave
25. člen
(1) Za člana uprave zavarovalne delniške
družbe je lahko imenovana le oseba, ki pridobi dovoljenje Agencije za
zavarovalni nadzor za opravljanje funkcije člana uprave zavarovalne delniške
družbe.
(2) Zahtevi za izdajo dovoljenja iz prejšnjega
odstavka mora kandidat za člana uprave priložiti dokaze o izpolnjevanju pogojev
iz 24. člena tega zakona. Agencija za zavarovalni nadzor predpiše podrobno
vsebino dokumentacije, s katero kandidat za člana uprave dokazuje izpolnjevanje
pogojev iz 24. člena tega zakona. Kandidat mora zahtevi za izdajo dovoljenja iz
prvega odstavka tega člena priložiti tudi pisno izjavo o imenovanju in
prenehanju njegove funkcije v nadzornih in upravnih organih drugih pravnih
oseb.
(3) Agencija za zavarovalni nadzor lahko
odloči, da mora kandidat za člana uprave v postopku odločanja o dovoljenju
opraviti predstavitev vodenja poslov zavarovalne delniške družbe.
(4) Agencija za zavarovalni nadzor izda
dovoljenje iz prvega odstavka tega člena, če na podlagi listin iz drugega
odstavka tega člena in predstavitve iz tretjega odstavka tega člena zaključi,
da kandidat izpolnjuje pogoje za člana uprave zavarovalne delniške družbe.
(5) Agencija za zavarovalni nadzor zavrne
zahtevo za izdajo dovoljenja, če iz podatkov, s katerimi razpolaga, izhaja, da
bi bilo zaradi dejavnosti ali poslov, ki jih oseba opravlja, oziroma zaradi
ravnanj, ki jih je oseba storila, lahko ogroženo poslovanje zavarovalne delniške
družbe v skladu s pravili o obvladovanju tveganj ali da na podlagi predstavitve
iz tretjega odstavka tega člena presodi, da kandidat ne bo zagotovil poslovanja
zavarovalne delniške družbe v skladu s pravili, določenimi v tem zakonu in
predpisi, izdanimi na njegovi podlagi, oziroma drugimi zakoni, ki urejajo
poslovanje zavarovalne delniške družbe in predpisi, izdanimi na njihovi
podlagi, ali če ugotovi, da je oseba v zahtevi za izdajo dovoljenja oziroma
tekom predstavitve iz tretjega odstavka tega člena navajala netočne podatke.
(6) Če je oseba pridobila dovoljenje za
opravljanje funkcije člana uprave mora pred imenovanjem za opravljanje te
funkcije v drugi zavarovalnici pridobiti dovoljenje Agencije za zavarovalni
nadzor za imenovanje. Za dovoljenje se smiselno uporabljajo določbe tretjega in
petega odstavka tega člena ter 2. točke prvega odstavka 24. člena tega zakona.
(7) Če je pravna oseba vložila zahtevo za
izdajo dovoljenja za opravljanje zavarovalnih poslov, se postopek odločanja o
dovoljenju iz prvega odstavka tega člena združi s postopkom odločanja o dovoljenju
za opravljanje zavarovalnih poslov.
(8) Dovoljenje iz prvega odstavka tega
člena preneha veljati:
-      
če oseba v roku šestih mesecev od prejema
dovoljenja za opravljanje funkcije člana uprave ni imenovana za člana uprave
zavarovalne delniške družbe, na katero se dovoljenje nanaša, in je bil postopek
za izdajo dovoljenja združen s postopkom za izdajo dovoljenja za opravljanje
zavarovalnih poslov zavarovalnic;
-      
če oseba v roku treh mesecev od prejema dovoljenja
za opravljanje funkcije člana uprave ni imenovana za člana uprave zavarovalne
delniške družbe, na katero se dovoljenje nanaša;
-      
če osebi preneha funkcija člana uprave
zavarovalne delniške družbe, na katero se dovoljenje nanaša, z dnem prenehanja funkcije;
-      
če osebi preneha pogodba o zaposlitvi v
zavarovalni delniški družbi, na katero se dovoljenje nanaša, z dnem prenehanja.
(9) Če dovoljenje iz prvega odstavka tega
člena preneha veljati zaradi razlogov iz osmega odstavka tega člena, izda
Agencija za zavarovalni nadzor odločbo, s katero ugotovi, da je dovoljenje
prenehalo veljati.
(10) Zavarovalna delniška družba lahko
podeli prokuro in jo vpiše v register le osebi, ki izpolnjuje pogoje iz prvega
in drugega odstavka 29.a člena tega zakona.
(11) Če je bilo članu uprave odvzeto
dovoljenje za opravljanje funkcije člana uprave zavarovalne delniške družbe,
zavarovalna delniška družba tej osebi pet let od pravnomočnosti odločbe o
odvzemu dovoljenja ne sme podeliti prokure in prokure ne sme vpisati v register.
(12) Agencija za zavarovalni nadzor lahko z
odredbo naloži upravi in nadzornemu svetu zavarovalne delniške družbe, da
razreši prokurista, če:
-      
ta ne izpolnjuje pogojev iz prvega in drugega
odstavka 29.a člena tega zakona;
-      
če je kršena določba prejšnjega odstavka.
Dolžnosti člana uprave zavarovalne
delniške družbe
26. člen
(1) Člani uprave zavarovalne delniške
družbe morajo zagotoviti, da zavarovalna delniška družba posluje v skladu z
določbami tega zakona in predpisi, izdanimi na njegovi podlagi, oziroma drugimi
zakoni, ki urejajo poslovanje zavarovalne delniške družbe, in predpisi,
izdanimi na njihovi podlagi, pri čemer morajo upoštevati tudi dobro prakso
obvladovanja tveganj.
(2) Člani uprave zavarovalne delniške
družbe morajo zagotoviti spremljanje tveganj, katerim je zavarovalna delniška
družba izpostavljena pri poslovanju, ter sprejeti ustrezne ukrepe, s katerimi
zavarovalna delniška družba obvladuje tveganja.
(3) Člani uprave morajo zagotoviti
organizacijo sistema notranjih kontrol na vseh področjih poslovanja zavarovalne
delniške družbe in notranjo revizijo ter zagotoviti njihovo delovanje v skladu
s tem zakonom in na njegovi podlagi izdanimi predpisi.
(4) Člani uprave zavarovalne delniške
družbe morajo zagotoviti, da zavarovalna delniška družba vodi poslovne in druge
knjige ter poslovno dokumentacijo, sestavlja knjigovodske listine, vrednoti
knjigovodske postavke, sestavlja računovodska in druga poročila ter poroča
oziroma obvešča Agencijo za zavarovalni nadzor v skladu s tem zakonom in na
njegovi podlagi izdanimi predpisi.
(5) Člani uprave morajo o vsakem imenovanju
ali prenehanju njihove funkcije v nadzornih in upravnih organih drugih pravnih
oseb pisno obvestiti Agencijo za zavarovalni nadzor, in sicer v roku osmih dni
po nastopu omenjenih dveh dejstev.
Obveščanje nadzornega sveta
27. člen
(1) Uprava zavarovalne delniške družbe mora
nemudoma pisno obvestiti nadzorni svet zavarovalne delniške družbe o naslednjih
dogodkih:
1.    
če je ogrožena likvidnost ali solventnost
zavarovalne delniške družbe,
2.    
če nastopijo razlogi za prenehanje ali odvzem
dovoljenja za opravljanje zavarovalnih poslov oziroma prepoved opravljanja
posameznih zavarovalnih poslov,
3.    
če se finančni položaj zavarovalne delniške
družbe spremeni tako, da zavarovalna delniška družba ne dosega minimalnega
kapitala iz 110. oziroma 111. člena tega zakona.
(2) Član uprave zavarovalne delniške družbe
mora nadzorni svet nemudoma pisno obvestiti o:
1.    
imenovanju in prenehanju njegove funkcije v
nadzornih organih drugih pravnih oseb,
2.    
pravnih poslih, na podlagi katerih je posredno
ali neposredno, član uprave sam oziroma njegov ožji družinski član pridobil
delnice oziroma poslovne deleže pravne osebe, na podlagi katerih član uprave
skupaj z njegovimi ožjimi družinskimi člani v tej pravni osebi doseže ali
preseže kvalificirani delež, oziroma se njihov delež zmanjša pod mejo
kvalificiranega deleža,
3.    
o odvzemu dovoljenja za opravljanje funkcije
člana uprave.
Odvzem dovoljenja
28. člen
(1) Agencija za zavarovalni nadzor odvzame
dovoljenje za opravljanje funkcije člana uprave zavarovalne delniške družbe:
1.    
če je bilo dovoljenje pridobljeno z navajanjem
neresničnih podatkov;
2.    
če član uprave huje krši dolžnosti člana uprave
iz 26. in 27. člena tega zakona,
3.    
če je pravnomočno obsojen zaradi naklepnega
kaznivega dejanja ali zaradi enega od naslednjih kaznivih dejanj, storjenih iz
malomarnosti: povzročitve smrti iz malomarnosti, hude telesne poškodbe, posebno
hude telesne poškodbe, ogrožanja varnosti pri delu, prikrivanja, izdaje in
neupravičene pridobitve poslovne skrivnosti, pranja denarja, izdaje tajnih
podatkov ali povzročitve splošne nevarnosti, in obsodba še ni bila izbrisana.
(2) Če je bil nad članom uprave začet
postopek za odvzem dovoljenja za opravljanje funkcije člana uprave zaradi
kršitev, zaradi katerih je bil nad zavarovalno delniško družbo začet postopek
za odvzem dovoljenja za opravljanje zavarovalnih poslov, lahko Agencija za
zavarovalni nadzor oba postopka združi.
(3) Če je bilo članu uprave pravnomočno
odvzeto dovoljenje za opravljanje funkcije člana uprave ali mu je dovoljenje
prenehalo zaradi prenehanja pogodbe o zaposlitvi, je nadzorni svet zavarovalne
delniške družbe dolžan nemudoma razrešiti člana oziroma člane uprave ter
imenovati novega oziroma nove.
2.2.5. Nadzorni svet zavarovalne delniške
družbe
Člani nadzornega sveta zavarovalne
delniške družbe
29. člen
(1) Za člana nadzornega sveta zavarovalne
delniške družbe ne more biti imenovana oseba,
1.    
ki je povezana s pravnimi osebami, v katerih
ima zavarovalna delniška družba več kot 5% delež glasovalnih pravic ali delež v
njihovem osnovnem kapitalu,
2.    
ki je član nadzornega sveta ali uprave ali
prokurist v drugi zavarovalnici.
(2) (razveljavljen)
(3) (razveljavljen)
(4) Prepoved iz 2. točke prvega odstavka
tega člena ne velja za osebe, ki so člani nadzornega sveta, uprave ali
prokuristi nadrejene zavarovalnice ali druge nadrejene družbe v zavarovalniški
skupini.
Pogoji za opravljanje funkcije člana
nadzornega sveta zavarovalnice
29.a člen
(1) Za člana nadzornega sveta zavarovalnice
je lahko imenovana le oseba, ki izpolnjuje naslednje pogoje:
1.    
da je ustrezno strokovno usposobljena in ima
lastnosti in izkušnje, potrebne za nadziranje poslov zavarovalnice;
2.    
da ni bila pravnomočno obsojena v skladu z 2.
točko prvega odstavka 24. člena tega zakona;
3.    
da ni bila član uprave podjetja, nad katerim je
bil začet postopek prisilne poravnave, prisilne likvidacije, stečaja ali izredne
uprave.
(2) Šteje se, da je pogoj iz 1. točke prejšnjega
odstavka izpolnjen, če ima oseba najmanj štiriletne izkušnje pri vodenju ali
nadziranju poslov družbe primerljive velikosti in dejavnosti kot zavarovalnica
oziroma drugih primerljivih poslov, ali je strokovnjak na teh področjih.
(3) Agencija za zavarovalni nadzor lahko
zahteva od uprave zavarovalnice, da skliče skupščino zavarovalnice in predlaga
razrešitev člana nadzornega sveta zavarovalnice, če:
1.    
član nadzornega sveta krši dolžnosti iz 31. člena
tega zakona;
2.    
so kršene določbe 29. člena tega zakona;
3.    
ne izpolnjuje pogojev iz prvega odstavka tega
člena.
Pristojnosti nadzornega sveta
zavarovalne delniške družbe
30. člen
Poleg pristojnosti, ki jih ima nadzorni
svet po ZGD, ima nadzorni svet zavarovalne delniške družbe tudi naslednje
pristojnosti:
1.    
daje soglasje upravi k določitvi poslovne
politike zavarovalne delniške družbe,
2.    
daje soglasje upravi k določitvi finančnega
načrta zavarovalne delniške družbe,
3.    
daje soglasje upravi k določitvi organizacije
sistema notranjih kontrol,
4.    
daje soglasje upravi k določitvi okvirnega
letnega programa dela notranje revizije,
5.    
odločanje o drugih zadevah, določenih s tem
zakonom.
Dolžnosti članov nadzornega sveta
zavarovalne delniške družbe
31. člen
(1) Člani nadzornega sveta zavarovalne
delniške družbe morajo:
1.    
nadzirati primernost postopkov in učinkovitost
delovanja notranje revizije,
2.    
obravnavati ugotovitve Agencije za zavarovalni
nadzor, davčne inšpekcije in drugih nadzornih organov v postopkih nadzora nad
zavarovalno delniško družbo,
3.    
preveriti letna in druga finančna poročila
zavarovalne delniške družbe in o tem izdelati pisno poročilo skupščini,
4.    
obrazložiti skupščini delničarjev svoje mnenje
k letnemu poročilu notranje revizije in mnenje k letnemu poročilu uprave.
(2) Člani nadzornega sveta zavarovalne
delniške družbe solidarno odgovarjajo zavarovalnici za škodo, ki je nastala kot
posledica opustitve njihovih dolžnosti po prvem odstavku tega člena, razen če
dokažejo, da so pošteno in vestno izpolnjevali svoje dolžnosti.
(3) Član nadzornega sveta zavarovalne
delniške družbe mora Agencijo za zavarovalni nadzor nemudoma obvestiti o:
1.    
imenovanju in prenehanju njegove funkcije v
upravnih in nadzornih organih drugih pravnih oseb,
2.    
pravnih poslih, na podlagi katerih so posredno ali
neposredno, član nadzornega sveta sam oziroma njegovi ožji družinski člani,
pridobili delnice oziroma poslovne deleže pravne osebe, na podlagi katerih član
nadzornega sveta skupaj z njegovimi ožjimi družinskimi člani v tej pravni osebi
doseže ali preseže kvalificirani delež oziroma se njihov delež zmanjša pod mejo
kvalificiranega deleža.
Revizijska komisija
31.a člen
Nadzorni svet zavarovalnice mora imenovati
revizijsko komisijo.
2.2.6. Redna likvidacija zavarovalne
delniške družbe
Sklep skupščine o začetku
likvidacijskega postopka
32. člen
(1) Skupščina zavarovalne delniške družbe
lahko sprejme sklep o prenehanju zavarovalne delniške družbe.
(2) Skupščina zavarovalnice, ki ima
podružnico v drugi državi članici, lahko sprejme sklep iz prejšnjega odstavka šele
po pridobitvi mnenja Agencije za zavarovalni nadzor.
(3) Agencija za zavarovalni nadzor mora
mnenje podati v roku 30 dni od dneva prejema zaprosila. V primeru, da Agencija
za zavarovalni nadzor mnenja ne poda v roku 30 dni, lahko skupščina zavarovalnice,
takoj po izteku roka, sprejme sklep o prenehanju zavarovalnice.
(4) Za likvidacijo zavarovalne delniške
družbe na podlagi sklepa iz prvega odstavka tega člena se uporabljajo določbe
ZGD o likvidaciji delniške družbe na podlagi sklepa skupščine, če ni v tem
razdelku drugače določeno.
(5) Za likvidacijo zavarovalnice, ki ima
podružnico v drugi državi članici, se smiselno uporabljajo tudi določbe 193.a,
193.b, 193.c in 193.č člena ter drugega, tretjega, četrtega in petega odstavka
194. člena tega zakona, pri čemer se dolžnost obveščanja o začetku redne
likvidacije zavarovalnice nanaša na likvidacijskega upravitelja.
(6) Določbe tega razdelka se smiselno
uporabljajo tudi kadar skupščina zavarovalne delniške družbe sprejme sklep, s
katerim se dejavnost zavarovalne delniške družbe spremeni tako, da zavarovalna
delniška družba ne opravlja več zavarovalnih poslov.
Likvidacijski upravitelj zavarovalne
delniške družbe
33. člen
Za likvidacijskega upravitelja zavarovalne
delniške družbe je lahko imenovana samo fizična oseba, ki izpolnjuje pogoje za
imenovanje za člana uprave zavarovalne delniške družbe.
Omejitev dovoljenja za opravljanje
zavarovalnih poslov
34. člen
(1) Uprava zavarovalne delniške družbe mora
obvestiti Agencijo za zavarovalni nadzor o sklepu iz prvega odstavka 32. člena
tega zakona naslednji delovni dan po sprejemu sklepa.
(2) Agencija za zavarovalni nadzor na
podlagi obvestila iz prejšnjega odstavka izda odločbo, s katero:
1.    
omeji veljavnost dovoljenja za opravljanje
zavarovalnih poslov na posle, ki so potrebni za izvedbo likvidacije zavarovalne
delniške družbe,
2.    
določi, v katerem obsegu se za zavarovalno
delniško družbo v likvidaciji uporabljajo pravila o obvladovanju tveganj.
(3) Po začetku likvidacije lahko
zavarovalna delniška družba opravlja samo še tiste zavarovalne posle, ki so
določeni z odločbo iz prejšnjega odstavka.
(4) Če Agencija za zavarovalni nadzor
namerava izdati odločbo iz drugega odstavka tega člena zavarovalnici, ki ima
podružnico v državi članici, mora še pred izdajo odločbe obvestiti pristojni
nadzorni organ države članice. V obvestilu mora navesti tudi pravne posledice
in dejanske učinke izdane odločbe.
(5) Če zaradi zaščite interesov strank
zavarovalnice oziroma zaradi drugih javnih koristi z izdajo odločbe iz prejšnjega
odstavka ni mogoče odlašati, Agencija za zavarovalni nadzor obvesti pristojni
nadzorni organ takoj po izdaji odločbe.
Ponovna pridobitev dovoljenja za
opravljanje zavarovalnih poslov
35. člen
(1) Če skupščina zavarovalne delniške
družbe odloči, da zavarovalna delniška družba deluje dalje, lahko zavarovalna
delniška družba ponovno prične opravljati zavarovalne posle samo, če ponovno
pridobi dovoljenje Agencije za zavarovalni nadzor za opravljanje zavarovalnih
poslov.
(2) Predlogu za vpis sklepa iz prejšnjega
odstavka v sodni register je treba priložiti novo dovoljenje Agencije za
zavarovalni nadzor za opravljanje zavarovalnih poslov.
2.3. Družba za vzajemno zavarovanje
2.3.1. Splošne določbe
Pojem
36. člen
(1) Družba za vzajemno zavarovanje je
pravna oseba, ki opravlja zavarovalne posle za svoje člane po načelu
vzajemnosti in je za opravljanje teh poslov pridobila dovoljenje Agencije za
zavarovalni nadzor.
(2) Družba za vzajemno zavarovanje lahko
opravlja zavarovalne posle tudi za nečlane, če statut tako določa.
(3) Družba za vzajemno zavarovanje lahko
opravlja vse zavarovalne posle razen poslov pozavarovanja.
Uporaba določb
37. člen
Za družbo za vzajemno zavarovanje se
smiselno uporabljajo določbe ZGD, ki urejajo temeljne pravne institute prava
družb, firmo, sedež, zastopanje, poslovno skrivnost in prepoved konkurence in
sodni register, če ni v tem razdelku drugače določeno.
Firma
38. člen
Firma družbe za vzajemno zavarovanje mora
vsebovati označbo, da gre za družbo za vzajemno zavarovanje (“d.v.z.“).
2.3.2. Ustanovitev družbe za vzajemno
zavarovanje
Ustanovitev
39. člen
Družba za vzajemno zavarovanje se ustanovi
tako, da ustanovitelji sprejmejo in podpišejo statut in vplačajo ustanovni
kapital.
Statut
40. člen
(1) Statut družbe za vzajemno zavarovanje
mora biti izdelan v obliki notarskega zapisa.
(2) Statut družbe za vzajemno zavarovanje
mora določati:
1.    
firmo in sedež družbe;
2.    
vrste zavarovalnih poslov, ki jih bo družba za
vzajemno zavarovanje opravljala;
3.    
obliko in način objav, pomembnih za družbo
oziroma za člane;
4.    
začetek in prenehanje članstva;
5.    
višino ustanovnega kapitala;
6.    
pogoje in način vplačila sredstev s strani
članov ter izplačila sredstev članom;
7.    
višino ter način oblikovanja varnostnih rezerv;
8.    
pogoje in način uporabe dobička oziroma kritja
izgub;
9.    
število članov uprave in nadzornega sveta;
10. 
najmanjše število članov skupščine, ki lahko
uresničujejo manjšinske pravice.
(3) Poleg primerov, določenih v 68. členu
tega zakona, lahko Agencija za zavarovalni nadzor zavrne zahtevo za izdajo
dovoljenja zavarovalnih poslov družbi za vzajemno zavarovanje, če so zaradi
določb statuta ogroženi interesi članov.
(4) Družba za vzajemno zavarovanje, ki
izvaja dopolnilno zavarovanje, mora ob sklenitvi zavarovalne pogodbe
dopolnilnega zdravstvenega zavarovanja, ki je temelj za pridobitev članstva v
družbi, članu izročiti izvod veljavnega statuta v pisni ali elektronski obliki
in ga o nadaljnjih spremembah statuta primerno obveščati.
Vpis v sodni register
41. člen
(1) Družba za vzajemno zavarovanje pridobi
lastnost pravne osebe z vpisom v sodni register.
(2) Pri družbi za vzajemno zavarovanje se v
sodni register vpišejo podatki, določeni v 4. členu Zakona o sodnem registru
(Uradni list RS, št. 13/94 – v nadaljnjem besedilu: ZSR), razen podatkov iz 7.
točke 4. člena ZSR, in podatki, določeni v 1. točki prvega odstavka 5. člena
ZSR.
(3) Poleg podatkov iz prejšnjega odstavka se
pri družbi za vzajemno zavarovanje v sodni register vpiše tudi višina
ustanovnega kapitala.
2.3.3. Razmerja med družbo za vzajemno
zavarovanje in člani
Članstvo v družbi za vzajemno
zavarovanje
42. člen
(1) Članstvo v družbi za vzajemno
zavarovanje je vezano na obstoj zavarovalne pogodbe z družbo.
(2) Družba za vzajemno zavarovanje lahko
sklepa zavarovalne pogodbe tudi tako, da s sklenitvijo zavarovalne pogodbe
zavarovalec ne pridobi položaja člana družbe za vzajemno zavarovanje, in sicer,
če je zavarovalna pogodba sklenjena za čas, ki je krajši od enega leta. S
sklenitvijo zavarovalne pogodbe dopolnilnega zdravstvenega zavarovanja
zavarovalec, ki ni hkrati zavarovanec, ne pridobi položaja člana družbe, temveč
postane član družbe zavarovanec.
Pravice, obveznosti in odgovornosti
članov
43. člen
(1) Člani ne odgovarjajo za obveznosti
družbe za vzajemno zavarovanje.
(2) Član ne more pobotati svoje obveznosti
do družbe za vzajemno zavarovanje na plačilo prispevkov in naknadnih vplačil s
svojo terjatvijo do družbe za vzajemno zavarovanje.
(3) Prispevki in naknadna vplačila članov,
kakor tudi obveznosti družbe za vzajemno zavarovanje v razmerju do članov, se
lahko določijo ob enakih predpostavkah samo z uporabo enakih meril.
2.3.4. Viri sredstev družbe za vzajemno
zavarovanje
Ustanovni kapital
44. člen
(1) Ob ustanovitvi družbe za vzajemno
zavarovanje je potrebno oblikovati ustanovni kapital, ki je namenjen kritju
stroškov ustanovitve, ter kritju organizacijskih in drugih stroškov povezanih z
začetkom poslovanja. Če statut ne določa drugače, se ustanovni kapital lahko
uporabi tudi za oblikovanje varnostnih rezerv.
(2) Najnižji ustanovni kapital družbe za
vzajemno zavarovanje je enak zajamčenemu kapitalu iz drugega odstavka 112.
člena tega zakona.
(3) Statut mora določiti pogoje in način
vračila sredstev, vplačanih za oblikovanje ustanovnega kapitala. Če statut
določa, da se sredstva, vplačana za oblikovanje ustanovnega kapitala, ne vračajo,
mora določiti način uporabe teh sredstev.
(4) Kadar družba za vzajemno zavarovanje po
ustanovitvi zahteva izdajo dovoljenja za opravljanje zavarovalnih poslov v
dodatnih zavarovalnih vrstah, mora Agencija za zavarovalni nadzor kot pogoj za
izdajo dovoljenja zahtevati ustrezno zvišanje ustanovnega kapitala, če kritja
stroškov, povezanih z začetkom poslovanja v novih zavarovalnih vrstah ni mogoče
zagotoviti na drugačen način.
Sredstva na računih članov družbe za
vzajemno zavarovanje
44.a člen
(1) Statut družbe za vzajemno zavarovanje
lahko določi, da se kot temeljni kapital družbe za vzajemno zavarovanje
upoštevajo tudi sredstva na računih članov družbe za vzajemno zavarovanje.
(2) Sredstva na računih članov družbe za
vzajemno zavarovanje se lahko upoštevajo kot temeljni kapital družbe za
vzajemno zavarovanje, če statut določa, da:
-      
so izplačila iz računov članov mogoča le, če to
dejanje ne ogroža kapitalske ustreznosti družbe, oziroma po končanem postopku
likvidacije, ko so poravnani že vsi ostali dolgovi;
-      
mora družba za vzajemno zavarovanje en mesec
pred izplačilom iz računov članov (razen vračil v primeru prenehanja članstva)
obvestiti Agencijo za zavarovalni nadzor o nameravanem izplačilu;
-      
družba za vzajemno zavarovanje ne sme
spremeniti statuta v obsegu, ki se nanaša na osebne račune, brez predhodnega
dovoljenja Agencije za zavarovalni nadzor.
Vplačilo in vračilo ustanovnega
kapitala
45. člen
(1) Družba za vzajemno zavarovanje lahko
prične s poslovanjem šele, ko so v celoti in v denarju vplačana sredstva v
višini ustanovnega kapitala.
(2) Sredstva, vplačana za oblikovanje
ustanovnega kapitala, se lahko vračajo samo iz dobička posameznega poslovnega
leta. Vračila v posameznem letu ne smejo presegati zneska, ki je bil v tem letu
namenjen oblikovanju varnostnih rezerv.
(3) Osebe, ki so zagotovile sredstva za
oblikovanje ustanovnega kapitala, in ki niso člani družbe za vzajemno
zavarovanje, nimajo pravice do vračila teh sredstev pred izpolnitvijo pogojev,
določenih v prejšnjem odstavku tega člena. Statut pa lahko določa, da imajo te
osebe pravico sodelovati pri upravljanju družbe za vzajemno zavarovanje,
oziroma da imajo pravico do izplačila obresti iz letnih prejemkov in do
udeležbe na dobičku, ugotovljenem v letnem poročilu.
Premije in naknadna vplačila
46. člen
(1) Statut mora določati pogoje in način za
zagotavljanje sredstev za poslovanje družbe za vzajemno zavarovanje s strani
članov. Sredstva, potrebna za poslovanje družbe za vzajemno zavarovanje v
posameznem letu, se krijejo iz vnaprej določenih prispevkov (premij) članov.
(2) Statut mora določati, ali in v kakšnem
obsegu so člani dolžni vplačati naknadna vplačila, če ostala sredstva družbe za
vzajemno zavarovanje ne zadoščajo za kritje izgub. Statut lahko namesto oziroma
poleg naknadnih vplačil določi, da se znižajo obveznosti zavarovalnice, če
sredstva družbe za vzajemno zavarovanje ne zadoščajo za kritje izgub.
(3) Če statut določa obveznost naknadnih
vplačil, morajo naknadna vplačila vplačati tudi osebe, ki so postale člani med
letom, oziroma osebe, katerih članstvo je v tem letu prenehalo, in sicer v
sorazmerju z obdobjem članstva v tem letu. Če se med poslovnim letom spremenijo
prispevki (premije) oziroma zavarovalne vsote, ki so podlaga za določitev
višine naknadnih vplačil, se naknadna vplačila merijo na podlagi višje osnove.
Varnostne rezerve
47. člen
Statut mora določiti način oblikovanja
rezerv za kritje izgub iz poslovanja (varnostne rezerve) in določiti kateri
prispevki (premije) se letno uporabijo za oblikovanje varnostnih rezerv in
najnižjo višino, ki jo morajo varnostne rezerve dosegati.
Dodatni kapital
48. člen
Družba za vzajemno zavarovanje lahko na
podlagi soglasja skupščine zbira dodatni kapital z izdajo podrejenih dolžniških
instrumentov iz tretjega odstavka 107. člena tega zakona.
Uporaba letnega dobička
49. člen
(1) Dobiček, izkazan v letnem poročilu, se
lahko razdeli članom ali prenese v naslednje poslovno leto v obsegu, ki ni
potreben za:
1.    
oblikovanje varnostnih rezerv, ali
2.    
oblikovanje drugih s statutom določenih rezerv,
pri čemer se lahko s statutom določene rezerve uporabijo za zagotovitev
kapitala v primeru opravljanja zavarovalnih poslov v drugih zavarovalnih vrstah
in za zagotovitev kapitala v primeru opravljanja zavarovalnih poslov v drugi
zavarovalni skupini ali
3.    
vračilo ustanovnega kapitala oziroma za druga
izplačila, določena v statutu (tretji odstavek 45. člena zakona).
(2) Statut mora določati merila, po katerih
se dobiček razdeli članom, in zlasti, ali se dobiček posameznega poslovnega
leta razdeli tudi osebam, ki so med letom izstopile iz članstva.
2.3.5. Organi družbe za vzajemno
zavarovanje
Organi družbe
50. člen
Organi družbe za vzajemno zavarovanje pri
dvotirnem sistemu upravljanja so uprava, nadzorni svet in skupščina, pri
enotirnem sistemu upravljanja pa upravni odbor in skupščina.
Uprava družbe za vzajemno zavarovanje
51. člen
(1) Upravo družbe za vzajemno zavarovanje
imenuje nadzorni svet.
(2) Za upravo družbe za vzajemno
zavarovanje se smiselno uporabljajo določbe ZGD, ki urejajo upravo delniške
družbe, razen določbe ZGD, ki ureja udeležbo članov uprave pri dobičku, ter
določbe 22. do 28. člena tega zakona.
Nadzorni svet družbe za vzajemno
zavarovanje
52. člen
(1) Družba za vzajemno zavarovanje mora
imeti najmanj tričlanski nadzorni svet. Statut lahko določa, da ima nadzorni
svet več kot tri člane, vendar največ dvajset članov.
(2) Za nadzorni svet družbe za vzajemno
zavarovanje se smiselno uporabljajo določbe ZGD, ki urejajo nadzorni svet
delniške družbe, ter določbe 29. do 31.a člena tega zakona.
Skupščina družbe za vzajemno
zavarovanje
53. člen
(1) Člani družbe za vzajemno zavarovanje
uresničujejo svoje pravice v družbi za vzajemno zavarovanje na skupščini, če
zakon ne določa drugače.
(2) Skupščina je lahko organizirana kot
skupščina vseh članov (skupščina članov) ali kot skupščina zastopnikov članov,
ki morajo tudi sami biti člani družbe za vzajemno zavarovanje (skupščina
zastopnikov).
(3) Ne glede na določbo drugega odstavka
tega člena je lahko skupščina družbe za vzajemno zavarovanje, katere število
članov je 1.500 ali več kot 1.500, organizirana samo kot skupščina zastopnikov
članov.
(4) Za skupščino družbe za vzajemno
zavarovanje, katere število članov je nižje od 1.500 članov in je organizirana
kot skupščina zastopnikov, veljajo določbe tega zakona o skupščini zastopnikov.
(5) Če se v tekočem poslovnem letu število
članov zniža pod 1.500 in je to število manjše od 1.500 za največ 10 odstotkov
še celo tekoče poslovno leto in še eno zatem (drugo poslovno leto), se člani na
skupščini članov v letu za drugim poslovnim letom odločijo, ali naj družba za
vzajemno zavarovanje ohrani skupščino zastopnikov ali pa naj skupščini
zastopnikov prenehajo pristojnosti ter člani od tedaj dalje uresničujejo svoje
pravice na skupščini članov.
(6) Če se število članov družbe za vzajemno
zavarovanje, ki ima skupščino organizirano kot skupščino vseh članov, v tekočem
poslovnem letu zviša nad 1.500 in je to število večje od 1.500 še celo tekoče
poslovno leto in še drugo poslovno leto, z iztekom drugega poslovnega leta
prenehajo pristojnosti skupščine vseh članov, družba za vzajemno zavarovanje pa
mora v naslednjem poslovnem letu oblikovati skupščino zastopnikov.
(7) Skupščina odloča v zadevah, za katere
zakon ali statut izrecno določa, da o njih odloča skupščina. O vprašanjih v
zvezi z vodenjem poslov lahko odloča skupščina samo, če to zahteva uprava, ali
če to v primeru, ko to dopuščajo določbe ZGD, ki urejajo pristojnosti
nadzornega sveta, to zahteva nadzorni svet.
(8) Kadar določbe ZGD, ki se uporabljajo za
skupščino družbe za vzajemno zavarovanje na podlagi tega zakona, določajo
manjšinske pravice delničarjev, katerih skupni deleži dosegajo določen delež
osnovnega kapitala, mora statut določati ustrezno število (manjšino) članov
skupščine.
Sestava
skupščine zastopnikov članov in nadomestni zastopniki
53.a člen
(1) Skupščina zastopnikov je sestavljena iz
45 zastopnikov članov.
(2) Vsak zastopnik članov ima dva
nadomestna zastopnika.
(3) S predčasnim prenehanjem mandata
zastopnika članov nadomestni zastopnik članov v skladu s 53.d členom tega zakona
postane član skupščine zastopnikov.
Sistem volitev v skupščino
zastopnikov članov
53.b člen
(1) Za volitve v skupščino zastopnikov
članov se uporablja mešani sistem volitev.
(2) Vsakih šest let se izvedejo splošne
volitve (volilno obdobje), na katerih člani družbe za vzajemno zavarovanje
izvolijo zastopnike skupščine zastopnikov in po dva nadomestna zastopnika za
vsakega zastopnika skupščine zastopnikov.
(3) Po izteku prvih dveh let preneha mandat
prvi tretjini zastopnikov članov, izvoljenih na splošnih volitvah, in se z
volitvami, ki jih izvedeta preostali dve tretjini zastopnikov, izvoljenih na
splošnih volitvah (volitve s sistemom kooptacije) izvoli prva tretjina novih
zastopnikov članov.
(4) Po izteku štirih let preneha mandat
drugi tretjini zastopnikov članov, izvoljenih na splošnih volitvah, in se z
volitvami, ki jih izvede preostala ena tretjina zastopnikov, izvoljenih na
splošnih volitvah, in prva tretjina zastopnikov članov, izvoljenih s sistemom
kooptacije, izvoli druga tretjina novih zastopnikov članov.
(5) Od celotnega števila na splošnih
volitvah izvoljenih zastopnikov, ki sestavljajo skupščino, se, po poteku dveh
let volilnega obdobja, z žrebom določi ena tretjina zastopnikov članov, ki jim
tedaj preneha mandat. Po poteku štiriletnega volilnega obdobja se, od
preostalih dveh tretjin zastopnikov članov, izvoljenih s splošnimi volitvami, z
žrebom določi še polovica teh članov, ki jim tedaj preneha mandat.
(6) Mandat zastopnikov članov, katerih
mandat ni predčasno prenehal, preneha z izvolitvijo novih zastopnikov članov na
volitvah s sistemom kooptacije ali na naslednjih splošnih volitvah, funkcija
nadomestnih zastopnikov članov, katerih funkcija ni predčasno prenehala, pa z
izvolitvijo novih nadomestnih zastopnikov na naslednjih splošnih volitvah.
(7) Ponovna izvolitev je dopustna.
Skupščina zastopnikov članov družbe
za vzajemno zavarovanje, ki izvaja dopolnilno zdravstveno zavarovanje oziroma
življenjsko zavarovanje
53.c člen
(1) Za skupščino zastopnikov družbe za
vzajemno zavarovanje, ki izvaja dopolnilno zdravstveno zavarovanje oziroma
življenjsko zavarovanje, se uporabljajo vse določbe tega zakona glede skupščine
zastopnikov.
(2) Skupščina zastopnikov družbe iz prvega
odstavka tega člena mora odražati tudi starostno strukturo njenih članov, ki so
razporejeni v starostne razrede. Pri razporejanju v starostne razrede se
upošteva datum rojstva. Vsak starostni razred ima v času sestave volilne liste
enako število članov. Dopustna so samo odstopanja, ki so nujna zaradi
morebitnega večjega števila članov, rojenih na isti dan. Razredov je pet.
(3) V primeru, ko zavarovanec ni hkrati
tudi zavarovalec, družba za vzajemno zavarovanje iz prvega odstavka tega člena
v starostne razrede razporeja zavarovance.
(4) Iz vsakega starostnega razreda mora
biti izvoljenih enako število zastopnikov članov.
(5) Izvoljeni zastopniki članov in
nadomestni zastopniki v času volilnega obdobja ne prehajajo iz enega v drug
starostni razred.
(6) Volivec lahko voli v skupščino
zastopnikov članov samo zastopnike članov iz svojega starostnega razreda.
(7) Peti odstavek 53.b člena se uporablja
za vsak starostni razred posebej.
Uporaba zakonskih določb glede
razporeditve v razrede za družbo za vzajemno zavarovanje, ki ne izvaja
dopolnilnega zdravstvenega zavarovanja oziroma življenjskega zavarovanja
53.č člen
Za družbo za vzajemno zavarovanje, ki ne
izvaja dopolnilnega zdravstvenega ali življenjskega zavarovanja in s statutom
določi, da mora sestava skupščine zastopnikov družbe odražati interese
različnih skupin članov, se smiselno uporabljajo določbe 53.c člena tega zakona
glede razporeditve v razrede.
Predčasno prenehanje mandata
zastopnika članov
53.d člen
(1) Mandat zastopniku članov predčasno
preneha:
-      
če predčasno odstopi,
-      
z nastopom okoliščin, ki izključujejo pasivno
volilno pravico,
-      
z začetkom stečajnega postopka nad zastopnikom
članov.
(2) S predčasnim prenehanjem mandata
zastopnika članov nastopi funkcijo zastopnika članov prvi nadomestni zastopnik
članov.
(3) Če tudi prvemu nadomestnemu zastopniku
članov predčasno preneha mandat, nastopi funkcijo zastopnika članov drugi
nadomestni zastopnik članov.
(4) Če predčasno preneha mandat tudi
drugemu nadomestnemu zastopniku članov in število zastopnikov članov v
skupščini zastopnikov, v kateri ni starostnih razredov, ali v posameznem starostnem
razredu skupščine zastopnikov s starostnimi razredi pade za eno tretjino,
skupščina preostalih zastopnikov članov na naslednji redni seji izmed vseh
članov s pasivno volilno pravico, z volitvami po sistemu kooptacije, izvoli
nove zastopnike članov in še dva nadomestna zastopnika članov za vsakega
zastopnika članov.
Volilna pravica
53.e člen
(1) Pravico voliti zastopnike članov na
splošnih volitvah (v nadaljnjem besedilu: aktivna volilna pravica) ima vsaka
poslovno sposobna fizična oseba, ki je član družbe za vzajemno zavarovanje in
zavarovanec na podlagi pogodbe, ki jo je z družbo za vzajemno zavarovanje
sklenil član. Član družbe za vzajemno zavarovanje ne more pooblastiti druge
osebe, da glasuje zanj, niti ne more ne drugo osebo prenesti aktivne volilne
pravice.
(2) Pravico biti izvoljena v skupščino
zastopnikov na splošnih volitvah in na volitvah s sistemom kooptacije (v
nadaljnjem besedilu: pasivna volilna pravica) ima vsaka poslovno sposobna
fizična oseba, ki je član družbe za vzajemno zavarovanje najmanj eno leto, in
oseba, ki je najmanj eno leto zavarovanec na podlagi pogodbe, ki jo je z družbo
za vzajemno zavarovanje sklenil član.
(3) Ne glede na določbo drugega odstavka
tega člena zastopniki članov ne morejo biti zaposleni v družbi za vzajemno
zavarovanje, člani organov vodenja in nadzora družbe za vzajemno zavarovanje,
člani organov vodenja in nadzora ter zaposleni v zavarovalnici, ki opravlja
zavarovalne posle v isti zavarovalni vrsti kakor družba za vzajemno zavarovanje
in člani organov vodenja in nadzora v odvisni oziroma obvladujoči družbi družbe
za vzajemno zavarovanje.
Volilna komisija
53.f člen
(1) Splošne volitve in volitve s sistemom
kooptacije in morebitne druge s tem povezane odločitve pripravi in vodi ter
sprejme volilna komisija.
(2) Volilna komisija izvede žreb, kot je to
določeno v petem odstavku 53.b člena tega zakona.
(3) Člane volilne komisije sestavlja
določeno število članov uprave, določeno število članov nadzornega sveta in
določeno število članov družbe za vzajemno zavarovanje, pri čemer mora število
članov družbe za vzajemno zavarovanje presegati skupno število članov uprave in
članov nadzornega sveta, ki sestavljajo volilno komisijo.
(4) Člane uprave, ki so člani volilne
komisije, imenuje uprava, člane nadzornega sveta, ki so člani volilne komisije,
imenuje nadzorni svet. Člane družbe za vzajemno zavarovanje, ki so člani
volilne komisije, izvoli skupščina članov oziroma skupščina zastopnikov.
Statut in pravilnik
53.g člen
(1) Družba za vzajemno zavarovanje, ki ima
skupščino organizirano kot skupščino zastopnikov, v statutu glede volitev v
skupščino zastopnikov določi zlasti:
-      
število in sestavo volilne komisije,
-      
obliko žreba iz petega odstavka 53.b člena tega
zakona,
-      
osnovna pravila volilnega postopka in izvedbe
volitev.
(2) Skupščina družbe za vzajemno
zavarovanje, ki ima skupščino organizirano kot skupščino zastopnikov, mora
sprejeti tudi pravilnik o volitvah v skupščino zastopnikov. V pravilniku o
volitvah v skupščino zastopnikov natančneje uredi vprašanja iz prvega odstavka
tega člena ter vsa ostala vprašanja, potrebna za pripravo in izvedbo volitev.
(3) Statut in pravilnik o volitvah v
skupščino zastopnikov in njune spremembe začnejo veljati, ko k njima poda
soglasje Agencija za zavarovalni nadzor. Statut in pravilnik o volitvah v
skupščino zastopnikov ter spremembe statuta in pravilnika o volitvah v
skupščino zastopnikov družbe za vzajemno zavarovanje, ki izvaja dopolnilno
zdravstveno zavarovanje, začnejo veljati, ko k njim poda soglasje Agencija za
zavarovalni nadzor po predhodnem mnenju ministra, pristojnega za zdravje.
Sklic skupščine članov in odločanje
54. člen
(1) Za sklic skupščine članov, udeležbo na
skupščini, zapisnik skupščine in pravico članov do obveščenosti se smiselno
uporabljajo določbe ZGD o skupščini delniške družbe, ki urejajo možnosti članov
uprave, da se udeležijo skupščine tudi, če niso delničarji, o pristojnosti
skupščine, o sklicu skupščine, o vsebini in objavi sklica, o sklicnem roku in
udeležbi, o zagotovitvi informacij, o dopolnitvi dnevnega reda, o predlogih
delničarjev, o volilnih predlogih delničarjev, o zapisniku skupščine, o
delničarjevi pravici do obveščenosti in o sodni odločbi glede pravice do
obveščenosti.
(2) Skupščino članov družbe za
vzajemno zavarovanje je treba sklicati, če to pisno zahteva najmanj 5 odstotkov
članov družbe za vzajemno zavarovanje. Zahtevo članov za sklic skupščine, ki
mora vsebovati predlog dnevnega reda in predlog sklepov ter obrazložitev
posameznih točk dnevnega reda, se pošlje upravi družbe. Uprava družbe za vzajemno
zavarovanje mora skupščino sklicati v roku 15 dni od prejema zahteve članov za
sklic skupščine. Tako sklicana skupščina ne sme biti pozneje kakor 30. dan od
dneva objave sklica skupščine. Skupščina, sklicana na podlagi zahteve članov,
lahko odloča le v okviru dnevnega reda, podanega v zahtevi za sklic skupščine.
(3) Če uprava družbe za vzajemno
zavarovanje ne skliče skupščine po prejemu zahteve članov za sklic skupščine v
roku iz prejšnjega odstavka, lahko sodišče člane oziroma njihove pooblaščence
pooblasti za sklic skupščine.
(4) Na skupščini, ki je organizirana kot
skupščina članov, se sestavi seznam prisotnih članov skupščine in njihovih pooblaščencev,
ki vsebuje njihovo ime in prebivališče. Seznam, ki ga podpiše predsednik, se
pred glasovanjem da na vpogled udeležencem skupščine.
(5) Za sprejem sklepa skupščine je potrebna
večina oddanih glasov (navadna večina), če zakon ali statut ne določata višje
večine. Za volitve lahko statut določi drugačne zahteve.
(6) Če na skupščini članov glasovalno
pravico za člana uresničuje pooblaščena oseba, morajo biti vsa pooblastila
predložena družbi za vzajemno zavarovanje, najpozneje sedem dni pred skupščino.
Pooblastila ostanejo shranjena pri družbi za vzajemno zavarovanje.
(7) Član skupščine, ki je organizirana kot
skupščina članov, ne more niti v svojem imenu niti kot pooblaščenec drugega
člana sodelovati pri odločanju o tem, da se oprosti določene obveznosti ali o
uveljavljanju zahtevka družbe proti njemu.
(8) Predsednika skupščine izvoli
skupščina za vsako skupščino posebej. Predlog za predsednika skupščine poda
uprava družbe za vzajemno zavarovanje ali najmanj tretjina prisotnih članov na
seji skupščine, ki je organizirana kot skupščina članov.
Sklic skupščine zastopnikov in
odločanje
54.a člen
(1) Za sklic in odločanje skupščine družbe
za vzajemno zavarovanje, ki je organizirana kot skupščina zastopnikov, se
smiselno uporablja 54. člen tega zakona.
(2) Ne glede na določbo prvega odstavka
tega člena je treba skupščino družbe za vzajemno zavarovanje, ki je organizirana
kot skupščina zastopnikov, sklicati, če to pisno zahteva najmanj 5 odstotkov
članov družbe za vzajemno zavarovanje ali ena tretjina zastopnikov članov.
Skupščino družbe za vzajemno zavarovanje, ki ima več kakor 50.000 članov, je
treba sklicati že, če tako zahteva najmanj 1,5 odstotka članov družbe za
vzajemno zavarovanje.
(3) Za skupščino družbe za vzajemno
zavarovanje, ki je organizirana kot skupščina zastopnikov, se ne uporabljajo
določbe ZGD glede prijave udeležbe na skupščini.
(4) Uprava družbe za vzajemno zavarovanje,
ki ima skupščino organizirano kot skupščino zastopnikov, mora peti dan od
objave sklica pisno obvestiti vsakega zastopnika članov o sklicu skupščine ter
priložiti listine, zahtevane v določbah ZGD, ki urejajo zagotovitev informacij.
(5) Ne glede na določbe ZGD, ki urejajo
dopolnitev dnevnega reda, predloge delničarjev in volilne predloge delničarjev,
lahko najmanj 5 odstotkov članov družbe za vzajemno zavarovanje ali vsak
zastopnik članov daje predloge skupščini za dopolnitev dnevnega reda, predloge
sklepov k točkam dnevnega reda in volilne predloge. Če ima družba za vzajemno
zavarovanje več kakor 50.000 članov, lahko že najmanj 1,5% članov družbe za
vzajemno zavarovanje daje predloge skupščini za dopolnitev dnevnega reda,
predloge sklepov k točkam dnevnega reda in volilne predloge.
(6) Zastopnik članov ne more prenesti
svojih pravic iz naslova zastopnika članov na drugega zastopnika članov ali
nekoga drugega niti pooblastiti nekoga, da jih uresničuje.
Pooblastila
54.b člen
(1) Fizične osebe, ki so poslovno sposobne,
in pravne osebe, ki nameravajo na skupščini družbe za vzajemno zavarovanje, ki
je organizirana kot skupščina vseh članov, uresničevati glasovalno pravico na
podlagi zbranih pooblastil (v nadaljnjem besedilu: pooblaščenci), morajo biti
pisno pooblaščene. Pooblaščenci zbirajo pooblastila za vsako skupščino posebej.
(2) Pooblastilo mora vsebovati ime in
priimek člana, številko zavarovalne pogodbe, ki je podlaga za članstvo, ime,
priimek in EMŠO oziroma naziv in matično številko pooblaščenca, predloge
sklepov, predlog pooblaščenca za glasovanje k posameznim predlogom sklepov, ki
morajo biti v pooblastilu obrazloženi, poziv članu družbe za vzajemno
zavarovanje, naj da navodila za uresničevanje glasovalne pravice in opozorilo,
da lahko član družbe za vzajemno zavarovanje pooblastilo kadarkoli do
glasovanja na skupščini prekliče.
(3) Člani organov vodenja in nadzora ter
zaposleni v družbi za vzajemno zavarovanje, člani organov vodenja in nadzora v
zavarovalnici, ki opravlja zavarovalne posle v isti zavarovalni vrsti kot
družba za vzajemno zavarovanje in od nje odvisne oziroma obvladujoče družbe, ne
smejo zbirati pooblastil, biti vključeni v postopek organiziranega zbiranja
pooblastil ali nastopati kot pooblaščenci za uresničevanje glasovalnih pravic
na skupščini družbe za vzajemno zavarovanje, ki je organizirana kot skupščina
vseh članov, razen če glasujejo po pooblastilu oseb iz tretjega odstavka 10.
člena tega zakona, če so ti člani družbe za vzajemno zavarovanje.
(4) Pooblaščenec mora v pisni obliki kot
prilogo pooblastilu članu družbe za vzajemno zavarovanje razkriti vse
okoliščine, ki so lahko pomembne za člana pri presoji tveganja, da bi
pooblaščenec lahko deloval v interesu, drugačnem od interesa člana (v
nadaljnjem besedilu: nasprotje interesov).
(5) Do nasprotja interesov lahko pride
predvsem, če je pooblaščenec:
-      
povezana oseba po tem zakonu;
-      
v pogodbenem odnosu z družbo za vzajemno
zavarovanje;
-      
od družbe za vzajemno zavarovanje prejel
donacijo.
(6) Pooblaščenci, ki so se odločili, da
bodo organizirano zbirali pooblastila, morajo o zbiranju pooblastil najkasneje
21 dni pred zasedanjem skupščine obvestiti družbo za vzajemno zavarovanje. Za
organizirano zbiranje pooblastil se šteje vsako zbiranje pooblastil, ki je
namenjeno več kot desetim članom družbe za vzajemno zavarovanje. Obvestilo mora
vsebovati kontaktne podatke pooblaščenca, predloge pooblaščenca za glasovanje k
posameznim predlogom sklepov in razkritje okoliščin o morebitnem nasprotju
interesov iz četrtega odstavka tega člena. Družba za vzajemno zavarovanje mora
obvestila najkasneje 18 dni pred zasedanjem skupščine objaviti v glasilu ali
elektronskem mediju družbe ali svoji spletni strani, če ima družba svojo
spletno stran.
(7) Pooblaščenec, ki je zbral več kot deset
pooblastil, mora o številu zbranih pooblastil obvestiti družbo za vzajemno
zavarovanje najkasneje sedem dni pred dnem zasedanja skupščine. Obvestilo mora
vsebovati tudi navodila članov za glasovanje pooblaščenca in njihovo število.
(8) Obvestilo iz prejšnjega odstavka mora
družba za vzajemno zavarovanje najkasneje pet dni pred dnem zasedanja skupščine
objaviti v glasilu ali elektronskem mediju družbe ali svoji spletni strani, če
ima družba svojo spletno stran.
(9) Pooblastila, zbrana v nasprotju z
določbami tega člena, so nična.
Izredna in posebna revizija
55. člen
Za izredno in posebno revizijo družbe za
vzajemno zavarovanje se smiselno uporabljajo določbe zakona, ki ureja prevzeme,
in ki urejajo posebno revizijo ter uveljavljanje odškodninskih zahtevkov. Kadar
navedene določbe govorijo o delničarjih, se pri uporabi za izredno oziroma
posebno revizijo družbe za vzajemno zavarovanje šteje, da gre za člane
skupščine.
Ničnost in izpodbojnost skupščinskih
sklepov
56. člen
Za uveljavljanje ničnosti oziroma
izpodbijanje sklepov skupščine družbe za vzajemno zavarovanje se smiselno
uporabljajo določbe ZGD, ki urejajo ničnost in izpodbojnost, razen določb, ki
urejajo izpodbijanje sklepa o povečanju osnovnega kapitala. Kadar navedene
določbe govorijo o delničarju, se pri uporabi za uveljavljanje ničnosti oziroma
izpodbijanje sklepov skupščine družbe za vzajemno zavarovanje, v primeru
določbe ZGD, ki ureja vložitev tožbe zaradi izpodbijanja sklepa skupščine,
šteje, da gre za člana družbe za vzajemno zavarovanje, v vseh ostalih primerih
pa, da gre za člana skupščine.
2.3.6. Prenehanje družbe za vzajemno
zavarovanje
Razlogi prenehanja
57. člen
(1) Družba za vzajemno zavarovanje preneha:
1.    
s pretekom časa, za katerega je bila
ustanovljena;
2.    
na podlagi sklepa skupščine (prostovoljna likvidacija);
3.    
če je nad družbo zaključen stečajni postopek
oziroma postopek prisilne likvidacije.
(2) Za sklep skupščine o prenehanju družbe
je potrebna tričetrtinska večina oddanih glasov.
(3) Za veljavnost sklepa iz prejšnjega
odstavka je potrebno dovoljenje Agencije za zavarovalni nadzor. Agencija za
zavarovalni nadzor lahko zavrne zahtevo za dovoljenje samo, če v primeru
prenehanja družbe za vzajemno zavarovanje interesi zavarovalcev, zavarovancev
ali drugih upravičencev ne bi bili v zadostni meri zaščiteni.
Prostovoljna likvidacija
58. člen
(1) Na podlagi veljavnega sklepa skupščine
o prenehanju družbe izvede družba postopek za svojo likvidacijo.
(2) Med likvidacijo veljajo za družbo za
vzajemno zavarovanje enaki predpisi kot so veljali pred začetkom likvidacije,
če iz določb tega zakona ali namena likvidacije ne izhaja drugače.
(3) Med likvidacijo družba ne sme sklepati
novih zavarovanj niti povečati oziroma podaljšati obstoječih zavarovanj.
(4) Sredstva, vplačana za oblikovanje
ustanovnega kapitala in sredstva na računih članov družbe, ki so bila
upoštevana kot temeljni kapital, se lahko vrnejo šele, ko so poplačane ostale
obveznosti družbe vključno z obveznostmi do članov iz zavarovanj, oziroma
zagotovljeno ustrezno zavarovanje za poplačilo teh obveznosti.
(5) Premoženje, ki ostane po poplačilu
oziroma zagotoviti zavarovanja za poplačilo obveznosti iz prejšnjega odstavka,
se razdeli osebam, ki so bile člani družbe za vzajemno zavarovanje v trenutku
sprejema sklepa o prenehanju družbe. Razdelitev se opravi po merilih, ki jih
statut določa za razdelitev dobička članom.
(6) Za likvidacijske upravitelje se
smiselno uporabljajo določbe o upravi družbe za vzajemno zavarovanje.
(7) Če ni v prejšnjih odstavkih drugače
določeno se za prostovoljno likvidacijo družbe za vzajemno zavarovanje smiselno
uporabljajo določbe ZGD, ki urejajo vsebino sklepa o likvidaciji, postopek
likvidacije, označbo v firmi v primeru likvidacijskega postopka, pooblastila
likvidacijskega upravitelja, ustavitev postopka likvidacije in nadaljevanje
postopka stečaja, rok za razdelitev premoženja v postopku likvidacije,
dolžnosti likvidacijskega upravitelja po končani razdelitvi, odškodninsko
odgovornosti likvidacijskega upravitelja ter varstvo upnikov in določbe 32. do
35. člena tega zakona in smiselno določbe 193.a, 193.b, 193.c, 193.č, 193.d in
193.e člena tega zakona, pri čemer se dolžnost obveščanja o uvedbi prostovoljne
likvidacije družbe za vzajemno zavarovanje nanaša na skupščino družbe.
Prenos zavarovalnih pogodb
59. člen
(1) Za prenos zavarovalnih pogodb je poleg
pogojev, določenih v 80. do 82. členu tega zakona, potrebno tudi soglasje
skupščine. Za sklep skupščine o soglasju k prenosu zavarovalnih pogodb je
potrebna tričetrtinska večina oddanih glasov, če statut ne določa višje večine.
(2) Agencija za zavarovalni nadzor lahko
zavrne zahtevo za izdajo dovoljenja za prevzem zavarovalnih pogodb tudi, če
interesi članov iz članskega razmerja v družbi za vzajemno zavarovanje zaradi
prenosa zavarovalnih pogodb ne bi bili zaščiteni v zadostni meri.
Združitev
60. člen
(1) Dve ali več družb za vzajemno
zavarovanje se lahko združijo, in sicer:
1.    
s prenosom premoženja ene ali več družb
(prevzeta družba) na drugo družbo (prevzemna družba), pri čemer postanejo člani
prevzetih družb člani prevzemne družbe (pripojitev),
2.    
z ustanovitvijo nove družbe za vzajemno
zavarovanje, na katero se prenese premoženje prevzetih družb, pri čemer
postanejo člani prevzetih družb člani novoustanovljene prevzemne družbe
(spojitev).
(2) Za združitev je potrebno soglasje
skupščin družb, ki se združujejo. Za sklep skupščine o soglasju k združitvi je
potrebna tričetrtinska večina oddanih glasov, če statut ne določa višje večine.
(3) Če ni v prejšnjih odstavkih drugače
določeno, se za združitev družb za vzajemno zavarovanje smiselno uporabljajo
določbe ZGD, ki urejajo pogodbo o pripojitvi, poročilo o pripojitvi, revizijo
pripojitve, pripravo in izvedbo skupščine v primeru pripojitve, obliko
pripojitvene pogodbe, predlog za vpis pripojitve ter vpis pripojitve, varstvo
upnikov, varstvo imetnikov posebnih pravic, odškodninsko odgovornost uprave in
nadzornega sveta, uveljavljanje in zastaranje odškodninskih zahtevkov, ničnost
in izpodbojnost sklepa skupščine prevzete družbe o soglasju za pripojitev,
konvalidacijo sklepa o soglasju za pripojitev, izključitev razlogov za
izpodbijanje sklepa skupščine o soglasju za pripojitev, sodni preizkus
menjalnega razmerja, odpoved pravici do dodatnega denarnega doplačila, skupnega
zastopnika, poravnavo in poravnalni odbor izvedencev za preizkus menjalnega
razmerja, učinke pravnomočnih sodnih odločb in poravnav, obrestovanje dodatnih
denarnih doplačil ter izdajo dodatnih delnic, objavo pravnomočne sodne odločbe
oziroma poravnave, stroške postopka ter spojitev. Kadar navedene določbe
govorijo o delničarjih oziroma delnicah se šteje, da gre za člane oziroma
pravice in obveznosti članov.
Dovoljenje za združitev
60.a člen
(1) Družba za vzajemno zavarovanje mora
pred združitvijo z drugo družbo za vzajemno zavarovanje pridobiti dovoljenje
Agencije za zavarovalni nadzor. Za odločanje o dovoljenju za združitev se
smiselno uporabljajo določbe 66. do 68. člena tega zakona.
(2) Agencija za zavarovalni nadzor zavrne
zahtevo za izdajo dovoljenja za združitev tudi, če organ, pristojen za varstvo
konkurence, zavrne zahtevo za soglasje za združitev oziroma prepove združitev
na podlagi zakona, ki ureja varstvo konkurence.
(3) Če zaradi združitve nastane nova pravna
oseba, ki bo opravljala zavarovalne posle, mora nova pravna oseba pred vpisom
združitve v sodni register pridobiti dovoljenje Agencije za zavarovalni nadzor
za opravljanje zavarovalnih poslov.
(4) Če se družba za vzajemno zavarovanje
pripoji prevzemni družbi, ki ni družba za vzajemno zavarovanje, oziroma če del
sredstev in obveznosti družbe za vzajemno zavarovanje na podlagi delitve s
prevzemom prevzame prevzemna družba, ki ni družba za vzajemno zavarovanje, in
če bo prevzemna družba v navedenih primerih opravljala zavarovalne posle, mora
prevzemna družba pred vpisom združitve v sodni register pridobiti dovoljenje Agencije
za zavarovalni nadzor za opravljanje zavarovalnih poslov.
(5) V primerih iz tretjega oziroma četrtega
odstavka tega člena Agencija za zavarovalni nadzor združi postopek odločanja o
dovoljenju za združitev in postopek odločanja o dovoljenju za opravljanje
zavarovalnih poslov.
(6) Določbe prejšnjih odstavkov se smiselno
uporabljajo tudi v primeru delitve družbe za vzajemno zavarovanje.
Prenos premoženja na zavarovalno
delniško družbo
61. člen
(1) Družba za vzajemno zavarovanje lahko
svoje celotno premoženje brez predhodne likvidacije prenese na zavarovalno
delniško družbo.
(2) Za prenos premoženja družbe za vzajemno
zavarovanje na zavarovalno delniško družbo se smiselno uporabljajo določbe ZGD,
ki urejajo pripojitev. Družba za vzajemno zavarovanje se šteje za prevzeto
družbo, zavarovalna delniška družba pa za prevzemno družbo.
(3) Za sklep skupščine družbe za vzajemno
zavarovanje o soglasju k pogodbi o pripojitvi je potrebna tričetrtinska večina
oddanih glasov, če statut ne določa višje večine.
Preoblikovanje v delniško družbo
62. člen
(1) Družba za vzajemno zavarovanje se lahko
preoblikuje v delniško družbo na podlagi sklepa skupščine. Za sklep skupščine
je potrebna tričetrtinska večina oddanih glasov, če statut ne določa višje
večine.
(2) Vsak član lahko do izteka tretjega dne
pred zasedanjem skupščine ugovarja preoblikovanju s priporočenim pismom.
(3) Najkasneje hkrati s sklicem skupščine
mora uprava vse člane družbe obvestiti o vsebini predlaganega sklepa o
preoblikovanju na način, ki ga za objave družbe določa statut. V obvestilu je
potrebno člane poučiti o pravici do ugovora iz prejšnjega odstavka in pravicah,
ki izhajajo iz vloženega ugovora.
(4) Za preoblikovanje je potrebno
dovoljenje Agencije za zavarovalni nadzor. Agencija za zavarovalni nadzor zavrne
zahtevo za izdajo dovoljenja, če bi preoblikovanje lahko ogrozilo interese
članov.
Sklep o preoblikovanju
63. člen
(1) Sklep o preoblikovanju mora določati
osnovni kapital in znesek, na katerega se glasijo delnice, in druge za
preoblikovanje potrebne spremembe statuta. Nominalni znesek osnovnega kapitala
ne sme presegati vrednosti premoženja družbe za vzajemno zavarovanje zmanjšane
za njene obveznosti. Znesek, na katerega se glasijo delnice mora biti enak
najnižjemu znesku, na katerega se lahko glasijo delnice, ki ga določa ZGD.
(2) Če sklep o preoblikovanju ne določa
drugače, so člani družbe za vzajemno zavarovanje udeleženi v osnovnem kapitalu.
Kadar sklep ne določa, da so vsi člani družbe za vzajemno zavarovanje v
osnovnem kapitalu delniške družbe udeleženi z enakim deležem, se lahko delež
posameznega člana določi samo na podlagi enega oziroma več naslednjih meril:
1.    
višine zavarovalne vsote;
2.    
višine prispevka (premije);
3.    
višine zahtevanega kritja v primeru
življenjskih zavarovanj;
4.    
meril za razdelitev dobička;
5.    
čas trajanja članstva.
(3) Če udeležba posameznega člana ne doseže
najnižjega nominalnega zneska delnice, se njegov delež v osnovnem kapitalu ne
upošteva. Ostali deleži se zaokrožijo tako, da so deljivi z najnižjim
nominalnim zneskom delnice, in da je razdeljen celoten osnovni kapital.
(4) Če je nominalni znesek, s katerim je
član udeležen v osnovnem kapitalu delniške družbe, višji od deleža, določenega
na podlagi prvega oziroma drugega odstavka tega člena, mora član razliko
vplačati delniški družbi. Če pa je nominalni znesek, s katerim je član udeležen
v osnovnem kapitalu delniške družbe, nižji od deleža, določenega na podlagi
prvega oziroma drugega odstavka tega člena, oziroma če član ni udeležen v
osnovnem kapitalu delniške družbe, mora razliko oziroma delež članu izplačati
delniška družba.
Izvedba preoblikovanja
64. člen
(1) Če ni v tem zakonu drugače določeno se
za preoblikovanje družbe za vzajemno zavarovanje v delniško družbo smiselno
uporabljajo določbe ZGD, ki urejajo ustanovitev delniške družbe in se nanašajo
na posebne ugodnosti posameznim delničarjem ter ustanovitvene stroške,
ustanovitveno poročilo, ustanovitveno revizijo ter nesoglasja med ustanovitelji
in ustanovitvenimi revizorji ter določbe ZGD, ki urejajo prijavo preoblikovanja.
(2) Delniška družba obstaja od vpisa
preoblikovanja v sodni register dalje. Člani družbe za vzajemno zavarovanje so
od tega trenutka dalje delničarji v skladu s sklepom o preoblikovanju.
(3) Vsak delničar, ki je na način iz
drugega odstavka 62. člena tega zakona ugovarjal preoblikovanju, lahko da svoje
delnice družbi na razpolago. V takem primeru se smiselno uporabljajo določbe ZGD,
ki urejajo ugovarjajoče družbenike.
3. OPRAVLJANJE ZAVAROVALNIH POSLOV
3.1. Dovoljenja v zvezi z opravljanjem
zavarovalnih poslov
3.1.1. Vrste dovoljenj
Vrste dovoljenj
65. člen
(1) Zavarovalnica mora pred vpisom
ustanovitve v sodni register pridobiti dovoljenje Agencije za zavarovalni
nadzor za opravljanje zavarovalnih poslov (v nadaljnjem besedilu: dovoljenje za
opravljanje zavarovalnih poslov).
(2) Če se zavarovalnica združi z drugo
zavarovalnico oziroma drugo pravno osebo oziroma če se zavarovalnica deli, mora
prevzemna zavarovalnica oziroma zavarovalnica, ki se deli, pred vpisom
združitve oziroma delitve v sodni register pridobiti dovoljenje Agencije za
zavarovalni nadzor (v nadaljnjem besedilu: dovoljenje za združitev oziroma
delitev). Za odločanje o dovoljenju za združitev oziroma delitev se smiselno
uporabljajo določbe 60.a ter 66. do 68. člena tega zakona.
(3) Zavarovalnica mora pred ustanovitvijo
podružnice v tujini pridobiti dovoljenje Agencije za zavarovalni nadzor (v
nadaljnjem besedilu: dovoljenje za ustanovitev podružnice v tujini).
(4) Zavarovalnica mora pred prenosom
zavarovalnih pogodb na drugo zavarovalnico pridobiti dovoljenje Agencije za
zavarovalni nadzor.
(5) Zavarovalnica mora za sklenitev
pogodbe, s katero prenese pomemben del poslovanja na drugo zavarovalnico
oziroma drugo osebo, pridobiti dovoljenje Agencije za zavarovalni nadzor (v
nadaljnjem besedilu: dovoljenje za prenos izločenih poslov). Zavarovalnica mora
pridobiti dovoljenje za prenos izločenih poslov tudi za vsako spremembo pogodbe
o izločenih poslih, če se z njo spremeni predmet pogodbe.
(6) O dovoljenju iz drugega odstavka tega
člena odloči Agencija za zavarovalni nadzor hkrati z odločitvijo o dovoljenju
za opravljanje zavarovalnih poslov, razen kadar je bila zahteva za izdajo
dovoljenja iz drugega odstavka tega člena vložena po tem, ko je prevzemna
zavarovalnica pridobila dovoljenje za opravljanje zavarovalnih poslov.
3.1.2. Dovoljenje za opravljanje
zavarovalnih poslov
Zahteva za izdajo dovoljenja za
opravljanje zavarovalnih poslov
66. člen
(1) Zahtevi za izdajo dovoljenja za
opravljanje zavarovalnih poslov je treba priložiti:
1.    
poslovni načrt;
2.    
statut zavarovalnice v obliki overjenega
prepisa notarskega zapisa;
3.    
seznam delničarjev z navedbo imena in priimka
ter naslova oziroma firme in sedeža, skupnega nominalnega zneska delnic in
odstotkov udeležbe v osnovnem kapitalu zavarovalnice;
4.    
za delničarje – pravne osebe, ki so imetniki
kvalificiranih deležev,
- 
izpisek iz sodnega registra oziroma drugega
ustreznega javnega registra,
- 
če je delničar delniška družba pa tudi izpisek
delničarjev iz knjige delničarjev oziroma, če so bile izdane prinosniške
delnice, overjen prepis notarskega zapisa prisotnih na zadnji skupščini; za
delničarje, ki so tuje pravne osebe je potrebno listine predložiti v overjenem
prevodu,
- 
računovodske izkaze za zadnji dve poslovni
leti;
5.    
seznam oseb, ki so povezane z imetniki
kvalificiranih deležev, z opisom načina povezave;
6.    
pogodbe o opravljanju izločenih poslov, kadar
bo zavarovalnica za opravljanje posameznih poslov pooblastila druge osebe,
7.    
opis metode porazdelitve prihodkov in odhodkov
na obe zavarovalni skupini.
(2) Zahtevi za izdajo dovoljenja za
opravljanje zavarovalnih poslov mora biti priloženo tudi potrdilo pooblaščenega
aktuarja, da bo zavarovalnica sposobna zagotavljati kapitalsko ustreznost glede
na vrste zavarovanj in obseg poslov, ki jih bo opravljala.
Posvetovanje s pristojnimi organi
drugih držav članic Evropske unije
66.a člen
(1) Agencija za zavarovalni nadzor se mora
pred izdajo dovoljenja za opravljanje zavarovalnih poslov posvetovati s
pristojnimi nadzornimi organi druge države članice, če je zavarovalnica, na
katero se nanaša zahteva za izdajo dovoljenja:
1.    
podrejena oseba zavarovalnice ali druge
nadzorovane finančne organizacije, ki je v drugi državi članici pridobila
dovoljenje za opravljanje zavarovalniških storitev, bančnih storitev ali
storitev v zvezi z vrednostnimi papirji;
2.    
podrejena oseba osebe, ki je nadrejena
zavarovalci ali drugi nadzorovani finančni organizaciji, ki je v drugi državi
članici pridobila dovoljenje za opravljanje zavarovalniških storitev, bančnih
storitev ali storitev v zvezi z vrednostnimi papirji.
(2) Agencija za zavarovalni nadzor se mora
pred izdajo dovoljenja za opravljanje zavarovalnih poslov posvetovati s
pristojnimi nadzornimi organi drugih držav članic tudi, če je zavarovalnica, na
katero se nanaša zahteva za izdajo tega dovoljenja, družba, ki jo obvladuje
ista fizična ali pravna oseba, ki obvladuje zavarovalnico ali drugo nadzorovano
finančno organizacijo, ki je v drugi državi članici pridobila dovoljenje za
opravljanje zavarovalniških storitev, bančnih storitev ali storitev v zvezi z
vrednostnimi papirji.
(3) Agencija za zavarovalni nadzor se s
pristojnimi nadzornimi organi držav članic posvetuje in izmenjava informacije
zlasti o primernosti delničarjev, dobrem imenu in izkušnjah članov uprav družb
znotraj iste skupine ter tudi o izpolnjevanju kadrovskih, organizacijskih in
tehničnih pogojev za opravljanje zavarovalnih poslov.
Odločanje o dovoljenju za opravljanje
zavarovalnih poslov
67. člen
(1) Agencija za zavarovalni nadzor odloči o
izdaji dovoljenja za vsako zavarovalno vrsto, v kateri sme zavarovalnica
opravljati zavarovalne posle.
(2) Agencija za zavarovalni nadzor izda
dovoljenje za opravljanje zavarovalnih poslov v posamezni zavarovalni vrst, če
ugotovi, da zavarovalnica izpolnjuje pogoje za opravljanje zavarovalnih poslov
v tej zavarovalni vrsti.
(3) V izreku dovoljenja Agencija za
zavarovalni nadzor izrecno navede zavarovalne vrste, za katere dovoljenje
velja. Če dovoljenje velja za vse zavarovalne vrste iz posamezne zavarovalne
podskupine, lahko Agencija za zavarovalni nadzor v izreku dovoljenja navede to
zavarovalno podskupino.
(4) Ne glede na določbe prvega do tretjega
odstavka tega člena odloči Agencija za zavarovalni nadzor o dovoljenju za
opravljanje zavarovalnih poslov sklepanja pozavarovanj za vse zavarovalne vrste
in v izreku dovoljenja navede, da velja izključno za zavarovalne posle
sklepanja pozavarovanj.
Zavrnitev zahteve za izdajo
dovoljenja za opravljanje zavarovalnih poslov
68. člen
(1) Agencija za zavarovalni nadzor zavrne
zahtevo za izdajo dovoljenja za opravljanje zavarovalnih poslov:
1.    
če delničarji, ki so imetniki kvalificiranih
deležev, nimajo dovoljenja iz prvega odstavka 18. člena tega zakona;
2.    
če člani uprave nimajo dovoljenja za
opravljanje funkcije člana uprave;
3.    
če iz statuta zavarovalnice in druge
dokumentacije izhaja, da zavarovalnica ni organizirana v skladu s tem zakonom;
4.    
če iz statuta zavarovalnice in druge
dokumentacije izhaja, da niso zagotovljeni pogoji za poslovanje zavarovalnice,
določeni s tem zakonom oziroma predpisi, izdanimi na njegovi podlagi;
5.    
če iz dokumentacije in drugih znanih okoliščin
izhaja, da zavarovalnica kadrovsko, organizacijsko oziroma tehnično ne bo
sposobna opravljati v poslovnem načrtu predvidenega obsega zavarovalnih poslov;
6.    
če so določbe statuta zavarovalnice v nasprotju
z določbami tega zakona oziroma določbami predpisov, izdanih na njegovi
podlagi;
7.    
če izračunane premije in rezervacije ne
zadoščajo za trajno in polno kritje obveznosti zavarovalnice iz zavarovalnih
pogodb;
8.    
če zavarovalnica ne izpolnjuje drugih pogojev,
določenih s tem oziroma drugim zakonom oziroma na njegovi podlagi izdanimi
predpisi za opravljanje zavarovalnih poslov oziroma za opravljanje zavarovalnih
poslov v zavarovalni vrsti, na katero se nanaša zahteva za izdajo dovoljenja.
(2) Ne glede na določbo prejšnjega odstavka
Agencija za zavarovalni nadzor zavrne zahtevo za izdajo dovoljenja za
opravljanje zavarovalnih poslov v delu, v katerem se nanaša na obvezna
zavarovanja v prometu oziroma dopolnilna zdravstvena zavarovanja, če so splošni
in posebni zavarovalni pogoji v nasprotju z zakonom, ki ureja obvezna
zavarovanja v prometu oziroma dopolnilna zdravstvena zavarovanja.
Prenehanje dovoljenja za opravljanje
zavarovalnih poslov
69. člen
(1) Dovoljenje za opravljanje zavarovalnih
poslov preneha:
1.    
če zavarovalnica ne začne poslovati v
dvanajstih mesecih od izdaje dovoljenja,
2.    
če zavarovalnica preneha opravljati zavarovalne
posle za več kot šest mesecev,
3.    
z začetkom stečajnega postopka oziroma postopka
prisilne likvidacije,
4.    
z zaključkom redne likvidacije zavarovalnice,
5.    
s prenosom vseh zavarovalnih pogodb na drugo
zavarovalnico.
(2) Če nastopi razlog iz prejšnjega
odstavka, izda Agencija za zavarovalni nadzor odločbo, s katero ugotovi, da je
dovoljenje prenehalo.
(3) Zavarovalnica ne sme več sklepati novih
poslov v zvezi z opravljanjem zavarovalnih poslov:
1.    
v primeru iz 1. in 2. točke prvega odstavka
tega člena od dneva vročitve odločbe iz drugega odstavka tega člena,
2.    
v primeru iz 3. točke prvega odstavka tega
člena od dneva, ko je oklic o začetku stečajnega postopka nabit na oglasno desko,
oziroma od dneva, ko ji je vročena odločba, s katero Agencija za zavarovalni
nadzor odloči o začetku postopka prisilne likvidacije,
3.    
v primeru iz 4. točke prvega odstavka tega
člena od dneva sprejema sklepa iz prvega odstavka 32. člena tega zakona,
4.    
v primeru iz 5. točke prvega odstavka tega
člena z dnem, ko zavarovalnica pridobi dovoljenje Agencije za zavarovalni
nadzor za prenos zavarovalnih pogodb.
Poslovni načrt
70. člen
(1) Poslovni načrt iz 1. točke prvega
odstavka 66. člena tega zakona mora vsebovati:
1.    
temelje poslovne politike,
2.    
navedbo posameznih zavarovalnih vrst, v katerih
bo zavarovalnica opravljala zavarovalne posle,
3.    
program predvidenega pozavarovanja s tabelami
maksimalnega kritja za vse zavarovalne vrste,
4.    
izračun zneska minimalnega kapitala iz 110.
oziroma 111. člena tega zakona in opredelitev posamičnih sestavin, ki ga
sestavljajo,
5.    
predvideno višino ustanovnih stroškov,
organizacijskih stroškov in stroškov razvijanja ter vire financiranja teh
stroškov,
6.    
oceno predvidenega likvidnostnega položaja in
finančna sredstva, ki bodo na razpolago za kritje obveznosti in za zagotovitev
kapitalske ustreznosti,
7.    
elaborat o pričakovanih poslovnih izidih za
najmanj triletno obdobje, zlasti o pričakovanih premijskih prihodkih,
pričakovanih odškodninah oziroma zavarovalninah, pričakovanih stroških za
provizije in drugih obratovalnih stroških ter o pričakovanem oblikovanju
zavarovalno‑tehničnih rezervacij in rezerv.
(2) Če se poslovni načrt nanaša na
zavarovalne posle sklepanja pozavarovanj, mora vsebovati sestavine iz 1., 4.,
5. in 7. točke prejšnjega odstavka ter podatke ali dokazila o:
1.    
naravi nevarnosti, ki jih pozavarovalnica želi
kriti,
2.    
vrstah ureditev pozavarovanja, ki jih
pozavarovalnica želi sklepati s cedenti,
3.    
vodilnih načelih glede retrocesije.
(3) Če namerava zavarovalnica opravljati
obvezna zavarovanja v prometu oziroma dopolnilna zdravstvena zavarovanja, mora
poslovni načrt obsegati tudi splošne in posebne zavarovalne pogoje, premijske
sisteme ter druge zavarovalne podlage za izračun zavarovalnih premij in za
oblikovanje zavarovalno‑tehničnih rezervacij.
(4) Če namerava zavarovalnica opravljati
zavarovalne posle v zavarovalni vrsti iz 18. točke drugega odstavka 2. člena
tega zakona, mora poslovni načrt obsegati tudi opis sredstev, s katerimi
zavarovalnica razpolaga, in ki so potrebna za izpolnitev nedenarnih obveznosti
(nudenja pomoči) zavarovalnice iz teh zavarovanj.
Pričetek opravljanja zavarovalnih
poslov v posamezni zavarovalni vrsti
71. člen
Zavarovalnica mora obvestiti Agencijo za
zavarovalni nadzor o začetku oziroma prenehanju opravljanja zavarovalnih poslov
v posamezni zavarovalni vrsti, za katere je pridobila dovoljenje.
Sprememba zavarovalnih vrst
72. člen
(1) Zavarovalnica, ki je pridobila
dovoljenje za opravljanje zavarovalnih poslov v določenih zavarovalnih vrstah,
mora v primeru, če namerava pričeti z opravljanjem zavarovalnih poslov v drugih
zavarovalnih vrstah, pridobiti dovoljenje Agencije za zavarovalni nadzor za
takšno spremembo zavarovalnih vrst.
(2) Za dovoljenje za spremembo zavarovalnih
vrst iz prejšnjega odstavka se smiselno uporabljajo določbe 66. do 70. člena
tega zakona.
(3) Agencija za zavarovalni nadzor zavrne
zahtevo za izdajo dovoljenja za spremembo zavarovalnih vrst tudi:
1.    
če ugotovi, da bi bilo zaradi opravljanja
poslov v zavarovalni vrsti, na katero se nanaša zahteva za izdajo dovoljenja,
ogroženo poslovanje zavarovalnice v skladu s pravili o obvladovanju tveganj,
2.    
če zavarovalnica ne izpolnjuje drugih pogojev
za opravljanje zavarovalnih poslov v zavarovalni vrsti, na katero se nanaša
zahteva za izdajo dovoljenja.
3.1.3. Pooblaščeni aktuar
Pooblaščeni aktuar
73. člen
(1) Pooblaščeni aktuar je oseba, ki ima
dovoljenje Agencije za zavarovalni nadzor za opravljanje nalog pooblaščenega
aktuarja.
(2) Agencija za zavarovalni nadzor izda
dovoljenje za opravljanje nalog pooblaščenega aktuarja, če oseba izpolnjuje
naslednje pogoje:
1.    
da je uspešno opravila preizkus strokovnih
znanj, potrebnih za opravljanje nalog pooblaščenega aktuarja,
2.    
da ni bila pravnomočno nepogojno obsojena za
kaznivo dejanje zoper premoženje in gospodarstvo na zaporno kazen najmanj treh
mesecev,
3.    
da ji v preteklosti ni bilo odvzeto dovoljenje
za opravljanje nalog pooblaščenega aktuarja.
(3) Agencija za zavarovalni nadzor,
predpiše pogoje za pridobitev in preizkus strokovnih znanj, potrebnih za
opravljanje nalog pooblaščenega aktuarja.
(4) Agencija za zavarovalni nadzor odvzame
dovoljenje za opravljanje nalog pooblaščenega aktuarja:
1.    
če je bilo dovoljenje pridobljeno z navajanjem
neresničnih podatkov,
2.    
če je bil pooblaščeni aktuar pravnomočno
nepogojno obsojen za kaznivo dejanje zoper premoženje in gospodarstvo na
zaporno kazen najmanj treh mesecev,
3.    
če pooblaščeni aktuar huje krši pravila
aktuarske stroke.
(5) Z odločbo o odvzemu dovoljenja lahko
Agencija za zavarovalni nadzor hkrati izreče, da se dovoljenje ne odvzame, če
pooblaščeni aktuar v času, ki ga določi Agencija za zavarovalni nadzor, ki pa
ne sme biti krajši od šestih mesecev in ne daljši od treh let (v nadaljnjem
besedilu: preizkusna doba), ne bo storil nove kršitve, zaradi katere je mogoče
odvzeti dovoljenje (v nadaljnjem besedilu: pogojni odvzem dovoljenja).
Preizkusna doba začne teči z dnem pravnomočnosti odločbe o odvzemu dovoljenja.
(6) Agencija za zavarovalni nadzor prekliče
pogojni odvzem dovoljenja in dovoljenje odvzame, če pooblaščeni aktuar v
preizkusni dobi stori novo kršitev, zaradi katere je mogoče odvzeti dovoljenje.
(7) O odvzemu dovoljenja za opravljanje
nalog pooblaščenega aktuarja mora Agencija za zavarovalni nadzor obvestiti
zavarovalnice, za katere oseba, ki ji je bilo dovoljenje odvzeto, opravlja
naloge pooblaščenega aktuarja.
(8) Nadzor nad pooblaščenimi aktuarji
opravlja Agencija za zavarovalni nadzor. Za nadzor nad pooblaščenim aktuarjem
se smiselno uporabljajo določbe 172., 173., 174., 175., 177., 179., 180., 183.
in 184. člena tega zakona.
Imenovanje pooblaščenega aktuarja
74. člen
(1) Zavarovalnica, ki je pridobila
dovoljenje za opravljanje zavarovalnih poslov, mora imenovati pooblaščenega
aktuarja.
(2) Za pooblaščenega aktuarja ne more biti
imenovana oseba, ki v zavarovalnici opravlja funkcijo člana uprave ali
prokurista ali ki je posredno ali neposredno udeležena v zavarovalnici z več
kot 0,1‰ deleža v glasovalnih pravicah ali deleža v kapitalu.
(3) O imenovanju pooblaščenega aktuarja
mora zavarovalnica obvestiti Agencijo za zavarovalni nadzor.
(4) Če zavarovalnica v treh mesecih ne
imenuje pooblaščenega aktuarja oziroma za opravljanje nalog pooblaščenega
aktuarja imenuje osebo, ki ne izpolnjuje pogojev za imenovanje, imenuje
pooblaščenega aktuarja Agencija za zavarovalni nadzor.
Razrešitev pooblaščenega aktuarja
75. člen
(1) Če po imenovanju pooblaščenega aktuarja
Agencija za zavarovalni nadzor imenovani osebi odvzame dovoljenje za
opravljanje nalog pooblaščenega aktuarja oziroma, če v zvezi z imenovano osebo
nastopijo okoliščine iz drugega odstavka 74. člena tega zakona, mora
zavarovalnica imenovati novega pooblaščenega aktuarja.
(2) Če zavarovalnica v primeru iz prejšnjega
odstavka ne imenuje novega pooblaščenega aktuarja, ji Agencija za zavarovalni
nadzor z odredbo o odpravi kršitev naloži, da v roku, ki ne sme biti krajši od 60
dni, imenuje novega pooblaščenega aktuarja.
(3) Če zavarovalnica v roku iz prejšnjega
odstavka ne imenuje novega pooblaščenega aktuarja, ga imenuje Agencija za
zavarovalni nadzor.
Naloge pooblaščenega aktuarja
76. člen
(1) Pooblaščeni aktuar mora preveriti, ali
se izračunavajo premije in oblikujejo zavarovalno‑tehnične rezervacije v skladu
s predpisi in ali so izračunane oziroma oblikovane tako, da zagotavljajo trajno
izpolnjevanje vseh obveznosti zavarovalnice iz zavarovalnih pogodb.
(2) Uprava mora dati pooblaščenemu aktuarju
na razpolago vse podatke, ki jih ta potrebuje za opravljanje nalog iz prejšnjega
odstavka.
(3) Pooblaščeni aktuar mora nadzornemu
svetu in upravi hkrati z mnenjem k letnemu poročilu iz 158. člena tega zakona
predložiti poročilo o ugotovitvah pooblaščenega aktuarja v zvezi z nadzorom, ki
ga je v preteklem poslovnem letu opravljal na podlagi prvega odstavka tega
člena. Poročilo mora obsegati zlasti razloge za pritrdilno mnenje, mnenje s
pridržkom oziroma odklonilno mnenje pooblaščenega aktuarja k letnim izkazom.
(4) Če pooblaščeni aktuar pri opravljanju
nalog iz prvega odstavka tega člena ugotovi, da se premije ne izračunavajo
oziroma zavarovalno‑tehnične rezervacije ne oblikujejo v skladu s predpisi
oziroma, da so izračunane oziroma oblikovane tako, da je ogroženo trajno
izpolnjevanje vseh obveznosti zavarovalnice iz zavarovalnih pogodb, mora o tem
nemudoma poročati upravi zavarovalnice. Če uprava poročila pooblaščenega
aktuarja ne upošteva na ustrezen način, mora pooblaščeni aktuar o tem nemudoma
obvestiti Agencijo za zavarovalni nadzor.
(5) Pooblaščeni aktuar mora ob prenehanju
funkcije pooblaščenega aktuarja v zavarovalnici v osmih dneh po prenehanju
obvestiti Agencijo za zavarovalni nadzor.
Register pooblaščenih aktuarjev
76.a člen
(1) Agencija za zavarovalni nadzor
vodi register pooblaščenih aktuarjev.
(2) Register pooblaščenih aktuarjev je
javen in zanj ne veljajo določbe 101. člena tega zakona. Register pooblaščenih
aktuarjev mora Agencija za zavarovalni nadzor objaviti na svojih spletnih
straneh.
(3) Pooblaščeni aktuar, vpisan v
register pooblaščenih aktuarjev, mora Agencijo za zavarovalni nadzor obvestiti
o vsaki spremembi podatkov, vpisanih v register pooblaščenih aktuarjev, in
sicer v osmih dneh od spremembe.
(4) Register vsebuje te podatke: ime,
priimek, zaporedno številko in datum izdaje dovoljenja za opravljanje nalog
pooblaščenega aktuarja.
(5) Agencija za zavarovalni nadzor
predpiše postopek vpisa in izbrisa vpisnih podatkov.
(6) Vpis pooblaščenega aktuarja v
register pooblaščenih aktuarjev ne predpostavlja, da bo Agencija za zavarovalni
nadzor nadzirala delo pooblaščenega aktuarja. Agencija za zavarovalni nadzor
nadzira le pooblaščene aktuarje, ki naloge pooblaščenega aktuarja opravljajo v
zavarovalnicah.
3.1.4. Prenos izločenih poslov
Pogodba o prenosu izločenih poslov
77. člen
(1) Pogodba o prenosu izločenih poslov je
pogodba, s katero zavarovalnica prenese pomemben del poslovanja na drugo
zavarovalnico oziroma drugo osebo.
(2) Za pogodbe iz prejšnjega odstavka se
štejejo zlasti pogodbe, s katerimi zavarovalnica za nedoločen čas oziroma za
daljše obdobje prenese opravljanje naslednjih poslov v celoti ali v znatnem
obsegu (v nadaljnjem besedilu: izločeni posli):
1.    
zastopanje pri sklepanju zavarovalnih pogodb;
2.    
upravljanje s kritnim premoženjem zavarovalnice
oziroma kritnim skladom;
3.    
obdelavo škodnih primerov;
4.    
vodenje računovodstva;
5.    
vzdrževanje in vodenje zbirk osebnih podatkov
iz drugega odstavka 154. člena tega zakona;
6.    
računalniška obdelava podatkov.
(3) Pogodba o prenosu izločenih poslov mora
določati obveznost osebe, ki prevzema opravljanje izločenih poslov, da
zavarovalnici posreduje podatke iz drugega odstavka 79. člena tega zakona, ki
jih sme zavarovalnica uporabiti samo za namen iz drugega odstavka 79. člena
tega zakona.
Dovoljenje za prenos izločenih poslov
78. člen
(1) Agencija za zavarovalni nadzor zavrne
zahtevo za dovoljenje za prenos izločenih poslov, če bi bili glede na vrsto
oziroma obseg izločenih poslov lahko ogroženi interesi zavarovalcev,
zavarovancev ali drugih upravičencev, ali če bi bilo zaradi prenosa izločenih
poslov lahko onemogočeno oziroma bistveno oteženo opravljanje nadzora nad
zavarovalnimi posli, ki jih opravlja zavarovalnica.
(2) Agencija za zavarovalni nadzor lahko
veljavnost dovoljenja veže na določene pogoje, če je to potrebno za zaščito
interesov zavarovalcev, zavarovancev ali drugih upravičencev.
Nadzor nad opravljanjem izločenih
poslov
79. člen
(1) Določbe tega zakona o nadzoru nad
zavarovalnicami se smiselno uporabljajo tudi za nadzor nad osebo, ki opravlja
izločene posle.
(2) Zavarovalnica mora na zahtevo Agencije
za zavarovalni nadzor tej posredovati vse podatke o pravnem in finančnem
položaju ter poslovanju osebe, s katero je sklenila pogodbo o prenosu izločenih
poslov.
(3) Agencija za zavarovalni nadzor odvzame
dovoljenje za prenos izločenih poslov:
1.    
če nastopijo okoliščine iz prvega odstavka 78.
člena tega zakona,
2.    
če zavarovalnica ne izpolni pogojev, določenih
na podlagi drugega odstavka 78. člena tega zakona.
3.1.5. Prenos zavarovalnih pogodb
Prenos zavarovalnih pogodb
80. člen
(1) Zavarovalnica lahko s pogodbo na drugo
zavarovalnico (v nadaljnjem besedilu: prevzemna zavarovalnica) prenese
zavarovalne pogodbe v posamezni zavarovalni skupini ali zavarovalni vrsti (v
nadaljnjem besedilu: zavarovalni portfelj) hkrati s prenosom kritnega
premoženja v vrednosti rezervacij, ki jih je potrebno oblikovati za zavarovalni
portfelj, ki je predmet prenosa, oziroma kritnega sklada, ki ga je potrebno
oblikovati za zavarovalni portfelj, ki je predmet prenosa.
(2) Za prenos zavarovalnih pogodb ni
potrebno soglasje zavarovalcev.
(3) Pogodba iz prvega odstavka tega člena
prične učinkovati z dnem, ko zavarovalnica pridobi dovoljenje Agencije za
zavarovalni nadzor za prenos zavarovalnih pogodb. Pred tem zavarovalnega
portfelja ni dovoljeno prenesti na prevzemno zavarovalnico.
(4) Prevzemna zavarovalnica mora o prenosu
zavarovalnih pogodb obvestiti zavarovalce z objavami v sredstvih javnega
obveščanja na območju, na katerem zavarovanja, ki se prenašajo, krijejo
nevarnosti, razen ob zavarovanju izvoznih kreditov, pri čemer je treba
zavarovalce obvestiti v sredstvih javnega obveščanja na območju njihovega
sedeža. Pozavarovalnicam pri obveščanju zavarovalcev ni treba uporabljati
sredstev javnega obveščanja.
(5) Zavarovalnica lahko prenese zavarovalne
pogodbe na:
1.    
drugo zavarovalnico s sedežem v Republiki
Sloveniji,
2.    
svojo podružnico oziroma podružnico druge
zavarovalnice, s sedežem v Republiki Sloveniji, če ima podružnica sedež v
državi članici,
3.    
zavarovalnico države članice oziroma njeno
podružnico v Republiki Sloveniji oziroma drugi državi članici,
4.    
podružnico tuje zavarovalnice, če je sedež
podružnice v Republiki Sloveniji,
5.    
podružnico tuje zavarovalnice, če je sedež
podružnice v državi članici, in če zavarovanja, ki so predmet prenosa, krijejo
izključno nevarnosti v tej državi članici.
(6) Zavarovalnica mora zavarovalne pogodbe
prenesti na prevzemno zavarovalnico najpozneje v treh mesecih od dneva prejema
dovoljenja Agencije za zavarovalni nadzor za prenos zavarovalnih pogodb, sicer
dovoljenje za prenos zavarovalnih pogodb preneha.
(7) Zavarovalnica mora v roku 30 dni od
dneva prenosa zavarovalnih pogodb Agenciji za zavarovalni nadzor predložiti
dokazila, da so bile zavarovalne pogodbe prenesene na prevzemno zavarovalnico.
(8) Če zavarovalnica Agenciji za
zavarovalni nadzor v roku štirih mesecev od dneva prejema dovoljenja za prenos
zavarovalnih pogodb ne predloži dokazil iz sedmega odstavka tega člena, oziroma
če iz dokazil ne izhaja, da so bile zavarovalne pogodbe prenesene v roku iz
šestega odstavka tega člena, Agencija za zavarovalni nadzor z odločbo ugotovi,
da je dovoljenje za prenos zavarovalnih pogodb prenehalo veljati.
Zahteva za izdajo dovoljenja za
prenos zavarovalnih pogodb
81. člen
Zahteva za izdajo dovoljenja za prenos
zavarovalnih pogodb mora obsegati:
1.    
seznam zavarovalnih pogodb po posameznih
zavarovalnih vrstah, ki so predmet prenosa, s splošnimi pogoji za ta
zavarovanja, in izračuni rezervacij za ta zavarovanja;
2.    
seznam kritnega premoženja oziroma premoženja
kritnega sklada z navedbo vrednosti in podatkov, na podlagi katerih je mogoče
preveriti izračun te vrednosti;
3.    
v primeru iz 1., 2. in 4. točke petega odstavka
80. člena tega zakona: spremembo poslovnega načrta prevzemne zavarovalnice, ki
je potrebna zaradi prevzema zavarovalnih pogodb;
4.    
pogodbo o prenosu zavarovalnih pogodb.
Odločanje o dovoljenju za prenos
zavarovalnih pogodb
82. člen
(1) Agencija za zavarovalni nadzor zavrne zahtevo
za izdajo dovoljenja za prenos zavarovalnih pogodb, če je vrednost kritnega
premoženja oziroma premoženja kritnega sklada, nižja od višine rezervacij, ki
jih je potrebno oblikovati za zavarovalni portfelj, ki je predmet prenosa,
oziroma če obstojajo drugi razlogi, zaradi katerih bi lahko bili ogroženi
interesi zavarovalcev.
(2) V primerih iz 1., 2. in 4. točke petega
odstavka 80. člena tega zakona Agencija za zavarovalni nadzor zavrne zahtevo za
izdajo dovoljenja tudi, če prevzemna zavarovalnica ne izpolnjuje pogojev za
opravljanje zavarovalnih poslov v zavarovalnih skupinah oziroma vrstah, ki so
predmet prenosa, oziroma če bi bilo zaradi prevzema portfelja ogroženo
poslovanje prevzemne zavarovalnice v skladu s pravili o obvladovanju tveganj.
(3) Če zavarovalnica prenaša zavarovalne
pogodbe na svojo podružnico v državi članici, mora Agencija za zavarovalni
nadzor pred odločitvijo o izdaji dovoljenja zaprositi za mnenje pristojni
nadzorni organ države članice. Če pristojni nadzorni organ države članice v
roku treh mesecev od prejema zaprosila ne odgovori, se šteje, da prenosu
zavarovalnih pogodb ne nasprotuje.
(4) V primeru iz 3. točke petega odstavka
80. člena tega zakona lahko Agencija za zavarovalni nadzor izda dovoljenje za
prenos zavarovalnih pogodb samo, če pristojni nadzorni organ države članice
izda potrdilo, da bo zavarovalnica države članice dosegala minimalno kapitalsko
ustreznost tudi po prevzemu zavarovalnih pogodb.
(5) Če v primeru iz prejšnjega odstavka zavarovanje
krije nevarnosti tudi v drugi državi članici, lahko Agencija za zavarovalni
nadzor izda dovoljenje za prenos zavarovalnih pogodb samo, če s prenosom
soglaša pristojni nadzorni organ te države članice. Če pristojni nadzorni organ
te države članice v roku treh mesecev od prejema zahteve za soglasje o soglasju
ne odloči, se šteje, da s prenosom soglaša.
(6) Določbe četrtega odstavka tega člena se
smiselno uporabljajo tudi v primeru, če se zavarovalne pogodbe prenašajo na
podružnico švicarske zavarovalnice v Republiki Sloveniji.
(7) Če potrebuje tuja zavarovalnica za
prenos zavarovalnih pogodb njene podružnice v državi članici soglasje Agencije
za zavarovalni nadzor, mora Agencija za zavarovalni nadzor odločiti o tem
soglasju.
(8) Če zavarovalnica države članice prenaša
zavarovalne pogodbe na svojo podružnico v Republiki Sloveniji, mora Agencija za
zavarovalni nadzor morebitne ugovore proti prenosu sporočiti pristojnemu
nadzornemu organu države članice v roku treh mesecev od prejema zaprosila za
mnenje.
(9) Če je za prenos zavarovalnih pogodb
zavarovalnice države članice potrebno potrdilo Agencije za zavarovalni nadzor v
smislu četrtega odstavka tega člena, mora Agencija za zavarovalni nadzor izdati
ustrezno potrdilo oziroma odločiti o zavrnitvi zahteve za izdajo takega
potrdila.
(10) Če zavarovalnica države članice
prenaša zavarovalne pogodbe na zavarovalnico te ali druge države članice in
zavarovanja, ki so predmet prenosa, krijejo tudi nevarnosti v Republiki
Sloveniji, lahko Agencija za zavarovalni nadzor zavrne soglasje v smislu petega
odstavka tega člena, če s prenosom interesi zavarovalcev niso zaščiteni v
zadostni meri. O zavrnitvi soglasja mora odločiti v roku treh mesecev od
prejema obvestila pristojnega nadzornega organa države članice o nameravanem
prenosu.
3.2. Zavarovalni pogoji in obveščanje
zavarovalcev
Zavarovalna pogodba in splošni
zavarovalni pogoji
83. člen
(1) Če zavarovanje krije nevarnosti v
Republiki Sloveniji, mora zavarovalna pogodba obsegati zlasti določbe o:
1.    
dogodkih, z nastopom katerih nastane obveznost
zavarovalnice opraviti izpolnitev na podlagi zavarovalne pogodbe, in primerih,
v katerih je zaradi posebnih razlogov obveznost zavarovalnice izključena;
2.    
načinu izpolnitve, obsegu in dospelosti
obveznosti zavarovalnice;
3.    
določitvi in plačilu premije, in o pravnih posledicah,
če premija ni plačana;
4.    
trajanju zavarovalne pogodbe, in sicer zlasti:
- 
če in na kakšen način se trajanje molče
podaljša,
- 
če, na kakšen način in v katerem časovnem
trenutku je zavarovalno pogodbo mogoče odpovedati oziroma sicer v celoti
oziroma delno razvezati, in kakšne so obveznosti zavarovalnice v takšnih
primerih. V primeru življenjskih zavarovanj rok za odpoved pogodbe ne sme biti
krajši od štirinajstih in ne daljši od tridesetih dni od dneva sklenitve
zavarovalne pogodbe;
5.    
izgubi zahtevkov iz zavarovalne pogodbe v
primeru zamude rokov;
6.    
v primeru življenjskih zavarovanj tudi o
pogojih in obsegu izplačil akontacij in posojil na zavarovalno polico, o
pogojih, pod katerimi je zavarovalec udeležen na dobičku zavarovalnice, in
merilih za izračun te udeležbe, ter o pogojih in načinu izračuna odkupne
vrednosti ter kapitalizacije;
7.    
v primeru življenjskih zavarovanj (21. točka
drugega odstavka 2. člena tega zakona) iz zavarovalne vrste življenjskega
zavarovanja, pri katerih zavarovanec prevzema naložbeno tveganje in so
upravičenja, ki gredo zavarovalcu, zavarovancu ali drugemu upravičencu na
podlagi zavarovalne pogodbe, neposredno povezana z vrednostjo enote premoženja
investicijskih skladov, tudi o:
-     
znesku oziroma načinu obračuna nevarnostne
premije in premije za dodatne nevarnosti,
-     
višini vseh posrednih in neposrednih stroškov,
vključno z razkritjem metodologije oziroma načinom obračuna teh stroškov
(stroški, ki v zavarovalni pogodbi niso razkriti, ne morejo biti obračunani
oziroma upoštevani),
-     
višini in načinu obračuna vseh posrednih in
neposrednih stroškov, ki zmanjšujejo vrednost enote premoženja investicijskih
skladov,
-     
znesku predvidenih prihodnjih obveznosti
zavarovalnice po zavarovalni pogodbi, ki se izračuna z uporabo obrestno‑obrestnega
računa pri naslednjih nominalnih letnih stopnjah donosa 0%, 4%, in 8% oziroma
realnih letnih stopnjah donosa 0%, 0,5% in 4,5%, če prikaz vsebuje tudi
ponazoritev vpliva inflacije;
8.    
v primeru življenjskih zavarovanj (21. točka
drugega odstavka 2. člena tega zakona) iz zavarovalne vrste življenjskega
zavarovanja, pri katerih zavarovanec prevzema naložbeno tveganje in so
upravičenja, ki gredo zavarovalcu, zavarovancu ali drugemu upravičencu na
podlagi zavarovalne pogodbe, neposredno povezana s spremembo indeksa
vrednostnih papirjev oziroma drugo referenčno vrednostjo, tudi o:
-     
znesku oziroma načinu obračuna nevarnostne
premije in premije za dodatne nevarnosti,
-     
višini vseh posrednih in neposrednih stroškov,
vključno z razkritjem metodologije oziroma načinom obračuna teh stroškov
(stroški, ki v zavarovalni pogodbi niso razkriti, ne morejo biti obračunani
oziroma upoštevani),
-     
načinu izračuna oziroma določitve vrednosti
indeksa oziroma druge referenčne vrednosti, vključno z razkritjem vseh
posrednih in neposrednih stroškov, ki vplivajo na vrednost indeksa oziroma
drugo referenčno vrednost,
-     
znesku predvidenih prihodnjih obveznosti
zavarovalnice po zavarovalni pogodbi, ki se izračuna z uporabo obrestno‑obrestnega
računa pri naslednjih nominalnih letnih stopnjah donosa 0%, 4%, in 8% oziroma
realnih letnih stopnjah donosa 0%, 0,5% in 4,5%, če prikaz vsebuje tudi
ponazoritev vpliva inflacije;
9.    
v primeru življenjskih zavarovanj (21. točka
drugega odstavka 2. člena tega zakona) iz zavarovalne vrste življenjskega
zavarovanja, pri katerih zavarovanec prevzema naložbeno tveganje in so
upravičenja, ki gredo zavarovalcu, zavarovancu ali drugemu upravičencu na
podlagi zavarovalne pogodbe, neposredno vezana na vrednost enote premoženja
kritnega sklada, tudi o:
-     
znesku oziroma načinu obračuna nevarnostne
premije in premije za dodatne nevarnosti,
-     
višini vseh posrednih in neposrednih stroškov,
vključno z razkritjem metodologije oziroma načinom obračuna teh stroškov
(stroški, ki v zavarovalni pogodbi niso razkriti, ne morejo biti obračunani
oziroma upoštevani),
-     
višini in načinu obračuna vseh posrednih in
neposrednih stroškov, ki zmanjšujejo vrednost enote premoženja kritnega sklada
(stroški, ki v zavarovalni pogodbi niso razkriti, ne morejo biti obračunani v
breme kritnega sklada),
-     
znesek predvidenih prihodnjih obveznosti
zavarovalnice po zavarovalni pogodbi, ki se izračuna z uporabo obrestno‑obrestnega
računa pri naslednjih nominalnih letnih stopnjah donosa 0%, 4%, in 8% oziroma
realnih letnih stopnjah donosa 0%, 0,5% in 4,5%, če prikaz vsebuje tudi ponazoritev
vpliva inflacije;
10. 
v primeru zdravstvenih zavarovanj, pri katerih
se oblikujejo rezervacije za starost oziroma matematične rezervacije, tudi o
pogojih in načinu izračunavanja teh rezervacij in s tem povezanih sprememb
premije zaradi staranja zavarovanca, o pravicah, ki izhajajo iz že oblikovanih
rezervacij za starost oziroma matematičnih rezervacij v primeru prenehanja
zavarovanja oziroma v primeru menjave zavarovanja v okviru istega zavarovatelja
ali v primeru menjave zavarovatelja ter o vplivih drugih dejavnikov na
spreminjanje premije.
(2) V primeru družbe za vzajemno
zavarovanje so obvezne določbe iz prejšnjega odstavka lahko namesto v
zavarovalni pogodbi vsebovane v statutu.
(3) Določbe zavarovalne pogodbe iz prvega
odstavka tega člena lahko v škodo zavarovalca odstopajo od splošnih
zavarovalnih pogojev samo:
1.    
če so za to podani razlogi, ki so utemeljeni
glede na predmet zavarovanja, in
2.    
če je zavarovalec na takšno odstopanje izrecno
pisno pristal.
(4) V primeru zavarovanja stroškov postopka
iz 17. točke drugega odstavka 2. člena tega zakona zavarovalna pogodba ne sme
določati, da zavarovalnica krije samo stroške pravnega zastopanja po odvetniku
oziroma drugi osebi, ki jo imenuje zavarovalnica.
(5) Zavarovalna pogodba ne sme biti v
nasprotju s prisilnimi določbami drugih zakonov, ki urejajo zavarovalno pogodbo
oziroma posamezne vrste zavarovalnih pogodb.
(6) Zavarovalnice vse ponudnike oziroma
potencialne zavarovance, ki želijo dostopiti do zavarovalnih storitev,
obravnavajo enako, vendar v postopku selekcije in ocene nevarnosti ter pri
določanju premij in pri izplačevanju zavarovalnin lahko upoštevajo merila
zavarovalne stroke oziroma le naslednje zavarovančeve osebne okoliščine in
značilnosti: starost, zdravstveno stanje, invalidnost in poklic ter druge
osebne okoliščine, ki lahko utemeljeno vplivajo na višino prevzete nevarnosti,
razen spola, materinstva in nosečnosti.
(7) Zavarovalnice lahko v zvezi z
zavarovanji iz zavarovalne skupine življenjskih zavarovanj in zavarovalne vrste
nezgodno zavarovanje ter zdravstveno zavarovanje upoštevajo osebno okoliščino
spola pri izračunavanju premij in določanju obveznosti zavarovalnice na skupni
ravni, če ne vodi v razlikovanje na individualni ravni. Zavarovalnice lahko
obdelujejo dejavnik spola za izračun zavarovalno-tehničnih rezervacij in
interno določanje cen, za določanje cen pozavarovanja, za trženje in
oglaševanje ter za oceno tveganja iz zavarovalne skupine življenjskih
zavarovanj in zavarovalne vrste nezgodno ter zdravstveno zavarovanje.
(8) Ne glede na določbe prejšnjega odstavka
se dopolnilno zdravstveno zavarovanje izvaja v skladu z določbami zakona, ki
ureja zdravstveno varstvo in zdravstveno zavarovanje.
(9) Agencija za zavarovalni nadzor predpiše
podrobnejšo vsebino določb zavarovalne pogodbe iz prvega odstavka tega člena in
za zavarovanja iz 7., 8. in 9. točke prvega odstavka tega člena predpiše
vsebino obrazca, ki je sestavni del zavarovalne pogodbe, na katerem so zbrani
vsi stroški in druge ključne informacije o lastnostih zavarovanja.
(10) Agencija za zavarovalni nadzor
predpiše podrobnejša pravila in merila uporabe sedmega odstavka tega člena.
Obveščanje zavarovalcev ob sklenitvi
zavarovalne pogodbe
84. člen
(1) Kadar je zavarovalec fizična oseba,
mora zavarovalnica ob sklenitvi zavarovalne pogodbe iz 83. člena tega zakona s
pisnim obvestilom zavarovalca seznaniti s podatki o:
1.    
firmi, pravno organizacijski obliki, sedežu in
naslovu zavarovalnice in podružnice, preko katere se sklepa zavarovalna
pogodba;
2.    
splošnih zavarovalnih pogojih, ki veljajo za
zavarovalno razmerje, in pravu, ki velja za zavarovalno pogodbo;
3.    
kadar se za zavarovalno razmerje ne uporabljajo
splošni pogoji: o načinu izpolnitve, obsegu in dospelosti obveznosti
zavarovalnice;
4.    
času trajanja zavarovalne pogodbe;
5.    
o višini premije, pri čemer mora biti
zavarovalna premija razčlenjena na zavarovalno premijo za posamezne nevarnosti,
če zavarovalno razmerje krije nevarnosti iz več zavarovalnih vrst, in o višini
prispevkov, davkov in drugih stroškov, ki se zaračunavajo poleg premije, in o
skupnem znesku plačil;
6.    
roku, v katerem ponudnika veže ponudba;
7.    
pravici do preklica oziroma odstopa;
8.    
nazivu in naslovu nadzornega organa, ki je
pristojen za nadzor nad zavarovalnico.
(2) V primeru življenjskega zavarovanja in
nezgodnega zavarovanja s pravico do povračila dela zavarovalne premije, mora
obvestilo zavarovalcu poleg podatkov iz prejšnjega odstavka obsegati tudi
podatke o:
1.    
osnovah in merilih za udeležbo na dobičku;
2.    
tabeli odkupnih vrednosti;
3.    
minimalni zavarovalni vsoti za spremembo
zavarovanja v zavarovanje brez premije (kapitalizacija) in o pravicah iz takega
zavarovanja;
4.    
v primeru zavarovanj, pri katerih zavarovanec
prevzema naložbeno tveganje: o kritnem skladu, ki je oblikovan za ta
zavarovanja, in strukturi naložb tega kritnega sklada;
5.    
o davčni ureditvi, ki velja v primeru
zavarovanja.
Obveščanje zavarovalcev v času
trajanja zavarovalne pogodbe
85. člen
(1) V času trajanja zavarovalne pogodbe iz
83. člena tega zakona mora zavarovalnica zavarovalce obveščati o:
1.    
spremembi firme, pravnoorganizacijske oblike,
sedeža ali naslova zavarovalnice oziroma podružnice, preko katere je bila
sklenjena zavarovalna pogodba;
2.    
spremembah podatkov iz 3. do 5. točke prvega
odstavka 84. člena tega zakona oziroma podatkov iz 1. do 4. točke drugega
odstavka 84. člena tega zakona, če je do teh sprememb prišlo zaradi spremembe
predpisov.
(2) V času trajanja zavarovalne pogodbe iz
drugega odstavka 84. člena tega zakona mora zavarovalnica oziroma zavarovalni
posrednik enkrat letno obvestiti zavarovalca tudi o stanju udeležbe na dobičku.
Vsebina splošnih pogojev in obvestil
86. člen
Besedilo splošnih zavarovalnih pogojev in
obvestil iz 84. oziroma 85. člena tega zakona mora biti enopomensko oblikovano,
pregledno razčlenjeno, razumljivo in sestavljeno v slovenskem jeziku.
3.3. Opravljanje zavarovalnih poslov izven
območja Republike Slovenije
Opravljanje zavarovalnih poslov v
državi članici
87. člen
(1) Zavarovalnica lahko opravlja
zavarovalne posle, za katere je pridobila dovoljenje Agencije za zavarovalni
nadzor, na območju države članice bodisi preko podružnice bodisi neposredno, če
izpolnjuje pogoje, določene s predpisi te države članice.
(2) Šteje se, da zavarovalnica opravlja
zavarovalne posle v državi članici, če sklepa zavarovanja, ki krijejo
nevarnosti v tej državi.
(3) Pri določitvi države članice, v kateri
zavarovanja krijejo nevarnosti, se primerno uporablja drugi odstavek 6. člena
tega zakona.
Pričetek opravljanja zavarovalnih
poslov v državi članici
88. člen
(1) Zavarovalnica, ki namerava pričeti z
opravljanjem zavarovalnih poslov v državi članici, mora o tem obvestiti
Agencijo za zavarovalni nadzor, in navesti državo članico, v kateri namerava
pričeti z opravljanjem zavarovalnih poslov. Obvestilo mora obsegati opis
zavarovalnih poslov, ki jih bo opravljala, z navedbo vrste in obsega teh poslov
po posameznih zavarovalnih vrstah. Če namerava zavarovalnica v državi članici
ustanoviti podružnico, mora obvestilo obsegati tudi:
1.    
imena oseb, pooblaščenih za vodenje poslov
podružnice;
2.    
naslov podružnice v državi članici, na katerem
bo mogoče pridobiti dokumentacijo o podružnici;
3.    
spremembo poslovnega načrta z navedbo
zavarovalnih vrst, v katerih namerava opravljati zavarovalne posle ter
organizacijsko strukturo podružnice.
(2) Agencija za zavarovalni nadzor mora
najkasneje v enem mesecu obvestilo iz prejšnjega odstavka posredovati
pristojnemu nadzornemu organu države članice in o tem obvestiti zavarovalnico.
(3) Hkrati z obvestilom iz prejšnjega
odstavka mora Agencija za zavarovalni nadzor pristojnemu nadzornemu organu
države članice posredovati tudi:
1.    
izjavo, da zavarovalnica dosega minimalno
kapitalsko ustreznost,
2.    
podatke o zavarovalnih vrstah, v katerih sme
zavarovalnica opravljati zavarovalne posle, v skladu z dovoljenjem za
opravljanje zavarovalnih poslov.
(4) Zavarovalnica lahko prične z
opravljanjem zavarovalnih poslov v državi članici z iztekom dveh mesecev, šteto
od dne, ko prejme obvestilo Agencije za zavarovalni nadzor iz drugega odstavka
tega člena.
(5) Ne glede na določbo drugega odstavka
tega člena Agencija za zavarovalni nadzor zavrne zahtevo za posredovanje
obvestila nadzornemu organu države članice, če na podlagi podatkov, s katerimi
razpolaga, in dokumentacije iz prvega odstavka tega člena in ob upoštevanju
načrtovanega obsega poslovanja, ugotovi da zavarovalnica ne dosega minimalne
kapitalske ustreznosti, oziroma, če bi bilo zaradi začetka opravljanja
zavarovalnih poslov v državi članici lahko ogroženo poslovanje zavarovalnice v
skladu s pravili o obvladovanju tveganj.
(6) Agencija za zavarovalni nadzor prepove
zavarovalnici nadaljnje opravljanje zavarovalnih poslov v državi članici, če
nastopijo okoliščine iz prejšnjega odstavka.
Sprememba podatkov iz obvestila
89. člen
(1) Določba 88. člena tega zakona se
smiselno uporablja tudi, če namerava zavarovalnica, ki je v skladu s četrtim
odstavkom 88. člena tega zakona pričela z opravljanjem zavarovalnih poslov v
državi članici, razširiti opravljanje zavarovalnih poslov na posle v
zavarovalnih vrstah, ki niso bile navedene v obvestilu iz prvega odstavka 88.
člena tega zakona, oziroma če se spremenijo druge okoliščine oziroma pogoji, o
katerih je Agencija za zavarovalni nadzor obvestila pristojni nadzorni organ
države članice z obvestilom iz drugega odstavka 88. člena tega zakona.
(2) Ne glede na določbo prejšnjega odstavka
mora Agencija za zavarovalni nadzor nemudoma obvestiti pristojni nadzorni organ
države članice, če zavarovalnica ne dosega minimalne kapitalske ustreznosti.
Nadzor nad opravljanjem zavarovalnih
poslov v državi članici
90. člen
(1) Agencija za zavarovalni nadzor opravlja
nadzor nad podružnico zavarovalnice v državi članici oziroma nad neposrednim
opravljanjem zavarovalnih poslov v državi članici.
(2) Agencija za zavarovalni nadzor lahko
zaprosi pristojni nadzorni organ države članice, v kateri zavarovalnica
opravlja zavarovalne posle, da opravi pregled poslovanja podružnice
zavarovalnice v tej državi članici, če se s tem postopek nadzora pospeši
oziroma poenostavi oziroma če je to v skladu z interesi učinkovitosti,
enostavnosti, hitrosti oziroma manjših stroškov postopka. Pod enakimi pogoji se
lahko pooblaščene osebe Agencije za zavarovalni nadzor udeležijo nadzora, ki ga
izvaja pristojni nadzorni organ države članice.
(3) Če zavarovalnica, ki opravlja
zavarovalne posle v državi članici kljub opozorilu pristojnega nadzornega
organa države članice krši predpise te države članice, sprejme Agencija za
zavarovalni nadzor ukrepe nadzora v skladu s tem zakonom. Agencija za
zavarovalni nadzor mora nemudoma obvestiti pristojni nadzorni organ države
članice o ukrepih, ki jih je sprejela.
(4) Če Agencija za zavarovalni nadzor
zavarovalnici odvzame dovoljenje za opravljanje zavarovalnih poslov, mora o tem
nemudoma pisno obvestiti pristojne nadzorne organe držav članic, v katerih
zavarovalnica opravlja zavarovalne posle.
Poročanje o zavarovalnih poslih v
državah članicah
91. člen
(1) Zavarovalnica, ki opravlja zavarovalne
posle v državi članici, mora Agenciji za zavarovalni nadzor poročati o
zavarovalnih poslih v posamezni državi članici, in sicer ločeno za zavarovalne
posle, ki jih opravlja preko podružnice, in za zavarovalne posle, ki jih
opravlja na podlagi neposrednega opravljanja zavarovalnih poslov.
(2) Poročilo iz prejšnjega odstavka mora
obsegati podatke o višini premij, zahtevkov in provizij, brez odbitkov
pozavarovanj.
(3) Podrobnejšo vsebino poročil, ter način
in roke poročanja predpiše Agencija za zavarovalni nadzor.
(4) Na zahtevo pristojnega nadzornega
organa države članice posreduje Agencija za zavarovalni nadzor informacije o
vsebini poročil iz prvega odstavka tega člena v agregatni obliki pristojnemu
nadzornemu organu države članice.
Opravljanje zavarovalnih poslov v
tuji državi
92. člen
(1) Zavarovalnica sme opravljati
zavarovalne posle v tuji državi bodisi preko podružnice bodisi neposredno, ob
upoštevanju predpisov te države.
(2) Za ustanovitev podružnice v tujini mora
zavarovalnica pridobiti dovoljenje Agencije za zavarovalni nadzor.
(3) Za odločanje o dovoljenju za
ustanovitev podružnice v tujini se smiselno uporabljajo določbe prvega in
četrtega do šestega odstavka 88. člena tega zakona.
(4) Agencija za zavarovalni nadzor lahko
zavrne zahtevo za izdajo dovoljenja za ustanovitev podružnice v tujini tudi, če
je ob upoštevanju predpisov države, v kateri namerava zavarovalnica ustanoviti
podružnico, oziroma ob upoštevanju prakse pri izvrševanju teh predpisov,
verjetno, da bo ovirano izvajanje nadzora v skladu z določbami tega zakona.
(5) Zavarovalnica mora v roku osmih dni po
pričetku neposrednega opravljanja zavarovalnih poslov v tuji državi o tem
obvestiti Agencijo za zavarovalni nadzor.
3.4. Prosto opravljanje zavarovalnih poslov
zavarovalnic držav članic
Zavarovalnice držav članic
93. člen
(1) Zavarovalnica, ki je v državi članici
upravičena opravljati zavarovalne posle v posameznih zavarovalnih vrstah, lahko
zavarovalne posle v teh zavarovalnih vrstah opravlja tudi na območju Republike
Slovenije, bodisi preko podružnice, bodisi neposredno.
(2) Za zavarovalnico iz prejšnjega odstavka
oziroma njeno podružnico na območju Republike Slovenije veljajo naslednje
določbe zakonov in na njihovi podlagi izdanih predpisov:
1.    
83. do 86. člen tega zakona,
2.    
228. člen tega zakona,
3.    
določbe zakonov iz šestega in sedmega odstavka
2. člena tega zakona,
4.    
določbe drugih zakonov, ki zaradi zaščite javne
koristi urejajo varstvo potrošnikov, preprečevanje pranja denarja oziroma druga
področja, in ki veljajo za zavarovalnice s sedežem v Republiki Sloveniji.
Pričetek opravljanja zavarovalnih
poslov
94. člen
(1) Zavarovalnica države članice lahko v
Republiki Sloveniji začne opravljati zavarovalne posle neposredno, če pristojni
nadzorni organ države članice Agenciji za zavarovalni nadzor posreduje
naslednjo dokumentacijo:
1.    
izjavo pristojnega nadzornega organa matične
države članice, da zavarovalnica države članice razpolaga s potrebnim
kapitalom;
2.    
seznam zavarovalnih vrst, v katerih sme
zavarovalnica opravljati zavarovalne posle, v skladu z dovoljenjem za
opravljanje zavarovalnih poslov;
3.    
seznam zavarovalnih vrst, ki jih bo
zavarovalnica sklepala na območju Republike Slovenije;
4.    
ime in naslov sedeža zavarovalnice, oziroma
naslove poslovalnic, če ti niso enaki kot naslov sedeža.
(2) Podružnica zavarovalnice države članice
lahko v Republiki Sloveniji začne opravljati zavarovalne posle z iztekom dveh
mesecev, šteto od dne, ko je Agencija za zavarovalni nadzor prejela obvestilo
pristojnega nadzornega organa države članice, z naslednjo dokumentacijo:
1.    
poslovnim načrtom, ki med drugim določa vrste
načrtovanih poslov in organizacijsko strukturo podružnice;
2.    
seznamom zavarovalnih vrst, v katerih sme
zavarovalnica opravljati zavarovalne posle, v skladu z dovoljenjem za
opravljanje zavarovalnih poslov;
3.    
naslov podružnice v državi članici, kjer se
lahko pridobijo listine in kamor jih je mogoče predložiti;
4.    
imenom osebe, pooblaščene za vodenje
podružnice;
5.    
izjavo pristojnega nadzornega organa matične
države članice, da zavarovalnica države članice razpolaga s potrebnim
kapitalom.
(3) Če je potrebno zaradi varovanja javne
koristi v povezavi s 3. in 4. točko drugega odstavka 93. člena tega zakona
opredeliti dodatne pogoje za opravljanje zavarovalnih poslov, bodisi preko
podružnice, bodisi neposredno, Agencija za zavarovalni nadzor o teh pogojih
obvesti pristojni nadzorni organ države članice v dveh mesecih od prejema
popolnega obvestila iz prejšnjega odstavka. Podružnica zavarovalnice države
članice lahko v tem primeru začne opravljati zavarovalne posle na območju
Republike Slovenije po prejemu obvestila Agencije za zavarovalni nadzor oziroma
z iztekom dveh mesecev, šteto od dneva, ko Agencija za zavarovalni nadzor
prejme obvestilo pristojnega nadzornega organa države članice iz prejšnjega
odstavka.
(4) Zavarovalnica države članice, ki
namerava v Republiki Sloveniji opravljati zavarovalne posle neposredno, lahko
prične z opravljanjem teh z dnem, ko jo pristojni nadzorni organ države članice
obvesti o tem, da je posredoval podatke iz prvega odstavka tega člena Agenciji
za zavarovalni nadzor.
(5) Za spremembo zavarovalnih vrst, v
katerih podružnica države članice opravlja zavarovalne posle se smiselno
uporablja 2. točka prvega odstavka in drugi odstavek tega člena.
(6) Zavarovalnica države članice mora
prenehati z opravljanjem zavarovalnih poslov v Republiki Sloveniji:
1.    
če pristojni nadzorni organ države članice
odloči, da zavarovalnica države članice ne razpolaga z ustreznim kapitalom za
nadaljnje opravljanje zavarovalnih poslov prek podružnice, ali
2.    
če preneha dovoljenje zavarovalnice države
članice za opravljanje zavarovalnih poslov ali
3.    
če podružnica zavarovalnice države članice ne
izpolnjuje pogojev iz drugega odstavka tega člena.
(7) Ne glede na določbo prvega in drugega odstavka
tega člena sme zavarovalnica države članice pričeti z opravljanjem obveznih
zavarovanj v prometu, če Agenciji za zavarovalni nadzor predloži potrdilo
Slovenskega zavarovalnega združenja, iz katerega izhaja, da je zavarovalnica
države članice:
1.    
članica Slovenskega zavarovalnega združenja,
2.    
pristopila k škodnemu skladu ter odškodninskemu
uradu, kot ju predpisuje zakon, ki ureja obvezna zavarovanja v prometu, in se
zavezala k financiranju škodnega sklada in odškodninskega urada ter
izpolnjevanju drugih obveznosti, potrebnih za delovanje škodnega sklada in
odškodninskega urada.
(8) Ne glede na določbo prvega in drugega odstavka
tega člena sme zavarovalnica države članice pričeti z opravljanjem obveznih
zavarovanj v prometu oziroma dopolnilnih zdravstvenih zavarovanj samo, če
Agencijo za zavarovalni nadzor predhodno seznani s splošnimi in posebnimi
zavarovalnimi pogoji, in sicer najmanj en mesec preden jih začne uporabljati.
(9) Če Agencija za zavarovalni nadzor
ugotovi, da zavarovalni pogoji iz prejšnjega odstavka niso v skladu s predpisi,
zavarovalnici države članice odredi, da zavarovalne pogoje uskladi s predpisi.
Če zavarovalnica države članice v roku, določenem z odredbo, ne ravna v skladu
z odredbo, Agencija za zavarovalni nadzor obvesti pristojni nadzorni organ
države članice te zavarovalnice.
Nadzor nad opravljanjem zavarovalnih
poslov zavarovalnice države članice
95. člen
(1) Nadzor nad zavarovalnico države
članice, ki opravlja zavarovalne posle na območju Republike Slovenije, opravlja
pristojni nadzorni organ države članice.
(2) Pristojni nadzorni organ države članice
oziroma osebe, ki jih pooblasti, lahko na območju Republike Slovenije opravijo
pregled poslovanja zavarovalnice te države članice.
(3) V primeru iz prvega odstavka tega člena
ima pristojni nadzorni organ oziroma osebe, ki jih pooblasti, enake
pristojnosti kot Agencija za zavarovalni nadzor na podlagi določb 301. do 306.
člena tega zakona.
(4) Na zaprosilo pristojnega nadzornega
organa države članice mora Agencija za zavarovalni nadzor opraviti pregled
poslovanja podružnice zavarovalnice te države članice na območju Republike
Slovenije.
(5) Ne glede na določbe prejšnjih odstavkov
je Agencija za zavarovalni nadzor pristojna opraviti pregled poslovanja zavarovalnice
te države članice na območju Republike Slovenije v skladu z določbami 301. do
306. člena tega zakona zaradi nadzora nad poslovanjem v skladu z določbami iz
drugega odstavka 93. člena tega zakona.
Ukrepi nadzora nad zavarovalnico
države članice
96. člen
(1) Če zavarovalnica države članice na
območju Republike Slovenije krši določbe iz drugega odstavka 93. člena tega
zakona, ji Agencija za zavarovalni nadzor z odredbo naloži odpravo kršitev.
(2) Če zavarovalnica države članice v roku,
določenem z odredbo, ne ravna v skladu z odredbo iz prvega odstavka tega člena,
obvesti Agencija za zavarovalni nadzor pristojni nadzorni organ te države
članice.
(3) Agencija za zavarovalni nadzor lahko
zavarovalnici države članice za kršitve storjene na območju Republike Slovenije
izreče tudi dodatni ukrep prepoved sklepanja novih zavarovalnih pogodb, če so
izpolnjeni pogoji, določeni v 10. točki drugega odstavka 181. člena tega
zakona.
(4) Pred izrekom ukrepa iz prejšnjega
odstavka mora Agencija za zavarovalni nadzor obvestiti pristojni nadzorni organ
države članice.
(5) Ne glede na določbo prejšnjega odstavka
lahko Agencija za zavarovalni nadzor zavarovalnici države članice izreče
začasno prepoved sklepanja novih zavarovalnih pogodb, ne da bi predhodno
obvestila pristojni nadzorni organ države članice, če zaradi zaščite interesov zavarovalcev,
zavarovancev ali drugih upravičencev ni mogoče odlašati.
(6) Agencija za zavarovalni nadzor mora o
začasni prepovedi sklepanja zavarovalnih pogodb obvestiti pristojni nadzorni
organ države članice in Evropsko komisijo takoj, ko je to mogoče.
3.5. Opravljanje zavarovalnih poslov tujih
zavarovalnic
Opravljanje zavarovalnih poslov tuje
zavarovalnice
97. člen
(1) Tuja zavarovalnica lahko na ozemlju
Republike Slovenije opravlja zavarovalne posle samo preko podružnice.
(2) Ne glede na prejšnji odstavek lahko:
1.    
tuja zavarovalnica, ki ima dovoljenje za
opravljanje zavarovalnih poslov sklepanja pozavarovanj, na ozemlju Republike
Slovenije opravlja pozavarovalne posle prek podružnice ali neposredno samo, če
so izpolnjeni pogoji iz šestega odstavka tega člena;
2.    
tuja zavarovalnica, ki ima dovoljenje za
opravljanje zavarovalnih poslov zavarovanj vozil, pomorskih in transportnih
zavarovanj ali zavarovanj zrakoplovov oziroma drugih letalskih naprav, na
ozemlju Republike Slovenije opravlja zavarovalne posle iz teh zavarovalnih
podskupin tudi neposredno samo, če so izpolnjeni pogoji iz šestega odstavka
tega člena. Ne glede na prejšnji stavek tuja zavarovalnica ne sme na ozemlju
Republike Slovenije neposredno opravljati zavarovalnih poslov zavarovanja
potnikov v javnem prometu proti posledicam nesreče in zavarovanja avtomobilske
odgovornosti, kakor so urejena v zakonu, ki ureja področje obveznih zavarovanj
v prometu.
(3) Podružnica tuje zavarovalnice mora
izpolnjevati naslednje pogoje:
1.    
posle podružnice morata voditi dve poslovodji,
za kateri se smiselno uporabljajo določbe 22. do 26. člena in 28. člena tega
zakona;
2.    
podružnica mora biti ustrezno kadrovsko in
tehnično usposobljena za opravljanje zavarovalnih poslov;
3.    
podružnica mora razpolagati z ustreznim lastnim
kapitalom; za lastni kapital podružnice se smiselno uporabljajo določbe 110.
oziroma 111. člena tega zakona;
4.    
podružnica mora na ozemlju Republike Slovenije
razpolagati z ustreznim premoženjem najmanj v višini ene polovice zajamčenega
kapitala, kot je predpisan v 112. členu tega zakona, ter deponirati denarni
znesek kot jamstvo za poravnavo obveznosti iz zavarovalnih pogodb, sklenjenih
na območju Republike Slovenije, oziroma, ki krijejo nevarnosti v Republiki
Sloveniji v višini ene četrtine zajamčenega kapitala podružnice (v nadaljnjem
besedilu: jamstveni depozit). Presežek lastnih sredstev podružnice nad
zahtevanim minimalnim kapitalom oziroma zajamčenim kapitalom, glede na to,
kateri je višji, mora biti naložen na območju države članice.
(4) Za podružnico tuje zavarovalnice
veljajo naslednje določbe tega zakona in na njihovi podlagi izdani predpisi:
1.    
83. do 86. člen,
2.    
227. člen,
3.    
določbe zakonov iz šestega in sedmega odstavka
2. člena tega zakona,
4.    
določbe 5., 7. in 8. poglavja.
(5) Za zavarovalnico iz 2. točke drugega
odstavka tega člena se smiselno uporabljajo določbe 93., 94., 95. in 96. člena
tega zakona.
(6) Neposredno opravljanje storitev v
skladu z drugim odstavkom tega člena je dovoljeno, če:
1.    
Agencija za zavarovalni nadzor na podlagi vloge
tuje zavarovalnice, ki namerava na ozemlju Republike Slovenije neposredno
opravljati zavarovalne posle ali na podlagi vloge pristojnega nadzornega organa
tuje države z odločbo ugotovi, da so zahteve glede poslovanja zavarovalnic v
državi sedeža vsaj enake kakor v EU,
2.    
se nadzorni organ tuje zavarovalnice s
sporazumom o sodelovanju zaveže na primeren način sodelovati z Agencijo za
zavarovalni nadzor.
(7) Agencija za zavarovalni nadzor s
pravilnikom določi potrebne podatke in dokumente, ki se priložijo k vlogi iz 1.
točke prejšnjega odstavka in dolžino rokov za sporočanje navedenih podatkov.
(8) Za nadzor nad tujo zavarovalnico in
podružnico, ki jo je ustanovila na območju Republike Slovenije, se smiselno
uporabljajo določbe 11. poglavja tega zakona.
Dovoljenje za ustanovitev podružnice
98. člen
(1) Tuja zavarovalnica lahko na ozemlju
Republike Slovenije ustanovi podružnico, če pridobi dovoljenje Agencije za
zavarovalni nadzor.
(2) Zahtevi za izdajo dovoljenja za ustanovitev
podružnice je potrebno priložiti:
1.    
akt o ustanovitvi podružnice;
2.    
izpisek iz sodnega oziroma drugega ustreznega
registra države sedeža za matično zavarovalnico;
3.    
statut oziroma pravila matične zavarovalnice;
4.    
revidirana letna poročila matične zavarovalnice
za zadnja tri leta poslovanja;
5.    
če iz izpiska iz 2. točke niso razvidni podatki
o lastnikih matične zavarovalnice: ustrezno listino, ki verodostojno izkazuje
lastnike in njihove deleže pri upravljanju matične zavarovalnice;
6.    
izpisek iz sodnega oziroma drugega ustreznega
registra države sedeža za pravne osebe, ki so pri upravljanju matične
zavarovalnice udeležene z več kot 10%;
7.    
poslovni načrt z vsebino, določeno v 70. členu
tega zakona;
8.    
izjavo, da bo podružnica vodila in hranila vso
dokumentacijo, ki se nanaša na poslovanje podružnice, na sedežu podružnice;
9.    
dokaze o zagotovitvi ustreznega lastnega
kapitala in jamstvenega depozita,
10. 
dokumentacijo, na podlagi katere je mogoče
ugotoviti, ali je podružnica kadrovsko, tehnično in organizacijsko sposobna
opravljati storitve, na katere se nanaša zahteva za izdajo dovoljenja.
(3) Agencija za zavarovalni nadzor v
dovoljenja za ustanovitev podružnice tuje zavarovalnice določi način
zagotovitve jamstvenega depozita.
(4) Za odločanje o dovoljenju za
ustanovitev podružnice tuje zavarovalnice se smiselno uporablja 66. do 68. člen
tega zakona.
(5) Agencija za zavarovalni nadzor zavrne
zahtevo za izdajo dovoljenja za ustanovitev podružnice tuje zavarovalnice tudi,
1.    
če je ob upoštevanju predpisov države sedeža te
zavarovalnice oziroma ob upoštevanju prakse te države pri uporabi in
izvrševanju teh predpisov, verjetno, da bo ovirano izvajanje nadzora v skladu z
določbami tega zakona, ali
2.    
če zavarovalnice s sedežem v Republiki
Sloveniji v tej državi ne morejo opravljati zavarovalnih poslov ali če zaradi
predpisov te države oziroma prakse pri izvajanju teh predpisov nimajo enakih
konkurenčnih možnosti za opravljanje zavarovalnih poslov, kot jih imajo
zavarovalnice te države, pri čemer navedena omejitev ne velja za zavarovalnice
s sedežem v državi članici OECD.
Posebne določbe za podružnico
švicarske zavarovalnice
99. člen
(1) Za podružnico švicarske zavarovalnice
na območju Republike Slovenije se ne uporabljajo naslednje določbe tega zakona:
-      
7. točka 68. člena v zvezi s četrtim odstavkom
98. člena tega zakona,
-      
3. in 4. točka tretjega odstavka 97. člena tega
zakona,
-      
2. točka petega odstavka 98. člena tega zakona.
(2) Pred odločitvijo o izdaji dovoljenja za
ustanovitev podružnice švicarske zavarovalnice mora Agencija za zavarovalni nadzor
obvestiti pristojni nadzorni organ Švicarske konfederacije in ga zaprositi za
mnenje. Če pristojni nadzorni organ Švicarske konfederacije v roku treh mesecev
od prejema zaprosila ne odgovori, se šteje, da ustanovitvi podružnice ne
nasprotuje.
(3) Pred odločitvijo o odvzemu dovoljenja
za ustanovitev podružnice švicarske zavarovalnice mora Agencija za zavarovalni
nadzor obvestiti pristojni nadzorni organ Švicarske konfederacije in ga
zaprositi za mnenje. Če Agencija za zavarovalni nadzor pred pridobitvijo mnenja
iz prejšnjega stavka podružnici švicarske zavarovalnice izreče prepoved
sklepanja zavarovalnih pogodb, mora o tem nemudoma obvestiti pristojni nadzorni
organ Švicarske konfederacije.
4. SODELOVANJE Z NADZORNIMI ORGANI IN ORGANI EU
Medsebojno sodelovanje domačih
nadzornih organov
100. člen
(1) Agencija za zavarovalni nadzor in
organi, ki so pristojni za nadzor drugih finančnih organizacij, morajo na
zahtevo posameznega nadzornega organa posredovati temu organu vse podatke glede
zavarovalnice oziroma druge finančne organizacije, ki jih potrebuje v postopku
opravljanja nalog nadzora nad finančno organizacijo, v postopku v zvezi z
izdajo dovoljenj oziroma pri odločanju o drugih posamičnih zadevah.
(2) Nadzorni organi morajo drug drugega na
lastno pobudo obveščati o nepravilnostih ali drugih okoliščinah, ki jih
ugotovijo pri opravljanju nadzora ali drugih svojih nalog in pristojnosti, če
so te ugotovitve pomembne tudi za delo drugih nadzornih organov.
(3) Nadzorni organi si v največji možni
meri prizadevajo k poenotenju nadzorniških praks ter v tem okviru tudi k
primerljivosti metodološkega pristopa pri nadzoru upravljanja s tveganji ter k
čim boljši medsebojni izmenjavi informacij.
(4) Podrobnejšo vsebino in način
medsebojnega sodelovanja nadzornih organov določi minister, pristojen za
finance, na podlagi predhodnega mnenja nadzornih organov.
(5) Nadzorni organi morajo vse podatke, ki
jih pridobijo na podlagi prejšnjih odstavkov tega člena oziroma na podlagi
izmenjave podatkov z nadzornimi organi držav članic oziroma tujih držav,
varovati kot zaupne in jih smejo uporabiti samo za namene, za katere so bili ti
podatki pridobljeni.
Sodelovanje z nadzornimi organi držav
članic
100.a člen
(1) Agencija za zavarovalni nadzor
mora sodelovati z nadzornimi organi drugih držav članic. Dajati jim mora
informacije, ki so ključne ali pomembne za opravljanje njihovih nalog nadzora.
Za uresničitev tega namena mora drugemu nadzornemu organu:
1.    
na njegovo zahtevo dati vse informacije, ki so
ključne ali pomembne za opravljanje nalog nadzora tega nadzornega organa;
2.    
na lastno pobudo dati vse informacije, ki so
ključne za opravljanje nalog nadzora tega nadzornega organa.
(2) Informacija se šteje za ključno po
prejšnjem odstavku, če bi lahko bistveno vplivala na presojo finančne trdnosti
nadzorovane finančne družbe druge države članice.
(3) Prvi in drugi odstavek tega člena
se smiselno uporabljata tudi za sodelovanje Agencije za zavarovalni nadzor in
drugih nadzornih organov Republike Slovenije s pristojnim nadzornim organom
države članice, če zahteva posvetovanje ali informacije pri odločanju o zahtevi
za pridobitev kvalificiranega deleža v nadzorovani finančni družbi te države
članice, ki jo je vložila:
1.    
zavarovalnica s sedežem v Republiki Sloveniji,
2.    
kreditna institucija, borznoposredniška družba
ali družba za upravljanje s sedežem v Republiki Sloveniji ali
3.    
oseba, ki je nadrejena osebam iz 1. ali 2.
točke tega odstavka.
Obdelava podatkov in posredovanje
informacij
101. člen
(1) Agencija za zavarovalni nadzor je
pristojna zbirati in obdelovati podatke, o dejstvih in okoliščinah, ki so
pomembne za izvrševanje njenih nalog in pristojnosti, določenih s tem zakonom.
(2) Za podatke iz prejšnjega odstavka, ki
so pomembni za izvrševanje nalog in pristojnosti Agencije za zavarovalni
nadzor, določenih s tem zakonom se štejejo zlasti podatki o:
1.    
dovoljenjih za opravljanje zavarovalnih poslov
in drugih dovoljenjih, ki jih izda Agencija za zavarovalni nadzor na podlagi
tega zakona;
2.    
članih uprave in nadzornih svetov zavarovalnic,
njihovi organizaciji, delovanju notranjih revizij;
3.    
podružnicah oziroma neposrednem opravljanju
zavarovalnih poslov zavarovalnic v državah članicah in podružnicah oziroma
neposrednem opravljanju zavarovalnih poslov zavarovalnic držav članic v
Republiki Sloveniji;
4.    
podružnicah zavarovalnic v tuji državi in
podružnicah tujih zavarovalnic v Republiki Sloveniji;
5.    
spoštovanju določb o obvladovanju tveganj iz 5.
poglavja in 6. poglavja tega zakona in na njihovi podlagi izdanih predpisov;
6.    
poročilih iz 140. člena tega zakona;
7.    
imetnikih kvalificiranih deležev iz 18. člena
tega zakona;
8.    
revidiranih letnih poročilih iz 167. člena tega
zakona;
9.    
izvršenih ukrepih nadzora iz 178. člena tega
zakona;
10. 
informacije, ki jih je Agencija za zavarovalni
nadzor pridobila v okviru izmenjave informacij od pristojnih nadzornih organov
držav članic.
(3) Podatke iz prejšnjega odstavka sme
Agencija za zavarovalni nadzor posredovati:
1.    
domačim nadzornim organom v okviru sodelovanja
domačih nadzornih organov na podlagi 100. člena tega zakona;
2.    
pristojnim organom držav članic, če jih
potrebujejo za izpolnjevanje svojih nalog nadzora nad opravljanjem zavarovalnih
poslov in če za te organe velja obveznost varovanja zaupnih podatkov v obsegu,
določenem v četrtem odstavku 100. člena tega zakona;
3.    
pristojnim nadzornim organom tujih držav, če
jih potrebujejo za izpolnjevanje njihovih nalog nadzora nad opravljanjem
zavarovalnih poslov, ob pogoju vzajemnosti in če za te organe velja obveznost
varovanja zaupnih podatkov v obsegu, določenem v četrtem odstavku 100. člena
tega zakona;
4.    
centralnim bankam držav članic, če jih te
potrebujejo za opravljanje nalog iz svoje pristojnosti in če zanje velja
obveznost varovanja zaupnih podatkov v obsegu določenem v četrtem odstavku 100.
člena tega zakona;
5.    
centralnim bankam tujih držav, če jih te potrebujejo
za opravljanje nalog iz njihovih pristojnosti, ob pogoju vzajemnosti in če
zanje velja obveznost varovanja zaupnih podatkov v obsegu določenem v četrtem
odstavku 100. člena tega zakona;
6.    
pristojnim nadzornim organom držav članic, če
jih ti potrebujejo za izpolnjevanje svojih nalog nadzora nad plačilnimi sistemi
in če zanje velja obveznost varovanja zaupnih podatkov v obsegu, določenem v
četrtem odstavku 100. člena tega zakona;
7.    
pristojnim nadzornim organom tujih držav, če
jih ti potrebujejo za izpolnjevanje svojih nalog nadzora nad plačilnimi
sistemi, ob pogoju vzajemnosti, in če zanje velja obveznost varovanja zaupnih
podatkov v obsegu, določenem v četrtem odstavku 100. člena tega zakona;
8.    
sodišču, če jih potrebuje v postopku stečaja
nad zavarovalnico;
9.    
Slovenskemu inštitutu za revizijo, če jih
potrebuje v postopku nadzora nad revizijsko družbo, ki je revidirala
računovodske izkaze zavarovalnice;
10. 
Ministrstvu za finance Republike Slovenije, če
jih ta potrebuje za pripravo predpisov, vodenje statistike ali vodenje
strategije na področju finančnega sistema in davčnega sistema, pri čemer zanj
velja dolžnost varovanja zaupnih podatkov najmanj v obsegu, kot je določen v
prvem odstavku 260. člena tega zakona.
(4) Ne glede na določbo prejšnjega odstavka
sme Agencija za zavarovalni nadzor podatke iz 10. točke drugega odstavka tega
člena posredovati samo, če je to izrecno dovolil organ, ki je te podatke
posredoval Agenciji za zavarovalni nadzor. Ti podatki se lahko uporabijo samo
za namen, za katerega je bilo dano dovoljenje.
(5) Agencija za zavarovalni nadzor mora
obveščati Komisijo Evropskih skupnosti in nadzorne organe drugih držav članic o
tem, katerim subjektom iz tretjega odstavka tega člena se posreduje podatke iz
drugega odstavka tega člena.
Obveščanje Evropske komisije o
zavrnitvah zahtev za posredovanje obvestila
102. člen
Agencija za zavarovalni nadzor mora
obveščati Evropsko komisijo o zavrnitvah zahtev za posredovanje obvestila iz
petega odstavka 88. člena tega zakona.
Obveščanje Evropske komisije o razmerjih
s tujimi državami
103. člen
(1) Agencija za zavarovalni nadzor mora
obvestiti Evropsko komisijo ter pristojne nadzorne organe držav članic o:
1.    
izdaji vsakega dovoljenja zavarovalnici, katere
posredno ali neposredno nadrejena družba je pravna oseba s sedežem v tuji
državi;
2.    
izdaji vsakega dovoljenja za pridobitev
kvalificiranega deleža, na podlagi katerega tuja oseba postane nadrejena družba
zavarovalnice.
(2) Obvestilo iz 1. točke prejšnjega
odstavka pomeni uradno obvestilo, v katerem Agencija za zavarovalni nadzor
navede tudi organizacijsko strukturo skupine.
(3) Agencija za zavarovalni nadzor obvešča
Evropsko komisijo o vseh pomembnejših ovirah, na katere so naletele
zavarovalnice pri opravljanju zavarovalnih poslov v tujih državah.
(4) Če Evropska komisija odloči, da morajo
nadzorni organi držav članic zadržati oziroma prekiniti odločanje o zahtevah
oseb posamezne tuje države, mora Agencija za zavarovalni nadzor s sklepom
prekiniti postopek za največ tri mesece v zadevah odločanja o:
1.    
zahtevah za izdajo dovoljenja zavarovalnici,
katere posredno ali neposredno obvladujoča družba je pravna oseba s sedežem v
tuji državi, na katero se nanaša odločitev Evropske komisije;
2.    
zahtevah za izdajo dovoljenja za pridobitev
kvalificiranega deleža, na podlagi katerega tuja oseba s sedežem v tuji državi,
na katero se nanaša odločitev Evropske komisije, postane obvladujoča družba
zavarovalnice.
(5) V obdobju, ko traja prekinitev postopka
na podlagi tretjega odstavka tega člena, rok za odločitev iz prvega odstavka
329. člena tega zakona ne teče.
(6) Če Evropski svet odloči, da se
zadržanje oziroma prekinitev postopkov iz tretjega odstavka tega člena
podaljša, mora Agencija za zavarovalni nadzor s sklepom podaljšati prekinitev
postopka iz tretjega odstavka tega člena za obdobje, določeno z odločitvijo
Evropskega sveta.
(7) Ukrepi iz tretjega in petega odstavka
tega člena ne veljajo za:
1.    
ustanovitev zavarovalnice kot odvisne družbe
zavarovalnice, ki je v trenutku sprejema odločitve iz tretjega oziroma petega
odstavka tega člena upravičena opravljati zavarovalne posle v državi članici,
oziroma od te zavarovalnice odvisne družbe;
2.    
pridobitev kvalificiranega deleža, katerega
bodoči imetnik bo zavarovalnica, ki je v trenutku sprejema odločitve iz
tretjega oziroma petega odstavka tega člena upravičena opravljati zavarovalne
posle v državi članici, oziroma od te zavarovalnice odvisna družba.
(8) Agencija za zavarovalni nadzor mora
Evropsko komisijo na njeno zahtevo obvestiti o vsaki zahtevi za izdajo
dovoljenja iz prvega odstavka tega člena oziroma o vsaki zahtevi za pridobitev
kvalificiranega deleža, na podlagi katerega bi tuji imetnik postal obvladujoča
družba zavarovalnice, če Evropska komisija te podatke potrebuje za ugotovitev
dejstev, pomembnih za sprejem odločitve na podlagi tretjega oziroma petega
odstavka tega člena.
5. OBVLADOVANJE TVEGANJ
5.1. Splošne določbe
Obvladovanje tveganj
104. člen
(1) Zavarovalnica mora zagotoviti, da vedno
razpolaga z ustreznim kapitalom, glede na obseg in vrste zavarovalnih poslov,
ki jih opravlja, ter tveganja, ki jim je izpostavljena pri opravljanju teh
poslov (kapitalska ustreznost).
(2) Zavarovalnica mora poslovati tako, da
tveganja, ki jim je zavarovalnica izpostavljena pri posameznih oziroma vseh
vrstah zavarovalnih poslov, ki jih opravlja, nikoli ne presežejo omejitev
določenih s tem zakonom in na njegovi podlagi izdanih predpisov.
(3) Zavarovalnica mora poslovati tako, da
je v vsakem trenutku sposobna pravočasno izpolnjevati zapadle obveznosti
(likvidnost) ter da je trajno sposobna izpolniti vse svoje obveznosti
(solventnost).
5.2. Kapital zavarovalnice
Kapital zavarovalnice
105. člen
Kapital zavarovalnice se zaradi
ugotavljanja izpolnjevanja določb o obvladovanju tveganj (v nadaljnjem
besedilu: kapital) izračuna na način, določen v naslednjih členih tega
razdelka.
Temeljni kapital
106. člen
(1) Pri izračunu temeljnega kapitala
zavarovalnice se upoštevajo naslednje postavke:
1.    
vplačani osnovni kapital delniške družbe, razen
na podlagi kumulativnih prednostnih delnic vplačanega osnovnega kapitala oziroma
ustanovni kapital in sredstva na računih članov družbe za vzajemno zavarovanje;
2.    
kapitalske rezerve, razen kapitalskih rezerv
povezanih s kumulativnimi prednostnimi delnicami;
3.    
rezerve iz dobička, razen rezerv za lastne
delnice in lastne poslovne deleže;
4.    
preneseni čisti dobiček iz prejšnjih let;
5.    
presežek iz prevrednotenja v zvezi s sredstvi,
ki niso financirana iz zavarovalno-tehničnih rezervacij.
(2) Pri izračunu temeljnega kapitala se kot
odbitne upoštevajo naslednje postavke:
1.    
lastne delnice in lastni poslovni deleži;
2.    
neopredmetena dolgoročna sredstva;
3.    
prenesena čista izguba iz prejšnjih let in
izguba tekočega leta;
4.    
razlika med nediskontiranimi in diskontiranimi
škodnimi rezervacijami.
(3) Ne glede na določbo 4. točke prejšnjega
odstavka se razlika med nediskontiranimi in diskontiranimi škodnimi
rezervacijami ne upošteva kot odbitna postavka za zavarovanje nevarnosti iz 1.
in 2. točke drugega odstavka 2. člena tega zakona in za rezervacije iz naslova
rent v ostalih zavarovalnih vrstah.
(4) Temeljni kapital mora biti vedno
najmanj enak zajamčenemu kapitalu iz 112. člena tega zakona.
Dodatni kapital
107. člen
(1) Pri izračunu dodatnega kapitala
zavarovalnice se upoštevajo naslednje postavke:
1.    
vplačani osnovni kapital na podlagi
kumulativnih prednostnih delnic;
2.    
kapitalske rezerve povezane s kumulativnimi
prednostnimi delnicami;
3.    
podrejeni dolžniški instrumenti;
4.    
izravnalne rezervacije, ki jih oblikujejo
zavarovalnice po lastni presoji;
5.    
druge postavke.
(2) Postavke iz prejšnjega odstavka se pri
izračunu dodatnega kapitala upoštevajo največ v obsegu, določenem s predpisom
iz 109. člena tega zakona glede na nižjega izmed kapitala zavarovalnice iz 106.
člena tega zakona ali minimalnega kapitala zavarovalnice iz 110. in 111. člena
tega zakona. Med druge postavke iz 5. točke prejšnjega odstavka se na podlagi
zahteve zavarovalnice, podprte z ustreznimi dokazili, in z dovoljenjem Agencije
za zavarovalni nadzor šteje:
-      
vrednost matematične rezervacije, ki v izračunu
ne upošteva oziroma delno upošteva strošek pridobivanja zavarovanj iz
premijskega izračuna, zmanjšana za matematično rezervacijo, ki v izračunu
upošteva strošek pridobivanja zavarovanj iz premijskega izračuna. Stroški
pridobivanja zavarovanj v izračunu matematične rezervacije ne smejo presegati
3,5% od zavarovalne vsote. V izračunu razlik matematičnih rezervacij se
negativne vrednosti postavijo na nič;
-      
polovica nevplačanega vpoklicanega kapitala
delniške družbe oziroma ustanovnega kapitala vzajemne družbe.
(3) Podrejeni dolžniški instrumenti so
vrednostni papirji in drugi finančni instrumenti, iz katerih ima imetnik v
primeru stečaja oziroma likvidacije izdajatelja pravico do poplačila šele po
poplačilu drugih upnikov izdajatelja, oziroma ki so glede dospelosti in drugih
lastnosti primerni za pokrivanje morebitnih izgub zaradi tveganj, ki jim je pri
poslovanju izpostavljena zavarovalnica.
Izračun kapitala
108. člen
(1) Pri izračunu kapitala zavarovalnice se
seštevek temeljnega in dodatnega kapitala zmanjša za naslednje postavke:
1.    
udeležbo v drugih zavarovalnicah, pozavarovalnicah,
zavarovalnih holdingih, bankah, borzno-posredniških družbah, družbah za
upravljanje in drugih finančnih institucijah, kolikor skladno s predpisi
izračunavajo kapitalsko ustreznost, v katerih je zavarovalnica udeležena
skladno s prvim odstavkom 9. člena tega zakona;
2.    
naložbe v podrejene dolžniške instrumente in
druge naložbe v osebe iz prejšnje točke, ki se pri ugotavljanju kapitalske
ustreznosti teh oseb upoštevajo pri izračunu njihovega kapitala in v katerih je
zavarovalnica udeležena skladno s prvim odstavkom 9. člena tega zakona;
3.    
nelikvidna sredstva.
(2) Nelikvidna sredstva so naložbe
zavarovalnice v delnice borze, klirinško depotne družbe, terjatve iz naslova
vplačil v jamstveni sklad pri klirinško depotni družbi, terjatve iz naslova
vplačil v druge sklade, ki so namenjeni vzajemnemu jamstvu za izpolnitev
obveznosti več oseb, in druga sredstva, ki jih ni mogoče unovčiti v času, ki je
potreben zaradi pravočasne izpolnitve zapadlih denarnih obveznosti.
Predpis o obvladovanju tveganj
109. člen
Agencija za zavarovalni nadzor predpiše
podrobnejša pravila za obvladovanje tveganj, s katerimi določi:
1.    
način in obseg upoštevanja posameznih postavk
pri izračunu kapitala zavarovalnice in kapitalske ustreznosti,
2.    
podrobnejše lastnosti in vrste postavk, ki se
upoštevajo pri izračunu kapitala in kapitalske ustreznosti,
3.    
podrobnejše lastnosti podrejenih dolžniških
instrumentov iz tretjega odstavka 107. člena tega zakona in nelikvidnih
sredstev iz drugega odstavka 108. člena tega zakona ter sredstev na računih članov
družbe za vzajemno zavarovanje iz 44.a člena tega zakona,
4.    
podrobnejša pravila za izračun minimalnega
kapitala zavarovalnice iz 110., 111. in 139. člena tega zakona,
5.    
podrobnejša pravila in minimalne standarde,
lahko pa tudi metodologijo, za izračun zavarovalno-tehničnih rezervacij,
6.    
podrobnejše vrste in lastnosti kritnega
premoženja in premoženja kritnega sklada ter podrobnejša pravila za razpršitev
in omejitev teh naložb, njihovo vrednotenje in njihovo usklajenost,
7.    
usmeritve za izračun lastnih deležev
zavarovalnice v tabelah maksimalnega kritja in usmeritve za ugotavljanje
največje verjetne škode,
8.    
podrobnejši način izračuna količnikov
likvidnosti in najmanjši obseg likvidnosti, ki jo mora zavarovalnica
zagotavljati,
9.    
podrobnejšo vsebino poročil iz 140. člena tega
zakona ter roke in način poročanja.
5.3. Kapitalska ustreznost
Minimalni kapital zavarovalnice, ki
opravlja zavarovalne posle v skupini premoženjskih zavarovanj
110. člen
(1) Kapital zavarovalnice, ki opravlja
zavarovalne posle v skupini premoženjskih zavarovanj, in kapital
pozavarovalnice mora biti vedno najmanj enak kapitalskim zahtevam, izračunanim
z uporabo premijskega količnika oziroma škodnega količnika, in sicer tistim od
obeh, ki so višje.
(2) Kapitalske zahteve se z uporabo
premijskega količnika izračunajo na naslednji način:
1.    
vsota zavarovalnih premij, doseženih v zadnjem
poslovnem letu, do skupne višine 50,000.000 eurov se pomnoži z 0,18, vsota teh
zavarovalnih premij, v višini, ki presega 50,000.000 eurov, pa se pomnoži z
0,16;
2.    
vsota obeh zmnožkov iz 1. točke tega odstavka
se pomnoži z deležem, ki za zadnja tri poslovna leta ustreza razmerju med:
- 
skupnim zneskom terjatev na izplačilo odškodnin
v tem obdobju, zmanjšanim za terjatve, ki jih krije sozavarovanje oziroma
pozavarovanje, in
- 
skupnim zneskom terjatev na izplačilo odškodnin
v tem obdobju, vključno s terjatvami, ki jih krije sozavarovanje oziroma
pozavarovanje, vendar ne z manj kot 0,5;
3.    
kot vsota zavarovalnih premij, doseženih v
zadnjem poslovnem letu, se upošteva znesek, ki je enak večjemu izmed kosmatih
obračunanih premij ali kosmatih prihodkov od premij. Pred določitvijo vsote iz
prejšnjega stavka se upoštevajo določila 4., 5. in 6. točke tega odstavka;
4.    
pri izračunu vsote zavarovalnih premij,
doseženih v zadnjem poslovnem letu, se za 50% poveča obračunana kosmata
zavarovalna premija oziroma kosmati prihodki od premij za zavarovalne vrste iz
11., 12. in 13. točke drugega odstavka 2. člena tega zakona;
5.    
pri izračunu vsote zavarovalnih premij se
upošteva tudi premija za rizike, sprejete v sozavarovanje ali pozavarovanje;
6.    
od vsote zavarovalnih premij se odšteje premija
za zavarovanja, ki so bila odpovedana v poslovnem letu, ter celotni zneski
morebitnih davkov ali prispevkov, vključenih v vsoti zavarovalnih premij.
(3) Kapitalske zahteve se z uporabo
škodnega količnika izračunajo na naslednji način:
1.    
letna vsota terjatev na izplačilo odškodnin,
vključno s terjatvami, ki jih krije pozavarovanje, do skupne višine 35,000.000
eurov se pomnoži z 0,26, vsota teh terjatev v višini, ki presega 35,000.000
eurov pa z 0,23;
2.    
vsota obeh zmnožkov iz 1. točke tega odstavka
se pomnoži z deležem, ki za zadnja tri poslovna leta ustreza razmerju med:
- 
skupnim zneskom terjatev na izplačilo odškodnin
v tem obdobju, zmanjšanim za terjatve, ki jih krije sozavarovanje oziroma
pozavarovanje, in
- 
skupnim zneskom terjatev na izplačilo odškodnin
v tem obdobju, vključno s terjatvami, ki jih krije sozavarovanje oziroma
pozavarovanje, vendar ne z manj kot 0,5;
3.    
v zavarovalnih vrstah iz 11., 12. in 13. točke
drugega odstavka 2. člena tega zakona se obračunan znesek škod, škodne
rezervacije in terjatve iz naslova izplačanih odškodnin oziroma zavarovalnin
poveča za 50%;
4.    
letna vsota terjatev na izplačilo odškodnin se
izračuna tako, da se znesek kosmatih obračunanih škod za obdobje, določeno v
četrtem in petem odstavku tega člena, povečan za znesek kosmatih škodnih
rezervacij na koncu obdobja ter zmanjšan za znesek kosmatih škodnih rezervacij
na začetku obdobja in zmanjšan za znesek uveljavljenih regresnih terjatev v
navedenem obdobju, deli s številom let v obdobju;
5.    
letna vsota terjatev na izplačilo odškodnin
zajema v izračunu tudi v sozavarovanje in v pozavarovanje sprejete pogodbe.
(4) Pri izračunu letnih vsot terjatev na
izplačilo odškodnin iz 1. točke prejšnjega odstavka se upošteva obdobje zadnjih
treh poslovnih let.
(5) Ne glede na določbo prejšnjega odstavka,
se v primeru, če zavarovalnica izključno oziroma v prevladujočem deležu sklepa
zavarovanja, ki krijejo nevarnosti kredita, nevihte, toče ali pozebe, pri
izračunu letnih vsot terjatev na izplačilo odškodnin upošteva obdobje zadnjih
sedmih poslovnih let.
(6) Ne glede na določbo prvega odstavka
tega člena so kapitalske zahteve za zdravstvena zavarovanja, za katera se
uporabljajo podobne verjetnostne tabele in izračuni kot za življenjska
zavarovanja, ena tretjina kapitalskih zahtev iz prvega odstavka tega člena
oziroma enake kapitalskim zahtevam, izračunanim po drugem odstavku 111. člena
tega zakona, če so te višje, in če so izpolnjeni naslednji pogoji:
1.    
če se zavarovalne premije izračunavajo na
podlagi verjetnostnih izračunov z uporabo zavarovalno‑tehničnih podlag,
2.    
če zavarovalnica v zvezi s temi zavarovanji
oblikuje rezervacije za starost,
3.    
če premije obsegajo varnostni dodatek,
4.    
če zavarovalnica najkasneje po izteku treh let
nima več pravice odpovedati zavarovalne pogodbe,
5.    
če je z zavarovalno pogodbo določena možnost
zvišanja premij oziroma zmanjšanja obveznosti zavarovalnice.
(7) Ne glede na določbo prvega odstavka
tega člena se kapitalske zahteve za prvo leto poslovanja zavarovalnice
izračunajo z uporabo premijskega količnika.
(8) Ne glede na določbo prvega odstavka
tega člena kapital zavarovalnice ne sme biti nikoli manjši od zneska
zajamčenega kapitala iz 112. člena tega zakona.
(9) Pri izračunu skupnega zneska terjatev
za izplačilo odškodnin iz drugega in tretjega odstavka tega člena se poleg
prijavljenih terjatev upoštevajo tudi ocenjene terjatve, za katere se
oblikujerjo škodne rezervacije po 116. členu tega zakona.
(10) V primeru, ko je izračunani minimalni
kapital zavarovalnice za tekoče leto manjši od izračunanega minimalnega
kapitala za preteklo leto, mora biti minimalni kapital zavarovalnice najmanj
enak minimalnemu kapitalu zavarovalnice za preteklo leto, pomnoženemu z
razmerjem med navedenimi čistimi škodnimi rezervacijami na koncu tekočega leta
in s čistimi škodnimi rezervacijami na koncu preteklega leta, vendar ne z več
kot 1.
(11) Ko Evropska komisija v Uradnem listu
Evropske skupnosti objavi spremembe zneskov iz člena 1(3) Direktive 2002/13/ES
Evropskega parlamenta in Sveta z dne 5. marca 2002 o spremembi Direktive
Sveta 73/239/EGS o zahtevani kapitalski ustreznosti zavarovalnic, ki opravljajo
posle neživljenjskega zavarovanja (UL L št. 77 z dne 20. marca 2002, str.
17), Vlada Republike Slovenije v Uradnem listu Republike Slovenije objavi tako
spremenjene zneske, ki se uporabljajo pri izračunu kapitalskih zahtev iz 1.
točke drugega odstavka in iz 1. točke tretjega odstavka tega člena.
(12) Ne glede na 1. točko drugega odstavka
in 1. točko tretjega odstavka tega člena je znesek za pozavarovalnice enak
50,000.000 eurov ob premijskem količniku oziroma 35,000.000 eurov ob škodnem
količniku.
Minimalni kapital zavarovalnice, ki
opravlja zavarovalne posle v skupini življenjskih zavarovanj
111. člen
(1) Kapital zavarovalnice, ki opravlja
zavarovalne posle v skupini življenjskih zavarovanj, se izračuna, kot je
določeno v drugem, tretjem, četrtem, petem, šestem in sedmem odstavku tega
člena.
(2) Kapital zavarovalnice, ki opravlja
zavarovalne posle v zavarovalni vrsti iz 19. in 20. točke drugega odstavka 2. člena
tega zakona, mora biti vedno najmanj enak kapitalskim zahtevam, izračunanim kot
vsota prvega in drugega rezultata.
Prvi rezultat se izračuna na naslednji
način:
1.    
vsota matematičnih rezervacij, oblikovanih na
zadnji dan preteklega poslovnega leta, vključno z matematičnimi rezervacijami,
oblikovanimi za zavarovanja, ki jih krije pozavarovanje, se pomnoži z 0,04;
2.    
zmnožek iz prejšnje točke se pomnoži z deležem,
ki za zadnje poslovno leto ustreza razmerju med:
- 
skupnim zneskom matematičnih rezervacij na
zadnji dan preteklega poslovnega leta, zmanjšanim za matematične rezervacije za
zavarovanja, ki jih krije pozavarovanje, in
- 
skupnim zneskom matematičnih rezervacij,
oblikovanih na zadnji dan preteklega poslovnega leta, vključno z matematičnimi
rezervacijami, oblikovanimi za zavarovanja, ki jih krije pozavarovanje,
vendar ne z manj kot 0,85.
Drugi rezultat se izračuna samo za
zavarovanja, pri katerih tvegani kapital ni negativen, in sicer na naslednji
način:
1.    
znesek tveganega kapitala na zadnji dan
preteklega leta, vključno s tveganim kapitalom za zavarovanja, ki jih krije
pozavarovanje, se pomnoži z 0,003;
2.    
zmnožek iz prejšnje točke se pomnoži z deležem,
ki za zadnje poslovno leto ustreza razmerju med:
- 
skupnim zneskom tveganega kapitala na zadnji
dan preteklega poslovnega leta, zmanjšanim za znesek tveganega kapitala za
zavarovanja, ki jih krije pozavarovanje, in
- 
skupnim zneskom tveganega kapitala na zadnji
dan preteklega leta, vključno s tveganim kapitalom za zavarovanja, ki jih krije
pozavarovanje, vendar ne z manj kot 0,5.
3.    
Ne glede na določbo druge alineje prejšnje
točke se pri izračunu kapitalskih zahtev za življenjska zavarovanja za primer
smrti znesek iz druge alineje prejšnje točke pomnoži z 0,001, če je zavarovanje
sklenjeno do največ treh let oziroma z 0,0015, če je zavarovanje sklenjeno za
več kot tri leta in največ pet let.
(3) Za zavarovanja s kapitalizacijo
izplačil iz 23. točke drugega odstavka 2. člena tega zakona so kapitalske
zahteve enake prvemu rezultatu iz prejšnjega odstavka.
(4) Za zavarovanja iz 21. točke drugega
odstavka 2. člena tega zakona in za posle upravljanja pokojninskih skladov
(osmi odstavek 14. člena tega zakona) se kapitalske zahteve izračunajo na
naslednji način:
a)       
4% zavarovalno-tehničnih rezervacij v višini,
določeni v skladu s prvim rezultatom iz drugega odstavka tega člena, če
zavarovalnica prevzema naložbeno tveganje;
b)       
1% zavarovalno-tehničnih rezervacij v višini,
določeni v skladu s prvim rezultatom iz drugega odstavka tega člena, če
zavarovalnica ne prevzema naložbenega tveganja, vendar so stroški upravljanja
določeni in nespremenljivi za obdobje daljše od petih let;
c)       
25% neto administrativnih stroškov preteklega
poslovnega leta, ki se nanašajo na izvajanje teh zavarovanj, če zavarovalnica
ne prevzema naložbenega tveganja in stroški upravljanja niso določeni in
nespremenljivi;
d)       
0,3% tveganega kapitala v višini, določeni v
skladu z drugim rezultatom iz drugega odstavka tega člena, če zavarovalnica
krije nevarnost smrti.
(5) Za tontine iz 22. točke drugega odstavka
2. člena tega zakona so kapitalske zahteve enake 0,01 vrednosti
kapitaliziranega premoženja.
(6) Za dodatna zavarovanja, definirana v
dvanajstem odstavku 14. člena tega zakona, se v izračunu minimalnega kapitala
upoštevata premijski in škodni količnik v skladu s 110. členom tega zakona.
(7) Za zavarovalno vrsto iz 24. točke
drugega odstavka 2. člena tega zakona se minimalni kapital izračuna kot vsota prvega
rezultata iz drugega odstavka tega člena in zneska, izračunanega v skladu s
110. členom tega zakona.
(8) Tvegani kapital iz tretjega odstavka
tega člena je razlika med zavarovalno vsoto za primer smrti in oblikovano
matematično rezervacijo.
(9) Ne glede na določbo prvega odstavka
tega člena kapital zavarovalnice ne sme biti nikoli manjši od zneska
zajamčenega kapitala iz 112. člena tega zakona.
Zajamčeni kapital
112. člen
(1) Zajamčeni kapital predstavlja eno
tretjino minimalnega kapitala iz 110. oziroma 111. člena tega zakona.
(2) Ne glede na določbo prejšnjega odstavka
zajamčeni kapital zavarovalnice, ki ima dovoljenje za opravljanje zavarovalnih
poslov iz zavarovalne skupine premoženjskih zavarovanj, ne sme biti nikoli
nižji od:
1.    
zneska 2,000.000 eurov,
2.    
zneska 3,000.000 eurov, če ima zavarovalnica
dovoljenje za opravljanje zavarovalnih poslov za vse ali nekatere zavarovalne
vrste iz 10. do 15. točke drugega odstavka 2. člena tega zakona.
(3) Ne glede na določbo prvega odstavka
tega člena zajamčeni kapital ne sme biti nikoli nižji od zneska 3,000.000 eurov,
če ima zavarovalnica dovoljenje za opravljanje zavarovalnih poslov, ki krijejo
vse ali nekatere nevarnosti iz zavarovalne skupine življenjskih zavarovanj.
(4) Ne glede na določbo prvega odstavka
tega člena zajamčeni kapital pozavarovalnice ne sme biti nikoli nižji od zneska
3,000.000 eurov.
(5) Ko Evropska komisija v Uradnem listu
Evropske skupnosti objavi spremembo zneska iz člena 1(4) Direktive 2002/13/ES
Evropskega parlamenta in Sveta z dne 5. marca 2002 o spremembi Direktive
Sveta 73/239/EGS o zahtevani kapitalski ustreznosti zavarovalnic, ki opravljajo
posle neživljenjskega zavarovanja (UL L št. 77 z dne 20. marca 2002, str.
17) ali zneska iz člena 29 Direktive 2002/83/ES Evropskega parlamenta in Sveta
z dne 5. novembra 2002 o življenjskem zavarovanju (UL L št. 345 z dne
19. decembra 2002, str. 1), ali zneskov iz člena 40(2) Direktive
Evropskega parlamenta in Sveta 2005/68/ES z dne 16. novembra 2005 o
pozavarovanju in o spremembi direktiv Sveta 73/239/EGS, 92/49/EGS ter direktiv
98/78/ES in 2002/83/ES (UL L št. 323 z dne 9. decembra 2005, str. 1), Vlada
Republike Slovenije v Uradnem listu Republike Slovenije objavi tako spremenjene
zneske zajamčenega kapitala iz drugega, tretjega in četrtega odstavka tega
člena.
5.4. Zavarovalno‑tehnične rezervacije
Zavarovalno‑tehnične rezervacije
113. člen
(1) Zavarovalnica mora v zvezi z vsemi
zavarovalnimi posli, ki jih opravlja, oblikovati ustrezne zavarovalno‑tehnične
rezervacije, namenjene kritju bodočih obveznosti iz zavarovanj in morebitnih
izgub zaradi tveganj, ki izhajajo iz zavarovalnih poslov, ki jih opravlja.
(2) Zavarovalnica mora oblikovati naslednje
vrste zavarovalno‑tehničnih rezervacij:
1.    
rezervacije za prenosne premije,
2.    
rezervacije za bonuse, popuste in storno,
3.    
škodne rezervacije,
4.    
izravnalne rezervacije,
5.    
druge zavarovalno‑tehnične rezervacije.
(3) Zavarovalnica, ki sklepa življenjska
zavarovanja oziroma nezgodna ali zdravstvena zavarovanja, za katere se
uporabljajo podobne verjetnostne tabele in izračuni kot za življenjska
zavarovanja, mora v zvezi s temi zavarovanji oblikovati tudi matematične rezervacije.
(4) Zavarovalnica, ki sklepa zavarovanja,
pri katerih zavarovanec prevzema naložbeno tveganje, mora v zvezi s temi
zavarovanji oblikovati tudi posebne rezervacije.
Rezervacije za prenosne premije
114. člen
Rezervacije za prenosne premije pri posameznem
zavarovanju se oblikuje v višini tistega dela obračunane premije, ki se nanaša
na zavarovalno kritje za zavarovalno obdobje po zaključku obračunskega obdobja,
za katerega se izračunava rezervacija.
Rezervacije za bonuse, popuste in
storno
115. člen
Rezervacije za bonuse in popuste se
oblikujejo v višini zneskov, do izplačila katerih so upravičeni zavarovalci,
zavarovanci ali drugi upravičenci iz naslova:
1.    
pravice do udeležbe v dobičku iz njihovih
zavarovanj oziroma drugih upravičenj na podlagi zavarovalne pogodbe (bonusi),
2.    
pravice do delnega znižanja premije (popusti),
3.    
pravice do povrnitve dela premije za
neporabljeni čas zavarovanja zaradi predčasnega prenehanja zavarovanja
(storno).
Škodne rezervacije
116. člen
(1) Škodne rezervacije se oblikujejo v višini
ocenjenih obveznosti, ki jih je zavarovalnica dolžna izplačati na podlagi
zavarovalnih pogodb, pri katerih je zavarovalni primer nastopil do konca
obračunskega obdobja, in sicer ne glede na to ali je zavarovalni primer že
prijavljen, vključno z vsemi stroški, ki na podlagi teh pogodb bremenijo
zavarovalnico.
(2) Škodne rezervacije morajo vključevati
poleg ocenjenih obveznosti za prijavljene nastale, a še nerešene škode, tudi
ocenjene obveznosti za že nastale, a še neprijavljene škode.
Matematične rezervacije
117. člen
(1) Matematične rezervacije se oblikujejo v
višini sedanje vrednosti ocenjenih bodočih obveznosti zavarovalnice na podlagi
sklenjenih zavarovanj zmanjšano za sedanjo ocenjeno vrednost bodočih premij, ki
bodo vplačane na podlagi teh zavarovanj.
(2) Matematične rezervacije se izračunavajo
z uporabo ustreznega aktuarskega vrednotenja, ki upošteva vse bodoče obveznosti
zavarovalnice, na podlagi posamezne zavarovalne pogodbe, vključno z:
1.    
zajamčenimi izplačili, do katerih je zavarovalec,
zavarovanec ali drug upravičenec upravičen,
2.    
bonusi, do katerih je upravičen zavarovalec,
zavarovanec ali drug upravičenec bodisi samostojno bodisi skupaj z drugimi
zavarovalci, zavarovanci ali drugimi upravičenci, ne glede na to, v kakšni
obliki so izraženi,
3.    
vsemi upravičenji, med katerimi lahko zavarovalec,
zavarovanec ali drug upravičenec izbira na podlagi zavarovalne pogodbe,
4.    
stroški, vključno s provizijami.
(3) Pri izbiri metode aktuarskega
vrednotenja mora zavarovalnica ustrezno upoštevati tudi metode vrednotenja
kritnega premoženja, ki jih uporablja.
(4) Zavarovalnica mora izračunavati
matematične rezervacije posamično za vsako zavarovalno pogodbo. Uporaba
ustreznih približkov oziroma posplošitev je dovoljena samo, kadar je verjetno,
da bo njihova uporaba privedla do približno enakega rezultata kot posamični
izračun.
(5) Kadar ima zavarovalec, zavarovanec ali
drug upravičenec na podlagi zavarovalne pogodbe pravico do izplačila odkupne
vrednosti, matematične rezervacije oblikovane v zvezi s to pogodbo ne smejo
biti manjše od odkupne vrednosti.
(6) Rezervacije za starost so matematične
rezervacije zdravstvenih zavarovanj, ki so oblikovane v višini, ki zadošča za
pokrivanje obveznosti doživljenjskega zavarovanja. Namenjene so pokrivanju
primanjkljaja zaradi premije, ki se v času trajanja zavarovanja ne spreminja,
medtem ko se zaradi naraščajoče starosti zdravstveno tveganje povečuje. Ne
glede na določbe prvega stavka tega odstavka so lahko rezervacije za starost
oblikovane v višini, ki zadošča za pokrivanje obveznosti za obdobje najmanj do
tiste starosti zavarovanca, od katere naprej ima zavarovanec iste zavarovane
nevarnosti, kot po zavarovalni pogodbi, v celoti krite že po samem zakonu. Pri
izračunu rezervacij za starost se uporabljajo podobne verjetnostne tabele in
izračuni kot za življenjska zavarovanja. Določbe tega odstavka se ne
uporabljajo za zavarovanja iz enajstega odstavka 14. člena tega zakona.
(7) Zavarovalnica mora v dodatku k letnemu
poročilu opisati podlage in metode, ki jih uporablja pri izračunu matematičnih
rezervacij.
Izravnalne rezervacije
118. člen
(1) Zavarovalnica oblikuje izravnalne
rezervacije samo v zavarovalni vrsti kreditno zavarovanje iz 14. točke drugega
odstavka 2. člena tega zakona.
(2) Način oblikovanja izravnalnih
rezervacij iz prejšnjega odstavka predpiše Agencija za zavarovalni nadzor v
skladu s Prilogo D k direktivi Sveta 87/343/ES z dne 22. junija 1987 o
spremembi prve direktive 73/239/EGS o usklajevanju zakonov in drugih predpisov
o začetku opravljanja in opravljanju dejavnosti neposrednega zavarovanja razen
življenjskega zavarovanja, zlasti glede kreditnega in kavcijskega zavarovanja
(UL L št. 185 z dne 4. julija 1987, str. 72).
Druge zavarovalno‑tehnične
rezervacije
119. člen
Druge zavarovalno‑tehnične rezervacije
oblikuje zavarovalnica glede na predvidene bodoče obveznosti in tveganja
velikih škod, ki izhajajo na primer iz zavarovanja odgovornosti za jedrsko
škodo, proizvajalčeve odgovornosti za farmacevtske izdelke, potresa, poplave in
druge obveznosti in tveganja, v zvezi s katerimi ne oblikuje posameznih
rezervacij iz 1. do 4. točke drugega odstavka ter tretjega in četrtega odstavka
113. člena tega zakona.
5.5. Kritno premoženje
5.5.1. Splošne določbe
Kritno premoženje
120. člen
(1) Kritno premoženje je premoženje
zavarovalnice, namenjeno kritju bodočih obveznosti iz zavarovanj, ki jih sklepa
zavarovalnica in morebitnih izgub zaradi tveganj, ki izhajajo iz zavarovalnih
poslov, ki jih opravlja zavarovalnica, ter v zvezi s katerimi je zavarovalnica
dolžna oblikovati zavarovalno‑tehnične rezervacije.
(2) Zavarovalnica mora kritno premoženje
naložiti v skladu z določbami tega razdelka in predpisa, izdanega na podlagi 6.
točke 109. člena tega zakona. Vrednost kritnega premoženja mora biti najmanj
enaka višini zavarovalno-tehničnih rezervacij.
(3) Pri izbiri naložb kritnega premoženja
mora zavarovalnica upoštevati vrste zavarovalnih poslov, ki jih opravlja, tako,
da je zagotovljena varnost, donosnost in tržnost naložb ter ustrezna ročnost,
raznovrstnost in razpršitev teh naložb.
Vrste dovoljenih naložb
121. člen
(1) Kritno premoženje lahko predstavljajo
samo naslednje vrste naložb:
1.    
vrednosti papirji, katerih izdajatelj je
Republika Slovenija, Banka Slovenije, država članica oziroma država članica
OECD oziroma mednarodna finančna organizacija, oziroma za katere jamči ena od
teh oseb,
2.    
obveznice oziroma drugi dolžniški vrednostni
papirji, s katerimi se trguje na organiziranem trgu vrednostnih papirjev v
Republiki Sloveniji, državi članici oziroma državi članici OECD,
3.    
obveznice oziroma drugi dolžniški vrednostni
papirji, s katerimi se ne trguje na organiziranem trgu vrednostnih papirjev, če
je njihov izdajatelj pravna oseba s sedežem v Republiki Sloveniji oziroma državi
članici oziroma državi članici OECD,
4.    
delnice in druge lastniške vrednostne papirje s
spremenljivim donosom, s katerimi se trguje na organiziranem trgu vrednostnih
papirjev v Republiki Sloveniji, državi članici oziroma državi članici OECD,
5.    
delnice in druge lastniške vrednostne papirje s
spremenljivim donosom, s katerimi se ne trguje na organiziranem trgu
vrednostnih papirjev, če je njihov izdajatelj pravna oseba s sedežem v
Republiki Sloveniji, državi članici oziroma državi članici OECD, in če so
izdane kot vrednostni papir,
6.    
investicijski kuponi vzajemnih skladov oziroma
delnice investicijskih družb, ki svoje premoženje nalagajo izključno v
vrednostne papirje in druge likvidne finančne naložbe,
7.    
terjatev iz naslova posojil, zavarovanih z
zastavno pravico na nepremičnini, če je zastavna pravica vpisana v zemljiški
oziroma drugi javni knjigi v Republiki Sloveniji oziroma državi članici, in če
višina terjatve ni višja od 60 odstotkov vrednosti nepremičnine, ugotovljene na
podlagi cenitve cenilca ustrezne stroke oziroma na drug primeren način, če je
na nepremičnini že vpisana ena ali več zastavnih pravic, višina terjatve ne sme
biti višja od 60 odstotkov vrednosti nepremičnine, zmanjšane za vrednost že
vpisane zastavne oziroma zastavnih pravic,
8.    
terjatve iz naslova posojil bankam s sedežem v
Republiki Sloveniji, državi članici oziroma državi članici OECD, oziroma za
izplačilo katerih, vključno z obrestmi, jamči banka s sedežem v Republiki
Sloveniji, državi članici oziroma državi članici OECD,
9.    
terjatve iz naslova posojil, ki so zavarovane z
zastavno pravico na vrednostnih papirjih iz 1., 2. oziroma 4. točke tega
odstavka,
10. 
terjatve iz naslova drugih posojil, ki so
ustrezno zavarovane,
11. 
predplačila na račun odkupne vrednosti
zavarovanja na podlagi zavarovalnih polic in posojila zavarovana z odkupno
vrednostjo zavarovalne police,
12. 
nepremičnine in druge stvarne pravice na
nepremičnini (na primer stavbna pravica):
- 
če so vpisane v zemljiški knjigi oziroma drugi
javni knjigi v Republiki Sloveniji oziroma državi članici,
- 
če dajejo donos oziroma je v zvezi z njimi
mogoče pričakovati donos, in
- 
če je bila nakupna cena določena na podlagi
cenitve cenilca ustrezne stroke oziroma na drug primeren način,
- 
če je prosta vseh bremen, razen stvarnih
služnosti,
13. 
naložbe v depozite ali potrdila o vlogah pri
banki s sedežem v Republiki Sloveniji, državi članici oziroma državi članici
OECD,
14. 
gotovino v blagajni oziroma na vpoglednem
denarnem računu,
15. 
terjatve iz naslova povračila davkov,
16. 
terjatve do garancijskih, solidarnostnih in
škodnih skladov,
17. 
opredmetena osnovna sredstva, razen zemljišč in
zgradb, ki se vrednotijo glede na amortizacijo po načelu preudarnosti, če:
- 
se nahajajo v oziroma na nepremičnini ali so
kako drugače povezane z nepremičnino, ki je dopustna naložba kritnega
premoženja,
- 
dajejo donos in
- 
so prosta vseh bremen,
18. 
terjatve do pozavarovateljev skupaj s pozavarovateljevimi
deleži zavarovalno-tehničnih rezervacij.
(2) Na vrednostnih papirjih, ki pomenijo
dovoljene naložbe kritnega premoženja, ne sme biti vpisana zastavna pravica.
(3) S predpisom, izdanim na podlagi 6.
točke 109. člena tega zakona lahko Agencija za zavarovalni nadzor določi tudi
druge vrste naložb, ki so glede na varnost, donosnost in tržnost primerne za
kritno premoženje in za te naložbe določi tudi omejitve.
(4) Agencija za zavarovalni nadzor lahko iz
posebej utemeljenih razlogov na zahtevo posamezne zavarovalnice, tej dovoli, da
kritno premoženje naloži v druge vrste naložb, kot naložbe, dovoljene na
podlagi prvega odstavka tega člena in predpisa, izdanega na podlagi 6. točke
109. člena tega zakona. Veljavnost dovoljenja mora biti omejena za čas, ki ga
ob upoštevanju razlogov, iz katerih je dovoljenje izdal, določi Agencija za
zavarovalni nadzor. Pri tem Agencija za zavarovalni nadzor upošteva predvsem
boniteto vrednostnega papirja oziroma njegovega izdajatelja.
(5) Za banke po tem členu se štejejo banke
in druge institucije, ki imajo dovoljenje pristojnega organa Republike
Slovenije oziroma druge države za opravljanje bančnih storitev.
(6) Za organiziran trg po tem zakonu se
šteje trg, kot ga opredeljuje zakon, ki ureja trg finančnih instrumentov.
Omejitve posameznih naložb
122. člen
(1) Vrednost posameznih vrst naložb
kritnega premoženja ne sme presegati naslednjih odstotkov od skupne višine
zavarovalno‑tehničnih rezervacij, vključno z zavarovalno‑tehničnimi
rezervacijami za zavarovanja, ki jih krije pozavarovanje, katerih kritju je
namenjeno kritno premoženje:
1.    
naložbe v vrednostne papirje istega izdajatelja
iz 2. do 5. točke prvega odstavka 121. člena tega zakona in terjatve iz naslova
posojil iz 7. do 9. točke prvega odstavka 121. člena tega zakona ne smejo
skupno presegati 5% zavarovalno‑tehničnih rezervacij,
2.    
ne glede na omejitve iz prejšnje točke lahko
naložbe v vrednostne papirje istega izdajatelja iz 2. točke prvega odstavka
121. člena tega zakona dosegajo do 40% zavarovalno-tehničnih rezervacij, če ti
vrednostni papirji izpolnjujejo naslednje pogoje:
- 
skladno s posebnim zakonom so predmet posebnega
javnega nadzora z namenom zaščite pravic imetnikov teh vrednostnih papirjev,
- 
izdani so s strani banke ali druge kreditne
institucije, kot je opredeljena v zakonu, ki ureja finančne konglomerate, ki
ima sedež v Republiki Sloveniji ali v državi članici,
- 
denarna sredstva oziroma kupnina od njihove
izdaje se skladno s posebnim zakonom nalaga le v premoženje, ki tekom celotnega
obdobja do njihove dospelosti omogoča poravnavanje obveznosti, nastalih na
njihovi podlagi, in ki je v primeru nezmožnosti izpolnitve obveznosti
prednostno uporabljeno za poplačilo glavnice in natečenih obresti,
3.    
naložbe v vrednostne papirje istega izdajatelja
iz 3. točke prvega odstavka 121. člena tega zakona ne smejo presegati 1%
zavarovalno-tehničnih rezervacij, razen v primeru, ko ob novi izdaji
vrednostnih papirjev izdajatelj v prospektu določi, da bodo novi vrednostni
papirji, po pridobitvi vseh dovoljenj, uvrščeni na organiziran trg vrednostnih
papirjev. V tem primeru tovrstne naložbe ne smejo presegati 5%
zavarovalno-tehničnih rezervacij, vendar največ za šest mesecev od datuma
nakupa,
4.    
naložbe v vrednostne papirje iz 3. in 5. točke
prvega odstavka 121. člena tega zakona skupno ne smejo presegati 10%
zavarovalno‑tehničnih rezervacij,
5.    
naložbe v vrednostne papirje iz 4. in 5. točke
prvega odstavka 121. člena tega zakona in naložbe v tiste investicijske kupone
vzajemnih skladov oziroma investicijskih družb iz 6. točke prvega odstavka 121.
člena tega zakona, ki morajo po pravilih sklada imeti več kot polovico naložb v
vrednostnih papirjih, ki ne dajejo zajamčenega donosa, skupaj ne smejo
presegati 30% zavarovalno‑tehničnih rezervacij,
6.    
naložbe v vrednostne papirje istega izdajatelja
iz 5. točke prvega odstavka 121. člena tega zakona ne smejo presegati 1%
zavarovalno‑tehničnih rezervacij,
7.    
naložbe v vrednostne papirje iz 5. točke prvega
odstavka 121. člena tega zakona skupno ne smejo presegati 5% zavarovalno‑tehničnih
rezervacij,
8.    
naložbe v tiste investicijske kupone vzajemnih
skladov oziroma investicijskih družb iz 6. točke prvega odstavka 121. člena
tega zakona, ki morajo po pravilih sklada imeti več kot polovico naložb v
vrednostnih papirjih, ki dajejo zajamčen donos, skupaj ne smejo presegati 40%
zavarovalno‑tehničnih rezervacij,
9.    
naložbe v terjatve iz naslova posojil
posameznemu posojilojemalcu iz 10. točke prvega odstavka 121. člena tega zakona
ne smejo presegati 2% zavarovalno‑tehničnih rezervacij, skupno pa vse terjatve
iz naslova teh posojil ne smejo presegati 5% zavarovalno‑tehničnih rezervacij,
10. 
naložbe v eno nepremičnino oziroma več
nepremičnin, ki so med seboj tako blizu, da pomenijo eno samo naložbo ter
naložbe v eno opredmeteno osnovno sredstvo iz 17. točke prvega odstavka 121.
člena tega zakona ne smejo presegati 10% višine zavarovalno-tehničnih
rezervacij, skupno pa vse naložbe v nepremičnine in druge stvarne pravice iz
12. točke prvega odstavka 121. člena tega zakona ter vse naložbe v opredmetena
osnovna sredstva iz 17. točke prvega odstavka 121. člena tega zakona ne smejo
presegati 30% zavarovalno-tehničnih rezervacij,
11. 
naložbe v depozite ali potrdila o vlogah pri
banki iz 13. točke prvega odstavka 121. člena tega zakona skupno ne smejo
presegati 30% zavarovalno-tehničnih rezervacij, pri čemer naložbe v depozite
ali potrdila o vlogah pri posamezni banki skupno ne smejo presegati 10%
zavarovalno-tehničnih rezervacij. Ne glede na določbo prejšnjega stavka naložbe
pri posamezni hranilnici ali hranilno-kreditni službi skupno ne smejo presegati
2% zavarovalno-tehničnih rezervacij,
12. 
naložbe v obliki gotovine v blagajni in na
vpoglednih računih iz 14. točke prvega odstavka 121. člena tega zakona skupno
ne smejo presegati 3% zavarovalno‑tehničnih rezervacij,
13. 
naložbe v terjatve iz naslova povračila davkov
iz 15. točke prvega odstavka 121. člena tega zakona ne smejo presegati 5%
zavarovalno-tehničnih rezervacij,
14. 
naložbe v terjatve do garancijskih,
solidarnostnih in škodnih skladov iz 16. točke prvega odstavka 121. člena tega
zakona skupno ne smejo presegati 5% zavarovalno-tehničnih rezervacij. Ne glede
na določbo prejšnjega stavka naložbe v terjatve do posameznega garancijskega,
solidarnostnega in škodnega sklada ne smejo presegati 2% zavarovalno-tehničnih
rezervacij.
(2) Agencija za zavarovalni nadzor lahko iz
posebej utemeljenih razlogov na zahtevo posamezne zavarovalnice, tej dovoli, da
v zvezi s posamezno vrsto naložb prekorači omejitve, določene na podlagi prejšnjega
odstavka in predpisa, izdanega na podlagi 6. točke 109. člena tega zakona.
Veljavnost dovoljenja mora biti omejena za čas, ki ga ob upoštevanju razlogov,
iz katerih je dovoljenje izdal, določi Agencija za zavarovalni nadzor.
(3) Skupna vrednost naložb zavarovalnice v
naložbe iz 2. do vključno 11. točke prvega odstavka 121. člena tega zakona
istega izdajatelja (dolžnika) in z njim povezanih oseb, kot jih opredeljuje 10.
člen tega zakona, ne sme presegati 10 odstotkov zavarovalno-tehničnih
rezervacij. V omejitev 10 odstotkov se ne upoštevajo naložbe iz 2. točke prvega
odstavka 121. člena tega zakona, ki izpolnjujejo pogoje, navedene v 2. točki
prvega odstavka 122. člena tega zakona.
(4) Ne glede na prvi in drugi odstavek tega
člena veljajo za pozavarovalnice, ki imajo sedež na ozemlju Republike
Slovenije, naslednje omejitve glede posameznih naložb:
1.    
naložbe v delnice in druge prenosljive
vrednostne papirje, obravnavane kot delnice, obveznice, dolžniške vrednostne
papirje, s katerimi se ne trguje na organiziranem trgu vrednostnih papirjev, ne
smejo skupno presegati 30% zavarovalno-tehničnih rezervacij;
2.    
posamezna pozavarovalnica ne sme vložiti več
kot 5% zavarovalno-tehničnih rezervacij v delnice in druge prenosljive
vrednostne papirje, ki se obravnavajo kot delnice, obveznice, dolžniški
vrednostni papirji ter drugi denarni instrumenti in instrumenti kapitalskega
trga istega podjetja ter več kot 10% skupnih zavarovalno-tehničnih rezervacij v
delnice in druge prenosljive vrednostne papirje, ki se obravnavajo kot delnice,
obveznice, dolžniški vrednostni papirji in drugi denarni instrumenti ter
instrumenti kapitalskega trga podjetij, ki spadajo v isto skupino;
3.    
naložbe v sredstva, s katerimi se ne trguje na
organiziranem trgu vrednostnih papirjev, se v vsakem primeru zadržijo na
preudarni ravni.
(5) Agencija za zavarovalni nadzor lahko
določi podrobnejša pravila, ki določajo pogoje za uporabo neporavnanih zneskov
posebnega specializiranega podjetja kot sredstev, ki pokrivajo
zavarovalno-tehnične rezervacije v skladu s tem členom.
Lokalizacija kritnega premoženja
123. člen
(1) Zavarovalnica lahko nalaga kritno
premoženje na celotnem območju držav članic ter na območju držav članic OECD.
(2) Ne glede na določbo prejšnjega odstavka
lahko zavarovalnica v zvezi z zavarovanji, ki jih sklepa in krijejo nevarnosti
na območju države, ki ni država članica ali država članica OECD, nalaga kritno
premoženje tudi na območju te države.
(3) Agencija za zavarovalni nadzor lahko iz
posebej utemeljenih razlogov na zahtevo posamezne zavarovalnice, tej dovoli, da
kot kritno premoženje uporabi tudi naložbo, ki ne izpolnjuje pogoja iz prvega
odstavka tega člena.
Usklajenost naložb
124. člen
(1) Zavarovalnica mora naložbe kritnega
premoženja, zaradi katerih je izpostavljena tveganjem morebitnih izgub zaradi
spremembe obrestnih mer, tečajev tujih valut oziroma drugih tržnih tveganj,
ustrezno uskladiti z njenimi obveznostmi na podlagi zavarovalnih pogodb,
katerih višina je odvisna od enakih sprememb.
(2) Zavarovalnica mora pri nalaganju naložb
kritnega premoženja ustrezno upoštevati dospelost obveznosti iz zavarovalnih pogodb.
(3) Ne glede na določbo prvega odstavka
tega člena mora zavarovalnica naložbe kritnega premoženja uskladiti s svojimi
obveznostmi na podlagi zavarovalnih pogodb, katerih višina je odvisna od
sprememb tečajev tujih valut, najmanj do 80%.
(4) Ne glede na prejšnji odstavek morajo
pozavarovalnice, ki imajo sedež na ozemlju Republike Slovenije, omejiti naložbe
kritnega premoženja v tuje valute na 30% zavarovalno-tehničnih rezervacij razen
tistih naložb, s katerimi krijejo obveznosti, nominirane v tuji valuti.
Uporaba izvedenih finančnih
instrumentov
124.a člen
(1) Zavarovalnica lahko v zvezi z naložbami
kritnega premoženja uporablja terminske pogodbe, opcije in ostale izvedene
finančne instrumente, če ti prispevajo k zniževanju tveganj iz prvega odstavka
124. člena tega zakona ali olajšajo učinkovito upravljanje zavarovalnega
portfelja.
(2) Zavarovalnica poroča o uporabi
izvedenih finančnih instrumentov Agenciji za zavarovalni nadzor v okviru
predpisa, izdanega na podlagi tega člena, v katerem Agencija za zavarovalni
nadzor predpiše tudi podrobnejša pravila za uporabo izvedenih finančnih
instrumentov.
5.5.2. Kritni sklad
Kritni sklad
125. člen
(1) Kritni sklad je kritno premoženje
namenjeno kritju obveznosti zavarovalnice iz tistih vrst zavarovanj, za katere
je potrebno oblikovati matematične rezervacije.
(2) Premoženje kritnega sklada je dovoljeno
uporabiti samo za izplačilo terjatev iz zavarovanj, v zvezi s katerimi je bil
oblikovan kritni sklad.
Zahtevano kritje
126. člen
(1) Zahtevano kritje obsega matematične
rezervacije. Pri zdravstvenih zavarovanjih in življenjskih zavarovanjih,
vključno z življenjskimi zavarovanji, pri katerih zavarovanec prevzema
naložbeno tveganje, obsega zahtevano kritje poleg matematičnih rezervacij tudi
rezervacije za prenosne premije, škodne rezervacije in rezervacije za bonuse in
popuste.
(2) Zahtevano kritje mora izračunavati
ločeno za vsako od vrst zavarovanj iz drugega odstavka 127. člena tega zakona.
Obveznost oblikovati kritni sklad
127. člen
(1) Zavarovalnica, ki sklepa zavarovanja v
zavarovalnih vrstah, za katere je potrebno oblikovati matematične rezervacije,
mora oblikovati kritni sklad in s premoženjem kritnega sklada upravljati ločeno
od drugega premoženja.
(2) Zavarovalnica mora oblikovati poseben
kritni sklad za vsako od naslednjih vrst zavarovanj:
1.    
za zavarovanja iz zavarovalne skupine
življenjskih zavarovanj, razen zavarovanj iz 2. do 5. točke tega odstavka;
2.    
za zavarovanja iz zavarovalne vrste
življenjskega zavarovanja, pri katerih zavarovanec prevzema naložbeno tveganje
in so upravičenja, ki gredo zavarovalcu, zavarovancu ali drugemu upravičencu na
podlagi zavarovalne pogodbe, neposredno povezana z vrednostjo enote premoženja
investicijskih skladov oziroma povezana s spremembo indeksa vrednostnih
papirjev, razen prenosnih premij, škodnih rezervacij in dodatnih
zavarovalno-tehničnih rezervacij za zajamčeno najmanjše izplačilo;
3.    
za zavarovanja iz zavarovalne vrste
življenjskega zavarovanja, pri katerih zavarovanec prevzema naložbeno tveganje
in so upravičenja, ki gredo zavarovalcu, zavarovancu ali drugemu upravičencu na
podlagi zavarovalne pogodbe, neposredno vezana na vrednost enote premoženja
kritnega sklada, razen prenosnih premij, škodnih rezervacij in dodatnih
zavarovalno-tehničnih rezervacij za zajamčeno najmanjše izplačilo, za vsako
vrsto zavarovalne pogodbe posebej;
4.    
za zavarovanja iz zavarovalne vrste tontine;
5.    
za zavarovanje iz zavarovalne vrste zavarovanja
izpada dohodkov zaradi nezgode ali bolezni;
6.    
za zdravstvena zavarovanja, za katera se
oblikujejo rezervacije za starost;
7.    
za zavarovanja iz drugih zavarovalnih vrst, za
katere je potrebno oblikovati matematične rezervacije.
(3) Kadar zavarovalnica v skladu z prejšnjim
odstavkom oblikuje več kritnih skladov, se določbe tega zakona o kritnem skladu
in poplačilu iz premoženja kritnega sklada uporabljajo ločeno za vsakega od
kritnih skladov, ki jih je oblikovala zavarovalnica.
(4) Vrednost premoženja kritnega sklada
mora biti vedno najmanj enaka višini zahtevanega kritja.
(5) Zavarovalnica mora skrbeti, da je
vrednost premoženja kritnega sklada vedno najmanj enaka višini zahtevanega
kritja. Zavarovalnica mora ob zaključku vsakega trimesečja za račun kritnega
sklada pridobiti dodatno premoženje, če je to potrebno zaradi uskladitve
vrednosti premoženja kritnega sklada z višino zahtevanega kritja.
Naložbe kritnega sklada
128. člen
(1) Za naložbe kritnega sklada se
uporabljajo določbe 121. do 124. člena tega zakona.
(2) Omejitve posameznih naložb, določenih v
122. členu tega zakona in predpisu, izdanem na podlagi 6. točke 109. člena tega
zakona, veljajo ločeno za vsak kritni sklad, ki ga oblikuje zavarovalnica.
Posebne določbe za zavarovanja, pri
katerih zavarovanec prevzema naložbeno tveganje
129. člen
(1) Kadar so upravičenja, ki gredo zavarovalcu,
zavarovancu ali drugemu upravičencu na podlagi zavarovalne pogodbe neposredno
povezana z vrednostjo enote premoženja vzajemnega oziroma investicijskega
sklada, morajo naložbe kritnega sklada, ki ga zavarovalnica oblikuje v zvezi s
temi zavarovanji, v največji možni meri obsegati naložbe v investicijske kupone
oziroma druge vrednostne papirje, ki predstavljajo enote premoženja tega
vzajemnega oziroma investicijskega sklada.
(2) Kadar so upravičenja, ki gredo
zavarovalcu, zavarovancu ali drugemu upravičencu na podlagi zavarovalne pogodbe,
neposredno povezana s spremembo indeksa vrednostnih papirjev oziroma druge
referenčne vrednosti, morajo naložbe kritnega sklada iz naslova teh
zavarovalnih pogodb v največji možni meri obsegati enote, za katere se šteje,
da predstavljajo indeks vrednostnih papirjev ali drugo referenčno vrednost, ki
temelji na naložbah ustrezne varnosti in tržnosti. Če takšne enote niso
oblikovane, morajo biti naložbe kritnega sklada v zvezi s temi zavarovalnimi
pogodbami ustrezne varnosti in tržnosti in morajo v največji mogoči meri
ustrezati naložbam, na katerih temelji referenčna vrednost.
(3) Agencija za zavarovalni nadzor
podrobneje predpiše vrste in omejitve naložb kritnega sklada za zavarovanje iz
zavarovalne vrste življenjskih zavarovanj, pri katerih zavarovanec prevzema
naložbeno tveganje in so upravičenja, ki gredo zavarovalcu, zavarovancu ali
drugemu upravičencu na podlagi zavarovalne pogodbe, neposredno vezana na
vrednost enote premoženja kritnega sklada.
(4) Ne glede na določbo 128. člena tega
zakona se za zavarovanja iz prvega, drugega in tretjega odstavka tega člena ne
uporablja določb 122. do 124. člena tega zakona.
(5) Ne glede na določbo prejšnjega odstavka
se za zavarovanja iz prvega, drugega in tretjega odstavka tega člena v primeru,
kadar upravičenja zavarovalcev, zavarovancev ali drugih upravičencev obsegajo
tudi minimalno zajamčeno izplačilo, do katerega je zavarovalec, zavarovanec ali
drugi upravičenec upravičen ne glede na spremembo referenčne vrednosti iz
prvega, drugega oziroma tretjega odstavka tega člena, uporablja določba 128. člena
tega zakona za tisti del naložb kritnega sklada, ki ustreza višini
zavarovalno-tehničnih rezervacij, ki jih mora zavarovalnica oblikovati v zvezi
s temi zajamčenimi izplačili.
Ločitev premoženja kritnega sklada od
premoženja zavarovalnice
130. člen
(1) Zavarovalnica mora premoženje kritnega
sklada ločiti od svojega premoženja na način, ki je glede na vrsto tega
premoženja določen v naslednjih členih tega zakona.
(2) Na premoženje kritnega sklada iz prejšnjega
odstavka je dovoljena izvršba samo za zavarovanje oziroma poplačilo terjatve zavarovalca,
zavarovanca ali drugega upravičenca iz zavarovalne pogodbe, v zvezi s katero je
bil oblikovan kritni sklad.
(3) V primeru življenjskih zavarovanj in v
primeru zdravstvenih ali nezgodnih zavarovanj, za katera se uporabljajo podobne
verjetnostne tabele in izračuni kot za življenjska zavarovanja, je izvršba na
premoženje kritnega sklada omejena na tisti del premoženja kritnega sklada,
katerega vrednost:
1.    
je v enakem razmerju z zahtevanim kritjem v
zvezi z zavarovanjem, iz katerega izvira terjatev, kot je razmerje med celotno
vrednostjo premoženja kritnega sklada in zahtevanim kritjem za vsa zavarovanja,
ki jih je sklenila zavarovalnica v zavarovalni vrsti, v zvezi s katero je bil oblikovan
kritni sklad in
2.    
ni večja od zahtevanega kritja v zvezi z
zavarovanjem, iz katerega izvira terjatev.
Ločitev naložb v vrednostne papirje
131. člen
(1) Zavarovalnica mora zagotoviti, da
klirinško depotna družba za vsakega od kritnih skladov, ki ga upravlja
zavarovalnica, odpre poseben račun, na katerem se ločeno vodijo stanja
vrednostnih papirjev za ta kritni sklad, s katerimi se trguje na organiziranem
trgu, in vrednostnih papirjev, s katerimi se ne trguje na organiziranem trgu,
če so bili ti izdani v nematerializirani obliki.
(2) V zvezi z vrednostnimi papirji, s
katerimi se ne trguje na organiziranem trgu vrednostnih papirjev in so bili
izdani kot pisne listine, mora zavarovalnica s pogodbo, ki jo sklene z banko,
ki je pridobila dovoljenje za opravljanje poslov hrambe vrednostnih papirjev,
ki niso bili javno ponujeni, pooblastiti le‑to za opravljanje vseh poslov v
zvezi s hrambo teh vrednostnih papirjev za račun posameznih kritnih skladov, ki
jih upravlja.
(3) Za hrambo iz prejšnjega odstavka se
smiselno uporabljajo določbe prvega odstavka tega člena.
(4) Klirinško depotna družba oziroma banka
iz prejšnjega odstavka mora Agenciji za zavarovalni nadzor na njeno zahtevo
posredovati podatke o stanju vrednostnih papirjev, ki jih hrani za račun
kritnih skladov, in ji omogočiti pregled teh stanj.
Naložbe v bančne denarne depozite
oziroma posojila
132. člen
(1) Zavarovalnica mora v zvezi z naložbami
kritnega sklada v bančne denarne depozite oziroma posojila skleniti pogodbo z
banko oziroma posojilojemalcem v svojem imenu in za račun kritnega sklada. Iz
pogodbe mora biti jasno razvidno, da je sklenjena za račun kritnega sklada.
(2) Kadar je posojilo iz prejšnjega
odstavka zavarovano z zastavno pravico na nepremičnini, mora zavarovalnica
zagotoviti, da se zastavna pravica v zemljiški knjigi vknjiži v korist kritnega
sklada kot zastavnega upnika.
(3) Kadar je posojilo iz prvega odstavka
tega člena zavarovano z zastavno pravico na vrednostnih papirjih, ki so bili
izdani v nematerializirani obliki, mora zavarovalnica zagotoviti, da se
zastavna pravica v centralnem registru nematerializiranih vrednostnih papirjev
vknjiži v korist kritnega sklada kot zastavnega upnika.
(4) V vseh drugih primerih zavarovanja
posojila iz prvega odstavka tega člena, ki jih ne urejata drugi in tretji
odstavek tega člena, mora biti zastavna pravica ustanovljena v korist kritnega
sklada kot zastavnega upnika v skladu s pravili, ki veljajo za ustanovitev
zastavne pravice na premoženju, ki je predmet zastave.
Transakcijski račun kritnega sklada
133. člen
Zavarovalnica mora pri banki za vsak kritni
sklad, ki ga mora oblikovati, odpreti transakcijski račun kritnega sklada,
preko katerega sprejema vplačila in opravlja izplačila iz naslova celotnega
poslovanja kritnega sklada in vodi denarna sredstva kritnega sklada.
5.6. Drugi ukrepi obvladovanja tveganj
Dolžnost pozavarovanja
134. člen
Zavarovalnica mora s pozavarovanjem kriti
tisti del v zavarovanje prevzetih nevarnosti, ki po tabelah maksimalnega kritja
presegajo lastne deleže v izravnavanju nevarnosti.
Program načrtovanega pozavarovanja
135. člen
(1) Zavarovalnica mora za vsako poslovno
leto sprejeti program načrtovanega pozavarovanja.
(2) Program načrtovanega pozavarovanja mora
obsegati:
1.    
izračunane lastne deleže po posameznih
zavarovalnih vrstah,
2.    
na podlagi izračunov iz prejšnje točke izdelano
tabelo maksimalnega kritja,
3.    
postopke, osnove in merila za ugotavljanje
največje verjetne škode za posamezne v zavarovanje prevzete nevarnosti.
(3) Pri izračunih iz 1. točke prejšnjega
odstavka upošteva zavarovalnica zlasti:
1.    
višino kapitala in minimalnega kapitala,
2.    
skupni poslovni obseg,
3.    
zaračunane zavarovalne premije v zavarovalnih
skupinah in zavarovalnih vrstah,
4.    
deleže zavarovanj po posameznih zavarovalnih
vrstah v osnovah iz 2. in 3. točke tega odstavka,
5.    
popravke zaradi odstopanj v posameznih
zavarovalnih vrstah.
Sozavarovanje
136. člen
(1) Zavarovalnica v sozavarovanje ne sme
prevzeti nevarnosti v obsegu, ki presegajo njene lastne deleže po posameznih
zavarovalnih vrstah po tabelah maksimalnega kritja iz 2. točke drugega odstavka
135. člena tega zakona.
(2) Obseg prevzetih nevarnosti iz
prejšnjega odstavka pomeni nevarnosti, ki ostanejo v lastni izravnavi
zavarovalnice, če ta prevzete nevarnosti pozavaruje.
(3) Zavarovalnica s sedežem v Republiki
Sloveniji lahko sozavaruje vse nevarnosti iz zavarovalnih vrst, za katera ima
dovoljenje za opravljanje zavarovalnih poslov.
Sozavarovanje v okviru EU in tujih
držav
136.a člen
(1) Za namen tega člena je sozavarovanje v
okviru EU zavarovanje, pri katerem so izpolnjeni naslednji pogoji:
a)       
zavarovanje krije nevarnosti iz skupine
premoženjskih zavarovanj, razen zavarovanj iz zavarovalne vrste iz 1., 2., 17.
in 18. točke drugega odstavka 2. člena tega zakona,
b)       
zavarovanje krije nevarnost z eno samo pogodbo,
ob plačilu celotne premije, za isto obdobje s strani dveh ali več
zavarovateljev, vsak za svoj delež, pri čemer je eden od zavarovateljev vodilni
zavarovatelj,
c)       
zavarovanje krije nevarnost, ki se nahaja
znotraj EU,
d)       
vodilni zavarovatelj je zavarovalnica, ki ima
sedež na območju države članice, in je pridobila dovoljenje za opravljanje
zavarovalnih poslov v zavarovalni vrsti, na katero se nanaša kritje nevarnosti,
e)       
vsaj eden od zavarovateljev je v pogodbi
udeležen preko sedeža zavarovalnice ali podružnice, ustanovljene v državi
članici, ki ni država članice vodilnega zavarovatelja,
f)        
vodilni zavarovatelj v celoti prevzame vodilno
vlogo v postopku sozavarovanja in določi zavarovalne pogoje, vključno s
premijo, in izda polico.
(2) Vsak zavarovatelj, ki krije nevarnost v
smislu določb prvega odstavka tega člena, oblikuje zavarovalno-tehnične
rezervacije v skladu s predpisi države, v kateri je ustanovljen, če pa takšnih
predpisov ni, skladno z običajno prakso v tej državi.
(3) Ne glede na določbo prejšnjega odstavka
morajo biti škodne rezervacije najmanj enake tistim, ki jih določi vodilni
zavarovatelj, skladno s predpisi države članice, v kateri je ustanovljen.
(4) Vsak zavarovatelj, ki krije nevarnost v
smislu določb prvega odstavka tega člena in ima sedež v Republiki Sloveniji,
oblikuje naložbe, s katerimi krije obveznosti iz prejšnjega odstavka, v skladu
s tem zakonom in na njegovi podlagi izdanimi predpisi.
(5) Sozavarovanje v okviru tujih držav je
zavarovanje, kjer so izpolnjeni naslednji pogoji:
a)       
zavarovanje krije nevarnosti iz skupine
premoženjskih zavarovanj, razen zavarovanj iz zavarovalne vrste iz 1., 2., 17.
in 18. točke drugega odstavka 2. člena tega zakona,
b)       
zavarovanje krije nevarnosti z eno samo
pogodbo, ob plačilu celotne premije, za isto obdobje s strani dveh ali več zavarovateljev,
vsak za svoj delež, pri čemer je eden od zavarovateljev vodilni zavarovatelj,
c)       
pogodba o sozavarovanju se lahko sklene v
obliki pozavarovalne pogodbe,
d)       
zavarovanje krije nevarnosti, ki se nahajajo v
tujih državah,
e)       
vodilni zavarovatelj je zavarovalnica, ki ima
sedež na območju države članice ali na območju tuje države in je pridobila
dovoljenje za opravljanje zavarovalnih poslov v zavarovalni vrsti na katero se
nanaša kritje nevarnosti,
f)        
vodilni zavarovatelj v celoti prevzame vodilno
vlogo v postopku sozavarovanja in določi zavarovalne pogoje, vključno s
premijo, in izda polico.
(6) Vsak zavarovatelj, ki krije nevarnosti
v smislu določb šestega odstavka tega člena, oblikuje zavarovalno-tehnične
rezervacije v skladu s predpisi države, v kateri je ustanovljen, če pa takšnih
predpisov ni, skladno z običajno prakso v tej državi.
(7) Ne glede na določbo prejšnjega odstavka
morajo biti škodne rezervacije najmanj enake tistim, ki jih določi vodilni
zavarovatelj, skladno s predpisi države, v kateri je ustanovljen.
(8) Vsak zavarovatelj, ki krije nevarnosti
v smislu določb šestega odstavka tega člena in ima sedež v Republiki Sloveniji,
oblikuje naložbe, s katerimi krije obveznosti iz osmega odstavka tega člena, v
skladu s tem zakonom in na njegovi podlagi izdanimi predpisi.
(9) Določbe prejšnjih odstavkov se ne
uporabljajo za sozavarovanja, ki se sklepajo v okviru Evropskih skupnosti in
tujih držav ter pri katerih niso izpolnjeni pogoji iz prvega oziroma petega
odstavka tega člena.
Zavarovalni statistični standardi
137. člen
(1) Zavarovalnica mora pri statističnih
obdelavah sklenjenih zavarovanj, nevarnosti, ki jih krijejo zavarovanja,
zavarovalnih primerov in škod uporabljati zavarovalne statistične standarde.
(2) Zavarovalne statistične standarde
sprejme Slovensko zavarovalno združenje s predhodnim soglasjem z Agencijo za
zavarovalni nadzor.
Upravljanje z likvidnostjo
138. člen
(1) Zavarovalnica mora gospodariti z viri
in naložbami tako, da je v vsakem trenutku sposobna izpolniti vse dospele
obveznosti.
(2) Zavarovalnica mora za zavarovanje pred
likvidnostnim tveganjem oblikovati in izvajati politiko rednega upravljanja z
likvidnostjo, ki obsega:
1.    
načrtovanje pričakovanih znanih in morebitnih
denarnih odtokov in zadostnih denarnih pritokov zanje;
2.    
redno spremljanje likvidnosti;
3.    
sprejemanje ustreznih ukrepov za preprečitev
oziroma odpravo vzrokov nelikvidnosti.
(3) Zavarovalnica mora tekoče izračunavati
količnike likvidnosti sredstev.
Izračunavanje in ugotavljanje
139. člen
(1) Zavarovalnica mora za vsako trimesečje
izračunavati oziroma ugotavljati:
1.    
višino kapitala,
2.    
kapitalske zahteve,
3.    
kapitalsko ustreznost,
4.    
višino zavarovalno‑tehničnih rezervacij,
5.    
vrednost in vrste naložb, ki niso financirane
iz zavarovalno-tehničnih rezervacij,
6.    
vrednost kritnega premoženja,
7.    
vrste, razpršenost, usklajenost in lokalizacijo
naložb kritnega premoženja oziroma kritnih skladov,
8.    
zavarovalno‑statistične podatke,
9.    
bilanco stanja in izkaz poslovnega izida.
(2) Kapitalske zahteve za posamezno
trimesečje se izračunajo z uporabo 110. in 111. člena tega zakona, pri čemer se
v premijskem in škodnem količniku upošteva drseče leto, pri izračunu skupnega
zneska terjatev za izplačilo odškodnin iz devetega odstavka 110. člena tega
zakona in pri prvem in drugem rezultatu iz 111. člena tega zakona pa stanje na
zadnji dan trimesečja.
Poročilo o merjenju tveganj
140. člen
Zavarovalnica mora Agenciji za zavarovalni
nadzor poročati o podatkih iz 139. člena tega zakona.
Prepoved izplačila dobička
141. člen
Zavarovalnica ne sme izplačati dobička niti
v obliki vmesne dividende oziroma dividende, niti v obliki izplačila iz naslova
udeležbe v dobičku uprave družbe, nadzornega sveta oziroma zaposlenih, v
naslednjih primerih:
1.    
če je kapital zavarovalnice manjši od
minimalnega kapitala, določenega v 110. oziroma 111. členu tega zakona;
2.    
če bi se kapital zavarovalnice zaradi izplačila
dobička zmanjšal tako, da ne bi več dosegal minimalnega kapitala, določenega v
110. oziroma 111. členu tega zakona;
3.    
če zavarovalnica ne zagotavlja najmanjšega
obsega likvidnosti, določenega s predpisom iz 8. točke 109. člena tega zakona;
4.    
če zavarovalnica zaradi izplačila dobička ne bi
več zagotavljala najmanjšega obsega likvidnosti, določenega s predpisom iz 8.
točke 109. člena tega zakona;
5.    
če je Agencija za zavarovalni nadzor
zavarovalnici odredila odpravo kršitev v zvezi z napačnim izkazovanjem aktivnih
oziroma pasivnih bilančnih postavk, katerih pravilno izkazovanje bi vplivalo na
izkaz poslovnega izida zavarovalnice, in zavarovalnica ni ravnala v skladu s to
odredbo o odpravi kršitev.
Ukrepi uprave za zagotovitev
minimalnega kapitala
142. člen
(1) Če kapital zavarovalnice zaradi
povečanih kapitalskih zahtev ali drugih vzrokov ne dosega minimalnega kapitala,
določenega v 110. oziroma 111. členu tega zakona, mora uprava zavarovalnice
nemudoma sprejeti tiste ukrepe za zagotovitev minimalnega kapitala, za
odločanje o katerih je pristojna sama, oziroma izdelati predlog tistih ukrepov,
za odločanje o katerih so pristojni drugi organi zavarovalnice.
(2) O ukrepih oziroma predlogih ukrepov iz prejšnjega
odstavka mora uprava poročati Agenciji za zavarovalni nadzor v roku osmih dni
od njihovega sprejema.
Ukrepi Agencije za zavarovalni nadzor
142.a člen
(1) V primeru ogroženosti pravic zavarovalcev,
zavarovancev ali drugih upravičencev lahko Agencija za zavarovalni nadzor od
zavarovalnice zahteva, da izdela finančni načrt s predlogi ukrepov za naslednja
tri leta, ki mora obsegati:
1.    
oceno upravljavskih stroškov s poudarkom na
tekočih splošnih stroških in provizijah,
2.    
podrobno oceno prihodkov in odhodkov iz neposrednih
zavarovalnih poslov in pozavarovanja,
3.    
načrt bilance stanja,
4.    
oceno potrebnih finančnih sredstev za
zagotavljanje kapitalske ustreznosti in pokritje vseh obveznosti zavarovalnice,
5.    
oris politike pozavarovanja.
(2) Agencija za zavarovalni nadzor lahko
zahteva višji minimalni kapital, kot je predpisan v zakonu, v primeru, če so
zaradi poslabšanega finančnega položaja zavarovalnice ogrožene pravice zavarovalcev,
zavarovancev ali drugih upravičencev. Višino minimalnega kapitala določi na
podlagi finančnega načrta s predlogi ukrepov za naslednja tri leta.
(3) Agencija za zavarovalni nadzor lahko
zahteva znižanje vrednosti sredstev zavarovalnice, ki se upoštevajo pri
ugotavljanju kapitala zavarovalnice, če je od konca preteklega poslovnega leta
prišlo do večjih sprememb tržne vrednosti sredstev.
(4) Agencija za zavarovalni nadzor lahko
zahteva prilagoditev izračuna minimalnega kapitala zavarovalnice za znesek
pozavarovanja, če se je glede na preteklo poslovno leto narava ali bistvena
sestavina pozavarovalnih pogodb spremenila ali če pozavarovalne pogodbe ne
zagotavljajo ustreznega prenosa rizika.
(5) Agencija za zavarovalni nadzor predpiše
podrobnejši način ugotavljanja ogroženosti pravic zavarovalcev, zavarovancev
ali drugih upravičencev.
(6) Če je Agencija za zavarovalni nadzor
zahtevala predlog ukrepov po prvem odstavku, ne sme zavarovalnici izdati
dovoljenja iz tretjega odstavka 80. člena tega zakona ter izjave iz 1. točke
tretjega odstavka 88. člena tega zakona.
6. NADZOR NAD ZAVAROVALNIŠKO SKUPINO
Dopolnilni
nadzor
143. člen
(1) Agencija za zavarovalni nadzor opravlja
nad zavarovalnico, ki je v zavarovalniški skupini, dopolnilni nadzor v obsegu,
določenem v tem poglavju.
(2) Zavarovalniška skupina je skupina, v
kateri je nadrejena družba zavarovalnica (v nadaljnjem besedilu: nadrejena
zavarovalnica), zavarovalni holding, mešani zavarovalni holding ali mešani
finančni holding s sedežem v Republiki Sloveniji, vsaj ena podrejena družba pa
je zavarovalnica s sedežem v Republiki Sloveniji, v drugi državi članici ali v
tuji državi.
(3) Za zavarovalniško skupino se šteje tudi
skupina, v kateri je:
1.    
zavarovalnemu holdingu, mešanemu zavarovalnemu
holdingu ali mešanemu finančnemu holdingu s sedežem v državi članici, ki ni
Republika Slovenija, podrejena najmanj ena zavarovalnica s sedežem v Republiki
Sloveniji ali
2.    
zavarovalnici s sedežem v državi članici, ki ni
Republika Slovenija, ali v tuji državi podrejena najmanj ena zavarovalnica s
sedežem v Republiki Sloveniji.
(4) Agencija za zavarovalni nadzor zaradi
dopolnilnega nadzora ni dolžna opravljati nadzora na ravni posamezne družbe nad
tujimi zavarovalnicami, zavarovalnimi holdingi, mešanimi zavarovalnimi holdingi
in mešanimi finančnimi holdingi.
Pojmi, povezani z zavarovalniško
skupino
144. člen
(1) Zavarovalni holding je nadrejena
družba, katere glavna dejavnost sta pridobivanje deležev in udeležba v
podrejenih družbah, ki so izključno ali pretežno zavarovalnice ali pokojninske
družbe s sedežem v državi članici ali tuji državi, pri čemer ta zavarovalni
holding ni mešani finančni holding.
(2) Mešani zavarovalni holding je nadrejena
družba, ki ni zavarovalnica oziroma pokojninska družba s sedežem v državi
članici ali v tuji državi ali zavarovalni holding ali mešani finančni holding,
in je nadrejena vsaj eni zavarovalnici.
(3) Mešani finančni holding je mešani
finančni holding, kakor je opredeljen v zakonu, ki ureja finančne konglomerate.
(4) Šteje se, da je zavarovalnica,
zavarovalni holding, mešani zavarovalni holding oziroma mešani finančni holding
nadrejena družba drugi družbi (v nadaljnjem besedilu: podrejena družba) v
smislu drugega odstavka 143. člena tega zakona:
1.    
če ima večino glasovalnih pravic v drugi
družbi;
2.    
če ima pravico imenovati oziroma odpoklicati
večino članov uprave ali nadzornega sveta druge družbe in je hkrati družbenik
oziroma delničar te družbe;
3.    
če ima pravico do prevladujočega vpliva nad
drugo družbo na podlagi podjetniške pogodbe oziroma na podlagi drugega pravnega
temelja;
4.    
če ima v drugi družbi najmanj 20 %
glasovalnih pravic in je bila večina članov organov vodenja ali nadzora te
druge družbe, ki so opravljali funkcijo v preteklem poslovnem letu in jo še
opravljajo takrat, ko je treba pripraviti konsolidirana poročila, imenovana
izključno zaradi uveljavljanja glasovalnih pravic nadrejene družbe;
5.    
če je delničar oziroma družbenik v drugi družbi
in če na podlagi dogovora z drugim delničarjem oziroma družbenikom te druge
družbe nadzoruje večino glasovalnih pravic v tej drugi družbi ali
6.    
če po mnenju Agencije za zavarovalni nadzor
dejansko prevladujoče vpliva na drugo družbo.
(5) Ne glede na prejšnji odstavek se za
nadrejeno zavarovalnico v zavarovalniški skupini ne šteje zavarovalnica s
sedežem v Republiki Sloveniji, ki je hkrati podrejena družba drugi
zavarovalnici s sedežem v Republiki Sloveniji.
(6) Za namen dopolnilnega nadzora se kot
udeležena družba šteje:
1.    
družba, ki je nadrejena družba iz četrtega
odstavka tega člena;
2.    
družba, ki je udeležena v drugi družbi na
način, določen v prvem odstavku 9. člena tega zakona;
3.    
družba, ki je z drugo družbo povezana tako, da:
- 
se ta družba in ena ali več drugih družb, s
katerimi ni povezana na način iz četrtega odstavka tega člena, upravlja na
enotni osnovi po pogodbi, sklenjeni s to družbo, ali po določbah družbene
pogodbe ali statuta teh družb;
- 
so iste osebe v poslovnem letu in do sestave
konsolidiranih računovodskih izkazov predstavljale večino članov organov
vodenja ali nadzora te družbe in ene ali več drugih družb, s katerimi ta družba
ni povezana na način, določen v četrtem odstavku tega člena.
Nadzor mešanega finančnega holdinga
144.a člen
(1) Ko je mešani finančni holding podrejen
enakovrednim, zlasti na tveganju temelječim določbam glede nadzora v skladu s
tem zakonom in v skladu z Direktivo 2002/87/ES Evropskega parlamenta in Sveta z
dne 16. decembra 2002 o dopolnilnem nadzoru kreditnih institucij, zavarovalnic
in investicijskih družb v finančnem konglomeratu, ki spreminja direktive Sveta
73/239/EGS, 79/267/EGS, 92/49/EGS, 92/96/EGS, 93/6/EGS in 93/22/EGS ter
direktivi 98/78/ES in 2000/12/ES Evropskega parlamenta in Sveta (UL L št. 35 z
dne 11. februarja 2003, str. 1), lahko Agencija za zavarovalni nadzor po
posvetovanju z nadzornimi organi, pristojnimi za nadzor mešanega finančnega
holdinga, uporabi samo določbe zakona, ki ureja finančne konglomerate. Nadzorni
organ iz prejšnjega stavka je nadzorni organ, kot ga opredeljuje zakon, ki
ureja finančne konglomerate.
(2) Ko je mešani finančni holding podrejen
enakovrednim, zlasti na tveganju temelječim, določbam glede nadzora v skladu s
tem zakonom in v skladu z Direktivo 2006/48/ES Evropskega parlamenta in Sveta z
dne 14. junija 2006 o začetku opravljanja in opravljanju dejavnosti kreditnih
institucij (UL L št. 177 z dne 30. junija 2006, str. 1), lahko Agencija za
zavarovalni nadzor po doseženem sporazumu z nadzornim organom, pristojnim za
konsolidirani nadzor na podlagi Direktive 2006/48/ES, za nadzor mešanega
finančnega holdinga, uporabi samo določbe zakona, ki ureja področje
najpomembnejšega finančnega sektorja, kot je določen v zakonu, ki ureja
finančne konglomerate.
(3) Agencija za zavarovalni nadzor o
odločitvi iz prvega ali drugega odstavka tega člena obvesti Evropski organ za
zavarovanja in poklicne pokojnine, ustanovljen z Uredbo 1094/2010 Evropskega
parlamenta in Sveta z dne 24. novembra 2010 o ustanovitvi Evropskega nadzornega
organa (Evropski organ za zavarovanja in poklicne pokojnine) in o spremembi
Sklepa št. 716/2009/ES ter razveljavitvi Sklepa Komisije 2009/79/ES (UL L št.
331 z dne 15. decembra 2010, str. 48), in Evropski bančni organ, ustanovljen z
Uredbo 1093/2010 Evropskega parlamenta in Sveta z dne 24. novembra 2010 o
ustanovitvi Evropskega nadzornega organa (Evropski bančni organ) in o spremembi
Sklepa št. 716/2009/ES ter razveljavitvi Sklepa Komisije 2009/78/ES (UL L št.
331 z dne 15. decembra 2010, str. 12).
Obseg dopolnilnega nadzora
145. člen
(1) Za namen dopolnilnega nadzora
zavarovalnice mora Agencija za zavarovalni nadzor upoštevati:
-      
z zavarovalnico povezane družbe,
-      
v zavarovalnici udeležene družbe,
-      
povezane družbe z udeleženo družbo v zavarovalnici.
(2) Za namen dopolnilnega nadzora se kot
povezana družba z zavarovalnico šteje podrejena družba zavarovalnice ali druga
družba, v kateri je zavarovalnica udeležena družba.
(3) Ne glede na prvi odstavek tega člena
Agencija za zavarovalni nadzor lahko odloči, da posameznih družb iz prvega
odstavka tega člena pri dopolnilnem nadzoru zavarovalnice ne upošteva:
-      
če družba, ki bi morala biti vključena, glede
ciljev dopolnilnega nadzora predstavlja zanemarljiv del poslovanja
zavarovalniške skupine, ali
-      
če bi bila vključitev finančnega položaja
družbe neprimerna ali zavajajoča glede na cilje dopolnilnega nadzora.
Razpoložljivost in dostop do podatkov
ter informacij, ki so pomembni za dopolnilni nadzor
146. člen
(1) Zavarovalnice v zavarovalniški skupini
morajo zagotoviti ustrezne postopke notranjega nadzora nad pravilnostjo
podatkov in informacij, potrebnih za namen dopolnilnega nadzora.
(2) Zavarovalnice, ki so predmet
dopolnilnega nadzora, in njihove podrejene ter nadrejene družbe, si morajo
medsebojno izmenjati vse podatke in informacije, ki so pomembni za dopolnilni
nadzor.
(3) Zavarovalnice morajo Agenciji za
zavarovalni nadzor na zahtevo poslati vse podatke in informacije, potrebne za
opravljanje dopolnilnega nadzora. Agencija za zavarovalni nadzor lahko pridobi
podatke in informacije, potrebne za opravljanje dopolnilnega nadzora, tudi od
oseb iz prvega odstavka 145. člena tega zakona, kadar je Agencija za
zavarovalni nadzor podatke ali informacije zahtevala od zavarovalnice in jih ta
ni poslala.
(4) Agencija za zavarovalni nadzor lahko
zaradi preveritve podatkov in informacij iz prejšnjega odstavka opravi pregled
poslovanja:
-      
zavarovalnice, ki je predmet dopolnilnega
nadzora,
-      
podrejenih družb zavarovalnice, ki je predmet
dopolnilnega nadzora,
-      
nadrejenih družb zavarovalnice, ki je predmet
dopolnilnega nadzora,
-      
podrejenih družb nadrejene družbe
zavarovalnice, ki je predmet dopolnilnega nadzora.
(5) Agencija za zavarovalni nadzor mora na
zahtevo nadzornega organa države članice pregledati poslovanje zavarovalnice oziroma
družbe iz prejšnjega odstavka zaradi preveritve podatkov in informacij iz
drugega odstavka tega člena, ki jih pristojni nadzorni organ te države članice
potrebuje za opravljanje dopolnilnega nadzora.
(6) Za opravljanje pregleda poslovanja na
podlagi četrtega in petega odstavka tega člena ter na podlagi tretjega in
četrtega odstavka 147. člena tega zakona se smiselno uporablja podpoglavje
16.6.2. tega zakona.
(7) Agencija za zavarovalni nadzor lahko v
zvezi z zahtevo iz petega odstavka tega člena pregleda poslovanje zavarovalnice
oziroma družbe iz četrtega odstavka tega člena tudi tako, da v skladu s svojimi
pristojnostmi dovoli nadzornemu organu države članice, ki je dal zahtevo, da
navedene podatke in informacije preveri sam. Agencija za zavarovalni nadzor
mora omogočiti, da lahko pristojni nadzorni organ, ki je dal zahtevo, sodeluje
pri preveritvi podatkov in informacij iz petega odstavka tega člena.
Poročanje o poslih v zavarovalniški
skupini
147. člen
(1) Zavarovalnica
v zavarovalniški skupini poroča Agenciji za zavarovalni nadzor o vseh
pomembnejših poslih v zavarovalniški skupini, sklenjenih oziroma opravljenih
med zavarovalnico in:
1.    
z zavarovalnico povezanimi družbami,
2.    
v zavarovalnici udeleženimi družbami,
3.    
povezanimi družbami z udeleženo družbo v
zavarovalnici,
4.    
fizičnimi osebami, ki so udeležene v
zavarovalnici oziroma v kateri koli družbi iz 1. do 3. točke tega odstavka.
(2) Za pomembnejše posle iz prejšnjega
odstavka se štejejo zlasti:
1.    
posojila in krediti,
2.    
garancije in drugi posli, zaradi katerih
nastanejo zunajbilančne obveznosti,
3.    
pravni posli, katerih predmet so naložbe v
vrednostne papirje, druge finančne instrumente oziroma nepremičnine,
4.    
drugi pravni posli, ki pomembneje vplivajo na
izračun prilagojenih kapitalskih zahtev,
5.    
pozavarovalni posli,
6.    
sporazumi o delitvi stroškov.
(3) Zavarovalnica mora za odkrivanje,
merjenje in spremljanje poslov iz prejšnjega odstavka ter nadzor nad njimi
vzpostaviti ustrezne postopke obvladovanja tveganj in sisteme notranjih
kontrol, ki vključujejo tudi zanesljive postopke poročanja in računovodske
postopke.
(4) Agencija za zavarovalni nadzor lahko
zaradi preveritve pravilnosti podatkov o poslih v zavarovalniški skupini opravi
tudi pregled poslovanja oseb iz prvega odstavka tega člena.
(5) Pregled poslovanja iz tretjega odstavka
tega člena opravi Agencija za zavarovalni nadzor tudi na zahtevo nadzornega
organa države članice, zaradi preveritve pravilnosti podatkov o poslih v
zavarovalniški skupini, ki jih pristojni nadzorni organ te države članice
potrebuje za opravljanje nadzora nad zavarovalniško skupino.
Prilagojene kapitalske zahteve za
nadrejene zavarovalnice
148. člen
(1) Nadrejena
zavarovalnica v zavarovalniški skupini mora izračunavati tudi prilagojene
kapitalske zahteve in pripraviti letno poročilo o prilagojenih kapitalskih
zahtevah ter ju poslati Agenciji za zavarovalni nadzor.
(2) V izračun
prilagojenih kapitalskih zahtev je poleg nadrejene zavarovalnice treba
vključiti tudi vse podrejene družbe.
(3) Določbe 10. poglavja tega zakona o
revidiranju letnega poročila zavarovalnice se smiselno uporabljajo tudi za
revidiranje letnega poročila o prilagojenih kapitalskih zahtevah nadrejene
zavarovalnice.
Prilagojene kapitalske zahteve za
zavarovalne holdinge, mešane finančne holdinge in nadrejene tuje zavarovalnice
149. člen
(1) Zavarovalni holding, mešani finančni
holding in nadrejena tuja zavarovalnica morajo izračunavati prilagojene
kapitalske zahteve in pripraviti letno poročilo o prilagojenih kapitalskih
zahtevah ter ju poslati Agenciji za zavarovalni nadzor.
(2) Določba prejšnjega odstavka se ne
uporablja za zavarovalni holding, mešani finančni holding in nadrejeno tujo
zavarovalnico, ki je hkrati podrejena družba drugi nadrejeni zavarovalnici,
zavarovalnemu holdingu, mešanemu finančnemu holdingu ali drugi nadrejeni tuji
zavarovalnici, ki mora izračunavati prilagojene kapitalske zahteve na podlagi
tega zakona.
(3) V izračun prilagojenih kapitalskih
zahtev je treba vključiti vse podrejene družbe zavarovalnega holdinga, mešanega
finančnega holdinga oziroma nadrejene tuje zavarovalnice.
(4) Določbe 10. poglavja tega zakona o
revidiranju letnega poročila zavarovalnice se smiselno uporabljajo tudi za
revidiranje letnega poročila o prilagojenih kapitalskih zahtevah zavarovalnega
holdinga, mešanega finančnega holdinga in nadrejene tuje zavarovalnice.
Pogoji za člana uprave zavarovalnega
holdinga
149.a člen
(1) Član uprave zavarovalnega holdinga je
lahko oseba, ki izpolnjuje pogoje iz prvega in drugega odstavka 24. člena tega
zakona.
(2) Kadar je zavarovalni holding predmet
dopolnilnega nadzora v skladu z zakonom, ki ureja finančne konglomerate, mora
organ, ki je pristojen za imenovanje in odpoklic oseb iz prejšnjega odstavka, v
skladu s pooblastili, kot jih ima na podlagi ZGD oziroma statuta družbe,
zagotoviti izpolnjevanje pogojev iz prejšnjega odstavka.
(3) Organ iz prejšnjega odstavka mora v
treh dneh od dneva ugotovitve o neizpolnjevanju pogojev iz prvega odstavka tega
člena o tem obvestiti Agencijo za zavarovalni nadzor.
Obveščanje Agencije za zavarovalni
nadzor in razkrivanje podatkov
150. člen
(1) Zavarovalnica mora Agencijo za
zavarovalni nadzor tekoče obveščati o vseh dejstvih in okoliščinah, ki so
pomembne za presojo, ali gre za zavarovalniško skupino po tem zakonu
(2) Zavarovalnica v zavarovalniški skupini
mora v posebnem dodatku k letnem poročilu razkriti podatke o podrejenih oziroma
nadrejenih družbah v zavarovalniški skupini.
Ukrepi nadzora v zavarovalniški
skupini
150.a člen
(1) Agencija za zavarovalni nadzor sprejme
potrebne ukrepe nadzora v zavarovalniški skupini, če ugotovi:
1.    
da zavarovalnica, zavarovalni holding, mešani
zavarovalni holding, mešani finančni holding ne izpolnjuje zahtev po pošiljanju
podatkov in informacij iz drugega ali tretjega odstavka 146. člena tega zakona;
2.    
da je zaradi pomembnejših poslov v
zavarovalniški skupini, kot so opredeljeni v drugem odstavku 147. člena tega
zakona, ogrožena ali da bi lahko bila ogrožena kapitalska ustreznost zavarovalnice
v zavarovalniški skupini;
3.    
da zavarovalnica ni vzpostavila ustreznih
postopkov za obvladovanje tveganj in sistemov notranjih kontrol skladno s
tretjim odstavkom 147. člena tega zakona;
4.    
da je izračun prilagojenih kapitalskih zahtev
iz 148. člena tega zakona negativen ali če iz izračuna iz 149. člena tega
zakona izhaja, da je ogrožena ali bi lahko bila ogrožena kapitalska ustreznost
zavarovalnice v zavarovalniški skupini;
5.    
da zavarovalnica, zavarovalni holding, mešani
zavarovalni holding ali mešani finančni holding krši druge določbe tega zakona
glede dopolnilnega nadzora ali določbe predpisov, izdanih na podlagi 151. člena
tega zakona.
(2) Za ukrepe nadzora Agencije za
zavarovalni nadzor, ki jih sprejme na podlagi prejšnjega odstavka, se smiselno
uporablja poglavje 11.3. tega zakona.
Predpis o nadzoru nad zavarovalniško
skupino
151. člen
Agencija za zavarovalni nadzor predpiše:
1.    
podrobnejšo vsebino poročil iz prvega odstavka
147. člena tega zakona ter roke in način poročanja;
2.    
način izračuna prilagojenih kapitalskih zahtev
za nadrejene zavarovalnice iz prvega odstavka 148. člena tega zakona in za
zavarovalne holdinge, mešane finančne holdinge in nadrejene tuje zavarovalnice
iz prvega odstavka 149. člena tega zakona;
3.    
podrobnejšo vsebino poročil iz prvega odstavka
148. člena in prvega odstavka 149. člena tega zakona ter roke in način
poročanja.
7. VAROVANJE ZAUPNIH PODATKOV
Zaupni podatki
152. člen
Zavarovalnica mora kot zaupne varovati vse
podatke, dejstva in okoliščine, za katere je izvedela pri poslovanju s
posameznim zavarovalcem oziroma zavarovancem oziroma drugim upravičencem iz
zavarovanja.
Dolžnost varovanja zaupnih podatkov
153. člen
(1) Člani organov zavarovalnice, delničarji
zavarovalnice, delavci zavarovalnice oziroma druge osebe, ki so jim v zvezi z
njihovim delom v zavarovalnici oziroma opravljanju storitev za zavarovalnico na
kakršen koli način dostopni zaupni podatki iz 152. člena tega zakona, teh
podatkov ne smejo sporočiti tretjim osebam niti jih sami izkoriščati ali
omogočiti, da bi jih izkoriščale tretje osebe.
(2) Dolžnost varovanja zaupnih podatkov ne
velja v naslednjih primerih:
1.    
če zavarovalec izrecno pisno pristane, da se
sporočijo posamezni zaupni podatki,
2.    
če so podatki potrebni za ugotavljanje dejstev
v kazenskih postopkih in predložitev teh podatkov pisno zahteva oziroma naloži
pristojno sodišče,
3.    
določenih z zakonom o preprečevanju pranja
denarja,
4.    
če so ti podatki potrebni za odločitev o
pravnih razmerjih med zavarovalnico in zavarovalcem oziroma zavarovancem
oziroma drugim upravičencem iz zavarovanja v sodnem sporu,
5.    
če so ti podatki potrebni v zapuščinskem
postopku in predložitev teh podatkov zahteva oziroma naloži pristojno sodišče,
6.    
če so ti podatki potrebni zaradi izvršbe na
premoženje zavarovalca oziroma zavarovanca oziroma drugega upravičenca iz
zavarovanja in predložitev teh podatkov pisno zahteva oziroma naloži pristojno
sodišče,
7.    
če te podatke potrebuje Agencija za zavarovalni
nadzor oziroma drug nadzorni organ za potrebe nadzora, ki ga vodi v okviru
svojih pristojnosti,
8.    
če te podatke potrebuje davčni organ v
postopku, ki ga vodi v okviru svojih pristojnosti,
9.    
v primerih, določenih z Zakonom o obveznih
zavarovanjih v prometu (Uradni list RS, št. 70/94).
(3) Agencija za zavarovalni nadzor oziroma
drugi organi in sodišča smejo podatke, ki so jih pridobili na podlagi drugega
odstavka tega člena, uporabiti izključno za namen, zaradi katerega so bili
podatki pridobljeni.
Pridobivanje, vodenje in uporaba
zbirk osebnih podatkov
154. člen
(1) Zavarovalnice in Slovensko zavarovalno
združenje zbirajo, obdelujejo, shranjujejo, pošiljajo in uporabljajo osebne
podatke zaradi sklepanja in izvajanja pogodb o zavarovanju, kar vključuje tudi
izterjavo neplačanih obveznosti iz zavarovalnih pogodb, reševanje škod,
uveljavljanje povračilnih zahtevkov in drugih pravic ter obveznosti v skladu s
predpisi, ki urejajo varstvo osebnih podatkov in zbirke podatkov o zavarovanju.
(2) Zavarovalnice in Slovensko zavarovalno
združenje lahko vzpostavijo, vzdržujejo in vodijo naslednje zbirke podatkov:
1.    
zbirko podatkov o zavarovalcih in zavarovancih,
2.    
zbirko podatkov o škodnih dogodkih,
3.    
zbirko podatkov za presojo zavarovalnega kritja
in višine odškodnine oziroma zavarovalnine.
(3) V zbirki podatkov iz 1. točke
prejšnjega odstavka se zbirajo osebni podatki:
1.    
ime in priimek, spol, datum in kraj rojstva,
stalno in začasno prebivališče zavarovalca in zavarovanca ter davčna številka
zavarovalca in zavarovanca,
2.    
ime zavarovalnice, številka police, trajanje
zavarovanja in zavarovalno kritje,
3.    
podatki, ki se nanašajo na predmet zavarovanja.
(4) V zbirki podatkov iz 2. točke drugega
odstavka tega člena se zbirajo naslednji osebni podatki:
1.    
ime in priimek, spol, datum in kraj rojstva,
stalno in začasno prebivališče, davčna številka in državljanstvo v škodnem
dogodku udeleženih oseb, prič in upravičencev do odškodnine oziroma
zavarovalnine,
2.    
oznaka škodnega spisa, datum vložitve zahtevka
in izplačila odškodnine,
3.    
vrsta, kraj, čas in opis škodnega dogodka,
4.    
opis materialne in nematerialne škode, nastale
v škodnem dogodku,
5.    
podatki o kaznivih dejanjih in prekrških v
zvezi s škodnimi dogodki.
(5) V zbirki podatkov iz 3. točke drugega
odstavka tega člena se zbirajo naslednji podatki:
1.    
ime in priimek, spol, datum in kraj rojstva,
stalno in začasno prebivališče in davčna številka zavarovanca in oškodovanca,
za katerega se ugotavljata zavarovalno kritje in odškodnina,
2.    
predhodni škodni dogodki v obsegu iz četrtega
odstavka tega člena, predhodne poškodbe in zdravstveno stanje, vrsta telesnih
poškodb, trajanje zdravljenja in posledice za zavarovanca in oškodovanca,
3.    
dohodki zavarovanca in oškodovanca ter
zaposlitev,
4.    
upokojitve (redne in invalidske), prekvalifikacije
in stopnje invalidnosti zavarovanca in oškodovanca,
5.    
stroški za medicinsko oskrbo, zdravila in
medicinske pripomočke zavarovanca in oškodovanca,
6.    
upravičenosti do kritja razlike do polne
vrednosti zdravstvenih storitev po zakonu, ki ureja zdravstveno zavarovanje, iz
proračunskih sredstev Republike Slovenije,
7.    
historični podatki o vozilu, ki je predmet
zavarovanja.
(6) Ne glede na tretji, četrti in peti
odstavek tega člena je obdelava osebnih podatkov v zbirkah iz drugega odstavka
tega člena dopustna le v obsegu, ki je potreben za uresničevanje namenov
obdelave iz prvega odstavka tega člena.
(7) Osebni podatki iz četrtega, petega in
šestega odstavka tega člena se zbirajo:
1.    
praviloma neposredno od posameznika, na
katerega se nanašajo,
2.    
od drugih oseb, ki o škodnem dogodku kaj vedo,
3.    
iz zbirk podatkov posameznih zavarovalnic in
Slovenskega zavarovalnega združenja, če so ugotovljene sporne okoliščine
škodnega primera v skladu s tem zakonom,
4.    
podatki iz 1., 3., 4. in 5. točke petega
odstavka tega člena se lahko zbirajo tudi iz zbirk podatkov državnih organov,
5.    
podatki iz petega odstavka tega člena se lahko
zbirajo tudi:
- 
podatki iz 2. in 5. točke: iz zbirk podatkov
izvajalcev zdravstvenih in z njimi povezanih storitev in Zavoda za zdravstveno
zavarovanje,
- 
podatki iz 3. točke: iz zbirk podatkov
delodajalca, Zavoda za pokojninsko in invalidsko zavarovanje in centrov za
socialno delo,
- 
podatki iz 4. točke: iz zbirk podatkov Zavoda
za pokojninsko in invalidsko zavarovanje,
- 
podatki iz 6. točke: iz zbirk podatkov Zavoda za
zdravstveno zavarovanje in ministrstva, pristojnega za socialne zadeve,
- 
podatki iz 7. točke: iz zbirk podatkov
ministrstva, pristojnega za promet, ministrstva pristojnega za notranje zadeve,
organizacij, ki opravljajo homologiranje in registracijo vozil, in uradnih
evidenc, ki jih vodijo upravne enote,
6.    
od drugih upravljavcev zbirk podatkov, ki
hranijo podatke, ki jih lahko zavarovalnice in Slovensko zavarovalno združenje
pridobivajo in zbirajo v skladu s tem zakonom.
(8) Državni organi, organi samoupravnih
lokalnih skupnosti, javne agencije, javni skladi in druge osebe javnega prava
ter nosilci javnih pooblastil in izvajalci javnih služb, ki imajo podatke
oziroma zbirke podatkov iz prejšnjih odstavkov, te podatke na pisno zahtevo
sporočijo zavarovalnici ali Slovenskemu zavarovalnemu združenju.
(9) Podatki iz 1. točke drugega odstavka
tega člena se shranjujejo deset let po prenehanju zavarovalne pogodbe, ob
nastanku škodnega dogodka deset let po koncu obdelave škodnega dogodka, pri
sodnem postopku izterjave neplačanih obveznosti iz zavarovalnih pogodb pa deset
let po končanem sodnem postopku. Podatki iz 2. in 3. točke drugega odstavka
tega člena se shranjujejo deset let po koncu obdelave škodnega dogodka. Če
zavarovanec ali oškodovanec v tem roku vložita ali se utemeljeno pričakuje
vložitev novega zahtevka za uveljavitev pravic iz škodnega dogodka po poteku
tega roka, se rok hrambe po potrebi podaljša tako, da se podatki hranijo pet
let po koncu obdelave novega zahtevka oziroma dokler traja možnost vložitve novega
utemeljenega zahtevka. Po poteku roka za shranjevanje se podatki iz zbirk
podatkov iz drugega odstavka tega člena izbrišejo.
Obdelava osebnih podatkov za namen
ugotavljanja spornih okoliščin škodnega dogodka
154.a člen
(1) Slovensko zavarovalno združenje sme
osebne podatke iz zbirk podatkov o zavarovancih in škodnih dogodkih posameznih
zavarovalnic obdelovati tudi za namen ugotavljanja spornih okoliščin škodnega
dogodka (na primer neobičajna pogostost škodnega dogodka pri posameznem
zavarovancu, prepovedano dvojno zavarovanje, škodni dogodki s ponavljajočo se
udeležbo istih zavarovancev ali udeležencev).
(2) Kadar Slovensko zavarovalno združenje
iz podatkov o škodnih dogodkih ugotovi določene sporne okoliščine, o njih
obvesti zavarovalnice, ki obravnavajo odškodninske zahtevke iz teh dogodkov,
tako da jim sporoči:
-      
vrsto škodnega dogodka,
-      
kraj, čas in potek škodnega dogodka,
-      
naziv zavarovalnic, ki obravnavajo odškodninske
zahtevke iz tega škodnega dogodka,
-      
številke zavarovalnih polic, na podlagi katerih
se uveljavljajo odškodninski zahtevki pri posamezni zavarovalnici,
-      
ime in priimek, datum in kraj rojstva v škodnem
dogodku udeleženih oseb in prič,
-      
opis ugotovljenih spornih okoliščin.
(3) Združenje vodi evidenco o ugotovljenih
spornih okoliščinah s podatki iz prejšnjega odstavka pet let od dne pošiljanja
sporočila zavarovalnicam. Po poteku roka za shranjevanje se podatki iz evidenc
izbrišejo.
Izmenjava osebnih podatkov o spornih
okoliščinah škodnega primera med zavarovalnicami
154.b člen
(1) Zavarovalnice, ki obravnavajo
odškodninske zahtevke v škodnem dogodku, glede katerega so od Slovenskega
zavarovalnega združenja prejele sporočilo o spornih okoliščinah, smejo za namen
ugotovitve dejanskih okoliščin in v obsegu, ki je potreben, v postopku
likvidacije škode izmenjati osebne podatke o udeležencih tega škodnega dogodka
iz drugega odstavka prejšnjega člena.
(2) Osebne in druge podatke, potrebne za
likvidacijo škode v škodnem primeru, pri katerem so bile ugotovljene sporne
okoliščine, zavarovalnice pridobivajo v skladu s 154. členom tega zakona.
(3) Kadar sporne okoliščine škodnega
primera vzbujajo sum storitve kaznivega dejanja goljufije na področju
zavarovalništva, mora zavarovalnica vložiti ovadbo pristojnemu organu, skupaj z
že zbranimi dokazili.
(4) Kadar zavarovalnica v postopku
likvidacije škode ugotovi, da sporne okoliščine ne vplivajo na obveznosti
zavarovalnice po zavarovalni pogodbi, podatke, ki jih je prejela od Slovenskega
zavarovalnega združenja, izbriše v 30 dneh po izplačilu odškodnine.
(5) Zavarovalnice za analitične in
statistične namene Slovenskemu zavarovalnemu združenju enkrat letno poročajo o
številu vloženih ovadb po tretjem odstavku tega člena in številu likvidacij
škod po prejšnjem odstavku.
8. POSLOVNE KNJIGE IN LETNO POROČILO
Splošna določba
155. člen
Zavarovalnica mora voditi poslovne knjige,
sestavljati knjigovodske listine, vrednotiti knjigovodske postavke in
sestavljati računovodska poročila v skladu z ZGD in drugimi predpisi, ter ob
upoštevanju računovodskih in finančnih standardov in načel ter splošnih
računovodskih predpostavk, če ni v tem poglavju drugače določeno.
Vodenje poslovnih knjig, evidenc in
dokumentacije
156. člen
Zavarovalnica mora organizirati poslovanje
in tekoče voditi poslovne knjige, poslovno dokumentacijo in druge administrativne
oziroma poslovne evidence tako, da je mogoče kadarkoli preveriti ali posluje v
skladu s pravili o obvladovanju tveganj.
Kontni okvir in sheme izkazov
157. člen
(1) Zavarovalnica razvršča podatke v
računovodske evidence po kontnem okviru za zavarovalnice.
(2) Zavarovalnica pri sestavljanju
računovodskih izkazov uporablja sheme računovodskih izkazov za zavarovalnice.
Letno poročilo
158. člen
(1) Zavarovalnica sestavlja računovodske
izkaze in poslovno poročilo za poslovno leto, ki je enako koledarskemu letu.
(2) Zavarovalnica mora predložiti Agenciji
za zavarovalni nadzor nerevidirano letno poročilo v treh mesecih po preteku
koledarskega leta.
(3) Ne glede na določbo prejšnjega odstavka
mora pozavarovalnica predložiti Agenciji za zavarovalni nadzor nerevidirano
letno poročilo v štirih mesecih po preteku koledarskega leta.
Konsolidirano letno poročilo
158.a člen
(1) Nadrejena zavarovalnica v skupini mora
izdelati tudi konsolidirano letno poročilo.
(2) V konsolidacijo se vključijo nadrejena
zavarovalnica in vse podrejene družbe v skupini.
(3) Agencija za zavarovalni nadzor predpiše
podrobnejši način ter obseg konsolidacije in vsebino konsolidiranih
računovodskih izkazov.
Mnenje pooblaščenega aktuarja k
letnemu poročilu
159. člen
(1) Zavarovalnica mora v roku 14 dni po
tem, ko je predložila letno poročilo, Agenciji za zavarovalni nadzor predložiti
tudi poročilo pooblaščenega aktuarja iz tretjega odstavka 76. člena tega zakona
z mnenjem pooblaščenega aktuarja o tem, ali je zavarovalnica izračunavala premije
in zavarovalno-tehnične rezervacije v skladu s predpisi.
(2) Za mnenje pooblaščenega aktuarja se
smiselno uporabljajo določbe zakona, ki ureja revidiranje, o mnenju
pooblaščenega revizorja.
Predpis o poslovnih knjigah in letnem
poročilu
160. člen
Agencija za zavarovalni nadzor predpiše:
1.    
kontni okvir za zavarovalnice;
2.    
vrste in sheme računovodskih izkazov
zavarovalnic;
3.    
podrobnejšo vsebino in rok za predložitev
letnega poročila in konsolidiranega letnega poročila zavarovalnic in dodatkov k
temu poročilu;
4.    
podrobnejši način vrednotenja knjigovodskih
postavk in sestavljanja računovodskih izkazov;
5.    
podrobnejšo vsebino poročila pooblaščenega
aktuarja iz tretjega odstavka 76. člena tega zakona.
9. NOTRANJA REVIZIJA
Notranja revizija
161. člen
(1) Zavarovalnica mora organizirati
notranjo revizijo kot samostojni organizacijski del, ki je neposredno podrejen
upravi zavarovalnice ter funkcionalno in organizacijsko ločen od drugih
organizacijskih delov zavarovalnice.
(2) Uprava zavarovalnice v soglasju z
nadzornim svetom določi pravila delovanja notranje revizije.
Naloge notranje revizije
162. člen
(1) Notranja revizija izvaja stalen in
celovit nadzor nad poslovanjem zavarovalnice z namenom preverjanja, če
zavarovalnica:
1.    
opravlja zavarovalne posle pravilno in v skladu
s tem zakonom in na njegovi podlagi izdanimi predpisi, ter notranjimi pravili,
ki urejajo poslovanje zavarovalnice,
2.    
vodi poslovne knjige, sestavlja knjigovodske
listine, vrednoti knjigovodske postavke in sestavlja računovodska ter druga
poročila v skladu s tem zakonom in na njegovi podlagi izdanimi predpisi, ter
notranjimi pravili, ki urejajo poslovanje zavarovalnice,
3.    
vodi register zavarovalnih zastopnikov, ki na
podlagi zaposlitve oziroma drugega pravnega razmerja v zavarovalnici opravljajo
posle zavarovalnega zastopanja v skladu s tem zakonom in na njegovi podlagi
izdanimi predpisi ter notranjimi pravili, ki urejajo poslovanje zavarovalnice.
(2) Notranja revizija opravlja notranje
revidiranje poslovanja v skladu s strokovnimi načeli in standardi notranjega
revidiranja, kodeksom poklicne etike notranjih revizorjev ter pravili delovanja
notranje revizije, ki jih v soglasju z nadzornim svetom sprejme uprava
zavarovalnice.
(3) Notranja revizija mora uskladiti metode
svojega dela z delom zunanjih revizorjev zavarovalnice, ki pregledujejo letne
računovodske izkaze oziroma opravljajo posebno revizijo na zahtevo Agencije za
zavarovalni nadzor oziroma posebno ali izredno revizijo na podlagi določb zakona,
ki ureja prevzeme.
Delavci notranje revizije
163. člen
(1) Za opravljanje nalog notranjega
revidiranja mora zavarovalnica zaposliti najmanj eno osebo, ki je pridobila
naziv revizor, preizkušeni notranji revizor oziroma pooblaščeni revizor v
skladu z zakonom, ki ureja revidiranje.
(2) Osebe, ki opravljajo naloge notranjega
revidiranja, v zavarovalnici ne smejo opravljati nobenih drugih nalog.
(3) Nalog notranje revizije ne smejo
opravljati člani uprave zavarovalnice.
Letni program dela notranje revizije
164. člen
(1) Uprava zavarovalnice v soglasju z
nadzornim svetom sprejme letni program dela notranje revizije.
(2) Letni program mora obsegati:
1.    
področja poslovanja na katerih bo notranja
revizija opravila pregled poslovanja,
2.    
opis vsebine načrtovanih pregledov poslovanja
po posameznih področjih.
(3) Podrobnejši načrt dela notranje
revizije sprejme uprava zavarovalnice.
Poročilo o notranjem revidiranju
165. člen
(1) Notranja revizija mora najmanj dvakrat
letno izdelati poročilo o notranjem revidiranju, ki obsega:
1.    
opis vsebine opravljenih pregledov poslovanja,
2.    
primernost in učinkovitost delovanja sistemov
notranjih kontrol,
3.    
kršitve in nepravilnosti, ki jih je notranja
revizija ugotovila pri posameznem pregledu poslovanja, in predlog ukrepov za
odpravo teh kršitev in nepravilnosti,
4.    
ugotovitve v zvezi z odpravo kršitev in nepravilnosti,
ki jih je ugotovila notranja revizija.
(2) Notranja revizija mora izdelati letno
poročilo o notranjem revidiranju, ki obsega:
1.    
poročilo o uresničitvi letnega programa dela,
2.    
povzetek pomembnejših ugotovitev opravljenih
pregledov poslovanja.
(3) Polletno in letno poročilo mora
notranja revizija predložiti upravi in nadzornemu svetu.
(4) Uprava mora seznaniti skupščino z
letnim poročilom o notranjem revidiranju z mnenjem nadzornega sveta.
Obveščanje uprave zavarovalnice in
nadzornega sveta
166. člen
(1) Če notranja revizija pri pregledu
poslovanja ugotovi, da zavarovalnica krši pravila o obvladovanju tveganj ter ji
zaradi tega grozi nelikvidnost ali nesolventnost, ali da je ogrožena varnost
poslovanja oziroma zavarovalcev, zavarovancev ali drugih upravičencev, mora o
tem nemudoma obvestiti upravo zavarovalnice.
(2) Če notranja revizija pri pregledu
poslovanja ugotovi, da uprava zavarovalnice krši pravila o obvladovanju
tveganj, mora o tem nemudoma obvestiti tudi nadzorni svet.
10. REVIDIRANJE
Revidiranje letnega poročila
167. člen
(1) Letno poročilo zavarovalnice in
konsolidirano letno poročilo skupine mora pregledati pooblaščeni revizor.
Naloge revidiranja letnih poročil iz prejšnjega stavka lahko pri revizijski
družbi opravlja pooblaščeni revizor, ki ima dovoljenje Slovenskega inštituta za
revizijo za opravljanje nalog revidiranja.
(2) Zavarovalnica mora zamenjati revizijsko
družbo, ki je revidirala letno poročilo v najmanj zadnjih petih zaporednih
letih.
(3) Zavarovalnica mora Agenciji za
zavarovalni nadzor predložiti revidirano letno poročilo in revizorjevo poročilo
v roku osmih dni po prejemu revizorjevega poročila oziroma najkasneje v šestih
mesecih po izteku koledarskega leta.
(4) Ne glede na določbo prejšnjega odstavka
mora pozavarovalnica predložiti revidirano letno poročilo in revizorjevo
poročilo v sedmih mesecih po izteku koledarskega leta.
Poročanje Agenciji za zavarovalni
nadzor
168. člen
(1) Če revizor pri pregledu ugotovi, da
zavarovalnica oziroma z zavarovalnico povezana oseba krši pravila o
obvladovanju tveganj ter zavarovalnici zaradi tega grozi nelikvidnost ali
nesolventnost, ali da je ogrožena varnost poslovanja oziroma zavarovalcev,
zavarovancev ali drugih upravičencev, mora o tem nemudoma obvestiti Agencijo za
zavarovalni nadzor.
(2) Prav tako mora revizor nemudoma
obvestiti Agencijo za zavarovalni nadzor o vseh dejstvih ali odločitvah, za
katere izve pri opravljanju svoje naloge, ki bi lahko bistveno kršile zakone
ali druge predpise, ki določajo pogoje, ki urejajo dovoljenja za opravljanje
poslov, ali posebej urejajo opravljanje dejavnosti zavarovalnic.
Dolžnost zavarovalnice do
posredovanja informacij
169. člen
(1) Uprava zavarovalnice mora revizorju
posredovati vso potrebno dokumentacijo in mu omogočiti vpogled v poslovne
knjige, spise in računalniške zapise. Revizorjem mora zavarovalnica v okviru
običajnega poslovnega časa omogočiti dostop do poslovnih in delovnih prostorov.
(2) Za izvajanje revizije mora
zavarovalnica dati revizorski družbi na razpolago ustrezne prostore in
pripomočke. Če so bili opravljeni vnosi ali shranjevanje podatkov z uporabo
računalniške obdelave, mora zavarovalnica na lastne stroške v primernem roku
revizorju dati na razpolago pripomočke, ki so potrebni za branje dokumentacije
in, če je potrebno, zagotoviti berljive trajne izpise v potrebnem številu
kopij.
Vsebina revizijskega pregleda
170. člen
(1) Revizor pregleduje in poroča predvsem
o:
1.    
bilanci stanja;
2.    
izkazu poslovnega izida;
3.    
izkazu denarnih tokov;
4.    
izkazu gibanja kapitala;
5.    
stanju in spremembah zavarovalno-tehničnih
rezervacij;
6.    
stanju in strukturi naložb kritnega premoženja;
7.    
stanju in strukturi naložb kritnih skladov, ki
jih upravlja zavarovalnica;
8.    
izpolnjevanju pravil o obvladovanju tveganj;
9.    
delovanju notranje revizije;
10. 
načinu vodenja poslovnih knjig;
11. 
kvaliteti informacijskega sistema v
zavarovalnici;
12. 
pravilnosti in popolnosti obvestil in poročil
Agenciji za zavarovalni nadzor,
13. 
vrednotenju bilančnih in zunaj bilančnih
postavk in računovodskih politikah.
(2) Agencija za zavarovalni nadzor predpiše
podrobnejšo obliko in najmanjši obseg ter vsebino revizijskega pregleda in
revizorjevega poročila.
(3) Agencija za zavarovalni nadzor lahko od
revizorja zahteva dodatna pojasnila v zvezi z revizijskim pregledom.
(4) Če revizijski pregled oziroma poročilo
ni opravljeno oziroma izdelano v skladu s prvim in drugim odstavkom tega člena,
Agencija za zavarovalni nadzor zavrne poročilo in zahteva, da revizijski
pregled opravi drug pooblaščeni revizor na stroške zavarovalnice.
Objava povzetka revidiranega letnega
poročila
171. člen
(1) Zavarovalnica v dnevnem tisku oziroma
strokovnem finančnem tisku, ki izhaja najmanj enkrat tedensko, objavi povzetek
revidiranega letnega poročila z mnenjem revizorja in mnenjem pooblaščenega
aktuarja v osmih dneh po tem, ko je sprejeto, vendar najkasneje v osmih mesecih
po preteku koledarskega leta.
(2) Agencija za zavarovalni nadzor predpiše
podrobnejšo vsebino povzetka iz prejšnjega odstavka.
11. NADZOR NAD ZAVAROVALNICAMI
11.1. Splošne določbe
Nadzor nad zavarovalnicami
172. člen
(1) Agencija za zavarovalni nadzor opravlja
nadzor nad zavarovalnicami z namenom preverjanja, če zavarovalnice spoštujejo
pravila o obvladovanju tveganj in druga pravila, določena s tem zakonom in
predpisi izdanimi na njegovi podlagi oziroma drugimi zakoni, ki urejajo poslovanje
zavarovalnic, in predpisi izdanimi na njihovi podlagi.
(2) Agencija za zavarovalni nadzor opravlja
nadzor tudi nad pravnimi osebami, povezanimi z zavarovalnico, če je to potrebno
zaradi nadzora nad poslovanjem zavarovalnice.
(3) Če je za nadzor nad posamezno družbo iz
prejšnjega odstavka pristojen drug nadzorni organ, opravi Agencija za
zavarovalni nadzor pregled poslovanja te družbe v sodelovanju s pristojnim
nadzornim organom.
(4) Če zavarovalnica opravlja zavarovalne
posle iz 18. točke drugega odstavka 2. člena tega zakona, opravlja Agencija za
zavarovalni nadzor tudi nadzor nad tehnično usposobljenostjo oseb, ki nudijo
pomoč v težavah.
Način opravljanja nadzora
173. člen
Agencija za zavarovalni nadzor opravlja
nadzor nad zavarovalnicami s:
1.    
spremljanjem, zbiranjem in preverjanjem poročil
in obvestil zavarovalnic in drugih oseb, ki so po določbah tega zakona oziroma
drugih zakonov dolžne poročati Agenciji za zavarovalni nadzor oziroma jo
obveščati o posameznih dejstvih in okoliščinah;
2.    
opravljanjem pregledov poslovanja zavarovalnic;
3.    
izrekanjem ukrepov nadzora po tem zakonu.
Letno nadomestilo za opravljanje
nadzora
174. člen
(1) Za opravljanje nadzora iz 1. in 2.
točke 173. člena tega zakona plačujejo zavarovalnice nadomestilo za nadzor, ki
ga glede na višino vplačanih premij določa tarifa, ki jo sprejme Agencija za
zavarovalni nadzor.
(2) Agencija za zavarovalni nadzor lahko
določi nadomestilo iz prejšnjega odstavka največ v taki višini, da vsota
nadomestil, ki so jih dolžne plačati vse zavarovalnice za posamezno leto, ne
preseže dejanskih stroškov nadzora iz 1. in 2. točke 173. člena tega zakona v
tem letu.
(3) Če zavarovalnica ne plača nadomestila v
rokih, ki jih določa tarifa iz prvega odstavka tega člena, Agencija za
zavarovalni nadzor zavarovalnici z odločbo naloži plačilo.
(4) Dokončna odločba iz prejšnjega odstavka
je izvršilni naslov.
Stroški nadzora
175. člen
(1) Kadar je zavarovalnici izrečen ukrep
nadzora po tem zakonu mora Agenciji za zavarovalni nadzor plačati pavšalno
nadomestilo stroškov postopka, ki ga glede na vrsto in obseg kršitev določa
tarifa, ki jo sprejme Agencija za zavarovalni nadzor.
(2) O povrnitvi stroškov iz prejšnjega
odstavka odloči Agencija za zavarovalni nadzor z odredbo oziroma odločbo o
izreku ukrepa nadzora.
(3) Proti odločbi o povrnitvi stroškov iz prejšnjega
odstavka je dovoljeno začeti postopek sodnega varstva tudi, če proti odredbi
oziroma odločbi o izreku ukrepa nadzora postopek sodnega varstva ni dopusten.
(4) Dokončna odločba iz prejšnjega odstavka
je izvršilni naslov.
11.2. Poročanje
Redno poročanje in poročanje na
zahtevo Agencije za zavarovalni nadzor
176. člen
(1) Zavarovalnica mora poročati Agenciji za
zavarovalni nadzor o naslednjih dejstvih in okoliščinah:
1.    
vpisu in spremembah podatkov, ki se vpisujejo v
sodni register;
2.    
sklicu skupščine in vseh sklepih, sprejetih na
skupščini,
3.    
imetnikih delnic zavarovalnice ter o pridobitvi
oziroma spremembi kvalificiranih deležev iz 18. člena tega zakona;
4.    
razrešitvi in imenovanju članov uprave;
5.    
razrešitvi pooblaščenega aktuarja;
6.    
spremembi vodje notranje revizije oziroma o
spremembi notranjega revizorja, če ima zavarovalnica zaposlenega samo enega
revizorja;
7.    
nameravanem odprtju, preselitvi, zaprtju ali
začasnem prenehanju podružnice ali predstavništva, oziroma spremembah vrste poslov,
ki jih opravlja podružnica;
8.    
naložbah na podlagi katerih je zavarovalnica
posredno ali neposredno pridobila kvalificirani delež v drugi pravni osebi in o
vsaki nadaljnji naložbi v to pravno osebo;
9.    
pomembnejših spremembah v strukturi kapitala;
10. 
prenehanju opravljanja posameznih zavarovalnih
poslov.
(2) Zavarovalnica mora Agencijo za
zavarovalni nadzor obveščati o tehničnih podlagah, ki jih uporablja za izračun
premijskih cenikov, in sicer izključno za namen preverjanja, ali so te v skladu
z akturskimi načeli.
(3) Uprava zavarovalnice mora Agencijo za
zavarovalni nadzor nemudoma obvestiti o naslednjih dogodkih:
1.    
če je ogrožena likvidnost ali solventnost
zavarovalnice,
2.    
če nastopijo razlogi za prenehanje ali odvzem
dovoljenja za opravljanje zavarovalnih poslov,
3.    
če se finančni položaj zavarovalnice spremeni
tako, da zavarovalnica ne dosega minimalnega kapitala iz 110. oziroma 111.
člena tega zakona.
(4) Zavarovalnica mora na zahtevo Agencije
za zavarovalni nadzor posredovati poročila in informacije o vseh zadevah,
pomembnih za opravljanje nadzora oziroma izvrševanje drugih pristojnosti in
nalog Agencije za zavarovalni nadzor.
Predpis o poročanju
177. člen
Agencija za zavarovalni nadzor predpiše
podrobnejšo vsebino poročil in obvestil iz prvega do tretjega odstavka 176.
člena tega zakona, ter način in roke poročanja oziroma obveščanja.
11.3. Ukrepi nadzora
11.3.1. Splošna določba
Ukrepi nadzora
178. člen
Ukrepi nadzora nad zavarovalnico po tem
zakonu so:
1.    
odreditev odprave kršitev;
2.    
odreditev dodatnih ukrepov;
3.    
odvzem dovoljenja;
4.    
izredna uprava;
5.    
prisilna likvidacija zavarovalnice;
6.    
odločanje o razlogih za stečaj zavarovalnice.
11.3.2. Odprava kršitev
Odredba o odpravi kršitev
179. člen
(1) Agencija za zavarovalni nadzor izda
odredbo o odpravi kršitev, če pri opravljanju nadzora nad zavarovalnico
ugotovi:
1.    
da član uprave zavarovalnice nima dovoljenja iz
25. člena tega zakona;
2.    
da zavarovalnica ne izpolnjuje pogojev za
opravljanje zavarovalnih poslov;
3.    
da zavarovalnica opravlja dejavnosti, ki jih po
tem zakonu ne sme opravljati;
4.    
da zavarovalnica krši pravila o obvladovanju
tveganj;
5.    
da zavarovalnica krši pravila o vodenju
poslovnih knjig in letnem poročilu, notranji reviziji oziroma o revidiranju
letnega poročila;
6.    
da zavarovalnica krši obveznosti poročanja in
obveščanja;
7.    
da zavarovalnica krši pravila o imenovanju
pooblaščenega aktuarja;
8.    
da zavarovalnica krši druge določbe tega zakona
oziroma na njegovi podlagi izdanih predpisov oziroma drugih zakonov, ki urejajo
poslovanje zavarovalnic.
(2) V odredbi iz prejšnjega odstavka določi
Agencija za zavarovalni nadzor primeren rok za odpravo kršitev.
Poročilo o odpravi kršitev
180. člen
(1) Zavarovalnica mora v roku iz drugega
odstavka 179. člena tega zakona odpraviti ugotovljene kršitve in Agenciji za
zavarovalni nadzor v istem roku, če ni z odredbo določen drugačen rok, dostaviti
poročilo, v katerem opiše ukrepe za odpravo kršitev. Poročilu je potrebno
priložiti listine in druge dokaze, iz katerih izhaja, da so bile ugotovljene
kršitve odpravljene.
(2) Če iz poročila iz prejšnjega odstavka in
priloženih dokazov izhaja, da so bile kršitve odpravljene, izda Agencija za
zavarovalni nadzor odločbo, s katero ugotovi, da so bile kršitve odpravljene.
Agencija za zavarovalni nadzor lahko pred izdajo odločbe opravi ponoven pregled
poslovanja v obsegu, potrebnem za ugotovitev ali so kršitve odpravljene. Pri
izvedbi ponovnega pregleda se uporabljajo določbe 304. člena tega zakona.
(3) Če je poročilo nepopolno oziroma iz
poročila in priloženih dokazov ne izhaja, da so ugotovljene kršitve odpravljene,
Agencija za zavarovalni nadzor zavarovalnici z odredbo naloži dopolnitev
poročila in ji določi rok za dopolnitev.
(4) Agencija za zavarovalni nadzor mora
odločbo oziroma odredbo iz drugega oziroma tretjega odstavka tega člena izdati
v tridesetih dneh po prejemu poročila o odpravi kršitev, sicer se šteje, da so
bile kršitve odpravljene.
(5) Če so z odredbo odrejeni dodatni ukrepi
po 181. členu tega zakona, se določbe tega člena, ki se nanašajo na odpravo
kršitev in na poročilo o odpravi kršitev, nanašajo tudi na izvedbo dodatnih
ukrepov ter na poročanje o izvedbi dodatnih ukrepov.
Dodatni ukrepi za uresničevanje
pravil o obvladovanju tveganj
181. člen
(1) Če Agencija za zavarovalni nadzor pri
izvajanju nadzora ugotovi, da zavarovalnica huje krši pravila o obvladovanju
tveganj, lahko z odredbo o odpravi kršitev odredi tudi naslednje dodatne
ukrepe:
1.    
naloži upravi zavarovalnice, da sprejme načrt
ukrepov za zagotovitev minimalnega kapitala zavarovalnice,
2.    
naloži upravi zavarovalnice in nadzornemu
svetu, da skličeta skupščino delničarjev zavarovalnice ter predlagata sprejem
ustreznih sklepov, kot na primer:
- 
sklep o povečanju osnovnega kapitala
zavarovalnice z novimi vložki,
- 
sklep o povečanju osnovnega kapitala
zavarovalnice iz sredstev dobička,
3.    
prepove zavarovalnici sklepanje novih
zavarovalnih pogodb v posameznih ali vseh zavarovalnih vrstah,
4.    
prepove zavarovalnici opravljanje določenih
vrst izplačil oziroma izplačil določenim osebam,
5.    
prepove zavarovalnici sklepanje poslov s
posameznimi delničarji, člani uprave, člani nadzornega sveta, povezanimi
družbami ali investicijskimi skladi, ki jih upravlja družba za upravljanje, ki
je z zavarovalnico povezana oseba,
6.    
naloži upravi zavarovalnice, da sprejme in
opravi ukrepe za:
- 
izboljšanje postopkov upravljanja s tveganji,
- 
spremembo področij poslovanja zavarovalnice,
- 
omejitev dajanja posojil,
- 
izboljšanje postopkov izterjatve zapadlih
terjatev zavarovalnice,
- 
pravilno vrednotenje bilančnih in
zunajbilančnih postavk,
- 
izboljšanje računovodsko informacijskega
sistema,
- 
izboljšanje postopkov notranjih kontrol in
notranjega revidiranja,
- 
druge ukrepe, potrebne za uresničitev pravil o
obvladovanju tveganj,
7.    
prepove oziroma omeji zavarovalnici
razpolaganje s kritnim premoženjem oziroma premoženjem kritnih skladov, ki jih
upravlja zavarovalnica.
(2) Šteje se, da zavarovalnica huje krši
pravila o obvladovanju tveganj, če:
1.    
ne dosega minimalnega kapitala iz 110. oziroma
111. člena tega zakona ali ni izvršila ukrepov iz 142.a člena tega zakona
oziroma ne dosega minimalnega obsega likvidnosti, določenega s predpisom iz 8.
točke 109. člena tega zakona;
2.    
ni organizirala poslovanja oziroma ne vodi
tekoče poslovnih knjig, poslovne dokumentacije ter drugih administrativnih in
poslovnih evidenc tako, da je mogoče kadarkoli preveriti ali posluje v skladu s
pravili o obvladovanju tveganj;
3.    
ne sprejme ukrepov in določi pravil za ustrezno
vrednotenje bilančnih in zunajbilančnih postavk oziroma če te postavke vrednoti
v nasprotju s tem zakonom oziroma na njegovi podlagi izdanimi predpisi;
4.    
opravlja dejavnosti, ki jih po tem zakonu ne
sme opravljati;
5.    
krši določbe 120. do 133. člena tega zakona;
6.    
izplača dividende v nasprotju s 141. členom
tega zakona;
7.    
pogosto krši obveznosti pravočasnega in
pravilnega poročanja, določene s tem zakonom oziroma na njegovi podlagi
izdanimi predpisi;
8.    
sklepa navidezne posle z namenom napačnega
prikazovanja finančnega položaja zavarovalnice;
9.    
opravlja druge posle, ki lahko ogrozijo njeno
likvidnost oziroma solventnost,
10. 
ponavljajoče krši določbe 83. do 86. člena
oziroma 228. člena tega zakona.
(3) Agencija za zavarovalni nadzor naloži
nadzornemu svetu zavarovalnice, da razreši člana oziroma člane uprave in
imenuje novega člana oziroma člane uprave:
1.    
če zavarovalnica ne ravna v skladu z odredbo o
odpravi kršitev oziroma,
2.    
če uprava zavarovalnice ne opravi dodatnih
ukrepov iz prvega odstavka tega člena, ki jih je odredil, oziroma
3.    
če zavarovalnica ponavljajoče krši dolžnost
pravočasnega in pravilnega poročanja oziroma obveščanja Agencije za zavarovalni
nadzor ali če ovira opravljanje nadzora v skladu z določbami 301. do 306. člena
tega zakona.
(4) Za ponavljajočo se kršitev iz 10. točke
drugega odstavka tega člena ter iz 3. točke prejšnjega odstavka se šteje
kršitev, pri kateri zavarovalnica kršitev ponovno stori vsaj enkrat v petih
letih po storitvi istovrstne kršitve.
11.3.3. Odvzem dovoljenja
Razlogi za odvzem dovoljenja za
opravljanje dejavnosti
182. člen
(1) Agencija za zavarovalni nadzor odvzame
zavarovalnici dovoljenje za opravljanje zavarovalnih poslov v naslednjih
primerih:
1.    
če je bilo dovoljenje pridobljeno z navajanjem
neresničnih podatkov,
2.    
če je zavarovalnici odredila dodatni ukrep iz
tretjega odstavka 181. člena tega zakona in nadzorni svet v roku, določenem za
izvršitev dodatnega ukrepa ni razrešil člana oziroma članov uprave in imenoval
novih, oziroma če tudi novo imenovani člani uprave v roku dveh mesecev od
imenovanja niso zagotovili odpravo kršitev oziroma izvršitev dodatnih ukrepov,
ki so bili razlog za dodatni ukrep iz tretjega odstavka 181. člena tega zakona,
3.    
če so podani razlogi za odvzem dovoljenja za
pridobitev kvalificiranega deleža iz prvega odstavka 21. člena tega zakona
osebi, ki je neposredno oziroma posredno obvladujoča družba zavarovalnice.
(2) Ne glede na določbo prejšnjega odstavka
Agencija za zavarovalni nadzor odvzame dovoljenje za opravljanje zavarovalnih
poslov v posameznih zavarovalnih vrstah, če se razlogi iz prejšnjega odstavka nanašajo
samo na zavarovalne posle v teh zavarovalnih vrstah.
Pogojni odvzem dovoljenja
183. člen
(1) Z odločbo o odvzemu dovoljenja lahko
Agencija za zavarovalni nadzor hkrati izreče, da se odvzem dovoljenja ne bo
izvršil, če zavarovalnica v času, ki ga določi Agencija za zavarovalni nadzor,
ki pa ne sme biti krajši od šestih mesecev in ne daljši od enega leta
(preizkusna doba), ne bo storila nove kršitve, zaradi katere je mogoče odvzeti
dovoljenje.
(2) Kadar Agencija za zavarovalni nadzor
izreče pogojni odvzem dovoljenja, lahko določi, da bo odvzem dovoljenja izvršen
tudi, če zavarovalnica v določenem roku ne odpravi kršitev oziroma opravi
dodatnih ukrepov, zaradi katerih ji je bil izrečen pogojni odvzem dovoljenja.
Rok za izpolnitev teh obveznosti določi Agencija za zavarovalni nadzor v mejah
preizkusne dobe.
Preklic pogojnega odvzema dovoljenja
184. člen
Agencija za zavarovalni nadzor prekliče
pogojni odvzem dovoljenja in dovoljenje odvzame, če zavarovalnica v preizkusni
dobi stori novo kršitev, zaradi katere je mogoče odvzeti dovoljenje, oziroma če
ne izpolni dodatnih pogojev iz drugega odstavka 183. člena tega zakona.
11.3.4. Izredna uprava
Odločba o izredni upravi
185. člen
(1) Agencija za zavarovalni nadzor izda
odločbo o izredni upravi v naslednjih primerih:
1.    
če je zavarovalnici odredila dodatne ukrepe iz
prvega in tretjega odstavka 181. člena tega zakona in zavarovalnica v rokih
določenih za izvajanje dodatnih ukrepov ni pričela z izvajanjem teh ukrepov
oziroma jih ni izvedla;
2.    
če zavarovalnica kljub izvedenim dodatnim
ukrepom ne dosega minimalnega kapitala iz 110. oziroma 111. člena tega zakona;
3.    
če bi nadaljnje poslovanje zavarovalnice lahko
ogrozilo njeno likvidnost oziroma solventnost oziroma varnost zavarovalcev,
zavarovancev ali drugih upravičencev.
(2) Z odločbo o izredni upravi določi
Agencija za zavarovalni nadzor rok trajanja izredne uprave, ki ne sme biti
daljši od enega leta.
(3) Če Agencija za zavarovalni nadzor izda
odločbo o izredni upravi zavarovalnici, ki ima podružnico v državi članici,
mora še pred izdajo odločbe obvestiti pristojni nadzorni organ države članice.
V obvestilu mora navesti tudi pravne posledice in dejanske učinke izdane
odločbe.
(4) Če zaradi zaščite interesov strank
zavarovalnice oziroma zaradi drugih javnih koristi z izdajo odločbe iz prejšnjega
odstavka ni mogoče odlašati, Agencija za zavarovalni nadzor obvesti pristojni
nadzorni organ takoj po izdaji odločbe.
Člani izredne uprave
186. člen
Z odločbo o izredni upravi Agencija za
zavarovalni nadzor imenuje dva ali več izrednih upraviteljev, ki so člani
izredne uprave zavarovalnice, in določi vrsto in obseg poslov, ki jih opravlja
posamezni izredni upravitelj.
Vpis v sodni register
187. člen
(1) V sodni register se vpiše izdaja
odločbe o izredni upravi. Hkrati se vpiše tudi ustrezna sprememba oseb,
pooblaščenih za zastopanje zavarovalnice.
(2) Predlog za vpis podatkov iz prejšnjega
odstavka mora izredna uprava vložiti v roku treh dni od prejema odločbe.
Predlogu mora priložiti odločbo Agencije za zavarovalni nadzor o izredni
upravi.
Pravne posledice izredne uprave
188. člen
(1) V času trajanja izredne uprave izvršuje
pristojnosti nadzornega sveta Agencija za zavarovalni nadzor.
(2) Ne glede na prejšnji odstavek ima
Agencija za zavarovalni nadzor pravico dajati izrednemu upravitelju navodila za
vodenje poslov zavarovalnice, ki so zanj obvezna.
(3) Določbe tega zakona, ki se nanašajo na
člana uprave, se uporabljajo tudi za izrednega upravitelja, če Agencija za
zavarovalni nadzor z navodili iz drugega odstavka tega člena ne določi drugače.
(4) Z dnem izdaje odločbe o izredni upravi
prenehajo vse pristojnosti in pooblastila članom uprave in nadzornega sveta
zavarovalnice, ter pristojnosti skupščine, razen pristojnosti iz 191. člena
tega zakona.
Pooblastila v času trajanja izredne
uprave
189. člen
(1) Člani uprave morajo izredni upravi
nemudoma omogočiti dostop do vse poslovne in druge dokumentacije zavarovalnice
in pripraviti poročilo o predaji poslov.
(2) Izredni upravi ali posameznemu
izrednemu upravitelju morajo člani uprave zavarovalnice na zahtevo dati vsa
pojasnila oziroma dodatna poročila o poslovanju zavarovalnice.
(3) Izredni upravitelj ima pravico odstraniti
osebo, ki ovira njegovo delo, glede na okoliščine primera pa tudi zahtevati
pomoč pristojnega organa za notranje zadeve.
Poročila izredne uprave
190. člen
(1) Izredna uprava mora najmanj vsake tri
mesece izdelati in izročiti Agenciji za zavarovalni nadzor poročilo o finančnem
stanju in pogojih poslovanja zavarovalnice v izredni upravi.
(2) Izredna uprava mora v devetih mesecih
po imenovanju izredne uprave izročiti Agenciji za zavarovalni nadzor poročilo o
finančnem stanju in pogojih poslovanja zavarovalnice v izredni upravi, skupaj z
oceno ekonomske stabilnosti zavarovalnice in možnosti za nadaljnje poslovanje
zavarovalnice, ki vključuje:
1.    
oceno in posledice prevzemanja izgub
zavarovalnice s strani delničarjev zavarovalnice;
2.    
možnosti za alokacijo in razpršitev ostalih
izgub zavarovalnice;
3.    
nepredvidene odhodke, ki lahko vplivajo na
obveznosti zavarovalnice;
4.    
oceno možnih ukrepov za odpravo finančnih težav
zavarovalnice, vključno s prenosom zavarovalnih pogodb, z oceno stroškov
izvedbe teh ukrepov;
5.    
oceno pogojev za začetek prisilne likvidacije
oziroma stečaja zavarovalnice.
Povečanje osnovnega kapitala zaradi
zagotovitve ekonomske stabilnosti zavarovalnice
191. člen
(1) Če Agencija za zavarovalni nadzor na
podlagi poročila izredne uprave iz prvega oziroma drugega odstavka 190. člena
tega zakona oceni, da je zaradi zagotovitve minimalnega kapitala zavarovalnice
oziroma zaradi odprave vzrokov nelikvidnosti ali nesolventnosti zavarovalnice
potrebno ustrezno povečati osnovni kapital zavarovalnice z novimi denarnimi vložki,
naloži izredni upravi, da skliče skupščino delničarjev zavarovalnice in ji
predlaga sprejem sklepa o takšnem povečanju osnovnega kapitala.
(2) Izredna uprava mora objaviti sklic
skupščine zaradi odločanja o povečanju osnovnega kapitala iz prejšnjega
odstavka najkasneje v roku osmih dni po prejemu naloga Agencije za zavarovalni
nadzor iz prejšnjega odstavka.
(3) V sklicu skupščine morajo biti
delničarji opozorjeni na pravne posledice iz 2. točke prvega odstavka 193.
člena tega zakona.
Ocena rezultatov izredne uprave
192. člen
(1) Agencija za zavarovalni nadzor mora
najmanj enkrat na tri mesece oceniti rezultate izredne uprave.
(2) Agencija za zavarovalni nadzor mora
sprejeti končno oceno rezultatov izredne uprave najkasneje v treh mesecih po
prejemu poročila iz drugega odstavka 190. člena tega zakona. Končno oceno
sprejme senat z izdajo odločbe iz tretjega, četrtega ali petega odstavka tega
člena.
(3) Če Agencija za zavarovalni nadzor
oceni, da se je v času trajanja izredne uprave izboljšalo finančno stanje
zavarovalnice tako, da je zavarovalnica dosegla minimalni kapital iz 110.
oziroma 111. člena tega zakona, in redno izpolnjuje svoje dospele obveznosti,
mora Agencija za zavarovalni nadzor izdati odločbo o prenehanju izredne uprave
in odpoklicu izrednih upraviteljev.
(4) Če Agencija za zavarovalni nadzor
oceni, da se v času trajanja izredne uprave finančno stanje zavarovalnice ni
izboljšalo tako, da bi zavarovalnica dosegla minimalni kapital iz 110. oziroma
111. člena tega zakona oziroma da bi bila sposobno tekoče izpolnjevati dospele
obveznosti, izda odločbo o začetku likvidacije oziroma o ugotovitvi pogojev za
začetek stečaja zavarovalnice.
(5) V primeru iz prejšnjega odstavka lahko
Agencija za zavarovalni nadzor izda tudi odločbo o podaljšanju izredne uprave
za največ šest mesecev, če ni pogojev za začetek stečaja zavarovalnice in če
Agencija za zavarovalni nadzor oceni, da bo zavarovalnica v nadaljnjih šestih
mesecih lahko dosegla minimalni kapital iz 110. oziroma 111. člena tega zakona.
11.3.5. Prisilna likvidacija
Razlogi za začetek prisilne
likvidacije
193. člen
(1) Agencija za zavarovalni nadzor izda
odločbo o začetku prisilne likvidacije v naslednjih primerih:
1.    
če na podlagi poročila iz drugega odstavka 190.
člena tega zakona oceni, da se v času trajanja izredne uprave finančno stanje
ni izboljšalo tako, da bi zavarovalnica dosegla minimalni kapital iz 110.
oziroma 111. člena tega zakona in ni pogojev za začetek stečajnega postopka,
2.    
če skupščina delničarjev zavrne predlog sklepa
iz prvega odstavka 190. člena tega zakona ali če prva prodaja delnic na podlagi
sklepa, ki ga skupščina sprejme na predlog iz prvega odstavka 190. člena tega
zakona ni uspešna,
3.    
če je zavarovalnici odvzeto dovoljenje za
opravljanje zavarovalnih poslov,
4.    
če je zavarovalnici prenehalo dovoljenje za
opravljanje zavarovalnih poslov in zavarovalnica v roku treh mesecev od prejema
ugotovitvene odločbe iz drugega odstavka 69. člena tega zakona ni pričela s
postopkom za preoblikovanje ali prenehanje zavarovalnice ali s postopkom za ponovno
pridobitev dovoljenja za opravljanje zavarovalnih poslov,
5.    
če je članu uprave zavarovalnice pravnomočno
odvzeto dovoljenje za opravljanje funkcije člana uprave oziroma če je član
uprave razrešen oziroma če član uprave ne opravlja funkcije člana uprave več
kot šest mesecev, in nadzorni svet v roku treh mesecev ne imenuje novega člana
uprave v skladu s tem zakonom ter zavarovalnica zaradi tega nima najmanj dveh
članov uprave.
(2) Agencija za zavarovalni nadzor mora
izdati odločbo o začetku prisilne likvidacije v roku osmih dni, ki teče:
1.    
v primeru iz 1. točke prejšnjega odstavka od
izteka roka za sprejem končnega poročila o oceni rezultatov izredne uprave iz
drugega odstavka 192. člena tega zakona,
2.    
v primeru iz 2. točke prejšnjega odstavka od
dneva, ko je skupščina zavrnila predlog sklepa iz prvega odstavka 191. člena
tega zakona oziroma od dneva, ko je iztekel rok za vpis in vplačilo delnic na
podlagi neuspešne prve prodaje,
3.    
v primeru iz 3. točke prejšnjega odstavka od
dneva izdaje odločbe o odvzemu dovoljenja,
4.    
v primeru iz 4. točke prejšnjega odstavka od
izteka treh mesecev od pravnomočnosti ugotovitvene odločbe iz drugega odstavka
69. člena tega zakona,
5.    
v primeru iz 5. točke prejšnjega odstavka od
izteka trimesečnega roka za imenovanje novega člana uprave.
Obveščanje pristojnih nadzornih
organov države članice o začetku postopka prisilne likvidacije
193.a člen
(1) Za uvedbo postopka prisilne likvidacije
nad zavarovalnico s sedežem v Republiki Sloveniji, ki ima podružnico
ustanovljeno v drugi državi članici, je izključno pristojna Agencija za
zavarovalni nadzor.
(2) Agencija za zavarovalni nadzor mora o
izdani odločbi o začetku prisilne likvidacije nad zavarovalnico s sedežem v
Republiki Sloveniji, ki ima podružnico v državi članici, čimprej obvestiti
pristojni nadzorni organ te države članice.
(3) Za vodenje postopka prisilne
likvidacije nad zavarovalnico s sedežem v Republiki Sloveniji, ki ima
podružnico ustanovljeno v državi članici, ter vsa ostala vprašanja v zvezi s
postopkom, se uporablja pravo Republike Slovenije.
Učinkovanje odločbe o začetku
postopka prisilne likvidacije
193.b člen
Odločba o začetku postopka, ki ima enak
učinek kot odločba o prenehanju zavarovalnice po tem zakonu, nad zavarovalnico
države članice, ki ima podružnico v Republiki Sloveniji, ki jo izda pristojni
nadzorni organ države članice, kjer je sedež zavarovalnice, ima brez posebnega
postopka priznanja in izvršitve neposredni učinek na območju Republike
Slovenije in sicer takoj, ko postane izvršljiva v državi članici.
Objava povzetka odločbe o začetku
postopka prisilne likvidacije v Uradnem listu EU
193.c člen
(1) Agencija za zavarovalni nadzor mora
odločbo o začetku postopka prisilne likvidacije nad zavarovalnico s sedežem v
Republiki Sloveniji, ki ima podružnico v drugi državi članici, javno objaviti,
povzetek odločbe pa mora objaviti tudi v Uradnem listu EU. Povzetek odločbe o
začetku postopka prisilne likvidacije se objavi v slovenskem jeziku.
(2) Povzetek iz prejšnjega odstavka mora
vsebovati zlasti:
-      
ime in naslov organa, ki bo vodil postopek
prisilne likvidacije;
-      
pravo, po katerem bo tekel postopek prisilne
likvidacije;
-      
imena likvidacijskih upraviteljev;
-      
rok za prijavo terjatev in pravne posledice, če
upnik terjatve ne prijavi.
Obveščanje znanih upnikov o začetku
postopka prisilne likvidacije
193.č člen
(1) O izdaji odločbe o začetku prisilne
likvidacije nad zavarovalnico s sedežem v Republiki Sloveniji, ki ima
podružnico v državi članici, mora likvidacijski upravitelj posamično, v
slovenskem jeziku, takoj obvestiti tudi vse znane upnike zavarovalnice, ki
imajo prebivališče oziroma sedež na območju držav članic, in sicer na posebnem
obrazcu, na katerem je v vseh uradnih jezikih EU naslov: »Vabilo za prijavo
terjatev in roki, ki jih je potrebno spoštovati«.
(2) Obvestilo iz prejšnjega odstavka mora
vsebovati zlasti naslednje informacije:
-      
ime in naslov organa, ki bo vodil postopek
prisilne likvidacije, in organa, kateremu je potrebno poslati prijavo terjatev;
-      
rok, v katerem morajo upniki prijaviti svoje
terjatve in posledice zamude roka;
-      
o pravicah in dolžnostih upnikov v postopku
prisilne likvidacije, predvsem ali morajo upniki, ki imajo priviligirane
terjatve, in upniki, ki imajo terjatve zavarovane s stvarnimi pravicami, prav
tako vložiti prijavo;
-      
o vplivu začetka postopka prisilne likvidacije
na zavarovalne pogodbe, še posebej o datumu prenehanja njihove veljavnosti in
posledicah na pravice in dolžnosti zavarovalcev, zavarovancev ali drugih
upravičencev.
(3) Za obveščanje upnikov iz prvega
odstavka tega člena se smiselno uporabljajo določbe zakona, ki ureja pravdni
postopek, v delu kjer je urejena osebna vročitev.
Prijava terjatev upnikov
193.d člen
(1) Upnik prijavi terjatev v likvidacijsko
maso v uradnem jeziku države članice, kjer ima prebivališče oziroma sedež, in
sicer na posebnem obrazcu. Naslov obrazca: »Prijava terjatve« mora biti naveden
v slovenskem jeziku.
(2) Podrobnejšo vsebino obrazca za prijavo
terjatev upnikov določi Agencija za zavarovalni nadzor s podzakonskim aktom.
Uporaba določil v postopku stečaja na
zavarovalnico
193.e člen
V primeru začetka stečajnega postopka nad
zavarovalnico, ki ima podružnico v državi članici, se smiselno uporabljajo tudi
določbe 193.a, 193.c, 193.č, 193.d ter drugega, tretjega, četrtega in petega
odstavka 194. člena tega zakona, s tem da sklep o začetku stečajnega postopka v
obliki kratkega povzetka v Uradnem listu EU objavi stečajno sodišče. Terjatve
upnikov se prijavijo stečajnemu sodišču.
Likvidacijski upravitelji
194. člen
(1) Z odločbo o začetku prisilne
likvidacije Agencija za zavarovalni nadzor imenuje dva ali več likvidacijskih
upraviteljev, in določi vrsto in obseg poslov, ki jih opravlja posamezni
likvidacijski upravitelj.
(2) Likvidacijski upravitelj, ki je
imenovan z odločbo Agencije za zavarovalni nadzor na podlagi tega zakona, lahko
izvršuje svoje pristojnosti neposredno tudi na območju države članice, kjer ima
zavarovalnica podružnico, in ima pri tem enake pristojnosti kot jih ima na
območju Republike Slovenije. Pri tem mora spoštovati zakonodajo države članice,
na območju katere izvršuje svoje pristojnosti. Likvidacijski upravitelj, ki ga
imenuje Agencija za zavarovalni nadzor, je dolžan redno in na primeren način
obveščati vse upnike o poteku postopka.
(3) Likvidacijski upravitelj lahko imenuje
tudi osebe za pomoč in, če je to primerno, za zastopanje v državi članici, kjer
ima zavarovalnica podružnico.
(4) Likvidacijski upravitelj, imenovan z
odločbo pristojnega nadzornega organa države članice, lahko opravlja dejanja v
postopku prisilne likvidacije v Republiki Sloveniji s pristojnostmi, ki jih ima
v državi članici, razen tistih, ki pomenijo uporabo prisilnih ukrepov. Pri tem
mora spoštovati zakonodajo Republike Slovenije.
(5) Imenovanje za likvidacijskega
upravitelja se v državi članici dokazuje z overjenim izvodom originalne odločbe,
s katero je imenovan. Od likvidacijskega upravitelja iz države članice, ki
opravlja dejanja v postopku prisilne likvidacije v Republiki Sloveniji, lahko
Agencija za zavarovalni nadzor zahteva prevod odločbe v slovenski jezik.
Pravne posledice prisilne likvidacije
195. člen
(1) Z dnem izdaje odločbe o prisilni
likvidaciji prenehajo vse pristojnosti in pooblastila članom uprave in članom
nadzornega sveta zavarovalnice, ter pooblastila skupščine, razen pristojnosti
na podlagi določb iz 1. točke 196. člena tega zakona.
(2) V postopku prisilne likvidacije
izvršuje pristojnosti nadzornega sveta zavarovalnice in pristojnosti skupščine,
razen pristojnosti na podlagi določb iz 1. točke 196. člena tega zakona,
Agencija za zavarovalni nadzor.
Postopek prisilne likvidacije
196. člen
Če v tem podrazdelku ni drugače določeno,
se za postopek prisilne likvidacije zavarovalnice smiselno uporabljajo določbe:
1.    
ZGD, ki urejajo likvidacijski postopek in sicer
vsebino sklepa o likvidaciji, označbo v firmi, razrešitev likvidacijskega
upravitelja, pooblastila likvidacijskega upravitelja, poročilo o poteku
postopka in predlog za razdelitev premoženja, organ, ki sklepa o predlogu
poročila o poteku postopka in razdelitve premoženja, rok za razdelitev
premoženja, razdelitev premoženja, odškodninsko odgovornost likvidacijskega
upravitelja, terjatve delničarjev, varstvo upnikov, nagrado likvidacijskega
upravitelja, shranjevanje poslovnih knjig, ter
2.    
187. člena, tretjega odstavka 188. člena in
189. člena tega zakona.
Prepoved sklepanja novih poslov
197. člen
V postopku prisilne likvidacije
zavarovalnica ne sme sklepati nobenih novih poslov, razen tistih, ki so
potrebni za unovčenje likvidacijske mase in tistih, ki so potrebni za prenos
zavarovalnih pogodb na drugo zavarovalnico.
Nastop stečajnega razloga
198. člen
Če likvidacijski upravitelji ugotovijo, da
premoženje zavarovalnice ne zadošča za poplačilo vseh terjatev upnikov
zavarovalnice, ali da zavarovalnica nima zadosti likvidnih sredstev, da bi
lahko ob dospelosti izplačala terjatve upnikov, morajo o tem nemudoma obvestiti
Agencijo za zavarovalni nadzor.
Prisilna likvidacija podružnice tuje
zavarovalnice
198.a člen
(1) Če Agencija za zavarovalni nadzor začne
postopek prisilne likvidacije nad podružnico tuje zavarovalnice, mora še pred izdajo
odločbe obvestiti vse pristojne nadzorne organe držav članic, v katerih ima
tuja zavarovalnica podružnice. V obvestilu mora navesti pravne posledice in
dejanske učinke takšnega postopka.
(2) Če zaradi zaščite interesov strank
zavarovalnice oziroma zaradi drugih javnih koristi s sprejemom odločbe iz prejšnjega
odstavka ni mogoče odlašati, Agencija za zavarovalni nadzor obvesti pristojni
nadzorni organ takoj po izdaji odločbe.
(3) Agencija za zavarovalni nadzor mora v
postopku prisilne likvidacije iz prvega odstavka tega člena uskladiti svoja
dejanja z dejanji pristojnih nadzornih organov drugih držav članic. K
usklajevanju svojih dejanj so zavezani tudi likvidacijski upravitelji.
12. STEČAJ
12.1. Skupne določbe
Prepoved prisilne poravnave
199. člen
Nad zavarovalnico ni mogoče začeti postopka
prisilne poravnave.
Uporaba določb za stečajni postopek
200. člen
Če ni v tem zakonu drugače določeno, se za
stečajni postopek nad zavarovalnico uporabljajo določbe Zakona o finančnem
poslovanju, postopkih zaradi insolventnosti in prisilnem prenehanju (Uradni
list RS, št. 126/07, 40/09, 59/09 in 52/10; v nadaljnjem besedilu ZFPPIPP).
Stečajni razlogi
201. člen
Agencija za zavarovalni nadzor izda odločbo
o ugotovitvi pogojev za začetek stečajnega postopka v naslednjih primerih:
1.    
če na podlagi poročila iz drugega odstavka 190.
člena tega zakona oceni, da se v času trajanja izredne uprave finančno stanje
ni izboljšalo, in zavarovalnica kljub izredni upravi ni sposobna tekoče
izpolnjevati dospelih obveznosti;
2.    
če pri opravljanju nadzora nad zavarovalnico
ugotovi, da premoženje zavarovalnice ne zadošča za poplačilo vseh terjatev
upnikov zavarovalnice.
Začetek stečajnega postopka
202. člen
(1) Agencija za zavarovalni nadzor mora pri
pristojnem sodišču vložiti predlog za začetek stečajnega postopka naslednji
delovni dan po izdaji pisnega odpravka odločbe o ugotovitvi pogojev za začetek
stečajnega postopka. Predlogu mora priložiti odločbo o ugotovitvi pogojev za
začetek stečajnega postopka.
(2) Sodišče izda sklep o začetku stečajnega
postopka brez ponovnega preizkusa pogojev za začetek stečajnega postopka v roku
treh delovnih dni od vložitve predloga iz prejšnjega odstavka.
(3) Proti sklepu o začetku stečajnega
postopka iz prejšnjega odstavka ni pritožbe.
Stečajni upravitelj
203. člen
(1) Stečajnega upravitelja imenuje sodišče
na predlog Agencije za zavarovalni nadzor. Agencija za zavarovalni nadzor lahko
za stečajnega upravitelja predlaga samo osebo, ki izpolnjuje pogoje za
opravljanje funkcije stečajnega upravitelja.
(2) Če nastopijo razlogi za razrešitev
stečajnega upravitelja, mora sodišče pred odločitvijo o njegovi razrešitvi o
razlogih obvestiti Agencijo za zavarovalni nadzor in jo pozvati, da se o
razlogih izjavi v roku, ki ne sme biti krajši od treh in ne daljši od osmih dni.
Oklic o začetku stečajnega postopka
204. člen
Oklic o začetku stečajnega postopka nad
zavarovalnico mora poleg podatkov, ki jih mora obsegati oklic po ZFPPIPP,
obsegati tudi:
1.    
opozorilo zavarovalcev, zavarovancev ali drugih
upravičencev na pravne posledice začetka stečajnega postopka nad zavarovalnico
iz 205. oziroma 210. člena tega zakona;
2.    
ime, priimek in naslov kuratorja, če je bil ta
postavljen.
Prenehanje zavarovalnih pogodb
205. člen
Zavarovalne pogodbe, ki jih je sklenila
zavarovalnica, prenehajo veljati z iztekom 30 dne šteto od objave oklica o
začetku stečajnega postopka nad zavarovalnico v Uradnem listu Republike
Slovenije.
Mnenje Agencije za zavarovalni nadzor
206. člen
(1) Kadar sodišče v zvezi z unovčevanjem
stečajne mase po ZFPPIPP odloča na podlagi predhodnega mnenja upniškega odbora,
mora v primeru stečaja zavarovalnice pridobiti tudi mnenje Agencije za
zavarovalni nadzor.
(2) Za mnenje Agencije za zavarovalni
nadzor iz prejšnjega odstavka se smiselno uporabljajo določbe ZFPPIPP o mnenju
upniškega odbora.
Obveščanje Agencije za zavarovalni
nadzor
207. člen
Izvod poročil stečajnega upravitelja o
poteku stečajnega postopka vroči sodišče tudi Agenciji za zavarovalni nadzor.
Prednostno poplačilo terjatev iz
zavarovalnih pogodb
208. člen
(1) Terjatve iz zavarovalnih pogodb se iz
stečajne mase izplačajo kot prednostne terjatve pred poplačilom prednostnih
terjatev iz 21. člena ZFPPIPP.
(2) Terjatve iz prejšnjega odstavka se
poplačajo po naslednjem vrstnem redu:
1.    
terjatve iz zavarovanj iz drugega odstavka 211.
člena tega zakona v višini zahtevanega kritja v zvezi z zavarovanjem, iz
katerega izvira terjatev, in ki jih ni bilo mogoče poplačati iz premoženja
kritnega sklada;
2.    
terjatve iz četrtega odstavka 211. člena tega
zakona, ki jih ni bilo mogoče poplačati iz premoženja kritnega sklada;
3.    
terjatve iz premoženjskih zavarovanj in drugih
zavarovanj, v zvezi s katerimi se ne oblikujejo matematične rezervacije, na
izplačilo odškodnine za škodne dogodke, ki so nastopili pred začetkom stečaja;
4.    
terjatve iz premoženjskih zavarovanj in drugih
zavarovanj, v zvezi s katerimi se ne oblikujejo matematične rezervacije, na
povrnitev dela premije vplačane za obdobje po prenehanju zavarovanja.
12.2. Posebne določbe za poplačilo terjatev
iz tistih vrst zavarovanj, za katera je potrebno oblikovati matematične
rezervacije
Uporaba določb
209. člen
Določbe tega razdelka se uporabljajo za
življenjska zavarovanja in nezgodna ter zdravstvena zavarovanja, za katera se
uporabljajo podobne verjetnostne tabele in izračuni kot za življenjska
zavarovanja.
Prenehanje zavarovalnih pogodb
210. člen
Z dnem začetka stečajnega postopka nad
zavarovalnico prenehajo zavarovalne pogodbe iz 209. člena tega zakona.
Pravica do ločenega poplačila iz
premoženja kritnega sklada
211. člen
(1) Z dnem začetka stečajnega postopka
pridobijo upravičenci iz zavarovanj iz 209. člena tega zakona, ločitveno
pravico na premoženju kritnega sklada za poplačilo njihovih terjatev iz teh
zavarovanj.
(2) Upravičenci iz življenjskih zavarovanj
in iz nezgodnih ter zdravstvenih zavarovanj, pri katerih za obveznosti
zavarovalnice veljajo pravila življenjskih zavarovanj, imajo pravico, da se iz
premoženja kritnega sklada, pred ostalimi terjatvami, katerih kritju je
namenjen posamezen kritni sklad, poplačajo njihove terjatve v višini, ki je
enaka zahtevanemu kritju v zvezi z zavarovanjem, iz katerega izvira terjatev.
(3) Če premoženje kritnega sklada ne
zadošča za celotno poplačilo terjatev iz drugega odstavka tega člena se te
terjatve poplačajo v višini, ki je v enakem razmerju z zahtevanim kritjem v
zvezi z zavarovanjem, iz katerega izvira terjatev, kot je razmerje med celotno
vrednostjo premoženja kritnega sklada in zahtevanim kritjem za vsa zavarovanja,
ki jih je sklenila zavarovalnica v zavarovalni vrsti, v zvezi s katero je bil oblikovan
kritni sklad.
(4) Ostale terjatve iz zavarovanj iz 209.
člena tega zakona, se poplačajo iz premoženja kritnega sklada, ki ostane po
poplačilu terjatev iz drugega odstavka tega člena.
(5) Če premoženje kritnega sklada ne
zadošča za celotno poplačilo ostalih terjatev iz prejšnjega odstavka, se te
terjatve iz premoženja kritnega sklada poplačajo sorazmerno.
(6) Za ugotavljanje višine terjatve in
skupne višine zahtevanega kritja je odločilno stanje na dan začetka stečajnega
postopka.
Ločen račun denarnih sredstev v
stečaju
212. člen
(1) Stečajni upravitelj mora pri
organizaciji, ki opravlja posle plačilnega prometa, poleg splošnega računa
stečajnega dolžnika, za vsak kritni sklad odpreti poseben denarni račun
kritnega sklada.
(2) Celotno poslovanje z denarnimi
sredstvi, pridobljenimi z unovčenjem premoženja kritnega sklada mora stečajni
upravitelj opravljati preko posebnega denarnega računa kritnega sklada.
(3) Vsak nalog za izplačilo iz posebnega
denarnega računa kritnega sklada mora poleg stečajnega upravitelja odobriti
tudi kurator.
Kurator
213. člen
(1) Zaradi zaščite interesov upravičencev
iz prvega odstavka 211. člena tega zakona, imenuje stečajno sodišče na predlog
Agencije za zavarovalni nadzor s sklepom o začetku stečajnega postopka
kuratorja.
(2) Za kuratorja je lahko imenovana oseba,
ki izpolnjuje pogoje za imenovanje za stečajnega upravitelja in ki ima ustrezna
znanja in izkušnje s področja zavarovalništva.
(3) Stečajni upravitelj mora kuratorju
omogočiti pregled poslovnih knjig in drugih evidenc ter dokumentacije
zavarovalnice, v obsegu, ki je potreben za ugotovitev obsega premoženja
kritnega sklada, prijavo terjatev upravičencev ter uresničevanje drugih
pooblastil, ki jih ima kurator po tem zakonu.
(4) Kadar ZFPPIPP, določa, da je potrebno
pridobiti mnenje oziroma soglasje upniškega odbora, je potrebno v zvezi s
premoženjem kritnega sklada pridobiti tudi mnenje oziroma soglasje kuratorja.
(5) Glede nagrade kuratorja ter njegovih
pooblastil in dolžnosti se smiselno uporabljajo predpisi, ki veljajo za
stečajnega upravitelja.
Prijava in preizkus terjatev
214. člen
(1) Rok za prijavo terjatev iz prvega
odstavka 211. člena tega zakona je tri mesece od objave oklica o začetku
stečajnega postopka v Uradnem listu Republike Slovenije.
(2) Kurator mora v imenu in za račun
upravičencev prijaviti terjatve iz prvega odstavka 211. člena tega zakona in o
prijavi obvestiti upravičence. Upravičenci lahko tudi sami prijavijo svoje
terjatve.
(3) Terjatve, ki jih prijavi kurator,
veljajo v stečajnem postopku zavarovalnice za ugotovljene in se zanje ne
uporabljajo določbe ZFPPIPP o preizkusu terjatev.
(4) Kadar je terjatev poleg kuratorja
prijavil tudi upravičenec, se prijava terjatve upravičenca upošteva in
preizkusi samo v delu, v katerem presega terjatev, ki jo je v imenu in za račun
tega upravičenca prijavil kurator.
13. ZAVAROVALNI ZASTOPNIKI IN POSREDNIKI
13.1. Zavarovalni zastopniki
Zavarovalni zastopnik
215. člen
(1) Zavarovalni zastopnik je oseba, ki je
na podlagi zaposlitve oziroma drugega pravnega razmerja z zavarovalnico oziroma
zavarovalno zastopniško družbo pooblaščena za sklepanje zavarovalnih pogodb v
imenu in za račun zavarovalnice. Poleg sklepanja pogodb se za zavarovalno
zastopstvo štejejo tudi aktivnosti, ki so povezane s pripravo na sklenitev zavarovalne
pogodbe ter pomoč pri izvrševanju pravic iz pogodbe, še posebej pri reševanju
odškodninskih zahtevkov, naslovljenih na zavarovalnico.
(2) Pooblastilo zavarovalnega zastopnika za
sklenitev zavarovalne pogodbe obsega tudi pooblastilo za spremembo oziroma
podaljšanje te pogodbe, in sprejemanje izjav zavarovalca o odstopu od
zavarovalne pogodbe.
(3) Za zavarovalne zastopnike iz prvega
odstavka tega člena se ne štejejo osebe, ki opravljajo posle zastopanja,
smiselno pa tudi ne za zavarovalne zastopniške družbe iz 216. člena tega
zakona, če so izpolnjeni naslednji pogoji:
-      
sklepanje zavarovalne pogodbe zahteva samo
znanje o nevarnostih, ki jih krije;
-      
zavarovalna pogodba ni pogodba o življenjskem
zavarovanju;
-      
zavarovalna pogodba ne krije zavarovanja
odgovornosti;
-      
primarna poklicna dejavnost osebe, ki opravlja
posle zavarovalnega zastopanja, ni zavarovalno zastopanje;
-      
zavarovanje pomeni dopolnitev oziroma je v
povezavi s proizvodom oziroma storitvijo, ki se zagotavlja, in če takšno
zavarovanje krije:
a)    
nevarnost uničenja, izgube ali poškodovanja
proizvodov ali stvari;
b)    
nevarnost poškodovanja ali izgube prtljage in
drugih nevarnosti, povezanih s turističnim potovanjem, ki je bilo rezervirano
preko turistične agencije, čeprav zavarovalna pogodba vsebuje določila o življenjskem
zavarovanju ali zavarovanju odgovornosti, če takšne vrste zavarovanje pomeni
pomožno oziroma dopolnilno obliko zavarovanja, ki krije nevarnosti, povezane s
turističnim potovanjem;
-      
znesek letne premije zavarovanja ni višji od
zneska 500 eurov in če zavarovalna pogodba, ob upoštevanju vseh podaljšanj, ni
sklenjena za dalj kot pet let.
(4) Poleg sklepanja pogodb se za
zavarovalno zastopstvo zavarovalno zastopniških družb štejejo tudi aktivnosti,
ki so povezane s pripravo na sklenitev zavarovalne pogodbe ter pomoč pri
izvrševanju pravic iz pogodbe, še posebej pri reševanju odškodninskih
zahtevkov, naslovljenih na zavarovalnico.
(5) Zavarovalni zastopnik mora v razmerjih
nasproti zavarovalnici in zavarovalcu poslovati tako, da je v vsakem trenutku
mogoča njegova enolična identifikacija. Za enolično identifikacijo
zavarovalnega zastopnika se uporablja številka dovoljenja za opravljanje poslov
zavarovalnega zastopanja.
Zavarovalna zastopniška družba
216. člen
(1) Zavarovalna zastopniška družba je
pravna oseba, ki kot gospodarsko dejavnost opravlja storitve zastopanja
zavarovalnic ali zavarovalno zastopniških družb pri sklepanju zavarovalnih
pogodb.
(2) Določbe tega zakona o zavarovalni
zastopniški družbi se smiselno uporabljajo tudi za podjetnika posameznika po
ZGD, ki kot gospodarsko dejavnost opravlja storitve zastopanja zavarovalnic ali
zavarovalno zastopniških družb pri sklepanju zavarovalnih pogodb.
Obveznosti zastopnika in odgovornost
zavarovalnice
217. člen
(1) Določbe 83. do 86. člena tega zakona
veljajo tudi za zavarovalnega zastopnika.
(2) Pred sklenitvijo in, če je potrebno,
tudi pri kasnejših spremembah in dopolnitvah zavarovalne pogodbe mora
zavarovalni zastopnik zavarovalca pisno seznaniti tudi s podatki o:
1.    
svojem imenu in priimku ter naslovu,
2.    
dovoljenju za opravljanje poslov zavarovalnega
zastopanja,
3.    
tem, za katere zavarovalnice deluje,
4.    
tem, da ima sam oziroma njegova zavarovalno
zastopniška družba neposreden ali posreden delež, ki predstavlja več kot 10%
delež glasovalnih pravic ali delež v kapitalu zavarovalnice,
5.    
tem, da ima zavarovalnica oziroma od nje
odvisna družba neposreden ali posreden delež, ki predstavlja več kot 10% delež
glasovalnih pravic ali delež v kapitalu zavarovalno zastopniške družbe, v
kateri je zavarovalni zastopnik zaposlen oziroma je z njo v drugem pravnem
razmerju,
6.    
izvensodnem postopku reševanja sporov med
potrošniki in ponudniki ter o internem postopku za reševanje pritožb
zavarovalcev iz 333.a člena tega zakona.
(3) Poleg podatkov iz prejšnjega odstavka
mora zavarovalni zastopnik v zvezi z zavarovalno pogodbo zavarovalca pisno seznaniti
tudi o tem, ali:
1.    
daje zavarovalcu nasvet za sklenitev pogodbe iz
četrtega odstavka tega člena, ki vključuje analizo na podlagi primerno velikega
števila zavarovalnih pogodb, dostopnih na tržišču, oziroma
2.    
je obligacijsko zavezan kot ekskluzivni
zastopnik za eno ali več zavarovalnic. V tem primeru mora na zahtevo
zavarovalca tega obvestiti tudi o nazivih zavarovalnic, ki jih zastopa, oziroma
3.    
ni obligacijsko zavezan kot ekskluzivni
zastopnik za eno ali več zavarovalnic in da ne daje nasveta za sklenitev
pogodbe na podlagi četrtega odstavka tega člena. V tem primeru mora na zahtevo
zavarovalca tega obvestiti tudi o nazivih zavarovalnic, ki jih zastopa.
Zavarovalni zastopnik mora zavarovalca obvestiti o njegovi pravici, da v
primeru iz 2. in 3. točke tega odstavka lahko zahteva podatke o nazivih
zavarovalnic.
(4) Če zavarovalni zastopnik zavarovalca
obvesti o tem, da mu daje nasvet za sklenitev pogodbe na podlagi korektne in
poštene analize, je dolžan takšen nasvet oblikovati na podlagi primerno
velikega števila zavarovalnih pogodb, dostopnih na tržišču, ki mu omogočajo
podati priporočilo v skladu s profesionalnimi kriteriji, da bo lahko
zavarovalec s sklenitvijo takšne pogodbe uresničil svoje potrebe in zahteve.
(5) Zavarovalni zastopnik mora pred
sklenitvijo pogodbe, na podlagi informacij pridobljenih od zavarovalca, temu
opredeliti potrebe in želje kot tudi razloge za nasvete dane zavarovalcu glede
zavarovalnih produktov.
(6) Informacij, navedenih v prvem, drugem,
tretjem in četrtem odstavku tega člena zavarovalnemu zastopniku ni potrebno
podati, če gre za primere iz šestega odstavka 338. člena tega zakona.
(7) Za ravnanja zavarovalnega zastopnika in
zavarovalno zastopniške družbe odgovarja zavarovalnica kot za svoja lastna
ravnanja.
Omejitev pooblastil zastopnika
218. člen
(1) Če je pooblastilo zastopnika omejeno
samo na določeno območje, je zastopnik pooblaščen opravljati pravna dejanja iz
215. člena tega zakona samo v zvezi z zavarovanji, ki se nanašajo na
premoženje, ki se nahaja na tem območju, oziroma osebe, ki na tem območju
bivajo.
(2) Če je pooblastilo za zastopanje omejeno
bodisi tako, da zastopnik ni pooblaščen za opravljanje vseh pravnih dejanj iz
215. člena tega zakona, bodisi na način iz prejšnjega odstavka, učinkuje
omejitev pooblastila za zastopanje nasproti zavarovalcu samo, če mu je bila ta
omejitev znana oziroma mu ni mogla ostati neznana.
(3) Šteje se, da zavarovalcu omejitev
pooblastila zastopnika ni mogla ostati neznana po prejšnjem odstavku, samo če
za omejitev ni vedel zaradi hude malomarnosti.
13.2. Zavarovalni posredniki
Zavarovalni posrednik
219. člen
(1) Zavarovalni posrednik je oseba, ki
posreduje pri sklepanju zavarovalnih pogodb za eno ali več zavarovalnic.
(2) Posredovanje po prejšnjem odstavku je
storitev, katere predmet je prizadevanje spraviti zavarovalca v stik z
zavarovalnico, da bi se z njo pogajal za sklenitev zavarovalne pogodbe. Poleg
navedenega se pod zavarovalno posredništvo štejejo tudi aktivnosti, ki so povezane
s pripravo na sklenitev zavarovalne pogodbe ter pomoč pri izvrševanju pravic iz
pogodbe, še posebej pri reševanju odškodninskih zahtevkov, naslovljenih na
zavarovalnico. Navedeno velja tudi za zavarovalno posredniške družbe iz 220. člena
tega zakona.
(3) Za zavarovalno posredovanje se
uporabljajo splošna pravila obligacijskega prava o posredniški pogodbi, razen
pravil o posredniškem dnevniku in posredniškem listu, če ni v tem zakonu
drugače določeno.
(4) Za zavarovalne posrednike iz prvega
odstavka tega člena se ne štejejo osebe, ki opravljajo posle posredovanja,
smiselno pa tudi ne za zavarovalno posredniške družbe iz 220. člena tega
zakona, če so izpolnjeni naslednji pogoji:
-      
če sklepanje zavarovalne pogodbe zahteva samo
znanje o nevarnostih, ki jih krije;
-      
če zavarovalna pogodba ni pogodba o
življenjskem zavarovanju;
-      
če zavarovalna pogodba ne krije zavarovanja
odgovornosti;
-      
če primarna poklicna dejavnost osebe, ki
opravlja posle zavarovalnega posredovanja, ni zavarovalno posredovanje;
-      
če zavarovanje predstavlja dopolnitev oziroma
je v povezavi s proizvodom oziroma storitvijo, ki se zagotavlja, in če takšno
zavarovanje krije:
a)    
nevarnost uničenja, izgube ali poškodovanja
proizvodov ali stvari;
b)    
nevarnost poškodovanja ali izgube prtljage in
ostalih nevarnosti, povezanih s turističnim potovanjem, ki je bilo rezervirano
preko turistične agencije, četudi zavarovalna pogodba vsebuje določila o
življenjskem zavarovanju ali zavarovanju odgovornosti, če takšne vrste
zavarovanje prestavlja pomožno oziroma dopolnilno obliko zavarovanja, ki krije
rizike, povezane s turističnim potovanjem;
-      
če znesek letne premije zavarovanja ni višji od
zneska 500 eurov in če zavarovalna pogodba, vštevši vsa podaljšanja, ni
sklenjena za dalj kot pet let.
(5) Za zavarovalne posrednike iz prvega
odstavka tega člena se ne štejejo osebe in družbe, ki v okviru opravljanja
svoje poklicne dejavnosti strankam dajejo informacije o zavarovanju, pri čemer
ne sme iti za aktivnosti iz prvega in drugega odstavka tega člena.
(6) Zavarovalni posrednik mora v razmerjih
nasproti zavarovalnici in zavarovalcu poslovati tako, da je v vsakem trenutku
mogoča njegova enolična identifikacija. Za enolično identifikacijo
zavarovalnega posrednika se uporablja številka dovoljenja za opravljanje poslov
zavarovalnega posredovanja.
Zavarovalna posredniška družba
220. člen
(1) Zavarovalna posredniška družba je
pravna oseba, ki kot gospodarsko dejavnost opravlja storitve posredovanja pri
sklepanju zavarovalnih pogodb.
(2) Določbe tega zakona o zavarovalni
posredniški družbi se smiselno uporabljajo tudi za podjetnika posameznika po
ZGD, ki kot gospodarsko dejavnost opravlja storitve posredovanja pri sklepanju
zavarovalnih pogodb.
Zaščita interesov strank
221. člen
(1) Zavarovalni posrednik mora pri
opravljanju zavarovalnega posredovanja ščiti zlasti interese zavarovalca.
(2) V razmerju do zavarovalnice mora
zavarovalni posrednik ščititi tiste interese zavarovalnice, na katere mora pred
oziroma po sklenitvi zavarovalne pogodbe paziti tudi zavarovalec. Zlasti mora
zavarovalni posrednik zavarovalnico pri pripravi zavarovalne pogodbe obvestiti
o vseh posebnih nevarnostih, ki so mu znane oziroma bi mu morale biti znane.
Obveznosti zavarovalnega posrednika
222. člen
(1) Obveznost zavarovalnega posrednika
ščititi interese zavarovalca iz prvega odstavka 221. člena tega zakona obsega
tudi pojasnila in svetovanje zavarovalcu o vseh okoliščinah pomembnih za
odločitev zavarovalca za sklenitev zavarovalne pogodbe za določene vrste
zavarovanja oziroma z določeno zavarovalnico.
(2) Zaradi izpolnitve obveznosti iz prejšnjega
odstavka mora zavarovalni posrednik zlasti:
1.    
za zavarovalca izdelati primerno analizo
nevarnosti in primerna načela kritja;
2.    
za zavarovalca na podlagi strokovnih
informacij, ki so mu dostopne, izdelati oceno o kapitalski ustreznosti
zavarovalnice;
3.    
za zavarovalca posredovati pri sklenitvi
zavarovanja, ki glede na okoliščine posameznega primera zavarovalcu nudi
največje varstvo, pri čemer se ta obveznost lahko omeji zgolj na določene
zavarovalne proizvode, če o tem zavarovalni posrednik zavarovalca izrecno
obvesti;
4.    
obvestiti zavarovalnico o zavarovalčevi ponudbi
za sklenitev zavarovalne pogodbe; izročiti zavarovalcu zavarovalne pogoje in ga
seznaniti s pravili za izračun premije;
5.    
preveriti vsebino zavarovalne police;
6.    
nuditi pomoč zavarovalcu v času trajanja
zavarovalne pogodbe in sicer tako pred kot tudi po nastopu zavarovalnega
primera, in zlasti skrbeti, da zavarovalec pravna dejanja, ki so pomembna za
ohranitev oziroma uresničitev pravic na podlagi zavarovalne pogodbe opravi v rokih,
določenih za opravo teh pravnih dejanj;
7.    
stalno preverjati zavarovalne pogodbe, ki jih
je zavarovalec sklenil z njegovim posredovanjem, in izdelati predloge za
spremembe teh zavarovalnih pogodb z namenom doseči večje varstvo.
(3) Za obveznosti zavarovalnega posrednika
v razmerju do zavarovalca se smiselno uporabljajo določbe prvega do šestega
odstavka 217. člena tega zakona.
(4) Kadar zavarovalni posrednik deluje po
naročilu zavarovalnice, odgovarja zavarovalnica za ravnanja zavarovalnega
posrednika kot za svoja lastna ravnanja. Če zavarovalni posrednik deluje po
naročilu zavarovalnice, mora biti na zavarovalni polici označeno, da je bila
zavarovalna pogodba sklenjena s posredovanjem zavarovalnega posrednika, ime in
priimek oziroma firma zavarovalnega posrednika in višina provizije ali
kakršnegakoli drugega plačila, ki ga je zavarovalni posrednik upravičen
zahtevati od zavarovalnice iz naslova posredovanja pri sklenitvi zavarovalne
pogodbe.
(5) Zavarovalni posrednik mora imeti
zavarovano poklicno odgovornost za zavarovalno vsoto, ki ne sme biti manjša od 1,120.200
eurov na en odškodninski zahtevek oziroma 1,680.300 eurov za vse odškodninske
zahtevke skupno v enem letu, razen če je pogodba o zavarovanju poklicne
odgovornosti sklenjena v okviru pravne osebe, v imenu in za račun katere
nastopa posrednik.
(6) Ko se na podlagi sedmega odstavka 4.
člena Direktive Evropskega parlamenta in Sveta 2002/92/ES z dne
9. decembra 2002 o zavarovalnem posredovanju (UL L št. 009 z dne
15. 1. 2003, str. 3) samodejno zvišajo zneski iz tretjega in četrtega
odstavka 4. člena te direktive, Vlada Republike Slovenije v Uradnem listu
Republike Slovenije objavi tako spremenjene zneske iz prejšnjega odstavka.
Nasprotje interesov
223. člen
(1) Zavarovalni posrednik mora zavarovalcu
razkriti vse pravne in ekonomske povezave s posamezno zavarovalnico, ki lahko
vplivajo na nepristranost zavarovalnega posrednika pri izpolnjevanju obveznosti
do zavarovalca in zlasti obveznosti iz 3. in 7. točke drugega odstavka 222.
člena tega zakona.
(2) Za pravne in ekonomske povezave po prejšnjem
odstavku se štejejo zlasti določbe posredniške pogodbe z zavarovalnico na
podlagi katerih je zavarovalni posrednik:
1.    
zavezan posredovati izključno pri sklepanju
zavarovanj s to zavarovalnico,
2.    
upravičen do posebne provizije (provizije za
uspeh) oziroma do višje provizije za posredovanje pri določenih vrstah
zavarovanj.
Provizija
224. člen
(1) Zavarovalni posrednik nima pravice od
zavarovalca zahtevati plačilo provizije oziroma kakršno koli drugo plačilo, če
ni s posredniško pogodbo, sklenjeno z zavarovalcem izrecno pisno drugače
dogovorjeno.
(2) Če je s posredniško pogodbo iz prejšnjega
odstavka izrecno pisno dogovorjeno, da ima zavarovalni posrednik pravico do
provizije, pridobi pravico do provizije, ko prične veljati zavarovalna pogodba,
pri sklenitvi katere je posredoval.
Prisilne določbe
225. člen
(1) Obveznosti posrednika iz prvega
odstavka 221. člena in iz 222. člena tega zakona s pogodbo ni mogoče izključiti
niti omejiti.
(2) Določba posredniške pogodbe, ki je v nasprotju
s prejšnjim odstavkom oziroma drugim odstavkom 224. člena tega zakona, je
nična.
Prepoved posredovanja
226. člen
(1) Zavarovalni posrednik ne sme
posredovati pri sklenitvi pogodb z zavarovalnico, zavarovalnico države članice
oziroma tujo zavarovalnico, če bi bila s sklenitvijo zavarovalne pogodbe kršena
določba 3. člena tega zakona.
(2) Zavarovalni posrednik ne sme
posredovati pri sklenitvi zavarovalne pogodbe, ki bi bila v nasprotju s 83.
členom tega zakona.
Reševanje sporov med zavarovalnimi
posredniki in potrošniki
226.a člen
Za reševanje sporov med zavarovalnimi
posredniki in potrošniki se smiselno uporablja določba 333.a člena tega zakona.
13.3. Pogoji za opravljanje dejavnosti
zavarovalnega zastopanja oziroma posredovanja
13.3.1. Skupne določbe
Splošna določba
227. člen
(1) Storitve zavarovalnega zastopanja
oziroma posredovanja lahko opravlja samo zavarovalna zastopniška oziroma
posredniška družba, ki je pridobila dovoljenje za opravljanje dejavnosti
zavarovalnega zastopanja oziroma posredovanja.
(2) Nihče drug razen oseb iz prejšnjega
odstavka ne sme opravljati storitev zavarovalnega zastopanja oziroma
posredovanja.
(3) Za opravljanje storitev po prvem
odstavku tega člena se ne štejejo posli zavarovalnega zastopanja oziroma
posredovanja, ki jih opravljajo fizične osebe na podlagi zaposlitve oziroma
drugega pravnega razmerja v zavarovalnici oziroma družbi iz prvega odstavka
tega člena.
(4) Storitve zavarovalnega zastopanja lahko
opravljajo tudi druge osebe, če sklepajo zavarovanja, ki so v neposredni zvezi
z glavno storitvijo, ki jo opravljajo (na primer špediterji in osebe, ki
opravljajo tehnične preglede vozil) in so pridobile dovoljenje za opravljanje
zavarovalnega zastopanja.
(5) Ne glede na določbo prvega odstavka
tega člena lahko storitve zavarovalnega posredovanja opravljajo tudi banke, ki
so za opravljanje teh storitev pridobile dovoljenje Banke Slovenije. Banka
Slovenije izda dovoljenje na podlagi predhodnega mnenja Agencije za zavarovalni
nadzor.
(6) Agencija za zavarovalni nadzor mora mnenje
iz prejšnjega odstavka podati v roku 45 dni od dneva prejema zaprosila. Če
Agencija za zavarovalni nadzor v tem roku ne poda mnenja, se šteje, da je
mnenje podano oziroma da lahko Banka Slovenije izda dovoljenje iz prejšnjega
odstavka tudi brez mnenja Agencije za zavarovalni nadzor.
Obveznost zavarovalnice
228. člen
Zavarovalnica mora zagotoviti, da zanjo
storitve zavarovalnega zastopanja oziroma posredovanja opravljajo samo osebe iz
prvega, četrtega oziroma petega odstavka 227. člena tega zakona.
Združenje zavarovalnih agencij
229. člen
(1) Zavarovalne zastopniške oziroma
posredniške družbe se združijo v združenje zavarovalnih agencij, organizirano
kot gospodarsko interesno združenje.
(2) Združenje zavarovalnih agencij:
1.    
(črtana);
2.    
opravlja naloge skupnega pomena za zavarovalne
zastopniške oziroma posredniške družbe, določene v pogodbi o ustanovitvi
oziroma drugih aktih združenja.
Dovoljenje za opravljanje poslov
zavarovalnega zastopanja oziroma posredovanja
230. člen
(1) Posle zavarovalnega zastopanja oziroma
posredovanja lahko pri zavarovalnici, zavarovalni zastopniški družbi oziroma
zavarovalni posredniški družbi oziroma osebi iz četrtega odstavka 227. člena
tega zakona oziroma banki iz petega odstavka 227. člena tega zakona samostojno
opravljajo samo fizične osebe, ki imajo dovoljenje Agencije za zavarovalni
nadzor za opravljanje poslov zavarovalnega zastopanja oziroma posredovanja.
(2) Pomožni zavarovalni zastopnik oziroma
posrednik je oseba, ki išče potencialne zavarovalce brez posredovanja vsebine zavarovalnega
zastopanja in brez podpisovanja kakršnihkoli zavarovalnih dokumentov. Pomožni
zavarovalni zastopnik lahko prejme zavarovalno ponudbo, ki je naslovljena na
zavarovalnico. Opravljanje del pomožnega zavarovalnega zastopnika oziroma
posrednika se všteva v dokazovanje pogoja enoletnih izkušenj, ki so potrebne za
pridobitev dovoljenja za opravljanje poslov, če je opravljal dela pod
mentorstvom osebe, ki ima dovoljenje Agencije za zavarovalni nadzor za
opravljanje poslov zavarovalnega zastopanja oziroma posredovanja. Oseba iz
prejšnjega stavka, pod mentorstvom katere opravlja dela pomožni zavarovalni
zastopnik oziroma posrednik, je lahko hkrati mentor le petim pomožnim
zavarovalnim zastopnikom oziroma posrednikom.
(3) Odvisni zavarovalni posrednik je oseba,
ki opravlja posle zavarovalnega posredovanja v imenu in za račun ene ali več
zavarovalnic za različne vrste zavarovanja, ki si med seboj ne konkurirajo,
vendar ta oseba ne pobira premij ali zneskov, namenjenih strankam, in deluje s
polno odgovornostjo zavarovalnic za njihovo ponudbo zavarovanja. Oseba, ki
opravlja posle zavarovalnega posredovanja poleg svoje glavne poklicne
dejavnosti, se prav tako šteje za odvisnega zavarovalnega posrednika, ki deluje
s polno odgovornostjo zavarovalnice za tiste vrste zavarovanja, ki jih ponuja,
če je zavarovanje dopolnitev blaga in storitev, dobavljenih v okviru te glavne
poklicne dejavnosti, in oseba ne pobira premij ali zneskov, namenjenih
strankam.
(4) Agencija za zavarovalni nadzor izda
dovoljenje za opravljanje poslov zavarovalnega zastopanja oziroma posredovanja,
če oseba izpolnjuje naslednje pogoje:
1.    
da je uspešno opravila preizkus strokovnih
znanj, potrebnih za opravljanje poslov zavarovalnega zastopanja oziroma
posredovanja,
2.    
da ima najmanj enoletne izkušnje s področja
zavarovalnih poslov, ki jih je pridobil na podlagi zaposlitve oziroma drugega
pravnega razmerja z zavarovalnico oziroma zavarovalno zastopniško ali
posredniško družbo,
3.    
da obvlada slovenski jezik,
4.    
da ni bila pravnomočno nepogojno obsojena za
kaznivo dejanje zoper premoženje oziroma gospodarstvo na kazen zapora več kot
treh mesecev,
5.    
da ji Agencija za zavarovalni nadzor ni odvzela
dovoljenja za opravljanje poslov zavarovalnega zastopanja ali posredovanja pred
manj kakor petimi leti.
(5) Zavarovalni posrednik mora vlogi za
izdajo dovoljenja za opravljanja poslov zavarovalnega posredovanja predložiti
tudi potrdilo o sklenjenem zavarovanju iz četrtega odstavka 222. člena tega
zakona.
(6) Agencija za zavarovalni nadzor odvzame
dovoljenje za opravljanje poslov zavarovalnega zastopanja oziroma posredovanja:
1.    
če je bilo dovoljenje pridobljeno z navajanjem
neresničnih podatkov,
2.    
če je bil zavarovalni zastopnik oziroma
posrednik pravnomočno nepogojno obsojen za kaznivo dejanje zoper premoženje
oziroma gospodarstvo na kazen zapora več kot treh mesecev,
3.    
če zavarovalni zastopnik ponavljajoče krši
določbe tega zakona iz 217. člena tega zakona,
4.    
če zavarovalni posrednik ponavljajoče krši
prepovedi iz 225. člena tega zakona,
5.    
če je zavarovalni zastopnik oziroma posrednik huje
kršil dobre poslovne običaje pri opravljanju poslov zavarovalnega zastopanja
oziroma posredovanja,
6.    
če zavarovalni posrednik nima zavarovane
poklicne odgovornosti v skladu s četrtim odstavkom 222. člena tega zakona,
7.    
če zavarovalni posrednik ponavljajoče krši
obveznosti iz 221. člena ali iz prvega, drugega ali tretjega odstavka 222.
člena tega zakona.
(7) Za ponavljajočo se kršitev iz 3., 4. in
7. točke prejšnjega odstavka se šteje kršitev, pri kateri zavarovalni zastopnik
oziroma posrednik kršitev ponovno stori vsaj enkrat v petih letih po storitvi
istovrstne kršitve.
(8) Predlog za odvzem dovoljenja za
opravljanje poslov zavarovalnega zastopanja oziroma posredovanja lahko da
Združenje zavarovalnih agencij, zavarovalnica, delodajalec ali Slovensko
zavarovalno združenje. O odvzetih dovoljenjih Agencija za zavarovalni nadzor
obvesti vlagatelja predloga za odvzem dovoljenja in Slovensko zavarovalno
združenje.
Register zavarovalnih zastopnikov in
posrednikov
231. člen
(1) Agencija za zavarovalni nadzor vodi register
zavarovalnih zastopniških družb in zavarovalnih posredniških družb, ki so na
območju Republike Slovenije v skladu s tem zakonom upravičene opravljati
storitve zavarovalniškega zastopanja ali posredovanja.
(2) Zavarovalnica mora voditi register
zavarovalno zastopniških družb, ki zanjo na podlagi pravnega razmerja
opravljajo dejavnost zavarovalnega zastopanja, in register zavarovalnih
zastopnikov, ki na podlagi zaposlitve oziroma drugega pravnega razmerja z njo
opravljajo posle zavarovalnega zastopanja.
(3) Zavarovalna zastopniška oziroma
posredniška družba oziroma banka iz petega odstavka 227. člena tega zakona mora
voditi register zavarovalnih posrednikov oziroma zastopnikov, ki na podlagi
zaposlitve oziroma drugega pravnega razmerja v zavarovalno zastopniški oziroma
posredniški družbi oziroma banki opravljajo posle zavarovalnega zastopanja
oziroma posredovanja. Zavarovalna zastopniška družba mora voditi register
zavarovalnih zastopniških družb, ki zanjo na podlagi pravnega razmerja
opravljajo dejavnost zavarovalnega zastopanja.
(4) Registri iz prejšnjih odstavkov tega
člena so javni.
(5) Agencija za zavarovalni nadzor tekoče
obvešča Združenje zavarovalnih agencij o:
1.    
izdaji in odvzemu dovoljenj za opravljanje
dejavnosti zavarovalnega zastopanja oziroma posredovanja,
2.    
obvestilih zavarovalno zastopniških oziroma
posredniških družb iz 241. člena tega zakona,
3.    
izdaji in odvzemu dovoljenj za ustanovitev
podružnice tuje zavarovalne zastopniške oziroma posredniške družbe.
(6) Registri zavarovalno zastopniških in zavarovalno
posredniških družb morajo vsebovati tudi navedbo oseb v vodstvu teh družb.
Navedeni registri morajo vsebovati tudi informacije o registrih zavarovalno
zastopniških in posredniških družb v državah članicah, o nadzornih organih v
državah članicah ter o državah, v katerih lahko zavarovalni zastopniki in
zavarovalni posredniki opravljajo svojo dejavnost oziroma posle.
Nadzor
232. člen
(1) Nadzor nad zavarovalnimi zastopniki
oziroma posredniki in zavarovalnimi zastopniškimi oziroma posredniškimi družbami
opravlja Agencija za zavarovalni nadzor. Nadzor nad bankami iz petega odstavka
227. člena tega zakona opravlja Agencija za zavarovalni nadzor v sodelovanju z
Banko Slovenije.
(2) Za nadzor iz prejšnjega odstavka se
smiselno uporabljajo določbe 172., 173., 175., prvega in četrtega odstavka
176., 177., 179., 180., 183. in 184. člena tega zakona.
Predpis o zavarovalnih zastopnikih in
posrednikih
233. člen
Agencija za zavarovalni nadzor predpiše:
1.    
podrobnejše pogoje za pridobitev in preizkus
strokovnih znanj, potrebnih za opravljanje poslov zavarovalnega zastopanja
oziroma posredovanja iz 1. točke četrtega odstavka ter 1. točke petega odstavka
230. člena tega zakona,
2.    
podrobnejša pravila o načinu vodenja registrov
iz 231. člena tega zakona, podatkih, ki se vpisujejo v te registre in načinu
javnega dostopa do teh podatkov,
3.    
podrobnejšo vsebino poročil iz prvega odstavka
239. člena tega zakona ter roke in način poročanja.
13.3.2. Zavarovalne zastopniške oziroma
posredniške družbe
Uporaba določb
234. člen
(1) Za zavarovalno zastopniško oziroma
posredniško družbo se uporabljajo določbe ZGD, če ni v tem zakonu drugače
določeno.
(2) Za zavarovalno zastopniško oziroma
posredniško družbo in za banko iz petega odstavka 227. člena tega zakona se
smiselno uporablja določba 228. člena tega zakona, kadar opravlja svojo
dejavnost preko drugih zavarovalno zastopniških oziroma posredniških družb.
Pravnoorganizacijska oblika
235. člen
(1) Dejavnost opravljanja storitev
zavarovalnega zastopanja ali posredovanja lahko opravlja gospodarska družba ali
samostojni podjetnik po ZGD.
(2) Kadar se samostojni podjetnik, ki kot
gospodarsko dejavnost opravlja storitve zavarovalnega zastopanja oziroma
posredovanja, po ZGD ne vpiše v sodni register, se določbe tega zakona o vpisu
v sodni register smiselno uporabljajo za vpis v ustrezen drug register
samostojnih podjetnikov.
Dejavnost zavarovalne zastopniške
oziroma posredniške družbe
236. člen
(1) Zavarovalna zastopniška oziroma
posredniška družba lahko opravlja samo storitve zavarovalnega zastopanja
oziroma posredovanja.
(2) Ne glede na določbo prejšnjega odstavka
lahko zavarovalna zastopniška oziroma posredniška družba opravlja tudi:
1.    
storitve kreditnega posredovanja, oziroma
storitve posredovanja investicijskih kuponov vzajemnih skladov oziroma drugih
podobnih finančnih proizvodov, če izpolnjuje pogoje za opravljanje teh storitev
določenih z zakoni oziroma drugimi predpisi, ki urejajo opravljanje teh
storitev,
2.    
storitve iz 2. do 5. točke šestega odstavka 14.
člena tega zakona.
Zavarovanje odgovornosti zavarovalne
posredniške družbe
237. člen
(1) Zavarovalna posredniška družba oziroma
banka iz petega odstavka 227. člena tega zakona mora imeti zavarovano poklicno
odgovornost za zavarovalno vsoto, ki ne sme biti manjša od 1,120.200 eurov na
en odškodninski zahtevek oziroma 1,680.300 eurov za vse odškodninske zahtevke
skupno v enem letu.
(2) Ko pride na podlagi sedmega odstavka 4.
člena Direktive Evropskega parlamenta in Sveta 2002/92/ES z dne
9. decembra 2002 o zavarovalnem posredovanju (UL L št. 009 z dne
15. 1. 2003, str. 3) do samodejnega zvišanja zneskov iz tretjega in
četrtega odstavka 4. člena te direktive, Vlada Republike Slovenije v Uradnem
listu Republike Slovenije objavi tako spremenjene zneske iz prejšnjega
odstavka.
Dovoljenje za opravljanje dejavnosti
zavarovalnega zastopanja oziroma posredovanja
238. člen
(1) Zavarovalna zastopniška oziroma
posredniška družba mora pred vpisom ustanovitve v sodni register oziroma pred
vpisom ustrezne spremembe dejavnosti v sodni register pridobiti dovoljenje
Agencije za zavarovalni nadzor za opravljanje dejavnosti zavarovalnega
zastopanja oziroma posredovanja.
(2) Za zahtevo za izdajo dovoljenja za
opravljanje dejavnosti zavarovalnega zastopanja oziroma posredovanja se
smiselno uporabljajo določbe 2. do 5. točke prvega odstavka 66. člena tega
zakona. Zahtevi za izdajo dovoljenja mora zavarovalna zastopniška oziroma
posredniška družba priložiti tudi dokaze, iz katerih izhaja, da izpolnjuje
pogoje, določene v 234. do 237. členu tega zakona.
(3) Agencija za zavarovalni nadzor izda
dovoljenje za opravljanje dejavnosti zavarovalnega zastopanja oziroma
posredovanja, če zavarovalna zastopniška oziroma posredniška družba izpolnjuje
pogoje, določene v 234. do 237. členu tega zakona. Če je bilo zavarovalni
zastopniški oziroma posredniški družbi odvzeto dovoljenje za opravljanje
dejavnosti zavarovalnega zastopanja oziroma posredovanja, ji Agencija za
zavarovalni nadzor pet let od pravnomočnosti odločbe o odvzemu dovoljenja ne
sme izdati dovoljenja za opravljanje dejavnosti.
(4) Pred zavrnitvijo zahteve za izdajo
dovoljenja za opravljanje dejavnosti zavarovalnega zastopanja oziroma
posredovanja, mora dati Agencija za zavarovalni nadzor zavarovalni zastopniški
oziroma posredniški družbi rok, ki ne sme biti krajši od 15 dni in ne daljši od
30 dni, da se izjasni o razlogih za zavrnitev dovoljenja iz četrtega odstavka
tega člena.
(5) Določbe prvega do tretjega odstavka
tega člena se smiselno uporabljajo tudi za mnenje Agencije za zavarovalni
nadzor iz petega odstavka 227. člena tega zakona.
(6) Agencija za zavarovalni nadzor odvzame
dovoljenje za opravljanje dejavnosti zavarovalnega zastopanja oziroma
posredovanja v naslednjih primerih:
-      
če je bilo dovoljenje pridobljeno z navajanjem
neresničnih podatkov;
-      
če zavarovalna zastopniška oziroma posredniška
družba ali zavarovalni zastopnik ali posrednik, ki dela zanjo, huje krši
določbe 217., 218., 221., 222., 223. ali 225. člena tega zakona;
-      
če zavarovalna zastopniška oziroma posredniška
družba krši določbo 236. člena tega zakona;
-      
če zavarovalna posredniška družba nima
zavarovane odgovornosti v skladu s 237. členom tega zakona;
-      
če zavarovalna posredniška družba ponavljajoče
krši obveznosti poročanja in obveščanja;
-      
če zavarovalno zastopniška oziroma posredniška
družba pooblaščeni osebi ne omogoči pregleda na način, določen v 301. do 306.
členu tega zakona;
-      
če zavarovalni zastopniki, posredniki ali
fizične osebe, ki za zavarovalno zastopniško oziroma posredniško družbo
opravljajo posle zavarovalnega zastopanja oziroma posredovanja, ponavljajoče
kršijo določbo prvega odstavka 230. člena tega zakona, pri čemer se za
ponavljajočo kršitev šteje kršitev, pri kateri zavarovalni zastopniki,
posredniki ali fizične osebe, ki za zavarovalno zastopniško oziroma posredniško
družbo opravljajo posle zavarovalnega zastopanja oziroma posredovanja, kršitev
ponovno storijo vsaj enkrat v dveh letih po storitvi istovrstne kršitve;
-      
če zavarovalna zastopniška oziroma posredniška
družba ne izpolni odredbe Agencije za zavarovalni nadzor.
(7) Za odvzem dovoljenja po prejšnjem
odstavku se smiselno uporabljata 183. in 184. člen tega zakona.
(8) Za ponavljajočo se kršitev iz pete
alineje šestega odstavka tega člena se šteje kršitev, pri kateri zavarovalna
posredniška družba kršitev ponovno stori vsaj enkrat v petih letih po storitvi
istovrstne kršitve.
(9) Dovoljenje za opravljanje dejavnosti
zavarovalnega zastopanja oziroma posredovanja preneha veljati:
1.    
če zavarovalna zastopniška oziroma posredniška
družba ne začne poslovati v šestih mesecih od izdaje dovoljenja,
2.    
če zavarovalna zastopniška oziroma posredniška
družba preneha z opravljanjem dejavnosti zavarovalnega zastopanja oziroma
posredovanja za več kot eno leto,
3.    
z začetkom stečajnega postopka oziroma postopka
prisilne likvidacije,
4.    
z zaključkom redne likvidacije.
(10) Zavarovalna zastopniška oziroma
posredniška družba mora Agencijo za zavarovalni nadzor obvestiti o začetku
oziroma prenehanju opravljanja dejavnosti zavarovalnega zastopanja oziroma
posredovanja.
(11) Če nastopi razlog iz osmega odstavka
tega člena, izda Agencija za zavarovalni nadzor odločbo, s katero ugotovi, da
je dovoljenje prenehalo.
Poročanje
239. člen
(1) Zavarovalna posredniška družba mora
Agenciji za zavarovalni nadzor poročati tudi o:
1.    
spremembah podatkov, ki se vpisujejo v sodni
register,
2.    
strukturi in obsegu posredniških poslov po
zavarovalnicah, ki jih je v posameznem poslovnem letu opravil za te
zavarovalnice,
3.    
pravnih in ekonomskih povezavah iz drugega
odstavka 223. člena tega zakona,
4.    
o izpolnjevanju obveznosti iz 237. člena tega
zakona.
(2) Banka iz petega odstavka 227. člena
tega zakona mora Agenciji za zavarovalni nadzor poročati o:
1.    
strukturi in obsegu posredniških poslov po
zavarovalnicah, ki jih je v posameznem poslovnem letu opravila za te
zavarovalnice,
2.    
izpolnjevanju obveznosti iz 237. člena tega
zakona.
 
13.3.2.a Opravljanje dejavnosti
zavarovalnega zastopanja in posredovanja v državi članici
Opravljanje dejavnosti zavarovalnega
zastopanja in posredovanja v državi članici
239.a člen
(1) Zavarovalna zastopniška oziroma
posredniška družba lahko opravlja dejavnost zavarovalnega zastopanja oziroma
posredovanja, za katero je pridobila dovoljenje Agencije za zavarovalni nadzor,
na območju države članice bodisi preko podružnice, bodisi neposredno, če
izpolnjuje pogoje, določene s predpisi te države članice.
(2) Zavarovalna zastopniška oziroma
posredniška družba, ki namerava pričeti z opravljanjem dejavnosti zavarovalnega
zastopanja oziroma posredovanja v državi članici, mora o tem obvestiti Agencijo
za zavarovalni nadzor.
(3) Agencija za zavarovalni nadzor mora
najkasneje v enem mesecu obvestilo iz prejšnjega odstavka posredovati
pristojnemu nadzornemu organu države članice, ki je izjavil, da želi biti
seznanjen o namenu zavarovalno zastopniške oziroma posredniške družbe, in o tem
obvestiti zavarovalno zastopniško oziroma posredniško družbo.
(4) Zavarovalno zastopniška oziroma
posredniška družba lahko prične z opravljanjem dejavnosti v drugi državi
članici z iztekom enega meseca, od dne, ko prejme obvestilo Agencije za
zavarovalni nadzor iz prejšnjega odstavka. Dejavnost lahko prične opravljati
takoj, če pristojni nadzorni organ te države članice ne želi izvedeti za namero
družbe, da bo začela opravljati dejavnost.
(5) Določbe tega člena se smiselno
uporabljajo za opravljanje poslov zavarovalnega zastopnika oziroma
zavarovalnega posrednika v državi članici.
13.3.3. Zavarovalne zastopniške oziroma
posredniške družbe držav članic
Zavarovalne zastopniške oziroma
posredniške družbe držav članic
240. člen
(1) Zavarovalna zastopniška oziroma
posredniška družba, ki je v državi članici upravičena opravljati dejavnost
zavarovalnega zastopanja oziroma posredovanja, lahko na območju Republike
Slovenije opravlja dejavnost zavarovalnega zastopanja oziroma posredovanja
bodisi preko podružnice bodisi neposredno.
(2) Za zavarovalne zastopniške oziroma
posredniške družbe iz prejšnjega odstavka veljajo določbe 215. do 227. člena
tega zakona ter določba 239. člena tega zakona glede poslov, ki jih zavarovalna
posredniška družba opravlja na območju Republike Slovenije.
Pričetek opravljanja dejavnosti
zavarovalnega zastopanja oziroma posredovanja
241. člen
(1) Zavarovalna zastopniška oziroma
posredniška družba iz prvega odstavka 240. člena tega zakona, ki namerava
opravljati dejavnost zavarovalnega zastopanja oziroma posredovanja v Republiki
Sloveniji, mora o tem obvestiti nadzorni organ države svojega sedeža. Ta mora o
tem v roku enega meseca obvestiti Agencijo za zavarovalni nadzor.
(2) Zavarovalna zastopniška oziroma
posredniška družba iz prvega odstavka 240. člena tega zakona lahko prične
opravljati dejavnost zavarovalnega zastopanja oziroma posredovanja v Republiki
Sloveniji v enem mesecu po tem, ko je bila s strani nadzornega organa države
svojega sedeža obveščena o obvestilu, s katerim je ta obvestil Agencijo za
zavarovalni nadzor o nameri zavarovalno zastopniške oziroma posredniške družbe,
da bo opravljala dejavnost.
(3) Določbe tega člena se smiselno
uporabljajo za opravljanje poslov zavarovalnega zastopnika oziroma
zavarovalnega posrednika države članice v Republiki Sloveniji.
(4) Nadzorni organi držav članic se med
seboj obveščajo in izmenjujejo informacije, ki se nanašajo na zavarovalne
zastopnike in posrednike in zavarovalno zastopniške oziroma posredniške družbe,
zlasti v primeru, ko zoper njih izrečejo ukrepe, ker ti ne poslujejo v skladu z
zakonodajo države, kjer se opravljajo posli oziroma dejavnost zavarovalnega
zastopanja oziroma posredovanja.
13.3.4. Tuje zavarovalne zastopniške
oziroma posredniške družbe
Podružnica tuje zavarovalne
zastopniške oziroma posredniške družbe
242. člen
(1) Tuja zavarovalna zastopniška oziroma
posredniška družba lahko na območju Republike Slovenije opravlja dejavnost
zavarovalnega zastopanja oziroma posredovanja samo preko podružnice.
(2) Za tujo zavarovalno zastopniško oziroma
posredniško družbo, ki je na območju Republike Slovenije ustanovila podružnico,
veljajo določbe 215. do 239. člena tega zakona.
Dovoljenje za ustanovitev podružnice
243. člen
Za dovoljenje za ustanovitev podružnice iz
prvega odstavka 242. člena tega zakona in odvzem tega dovoljenja se smiselno
uporabljajo določbe prvega odstavka 19.c člena, 98. člena in 238. člena
tega zakona.
14. NADZOR NAD DRUGIMI OSEBAMI
Nadzor nad drugimi osebami
244. člen
(1) Agencija za zavarovalni nadzor opravlja
tudi nadzor nad osebami, ki poleg drugih dejavnosti ali kot edino dejavnost
opravljajo:
1.    
zavarovalne posle, ne da bi za opravljanje teh
poslov pridobile oziroma imele dovoljenje Agencije za zavarovalni nadzor,
2.    
dejavnost zavarovalnega zastopanja oziroma
posredovanja, ne da bi za opravljanje teh dejavnosti pridobile oziroma imele
dovoljenje Agencije za zavarovalni nadzor.
(2) Za nadzor iz prejšnjega odstavka se
smiselno uporabljajo določbe 172., 173., 175., četrtega odstavka 176., 177.,
179. in 180. člena tega zakona, če ni v 245. členu tega zakona drugače
določeno.
Ukrepi nadzora
245. člen
(1) Če iz podatkov, s katerimi Agencija za
zavarovalni nadzor razpolaga, izhaja, da oseba opravlja zavarovalne posle
oziroma dejavnost zavarovalnega zastopanja oziroma posredovanja, ne da bi za
opravljanje teh poslov oziroma dejavnosti pridobila oziroma imela dovoljenje
Agencije za zavarovalni nadzor, izda tej osebi odredbo, s katero ji naloži, da
preneha z opravljanjem teh poslov oziroma dejavnosti.
(2) V primeru iz prejšnjega odstavka lahko
Agencija za zavarovalni nadzor še pred izdajo odredbe opravi pregled poslovnih
knjig in druge dokumentacije osebe in zbere druge dokaze, zaradi ugotovitve,
ali oseba opravlja zavarovalne posle oziroma dejavnost zavarovalnega zastopanja
oziroma posredovanja.
(3) V odredbi iz prvega odstavka tega člena
Agencija za zavarovalni nadzor osebi naloži, da v roku, ki ne sme biti krajši
od osmih dni in ne daljši od 15 dni, predloži poročilo, v katerem opiše ukrepe,
ki jih je opravila v zvezi s prenehanjem opravljanja zavarovalnih poslov
oziroma dejavnosti zavarovalnega zastopanja oziroma posredovanja ter v katerem
se oseba lahko izjavi o utemeljenosti razlogov za izdajo odredbe. Oseba mora
poročilu priložiti dokaze, iz katerih izhaja, da je opravila ukrepe v zvezi s
prenehanjem opravljanja zavarovalnih poslov oziroma dejavnosti zavarovalnega
zastopanja oziroma posredovanja.
(4) Če pravna oseba, pri kateri se opravlja
nadzor, ne ravna po odredbi iz prvega odstavka tega člena, izda Agencija za
zavarovalni nadzor odločbo, s katero ugotovi, da obstoji razlog za likvidacijo
te osebe.
(5) Odločba iz prejšnjega odstavka mora
biti obrazložena.
(6) Na podlagi pravnomočne odločbe iz
četrtega odstavka tega člena začne pristojno sodišče na predlog Agencije za
zavarovalni nadzor postopek likvidacije.
15. AGENCIJA ZA ZAVAROVALNI NADZOR
15.1. Položaj Agencije za zavarovalni nadzor
Položaj Agencije za zavarovalni
nadzor
246. člen
(1) S tem zakonom se ustanovi Agencija za
zavarovalni nadzor.
(2) Agencija za zavarovalni nadzor je
pravna oseba.
(3) Pri izvrševanju svojih nalog in
pristojnosti je Agencija za zavarovalni nadzor samostojna in neodvisna.
Agencija za zavarovalni nadzor in člani njenih organov pri opravljanju nalog
Agencije za zavarovalni nadzor, določenih s tem ali drugim zakonom, niso vezani
na sklepe, stališča in navodila državnih ali katerih koli drugih organov.
(4) Sedež Agencije za zavarovalni nadzor je
v Ljubljani.
(5) Agencija za zavarovalni nadzor v okviru
razpoložljivih sredstev znotraj finančnega načrta tekočega leta sama določi število
zaposlenih. Za plače zaposlenih v Agenciji za zavarovalni nadzor velja Zakon o
sistemu plač v javnem sektorju (Uradni list RS, št. 95/07 – uradno prečiščeno
besedilo, 17/08 in 58/08), pri čemer obseg sredstev za posebne projekte, ki
terjajo povečan obseg dela, določi Agencija za zavarovalni nadzor sama, v
okviru razpoložljivih sredstev znotraj finančnega načrta tekočega leta.
(6) Ne glede na tretji odstavek tega
člena pri opravljanju svojih nalog in pristojnosti Agencija za zavarovalni
nadzor, poleg navodil in priporočil sprejetih s strani odborov EU nadzornikov,
upošteva tudi morebiten vpliv na finančno stabilnost držav članic.
(7) Agencija za zavarovalni nadzor s
svojim delovanjem spodbuja sodelovanje med nadzorniki na evropski ravni ter
izmenjavo vseh pomembnih informacij med nadzorniki iz matične države in države
gostiteljice.
Poslovnik Agencije za zavarovalni
nadzor
247. člen
Agencija za zavarovalni nadzor ima
poslovnik, ki določa podrobnejšo notranjo organizacijo in poslovanje Agencije
za zavarovalni nadzor.
Pečat
248. člen
Agencija za zavarovalni nadzor ima pečat,
na katerem sta ime “Agencija za zavarovalni nadzor“ in grb Republike Slovenije.
Poročanje o stanju na področju
zavarovalništva
249. člen
(1) Agencija za zavarovalni nadzor letno
poroča Državnemu zboru Republike Slovenije o stanju in razmerah na področju
zavarovalništva.
(2) Poročilo iz prejšnjega odstavka mora
obsegati podatke o obsegu zavarovalnih poslov po zavarovalnih vrstah.
(3) Poročilo iz prvega odstavka tega člena za
preteklo leto mora Agencija za zavarovalni nadzor predložiti Državnemu zboru do
30. junija tekočega leta.
Letno poročilo o delu
250. člen
(1) Agencija za zavarovalni nadzor letno
poroča Državnemu zboru Republike Slovenije o svojem delu.
(2) Poročilo iz prejšnjega odstavka mora
obsegati podatke o ukrepih Agencije za zavarovalni nadzor po izvedenih
postopkih nadzora, izdanih dovoljenjih za opravljanje zavarovalnih poslov in o
drugih dovoljenjih, ki jih izdaja Agencija za zavarovalni nadzor, ter podatke o
sodelovanju Agencije za zavarovalni nadzor z drugimi domačimi in tujimi
nadzornimi organi.
(3) Poročilo iz prvega odstavka tega člena za
preteklo leto mora Agencija za zavarovalni nadzor predložiti Državnemu zboru do
30. junija tekočega leta.
15.2. Organi Agencije za zavarovalni nadzor
Organi Agencije za zavarovalni nadzor
251. člen
Organa Agencije za zavarovalni nadzor sta
strokovni svet in direktor Agencije za zavarovalni nadzor.
Sestava strokovnega sveta
252. člen
(1) Strokovni svet sestavljajo predsednik
in štirje člani.
(2) Direktor Agencije za zavarovalni nadzor
je po funkciji tudi predsednik strokovnega sveta.
(3) Predsednik in člani strokovnega sveta
so upravičeni do sejnin in povračil stroškov, ki jih enkrat letno določi
strokovni svet na predlog predsednika strokovnega sveta.
(4) Strokovni svet ima sekretarja, ki
pomaga predsedniku strokovnega sveta pri pripravi in izvedbi seje. Sekretar
strokovnega sveta zagotavlja pomoč pri organizaciji dela strokovnega sveta,
skrbi za zbiranje in pripravo gradiv, za sklice sej, vodenje zapisnikov,
arhiviranje ter opravlja druge strokovne naloge, ki so potrebne za nemoteno
delo strokovnega sveta in izvajanje administrativnih del v zvezi z delom
strokovnega sveta. Sekretarja na predlog predsednika strokovnega sveta imenuje
strokovni svet izmed zaposlenih v Agenciji za zavarovalni nadzor. Sekretar je
upravičen do 70% sejnine člana strokovnega sveta iz prejšnjega odstavka.
Imenovanje in razrešitev članov
strokovnega sveta
253. člen
(1) Člane strokovnega sveta imenuje in
razrešuje Državni zbor Republike Slovenije na predlog Vlade Republike
Slovenije.
(2) Člani strokovnega sveta se imenujejo za
šest let in so lahko ponovno imenovani.
Pogoji za imenovanje članov in
predsednika strokovnega sveta
254. člen
(1) Za člana strokovnega sveta je lahko
imenovana oseba, ki izpolnjuje naslednje pogoje:
1.    
je državljan Republike Slovenije,
2.    
ima univerzitetno izobrazbo,
3.    
je priznan strokovnjak s področja
zavarovalništva, financ ali gospodarskega prava,
4.    
da ni bila pravnomočno obsojena zaradi
naklepnega kaznivega dejanja ali zaradi enega od naslednjih kaznivih dejanj,
storjenih iz malomarnosti: povzročitve smrti iz malomarnosti, hude telesne
poškodbe, posebno hude telesne poškodbe, ogrožanja varnosti pri delu,
prikrivanja, izdaje in neupravičene pridobitve poslovne skrivnosti, pranja
denarja, izdaje tajnih podatkov ali povzročitve splošne nevarnosti, in obsodba
še ni bila izbrisana.
(2) Člani in predsednik strokovnega sveta
ne smejo biti pogodbeno vezani, zaposleni ali imeti lastniških deležev pravnih
oseb, ki jim Agencija za zavarovalni nadzor izdaja dovoljenje oziroma soglasje
za poslovanje, in ne smejo opravljati nalog v organih političnih strank.
Razrešitev članov in predsednika
strokovnega sveta
255. člen
Član oziroma predsednik strokovnega sveta
se sme predčasno razrešiti:
1.    
če to sam zahteva,
2.    
če je pravnomočno obsojen zaradi naklepnega
kaznivega dejanja ali zaradi enega od naslednjih kaznivih dejanj, storjenih iz
malomarnosti: povzročitve smrti iz malomarnosti, hude telesne poškodbe, posebno
hude telesne poškodbe, ogrožanja varnosti pri delu, prikrivanja, izdaje in
neupravičene pridobitve poslovne skrivnosti, pranja denarja, izdaje tajnih
podatkov ali povzročitve splošne nevarnosti, in obsodba še ni bila izbrisana,
3.    
zaradi trajne izgube delovne zmožnosti za opravljanje
funkcije,
4.    
če krši dolžnost varovanja zaupnih podatkov
(260. člen),
5.    
če krši prepoved iz drugega odstavka 254. člena
tega zakona,
6.    
če se naknadno izkaže, da ne izpolnjuje pogojev
za imenovanje,
7.    
če ne opravlja nalog, določenih v tem zakonu in
poslovniku Agencije za zavarovalni nadzor, oziroma jih opravlja nevestno ali
nestrokovno.
Pristojnosti strokovnega sveta
256. člen
Strokovni svet:
1.    
odloča o dovoljenjih in soglasjih ter o drugih
posamičnih zadevah, o katerih v skladu z zakonom odloča Agencija za zavarovalni
nadzor, če ni v tem ali drugem zakonu drugače določeno,
2.    
sprejema predpise, kadar zakon določa, da
takšen akt sprejme Agencija za zavarovalni nadzor,
3.    
sprejema poslovnik Agencije za zavarovalni
nadzor,
4.    
sprejema poročilo o stanju na področju zavarovalništva
in letno poročilo o delu Agencije za zavarovalni nadzor,
5.    
sprejema letni načrt dela strokovnih služb
Agencije za zavarovalni nadzor in poročilo o delu Agencije za zavarovalni
nadzor.
Odločanje strokovnega sveta o izdaji
predpisov
257. člen
(1) Strokovni svet veljavno odloča o izdaji
predpisov, ki jih je Agencija za zavarovalni nadzor pristojna izdajati, če je
na seji navzoča večina članov strokovnega sveta.
(2) Agencija za zavarovalni nadzor
posreduje vse osnutke predpisov v obravnavo Slovenskemu zavarovalnemu združenju
in ministrstvu, pristojnemu za finance, Združenju zavarovalnih agencij pa samo
tiste osnutke, ki se nanašajo na delovanje zavarovalnih zastopnikov,
zavarovalnih posrednikov, zavarovalnih zastopniških družb ter zavarovalnih
posredniških družb in prouči vse prejete pripombe ter predloge.
(3) Predpis je sprejet, če zanj glasuje
večina članov strokovnega sveta.
Objava predpisov
258. člen
Predpisi Agencije za zavarovalni nadzor se
objavijo v Uradnem listu Republike Slovenije.
Direktor Agencije za zavarovalni
nadzor
259. člen
(1) Direktorja Agencije za zavarovalni
nadzor po izvedenem javnem natečaju imenuje in razrešuje Državni zbor Republike
Slovenije na predlog Vlade Republike Slovenije, za dobo šestih let z možnostjo
ponovnega imenovanja.
(2) Vlada Republike Slovenije predlaga
direktorja Agencije za zavarovalni nadzor na podlagi izvedenega javnega
natečaja, ki mora biti objavljen najmanj šest mesecev pred potekom mandata
trenutnemu direktorju.
(3) Poleg pogojev za direktorja iz drugega
odstavka 19. člena Zakona o javnih agencijah (Uradni list RS, št. 52/02; v
nadaljnjem besedilu: ZJA) mora oseba, ki je imenovana za direktorja Agencije za
zavarovalni nadzor, izpolnjevati še sledeče pogoje:
-      
ima univerzitetno izobrazbo ustrezne smeri;
-      
je priznan strokovnjak s področja financ ali
gospodarskega prava,
-      
ima strokovne, vodstvene, organizacijske in
druge sposobnosti ter teoretična in tehnična znanja, potrebna za vodenje
poslovanja Agencije za zavarovalni nadzor,
-      
aktivno obvlada vsaj en svetovni jezik,
-      
da ni bila pravnomočna obsojena zaradi
naklepnega kaznivega dejanja ali zaradi enega od naslednjih kaznivih dejanj,
storjenih iz malomarnosti: povzročitve smrti iz malomarnosti, hude telesne
poškodbe, posebno hude telesne poškodbe, ogrožanja varnosti pri delu,
prikrivanja, izdaje in neupravičene pridobitve poslovne skrivnosti, pranja
denarja, izdaje tajnih podatkov ali povzročitve splošne nevarnosti, in obsodba
še ni bila izbrisana,
-      
zoper katero ni vložena pravnomočna obtožnica
zaradi kaznivega dejanja, ki se preganja po uradni dolžnosti.
Podatke iz pete alineje se pridobi od
kandidata za direktorja Agencije za zavarovalni nadzor, lahko pa se jih pridobi
iz kazenske evidence.
(4) Direktor Agencije za zavarovalni nadzor
ne sme biti pogodbeno vezan, zaposlen ali imeti lastniških deležev pravnih
oseb, ki jim Agencija za zavarovalni nadzor izdaja dovoljenje oziroma soglasje
za poslovanje, in ne sme imeti funkcije v organih političnih strank.
(5) Direktor zastopa in predstavlja
Agencijo za zavarovalni nadzor, organizira in vodi delo ter poslovanje Agencije
za zavarovalni nadzor in izvršuje druge naloge iz pristojnosti Agencije za
zavarovalni nadzor, če ni v zakonu določeno, da je za izvrševanje teh nalog
pristojen drug organ Agencije za zavarovalni nadzor.
(6) Direktor mora zagotoviti, da Agencija
za zavarovalni nadzor posluje v skladu s tem zakonom. Pri svojem delu je
direktor Agencije za zavarovalni nadzor dolžan varovati poslovne skrivnosti
Agencije za zavarovalni nadzor.
(7) Direktor Agencije za zavarovalni nadzor
opravlja svojo funkcijo na podlagi pogodbe o zaposlitvi z Agencijo za
zavarovalni nadzor.
Razlogi za predčasno razrešitev
direktorja Agencije za zavarovalni nadzor
259.a člen
Direktorja Agencije za zavarovalni nadzor
se sme predčasno razrešiti v primerih, naštetih v prvem odstavku 23. člena ZJA
ter dodatno v primerih:
1.    
če je pravnomočno obsojen zaradi naklepnega
kaznivega dejanja ali zaradi enega od naslednjih kaznivih dejanj, storjenih iz
malomarnosti: povzročitve smrti iz malomarnosti, hude telesne poškodbe, posebno
hude telesne poškodbe, ogrožanja varnosti pri delu, prikrivanja, izdaje in
neupravičene pridobitve poslovne skrivnosti, pranja denarja, izdaje tajnih
podatkov ali povzročitve splošne nevarnosti, in obsodba še ni bila izbrisana,
2.    
zaradi trajne izgube delovne zmožnosti za
opravljanje funkcije,
3.    
če krši dolžnost varovanja zaupnih podatkov
(260. člen tega zakona),
4.    
če krši prepoved iz četrtega odstavka 259. člena
tega zakona.
Varovanje zaupnih podatkov
260. člen
(1) Člani in predsednik strokovnega sveta
ter delavci Agencije za zavarovalni nadzor morajo kot zaupne varovati podatke o
osebah, nad katerimi Agencija za zavarovalni nadzor opravlja nadzor in druge
podatke o dejstvih in okoliščinah, za katere so izvedeli v zvezi z opravljanjem
funkcije oziroma dela, razen podatkov, ki so po določbah tega zakona javno
dostopni, in sicer tudi po prenehanju njihove funkcije oziroma delovnega
razmerja.
(2) Zaposleni na Agenciji za zavarovalni
nadzor ne smejo biti člani organov zavarovalnic oziroma drugih pravnih oseb,
nad katerimi Agencija za zavarovalni nadzor opravlja nadzor, in tudi ne smejo
opravljati nalog za te pravne osebe.
15.3. Sredstva za delo
Tarifa in sejnine
261. člen
(1) Agencija za zavarovalni nadzor izda
tarifo, v kateri določi višino taks za odločanje o posamičnih zadevah ter za
izdajo izpisov iz registrov, ki jih vodi, ter višino letnih nadomestil ter
pavšalnih nadomestil stroškov, ki so jih za opravljanje nadzora dolžne
plačevati osebe, nad katerimi Agencija za zavarovalni nadzor opravlja nadzor po
tem ali drugem zakonu.
(2) Tarifa Agencije za zavarovalni nadzor
oziroma njene spremembe začnejo veljati, ko Agencija za zavarovalni nadzor
pridobi soglasje Vlade Republike Slovenije k tarifi oziroma njenim spremembam in
objavi tarifo oziroma njene spremembe v Uradnem listu Republike Slovenije. 
Viri sredstev
262. člen
(1) Sredstva za delo Agencije za
zavarovalni nadzor se zagotavljajo:
1.    
iz taks in nadomestil,
2.    
iz drugih prihodkov, ki jih ustvari Agencija za
zavarovalni nadzor s svojim poslovanjem.
(2) Iz presežka prihodkov nad odhodki se
del izloči v rezerve Agencije za zavarovalni nadzor v višini, določeni s
finančnim načrtom Agencije za zavarovalni nadzor za leto v katerem je bil
presežek realiziran, preostanek pa se usmeri v proračun Republike Slovenije.
Presežek odhodkov nad prihodki
263. člen
(1) Presežek odhodkov nad prihodki Agencije
za zavarovalni nadzor se krije iz rezerv Agencije za zavarovalni nadzor, če pa
sredstva rezerv ne zadostujejo, se presežek odhodkov krije iz proračuna
Republike Slovenije.
(2) Sredstva proračuna Republike Slovenije
se lahko zagotovijo samo, če bi bilo sicer resno ogroženo opravljanje nalog
Agencije za zavarovalni nadzor.
Finančni načrt in letni obračun
264. člen
(1) Strokovni svet mora najpozneje do
31. marca vsakega leta sprejeti letni obračun za prejšnje leto in finančni
načrt tekočega leta.
(2) Do soglasja Vlade Republike Slovenije k
finančnem načrtu Agencije za zavarovalni nadzor se financiranje Agencije za
zavarovalni nadzor izvaja po sklepu o začasnem financiranju, ki ga sprejme
strokovni svet.
(3) Letni obračun Agencije za zavarovalni
nadzor mora pregledati pooblaščeni revizor.
(4) Agencija za zavarovalni nadzor mora
ministru, pristojnemu za finance, v roku 10 dni po sprejemu dostaviti letni
obračun z revizorjevim poročilom in finančni načrt. K letnemu obračunu in
finančnemu načrtu da soglasje Vlada Republike Slovenije. Letni obračun in
finančni načrt se štejeta za sprejeta, če Vlada Republike Slovenije v 15 dneh
od njune predložitve ministru, pristojnemu za finance, ne odloči drugače.
(5) Agencija za zavarovalni nadzor z letnim
obračunom in finančnim načrtom seznani Državni zbor Republike Slovenije. Letni
računovodski izkazi so sestavni del letnega poročila in se objavijo.
15.4. Nadzor nad uporabo sredstev
Nadzor nad uporabo sredstev
265. člen
Nadzor nad zakonitostjo, namembnostjo,
gospodarno in učinkovito rabo sredstev Agencije za zavarovalni nadzor opravlja
računsko sodišče.
16. POSTOPEK ODLOČANJA AGENCIJE ZA ZAVAROVALNI NADZOR V
POSAMIČNIH ZADEVAH
16.1. Splošna določba
Uporaba določb o postopku
266. člen
(1) Agencija za zavarovalni nadzor odloča o
posamičnih zadevah, za katere je pristojna po tem zakonu, po postopku,
določenem v tem poglavju, če ni v drugih poglavjih tega zakona ali drugem
zakonu drugače določeno.
(2) Če ni v tem zakonu drugače določeno, se
za postopek odločanja Agencije za zavarovalni nadzor uporabljajo določbe zakona,
ki ureja splošni upravni postopek.
(3) Ne glede na določbo prejšnjega odstavka
v postopku odločanja Agencije za zavarovalni nadzor ni mogoče zahtevati vrnitve
v prejšnje stanje niti vložiti izrednih pravnih sredstev.
(4) Ne glede na določbo prejšnjega odstavka,
je v postopku odvzema dovoljenja, ki ga je izdala Agencija za zavarovalni
nadzor, dovoljena obnova postopka, vendar samo zaradi novih dejstev in novih
dokazov in če je predlog za obnovo postopka vložen v roku enega leta od
pravnomočnosti odločbe o odvzemu dovoljenja.
16.2. Pristojnosti in sestava organov
postopka
Organi postopka
267. člen
(1) Organa postopka sta senat in predsednik
senata.
(2) Predsednik in člani senata ter
strokovni delavci Agencije za zavarovalni nadzor, ki opravljajo posamezna
dejanja v postopkih odločanja o posamičnih zadevah, za katere je pristojna
Agencija za zavarovalni nadzor po tem ali drugem zakonu, ne odgovarjajo za
škodo, ki jo povzročijo strankam ali drugim osebam pri opravljanju dejanj v teh
postopkih, razen če je škoda povzročena namenoma ali iz hude malomarnosti.
Pristojnost in sestava senata
268. člen
(1) Senat sestavljajo vsi člani strokovnega
sveta, od katerih je eden predsednik senata.
(2) Senat odloča o vseh zadevah, če zakon
za posamezno zadevo ne določa, da o njej odloča predsednik senata.
(3) Senat odloča o ugovorih proti odredbam
predsednika senata.
Pristojnosti predsednika senata
269. člen
(1) Pristojnosti predsednika senata pri
vodenju postopka in odločanju o posamezni zadevi opravlja član strokovnega
sveta, določen z razporedom dela Agencije za zavarovalni nadzor.
(2) Predsednik senata:
1.    
izdaja odredbe v postopkih nadzora;
2.    
odloča o vprašanjih, ki se tičejo postopka in o
tistih vprašanjih, ki se kot postranska vprašanja pojavijo v zvezi z izvedbo
postopka in se o njih ne odloča z odločbo;
3.    
odloča o drugih vprašanjih, kadar zakon tako
določa.
(3) Posamezna procesna dejanja pred izdajo
odločbe oziroma odredbe, ki jih je pristojen opraviti predsednik senata, lahko
opravi tudi strokovni delavec Agencije za zavarovalni nadzor, če ga za opravilo
teh dejanj pooblasti predsednik senata.
16.3. Postopek do izdaje odločbe
Izjave strank
270. člen
(1) Stranke dajejo svoje izjave pisno.
(2) V primeru iz drugega odstavka 272.
člena tega zakona lahko stranke dajo svoje izjave tudi ustno na obravnavi.
Možnost izjave
271. člen
(1) Pred izdajo odločbe, ki jo izda po
uradni dolžnosti in proti kateri ni ugovora, mora Agencija za zavarovalni
nadzor stranko pozvati, da se izjavi o dejstvih in okoliščinah, ki so pomembna
za odločitev, kolikor zakon v posameznem primeru ne določa drugačnega načina
zagotovitve možnosti stranki, da se izjavi.
(2) Poziv iz prejšnjega odstavka mora
obsegati:
1.    
določno navedbo dejstev in okoliščin, o katerih
naj se stranka izjavi, in dokazov, iz katerih ta dejstva izhajajo;
2.    
rok za izjavo, ki ne sme biti krajši od osem
dni;
3.    
pouk stranki, da mora izjavi priložiti
listinske dokaze, če se nanje sklicuje, in da po preteku roka za izjavo ne bo
imela pravice navajati novih dejstev in predlagati novih dokazov.
(3) V izjavi lahko stranka navaja dejstva,
iz katerih izhaja, da dejstva in okoliščine, navedene v pozivu iz prvega
odstavka tega člena, niso podane in predlaga dokaze, s katerimi dokazuje obstoj
zatrjevanih dejstev. Če se stranka v izjavi sklicuje na listinske dokaze, mora
te dokaze izjavi priložiti.
(4) Če stranka izjavi ne priloži listinskih
dokazov, se ne uporabljajo določbe zakona o nepopolnih vlogah, temveč Agencija
za zavarovalni nadzor pri odločanju upošteva zgolj tiste dokaze, ki so izjavi
priloženi.
(5) Po izteku roka za izjavo stranka nima
pravice navajati novih dejstev in predlagati novih dokazov.
Odločanje
272. člen
(1) Agencija za zavarovalni nadzor odloča
brez naroka.
(2) Ne glede na prejšnji odstavek lahko
predsednik senata razpiše ustno obravnavo, če presodi, da je to potrebno za
razjasnitev ali ugotovitev odločilnih dejstev.
16.4. Odločbe Agencije za zavarovalni nadzor
in odločanje
16.4.1. Skupne določbe
Vrste odločb Agencije za zavarovalni
nadzor
273. člen
(1) Agencija za zavarovalni nadzor izdaja
odločbe v obliki odločb, sklepov in odredb.
(2) Proti odločbam Agencije za zavarovalni
nadzor ni pritožbe.
Seja senata
274. člen
(1) Senat sprejema odločbe po posvetovanju
z glasovanjem na seji, ki ni javna.
(2) Senat veljavno odloča, če je na seji
navzoča večina članov senata.
(3) Predsednik senata vodi posvetovanje in
glasovanje in glasuje zadnji. Njegova dolžnost je skrbeti, da se vsa vprašanja
vsestransko in popolnoma pretresejo.
(4) Če so glasovi glede posameznih
vprašanj, o katerih se glasuje, porazdeljeni na več različnih mnenj, tako da
nobeno od njih nima potrebne večine, se vprašanja ločijo in glasovanje
ponavlja, dokler se ne doseže večina. Če se na ta način ne dobi večina, se
odločitev doseže tako, da se glasovi, ki so za subjekt nadzora najmanj ugodni,
prištejejo glasovom, ki so od teh manj neugodni, dokler se ne doseže potrebna
večina.
(5) Člani senata ne smejo odkloniti
glasovanja o vprašanjih, ki jih postavi predsednik senata. Vendar pa član
senata, ki je glasoval za ustavitev postopka za odvzem dovoljenja in ostal v
manjšini, ni dolžan glasovati o sankciji. Če ne glasuje, se šteje, da se
strinja z glasom, ki je za subjekt nadzora najugodnejši.
(6) Odločitev je veljavno sprejeta, če
zanjo glasuje večina članov senata, ki so navzoči na seji.
(7) Ne glede na prejšnji odstavek, je
odločitev o odvzemu dovoljenja sprejeta, če zanjo glasuje večina vseh članov
senata.
Zapisnik o posvetovanju in glasovanju
275. člen
(1) O posvetovanju in glasovanju se sestavi
poseben zapisnik.
(2) Zapisnik o posvetovanju in glasovanju
obsega potek glasovanja in sprejeto odločbo.
(3) Posebna mnenja se priložijo zapisniku o
posvetovanju in glasovanju, če niso vpisana v samem zapisniku.
(4) Zapisnik podpišejo vsi člani senata in
zapisnikar.
(5) Zapisnik o posvetovanju in glasovanju
se zapre v poseben ovitek. Ta zapisnik sme pregledati samo sodišče Republike
Slovenije, ko odloča v postopku sodnega varstva. V tem primeru mora sodišče Republike
Slovenije zapisnik spet zapreti v poseben ovitek in na ovitku označiti, da je
zapisnik pregledalo.
Korespondenčna seja
276. člen
(1) Ne glede na določbo 274. člena tega
zakona, lahko senat o izdaji dovoljenj oziroma soglasij odloča na
korespondenčni seji, če nihče izmed članov senata ne nasprotuje odločanju na
korespondenčni seji.
(2) Korespondenčno sejo razpiše predsednik
senata z vabilom članom senata.
(3) Vabilo iz prejšnjega odstavka mora
obsegati:
1.    
vsebino zahteve za izdajo dovoljenja oziroma
soglasja,
2.    
poziv članu senata, da glasuje za oziroma proti
izdaji dovoljenja oziroma soglasja,
3.    
rok za glasovanje, določen z dnevom in uro, do
katerega mora član senata pisno sporočiti Agenciji za zavarovalni nadzor vsebino
svoje odločitve o glasovanju oziroma izjaviti, da korespondenčni seji
nasprotuje.
(4) Odločitev je na korespondenčni seji
veljavno sprejeta, če zanjo do roka za glasovanje glasuje večina vseh članov
senata in če v tem roku nihče izmed članov senata ni izjavil, da korespondenčni
seji nasprotuje.
(5) Če je odločitev na korespondenčni seji
veljavno sprejeta, se z glasovnicami članov senata postopa po petem odstavku
275. člena tega zakona.
(6) Če odločitev na korespondenčni seji ni
veljavno sprejeta, mora predsednik senata zadevo uvrstiti na prvo naslednjo
sejo.
16.4.2. Odločba
Odločba
277. člen
Z odločbo Agencija za zavarovalni nadzor
odloča o izdaji oziroma odvzemu dovoljenja in o drugih zadevah, za katere zakon
ne določa, da o njih odloča s sklepom oziroma odredbo.
Oblika in vročitev odločbe
278. člen
(1) Odločba se izda pisno.
(2) Izvirnik odločbe podpiše predsednik
senata.
(3) Strankam se vroči overjen prepis
odločbe.
Sestavni deli odločbe
279. člen
(1) Vsaka odločba mora obsegati uvod, izrek
in pouk o pravnem sredstvu.
(2) Poleg podatkov, ki jih mora obsegati
uvod odločbe po zakonu, ki ureja splošni upravni postopek, mora odločba
Agencije za zavarovalni nadzor obsegati tudi ime in priimek predsednika in
članov senata, ki so sodelovali pri odločanju.
(3) Odločba mora biti obrazložena. V
obrazložitvi morajo biti obrazloženi tudi tisti sklepi, proti katerim ni
dovoljen poseben postopek sodnega varstva.
16.4.3. Sklep
Sklep
280. člen
(1) S sklepom odloča Agencija za
zavarovalni nadzor o vprašanjih, ki se tičejo postopka ali se pojavijo v zvezi
s postopkom.
(2) Sklep mora biti obrazložen in vsebovati
pouk o pravnem sredstvu samo, če je proti sklepu dovoljen poseben postopek
sodnega varstva.
(3) Za sklep se smiselno uporabljajo
določbe 278. in 279. člena tega zakona.
(4) Poseben postopek sodnega varstva je
dovoljen zoper sklep, zoper katerega je po določbah zakona, ki ureja splošni
upravni postopek, dovoljena pritožba.
16.5. Postopek sodnega varstva
16.5.1. Skupne določbe
Postopek sodnega varstva
281. člen
(1) Sodno varstvo proti odločbam Agencije
za zavarovalni nadzor se zagotavlja v postopku, določenim s tem zakonom (v
nadaljnjem besedilu: postopek sodnega varstva).
(2) Za postopek sodnega varstva iz prejšnjega
odstavka se smiselno uporabljajo določbe Zakona o upravnem sporu - v nadaljnjem
besedilu ZUS (Uradni list RS, št. 50/97), če ni s tem zakonom drugače določeno.
Pravica do sodnega varstva
282. člen
(1) Proti odločbam Agencije za zavarovalni
nadzor je dovoljeno začeti postopek sodnega varstva.
(2) Ne glede na določbo prejšnjega odstavka
proti odločbi, s katero Agencija za zavarovalni nadzor začne postopek za odvzem
dovoljenja, ni posebnega postopka sodnega varstva.
(3) O tožbi proti odločbi, s katero
Agencija za zavarovalni nadzor odloči o ugovoru proti odredbi in ga zavrže, zavrne
ali spremeni odredbo, mora sodišče Republike Slovenije odločiti v roku treh
mesecev.
(4) Odločba iz drugega odstavka tega člena
se lahko izpodbija s tožbo v postopku sodnega varstva proti odločbi o odvzemu
dovoljenja.
Pristojnost in sestava sodišča
283. člen
(prenehal veljati)
Tožba in odgovor na tožbo
284. člen
(1) Tožbo je potrebno vložiti v roku 15
dni.
(2) Rok za odgovor na tožbo je osem dni.
Nova dejstva in dokazi
285. člen
Tožnik v postopku sodnega varstva ne more
navajati novih dejstev in predlagati novih dokazov.
Meje preizkusa
286. člen
Sodišče preizkusi odločbo Agencije za
zavarovalni nadzor v mejah tožbenega zahtevka in v mejah razlogov, ki so
navedeni v tožbi, pri tem pa pazi po uradni dolžnosti na bistvene kršitve
določb postopka iz tretjega odstavka 25. člena ZUS.
Seja
287. člen
Sodišče odloča brez obravnave.
Pravna sredstva
288. člen
Proti sodbi oziroma sklepu, izdanem v
postopku sodnega varstva, ni pritožbe.
16.5.2. Postopek sodnega varstva proti
odločbi o prenehanju zavarovalnice
Uporaba določb
289. člen
Določbe tega podrazdelka se uporabljajo v
postopku sodnega varstva proti odločbi o začetku prisilne likvidacije in proti
odločbi o ugotovitvi pogojev za začetek stečaja (v nadaljnjem besedilu: odločba
o prenehanju zavarovalnice).
Tožnik
290. člen
(1) Tožbo proti odločbi o prenehanju
zavarovalnice lahko vložijo:
1.    
zavarovalnica,
2.    
delničarji, katerih skupni deleži dosegajo
najmanj desetino osnovnega kapitala ali nominalni znesek 417.300 eurov.
(2) Če je tožnik zavarovalnica, jo v
postopku sodnega varstva zastopa uprava, ki so ji zaradi odločbe o prenehanju
zavarovalnice prenehala druga pooblastila in pristojnosti.
Nova dejstva in dokazi
291. člen
(1) Ne glede na določbo 285. člena tega
zakona lahko tožnik v tožbi proti odločbi o prenehanju zavarovalnice navaja
nova dejstva in nove dokaze. Če se v tožbi sklicuje na listinske dokaze, mora
te dokaze tožbi priložiti.
(2) Agencija za zavarovalni nadzor lahko v
odgovoru na tožbo navaja nova dejstva in nove dokaze. Če se v odgovoru na tožbo
sklicuje na listinske dokaze, mora te dokaze odgovoru na tožbo priložiti.
(3) Če tožnik oziroma Agencija za
zavarovalni nadzor tožbi oziroma odgovoru na tožbo ne priloži listinskih
dokazov, na katere se sklicuje, se ne uporabljajo določbe o nepopolnih vlogah,
temveč sodišče pri odločanju upošteva zgolj tiste dokaze, ki so tožbi oziroma
odgovoru na tožbo priloženi.
(4) Po izteku roka za vložitev tožbe
oziroma odgovora na tožbo stranke nimajo pravice navajati novih dejstev in
predlagati novih dokazov.
Glavna obravnava in seja
292. člen
(1) Sodišče odloči po opravljeni glavni
obravnavi.
(2) Sodišče lahko odloči brez glavne
obravnave, če v pripravljalnem postopku ugotovi, da je bilo dejansko stanje v
postopku izdaje odločbe o prenehanju zavarovalnice popolno in pravilno
ugotovljeno ali pa to ni sporno.
Odločanje
293. člen
(1) Če sodišče ugotovi, da so podani
razlogi, zaradi katerih bi lahko po 61. členu ZUS upravni akt odpravilo in s
sodbo odločilo o stvari, sodišče odločbe o prenehanju zavarovalnice ne odpravi,
temveč s sodbo samo ugotovi, da je odločba o prenehanju zavarovalnice
nezakonita in da ni bilo pogojev za začetek prisilne likvidacije oziroma
stečaja.
(2) Sodba iz prejšnjega odstavka ne vpliva
na tek postopka prisilne likvidacije oziroma stečaja.
(3) V primeru iz prvega odstavka tega člena
lahko delničarji uveljavijo morebitne odškodninske zahtevke v pravdi.
(4) Proti sodbi, s katero sodišče odloči v
postopku sodnega varstva proti odločbi o prenehanju zavarovalnice, je, ne glede
na določbo 288. člena tega zakona, dovoljena pritožba, o kateri odloča Vrhovno
sodišče.
16.6. Postopek nadzora
16.6.1. Splošne določbe
Uporaba določb
294. člen
(1) Določbe tega razdelka o postopku
nadzora veljajo v vseh postopkih nadzora, ki ga opravlja Agencija za
zavarovalni nadzor na podlagi določb tega zakona, kolikor zakon za posamezen
postopek nadzora ne določa drugače.
(2) Če ni v tem razdelku posebnih določb,
veljajo v postopku nadzora skupne določbe poglavja o postopku odločanja
Agencije za zavarovalni nadzor.
Posredovanje podatkov Agenciji za
zavarovalni nadzor
294.a člen
(1) Za izvajanje nalog po tem zakonu
morajo državni organi, organi lokalnih skupnosti, nosilci javnih pooblastil ter
druge pravne osebe in organizacije, ki razpolagajo s podatki, potrebnimi za
odločitev, Agenciji za zavarovalni nadzor na njeno zahtevo nemudoma posredovati
zahtevane podatke in dokumente potrebne za izvedbo postopka nadzora, vključno s
podatki, ki so skladno z določbami ZGD določeni kot poslovna skrivnost in
tajnimi podatki, to je podatki, ki jih kot tajne določa zakon, ki ureja tajne
podatke.
(2) Osebe, navedene v prejšnjem
odstavku morajo podatke iz prejšnjega odstavka posredovati ne glede na pravila
o dopustnosti posredovanja teh podatkov, a upoštevajoč pravila, ki določajo
varnostne ukrepe ob posredovanju podatkov. Agencija za zavarovalni nadzor mora
zagotoviti primerno stopnjo varstva posredovanih ji podatkov.
(3) Oseba iz prvega odstavka tega
člena, na katero je Agencija za zavarovalni nadzor vložila zahtevo za
posredovanje podatkov, mora Agenciji za zavarovalni nadzor v roku, ki ga določi
Agencija za zavarovalni nadzor, posredovati pravilne in popolne podatke, katere
je zahtevala Agencija za zavarovalni nadzor. Agencija za zavarovalni nadzor
lahko uporabi podatke le za namen, za katerega jih je pridobila. Če oseba ne
posreduje podatkov v zahtevanem roku, Agencija za zavarovalni nadzor določi nov
rok za posredovanje podatkov.
(4) Če oseba iz prvega odstavka tega
člena, na katero je Agencija za zavarovalni nadzor naslovila zahtevo za
posredovanje podatkov, posreduje Agenciji za zavarovalni nadzor nepravilne,
nepopolne ali zavajajoče podatke ali zahtevanih podatkov ne posreduje v novem
roku, ki ga je Agencija za zavarovalni nadzor določila na podlagi zadnjega
stavka prejšnjega odstavka, lahko izda predsednik senata sklep, s katerim ji naloži
denarno kazen do 50.000 eurov. Rok za plačilo denarne kazni ne sme biti krajši
od 15 dni in ne daljši od 1 meseca.
(5) Hkrati z izdajo sklepa iz
prejšnjega odstavka lahko izda Agencija za zavarovalni nadzor zahtevo, s katero
osebi iz prvega odstavka tega člena določi nov rok za posredovanje podatkov.
(6) Sklep o izreku denarne kazni iz
četrtega odstavka tega člena mora biti obrazložen. Zoper navedeni sklep ni
pritožbe je pa dovoljen upravni spor.
(7) Agencija za zavarovalni nadzor
lahko zoper osebo iz prvega odstavka tega člena, ki še naprej zavrača
posredovanje podatkov, ob poteku roka za izvršitev ponovne zahteve za
posredovanje podatkov iz četrtega odstavka tega člena, izda nov sklep o izreku
denarne kazni, kot je le ta določen v tretjem odstavku tega člena. Agencija za
zavarovalni nadzor lahko sklepe o izreku denarne kazni zaradi posredovanja
nepravilnih, nepopolnih ali zavajajočih podatkov, oziroma neposredovanja
podatkov izdaja vse dokler seštevek denarnih kazni iz posameznih sklepov ne
doseže 1% letnega prometa osebe iz prvega odstavka tega člena v predhodnem
poslovnem letu.
(8) Agencija za zavarovalni nadzor s
pravilnikom določi vrste zahtevanih podatkov in dokumentov, dolžine rokov za
posredovanje podatkov glede na njihovo nujnost in razpone višine denarnih kazni
za posredovanje nepravilnih, nepopolnih ali zavajajočih podatkov, oziroma
neposredovanje podatkov. Dolžina rokov in višina kazni morajo biti sorazmerni s
kršitvijo, ki je predmet postopka nadzora.
Stranka postopka nadzora
295. člen
(1) Stranka postopka nadzora je oseba, nad
katero Agencija za zavarovalni nadzor opravlja nadzor (v nadaljevanju: subjekt
nadzora).
(2) Stranke postopka nadzora nad
zavarovalnico so tudi člani uprave zavarovalnice.
Vročanje
296. člen
(1) Spis se subjektu nadzora, ki je pravna
oseba oziroma podjetnik posameznik, vroči tako, da se spis izroči osebi, ki je
pooblaščena za sprejem, ali delavcu, ki se najde v pisarni oziroma poslovnem
prostoru.
(2) Vročitve članom uprave zavarovalnice se
opravljajo z vročanjem zavarovalnici. Šteje se, da je z vročitvijo
zavarovalnici opravljena tudi vročitev članom uprave.
(3) Kadar stranko v postopku nadzora
zastopa odvetnik, se šteje, da je vročitev stranki opravljena, če je spis
vročen odvetniku oziroma zaposlenemu v odvetniški pisarni.
(4) Subjektu nadzora, ki ni oseba iz
prvega, drugega oziroma tretjega odstavka tega člena, se spisi vročijo tako, da
se mu izročijo v stanovanju ali poslovnem prostoru osebe, pri kateri je
zaposlen.
Nadomestna osebna vročitev
297. člen
(1) Če se vročitev spisa, ki ga je potrebno
vročiti osebno, ne da opraviti tako, kot je predpisano v 296. členu tega
zakona, pa ni ugotovljeno, da je tisti, ki mu je treba spis vročiti odsoten, ga
izroči vročevalec Agenciji za zavarovalni nadzor. Na vratih oziroma v poštnem
nabiralniku stanovanja ali poslovnega prostora naslovnika oziroma osebe, pri
kateri je ta zaposlen, vročevalec pusti pismeno sporočilo, v katerem je navedeno,
kje se spis nahaja in rok osmih dni, v katerem mora naslovnik spis dvigniti. Na
sporočilu in na samem spisu navede vročevalec vzrok za takšno ravnanje in dan,
ko je sporočilo pustil na vratih oziroma poštnem nabiralniku naslovnika,
oziroma osebe, pri kateri je ta zaposlen, ter se podpiše.
(2) Če naslovnik spisa ne dvigne v roku
osmih dni, se šteje, da je bila vročitev opravljena na dan, ko je bilo
sporočilo puščeno na vratih oziroma v poštnem nabiralniku prostorov iz
prejšnjega odstavka, na kar je potrebno naslovnika opozoriti v samem sporočilu.
Posredna vročitev
298. člen
Če se vročitev spisa, ki ga ni potrebno
vročiti osebno, ne da opraviti tako, kot je predpisano v 296. členu tega
zakona, vročevalec spis pusti na vratih oziroma v poštnem nabiralniku
stanovanja ali poslovnih prostorov naslovnika oziroma osebe, pri kateri je
zaposlen. Vročevalec na spisu navede vzrok takšne vročitve in datum ter se
podpiše. Šteje se, da je s tem vročitev opravljena.
16.6.2. Opravljanje nadzora
Opravljanje nadzora
299. člen
Agencija za zavarovalni nadzor opravlja
nadzor:
1.    
s spremljanjem, zbiranjem in preverjanjem
poročil in obvestil zavarovalnic in drugih oseb, ki so po določbah tega zakona
oziroma drugih zakonov dolžne poročati Agenciji za zavarovalni nadzor oziroma
jo obveščati o posameznih dejstvih in okoliščinah;
2.    
z opravljanjem pregledov poslovanja subjektov
nadzora.
Pooblaščene osebe
300. člen
(1) Pregled poslovanja zavarovalnice opravi
strokovni delavec Agencije za zavarovalni nadzor, ki ga za opravljanje pregleda
pooblasti direktor Agencije za zavarovalni nadzor (v nadaljnjem besedilu:
inšpektor Agencije za zavarovalni nadzor).
(2) Za izvajanje posameznih nalog v zvezi s
pregledi poslovanja lahko direktor Agencije za zavarovalni nadzor pooblasti
pooblaščenega revizorja ali drugo strokovno usposobljeno osebo.
(3) Pooblaščene osebe iz prejšnjega
odstavka imajo pri opravljanju nalog pregleda poslovanja, za katere jih je
pooblastil direktor Agencije za zavarovalni nadzor, enake pristojnosti kot
Agencija za zavarovalni nadzor na podlagi 301. do 306. člena tega zakona.
Obseg pregleda
301. člen
(1) Zavarovalnica mora pooblaščeni osebi
omogočiti pregled vseh poslovnih knjig, spisov in druge dokumentacije.
(2) Zavarovalnica mora na zahtevo Agencije
za zavarovalni nadzor izročiti računalniške izpiske oziroma kopije evidenc
oziroma drugih poslovnih knjig in dokumentacije.
(3) Člani uprave in zaposleni pri
zavarovalnici morajo pooblaščeni osebi na njeno zahtevo posredovati poročila in
informacije o vseh zadevah, pomembnih za opravljanje nadzora.
(4) Pooblaščena oseba lahko opravi tudi
pregled poslovanja pravnih oseb, povezanih z zavarovalnico, če je to potrebno
zaradi popolnega pregleda poslovanja zavarovalnice.
Poročila in informacije
302. člen
(1) Pri opravljanju nadzora lahko Agencija
za zavarovalni nadzor od subjekta nadzora zahteva poročila in informacije o
vseh zadevah, ki so glede na namen posameznega nadzora pomembne za presojo, ali
subjekt nadzora spoštuje določbe zakona oziroma na njegovi podlagi izdanih
predpisov.
(2) Poročila in informacije iz prejšnjega
odstavka lahko Agencija za zavarovalni nadzor zahteva tudi od članov uprave
subjekta nadzora in oseb, zaposlenih pri subjektu nadzora.
(3) Agencija za zavarovalni nadzor lahko
osebe iz prejšnjega odstavka pozove, da o zadevah iz prvega odstavka tega člena
v roku, ki ne sme biti krajši od treh dni, izdelajo pisno poročilo, ali jih
povabi, da o teh zadevah podajo ustno izjavo.
Pregled poslovanja
303. člen
(1) Subjekt nadzora mora inšpektorju
Agencije za zavarovalni nadzor na njegovo zahtevo omogočiti, da opravi pregled
poslovanja na sedežu subjekta nadzora in v drugih prostorih, v katerih subjekt
nadzora oziroma druga oseba po njegovem pooblastilu opravlja dejavnosti in
posle, v zvezi s katerimi Agencija za zavarovalni nadzor opravlja nadzor.
(2) Subjekt nadzora mora inšpektorju
Agencije za zavarovalni nadzor na njegovo zahtevo omogočiti pregled poslovnih
knjig, poslovne dokumentacije ter administrativnih oziroma poslovnih evidenc, v
obsegu potrebnem za izvajanje posameznega nadzora oziroma v obsegu, določenem z
zakonom, ki ureja posamezen nadzor.
(3) Subjekt nadzora mora Agenciji za
zavarovalni nadzor na njeno zahtevo izročiti računalniške izpiske oziroma
kopije poslovnih knjig, poslovne dokumentacije ter administrativnih oziroma
poslovnih evidenc.
(4) Pregled poslovanja iz prvega in drugega
odstavka tega člena opravlja Agencija za zavarovalni nadzor ob delavnikih med
8. in 18. uro. Kadar je zaradi obsega oziroma narave pregleda to potrebno,
lahko Agencija za zavarovalni nadzor opravi pregled poslovanja tudi po 18. uri
oziroma med nedelovnimi dnevi.
(5) Agencija za zavarovalni nadzor mora
pregled poslovanja opravljati tako, da s tem ovira normalno poslovanje subjekta
nadzora samo v takšni meri kot je nujno za opravljanje nadzora v skladu z
namenom posameznega nadzora.
Zahteva za pregled poslovanja
304. člen
(1) Zahteva za pregled poslovanja mora biti
subjektu nadzora vročena najmanj osem dni pred začetkom pregleda poslovanja.
(2) Ne glede na določbo prejšnjega odstavka
lahko pooblaščena oseba zahtevo za pregled poslovanja vroči šele ob začetku
opravljanja pregleda poslovanja, če drugače ne bi bilo mogoče doseči namena
posameznega nadzora.
(3) Zahteva za pregled poslovanja mora
obsegati določno navedbo poslovnih knjig, poslovne dokumentacije ter
administrativnih oziroma poslovnih evidenc, ki so predmet pregleda.
(4) V primeru iz tretjega odstavka 303. člena
tega zakona mora zahteva za pregled obsegati določno navedbo poslovnih knjig,
poslovne dokumentacije ter administrativnih oziroma poslovnih evidenc, ki jih
je v obliki računalniških izpiskov oziroma kopij potrebno izročiti, in rok, ki
ne sme biti krajši od petih delovnih dni, v nujnih primerih, kar mora biti v
zahtevi za pregled posebej obrazloženo, pa od treh delovnih dni od seznanitve z
zahtevo.
(5) Zahteva za pregled poslovanja mora
obsegati tudi pravni pouk o pravnih posledicah, ki lahko nastopijo, če subjekt
nadzora ne bo ravnal v skladu z zahtevo za pregled poslovanja oziroma Agenciji
za zavarovalni nadzor ne bo omogočil opravljanja pregleda poslovanja na način,
določen v 303. členu tega zakona.
(6) Agencija za zavarovalni nadzor lahko
med opravljanjem pregleda poslovanja dopolni zahtevo za pregled poslovanja. Za
dopolnitev zahteve se smiselno uporabljata tretji in četrti odstavek tega
člena.
Pogoji za opravljanje pregleda
305. člen
(1) Subjekt nadzora mora pooblaščenim
osebam Agencije za zavarovalni nadzor zagotoviti ustrezne prostore, v katerih
lahko nemoteno in brez prisotnosti drugih oseb opravijo pregled poslovanja.
(2) Subjekt nadzora mora zagotoviti, da so
v času, v katerem pooblaščene osebe Agencije za zavarovalni nadzor opravljajo
pregled poslovanja v prostorih iz prvega odstavka 303. člena tega zakona, v teh
prostorih prisotne pooblaščene osebe subjekta nadzora, ki lahko na zahtevo
pooblaščenih oseb Agencije za zavarovalni nadzor podajo pojasnila v zvezi s
poslovnimi knjigami, poslovno dokumentacijo ter administrativnimi oziroma
poslovnimi evidencami, ki so predmet pregleda.
Pogoji za pregled računalniško
vodenih poslovnih knjig in evidenc
306. člen
(1) Subjekt nadzora, ki računalniško
obdeluje podatke oziroma računalniško vodi poslovne knjige in druge evidence,
mora na zahtevo pooblaščene osebe Agencije za zavarovalni nadzor zagotoviti
ustrezne pripomočke za pregled poslovnih knjig in evidenc ter preizkušanje
ustreznosti računalniško obravnavanih podatkov.
(2) Nadzornemu organu mora subjekt nadzora
izročiti dokumentacijo, iz katere je razviden popolni opis dela računalniškega
sistema. Iz dokumentacije morajo biti razvidni podsistemi in datoteke
računalniškega sistema. Dokumentacija mora zagotavljati vpogled v:
1.    
računalniško rešitev;
2.    
postopke v okviru računalniške rešitve;
3.    
kontrole, ki zagotavljajo pravilno in
zanesljivo obdelavo podatkov;
4.    
kontrole, ki preprečujejo nepooblaščeno
dodajanje, spreminjanje ali brisanje hranjenih računalniških zapisov.
(3) Vsaka sprememba računalniške rešitve
(računalniških programov) iz prvega odstavka tega člena, mora biti
dokumentirana v časovnem zaporedju nastanka spremembe, skupaj z datumom
spremembe. Iz dokumentacije mora biti razvidna tudi vsaka sprememba oblike
datotek.
Izrekanje ukrepov nadzora
307. člen
(1) Ukrepe nadzora po tem zakonu izreka
Agencija za zavarovalni nadzor po uradni dolžnosti.
(2) Agencija za zavarovalni nadzor pred
izrekom ukrepa obvesti subjekt nadzora in mu da možnost, da se o njem izjavi.
Rok za izjavo ne sme biti krajši od osmih dni in ne daljši od 15 dni.
(3) Ne glede na prvi odstavek tega člena
lahko Agencija za zavarovalni nadzor izreče ukrep zavarovalnici tudi na predlog
člana uprave ali nadzornega sveta zavarovalnice ali delničarjev, katerih skupni
deleži dosegajo najmanj desetino osnovnega kapitala zavarovalnice ali nominalni
znesek 417.300 eurov.
16.6.3. Odprava kršitev
Odredba
308. člen
Kadar Agencija za zavarovalni nadzor pri
opravljanju nadzora ugotovi kršitve tega zakona oziroma na njegovi podlagi
izdanih predpisov oziroma drugih predpisov, ki urejajo poslovanje zavarovalnic,
z odredbo subjektu nadzora naloži, da odpravi kršitve oziroma nepravilnosti,
oziroma da opravi ali opusti določena dejanja (v nadaljnjem besedilu: odprava
kršitev).
Vsebina odredbe
309. člen
(1) Izrek odredbe mora obsegati:
1.    
določen opis kršitev, katerih odprava je z
odredbo naložena;
2.    
rok, v katerem mora subjekt nadzora odpraviti kršitve
in predložiti poročilo o odpravi kršitev;
3.    
način odprave kršitve, kadar Agencija za
zavarovalni nadzor subjektu nadzora naloži, da kršitve odpravi na določen
način;
4.    
listine oziroma dokaze o odpravi kršitev, kadar
Agencija za zavarovalni nadzor subjektu nadzora naloži, da o odpravi kršitev
predloži določene listine oziroma druge dokaze.
(2) Odredba mora biti obrazložena.
Predložitev poročila pooblaščenega
revizorja o odpravi kršitev
310. člen
Kadar Agencija za zavarovalni nadzor
ugotovi kršitve pri vodenju poslovnih knjig, oziroma administrativnih in drugih
evidenc, ki jih je dolžna voditi zavarovalnica, oziroma obsežnejše kršitve pri
poslovanju zavarovalnice, lahko zavarovalnici z odredbo naloži tudi, da o
odpravi kršitev predloži poročilo, s pozitivnim mnenjem pooblaščenega
revizorja, da so ugotovljene kršitve odpravljene.
Ugovor proti odredbi
311. člen
(1) Proti odredbi ima subjekt nadzora
pravico vložiti ugovor v roku osmih dni od vročitve.
(2) Če je upravičena oseba pravočasno
vložila ugovor, se rok za odpravo kršitev, določen z odredbo, podaljša za čas
od vložitve ugovora do vročitve odločbe o ugovoru.
(3) Ne glede na prejšnji odstavek lahko
Agencija za zavarovalni nadzor z odredbo odloči, da ugovor ne zadrži izvršitve,
kadar zaradi narave kršitve z izvršitvijo odredbe ni mogoče odlašati.
(4) O ugovoru mora Agencija za zavarovalni
nadzor odločiti v roku 15 dni od prejema ugovora.
Razlogi za ugovor
312. člen
Ugovor proti odredbi je dopusten iz
naslednjih razlogov:
1.    
če je odredbo izdala oseba, ki ni bila
pristojna za izdajo odredbe;
2.    
če kršitev, katere odprava je z odredbo
naložena, ni podana;
3.    
če dejanje oziroma opustitev, ki je bilo razlog
za izdajo odredbe, nima znakov kršitve;
4.    
če odredbe ni mogoče izvršiti ali je ni mogoče
izvršiti na način, določen z odredbo;
5.    
če bi izvršitev odredbe povzročila kakšno
dejanje, ki je v nasprotju s prisilnimi predpisi;
6.    
če je bila z odredbo naložena odprava kršitev
osebi, nad katero Agencija za zavarovalni nadzor ni pristojna opravljati
nadzora;
7.    
če je z odredbo v nasprotju z zakonom naložena
predložitev poročila pooblaščenega revizorja o odpravi kršitev;
8.    
če je v odredbi zmotno ali nepopolno
ugotovljeno dejansko stanje.
Vsebina ugovora
313. člen
(1) Ugovor mora obsegati:
1.    
navedbo odredbe, proti kateri se vlaga;
2.    
izjavo, da se odredba izpodbija v celoti ali v
določenem delu;
3.    
razloge za ugovor;
4.    
druge podatke, ki jih mora obsegati vsaka
vloga.
(2) V ugovoru lahko subjekt nadzora navaja
dejstva, iz katerih izhaja, da kršitve, katerih odprava mu je bila z odredbo
naložena, niso podane in predlaga dokaze, s katerimi dokazuje obstoj
zatrjevanjih dejstev. Če se subjekt nadzora v izjavi sklicuje na listinske
dokaze, mora te dokaze priložiti ugovoru.
(3) Če subjekt nadzora ugovoru ne priloži
listinskih dokazov, se ne uporabljajo določbe o nepopolnih vlogah, temveč
Agencija za zavarovalni nadzor pri odločanju upošteva zgolj tiste dokaze, ki so
izjavi priloženi.
(4) Po izteku roka za ugovor subjekt
nadzora nima pravice navajati novih dejstev in predlagati novih dokazov.
Meje preizkusa odredbe
314. člen
Agencija za zavarovalni nadzor preizkusi
odredbo v tistem delu, v katerem se izpodbija z ugovorom in v mejah razlogov,
navedenih in obrazloženih v ugovoru.
Odločanje o ugovoru
315. člen
(1) O ugovoru odloča Agencija za
zavarovalni nadzor z odločbo.
(2) Pri odločanju o ugovoru lahko Agencija
za zavarovalni nadzor ugovor zavrže ali zavrne ali pa spremeni odredbo ali jo
razveljavi.
(3) Agencija za zavarovalni nadzor ugovor
zavrže, če ugovor ni dovoljen, če je prepozen ali če ga je vložila neupravičena
oseba.
(4) Če Agencija za zavarovalni nadzor
ugotovi, da je podan razlog iz 1., 2., 3. ali 6. točke 312. člena tega zakona,
odpravi odredbo.
(5) Če Agencija za zavarovalni nadzor
ugotovi, da je podan razlog iz 4., 5., 7. ali 8. točke 312. člena tega zakona,
glede na naravo kršitve odpravi odredbo oziroma jo spremeni. Agencija za
zavarovalni nadzor pri odločanju o ugovoru odredbe ne sme spremeniti v škodo
subjekta nadzora.
Poročilo o odpravi kršitev
316. člen
(1) Subjekt nadzora mora v roku, določenem
z odredbo, odpraviti ugotovljene kršitve in Agenciji za zavarovalni nadzor
predložiti poročilo, v katerem opiše ukrepe za odpravo kršitev. Poročilu mora
priložiti listine in druge dokaze, iz katerih izhaja, da so bile ugotovljene
kršitve odpravljene.
(2) V primeru iz 310. člena tega zakona,
mora subjekt nadzora poročilu o odpravi kršitev priložiti tudi poročilo
pooblaščenega revizorja.
(3) Če iz poročila iz prvega odstavka tega
člena in priloženih dokazov oziroma poročila iz drugega odstavka tega člena
izhaja, da so kršitve odpravljene, izda Agencija za zavarovalni nadzor odločbo,
s katero ugotovi, da so kršitve, ugotovljene z odredbo, odpravljene.
(4) Če so z odredbo odrejeni dodatni ukrepi
v skladu s 181. členom tega zakona, se določbe tega člena, ki se nanašajo na
odpravo kršitev in na poročilo o odpravi kršitev, nanašajo tudi na izvedbo
dodatnih ukrepov ter na poročanje o izvedbi dodatnih ukrepov.
16.6.4. Odvzem dovoljenja
Začetek postopka za odvzem dovoljenja
317. člen
(1) Agencija za zavarovalni nadzor začne
postopek za odvzem dovoljenja, ki ga je izdala, če iz podatkov, s katerimi
razpolaga, izhaja utemeljen sum, da je podan kateri od razlogov za odvzem
dovoljenja, določen z zakonom.
(2) O začetku postopka za odvzem dovoljenja
odloči Agencija za zavarovalni nadzor z odločbo (v nadaljnjem besedilu: odločba
o začetku postopka za odvzem dovoljenja).
(3) Odločba o začetku postopka za odvzem
dovoljenja mora vsebovati:
1.    
določen opis dejanja, ravnanj ali okoliščin, ki
naj bi bile razlog za začetek postopka,
2.    
navedbo listin in drugih dokazov, na podlagi
katerih je Agencija za zavarovalni nadzor zaključila, da obstaja utemeljen sum
iz prvega odstavka tega člena,
3.    
obrazložitev odločitve o začetku postopka.
(4) V odločbi o začetku postopka za odvzem
dovoljenja Agencija za zavarovalni nadzor določi tudi rok, ki ne sme biti
krajši od 15 dni in ne daljši od 30 dni šteto od dneva vročitve odločbe
subjektu nadzora, v katerem se subjekt nadzora lahko izjavi o razlogih za začetek
postopka (v nadaljnjem besedilu: izjava o razlogih za odvzem dovoljenja).
Izjava o razlogih za odvzem
dovoljenja
318. člen
(1) V izjavi o razlogih za odvzem
dovoljenja lahko subjekt nadzora navaja dejstva, iz katerih izhaja, da odvzem
dovoljenja ni utemeljen in predlaga dokaze, s katerimi dokazuje obstoj
zatrjevanih dejstev. Če se subjekt nadzora v izjavi sklicuje na listinske
dokaze, mora te dokaze priložiti izjavi.
(2) Če subjekt nadzora izjavi o razlogih za
odvzem dovoljenja ne priloži listinskih dokazov, se ne uporabljajo določbe tega
zakona o nepopolnih vlogah, temveč Agencija za zavarovalni nadzor pri odločanju
upošteva zgolj tiste dokaze, ki so izjavi priloženi.
(3) Po izteku roka za izjavo o razlogih za
odvzem dovoljenja subjekt nadzora nima pravice navajati novih dejstev in
predlagati novih dokazov.
Odločanje o odvzemu dovoljenja
319. člen
(1) Agencija za zavarovalni nadzor mora
odločiti o odvzemu dovoljenja v roku 30 dni od prejema izjave o razlogih za
odvzem dovoljenja oziroma od izteka roka za takšno izjavo.
(2) Agencija za zavarovalni nadzor sme
odločati o odvzemu dovoljenja samo zaradi tistih dejanj, ravnanj ali okoliščin,
zaradi katerih je izdala odločbo o začetku postopka za odvzem dovoljenja, in
samo na podlagi tistih listin in drugih dokazov, ki so bili navedeni v odločbi
o začetku postopka, in ki jih je izjavi o razlogih za odvzem dovoljenja
priložil subjekt nadzora.
Ustavitev postopka
320. člen
Agencija za zavarovalni nadzor ustavi
postopek za odvzem dovoljenja:
1.    
če na podlagi dokazov iz drugega odstavka 319.
člena tega zakona zaključi, da dejanje, ravnanje oziroma okoliščine, zaradi
katerih je izdala odločbo o začetku postopka za odvzem dovoljenja, nimajo
znakov razloga za odvzem dovoljenja, ali
2.    
če na podlagi dokazov iz drugega odstavka 319.
člena tega zakona zaključi, da ni dokazano, da je subjekt nadzora storil
dejanje, oziroma da so podane okoliščine, zaradi katerih je izdala odločbo o
začetku postopka za odvzem dovoljenja.
Odločba o odvzemu dovoljenja
321. člen
(1) Izrek odločbe o odvzemu dovoljenja mora
obsegati:
1.    
odločitev o odvzemu dovoljenja, z označbo
številke in datuma izdaje dovoljenja,
2.    
firmo in sedež oziroma ime in priimek in datum
rojstva subjekta nadzora, ki mu je dovoljenje odvzeto,
3.    
določen opis dejanja, ravnanj ali okoliščin, ki
so razlog za odvzem dovoljenja.
(2) Odločba o odvzemu dovoljenja mora biti
obrazložena.
Preklic pogojnega odvzema dovoljenja
322. člen
Za postopek preklica pogojnega odvzema
dovoljenja se smiselno uporabljajo določbe tega podrazdelka o postopku odvzema
dovoljenja.
16.7. Postopek odločanja o izdaji dovoljenj
oziroma soglasij
Uporaba določb
323. člen
(1) Določbe tega razdelka se uporabljajo v
postopku odločanja o izdaji dovoljenj oziroma soglasij, o katerih odloča
Agencija za zavarovalni nadzor, kolikor zakon za posamezen postopek izdaje
dovoljenja oziroma soglasja ne določa drugače.
(2) Če ni v tem razdelku posebnih določb,
veljajo v postopku odločanja o izdaji dovoljenj oziroma soglasij skupne določbe
poglavja o postopku odločanja Agencije za zavarovalni nadzor.
Taksa za odločanje
324. člen
Za odločanje o zahtevah za izdajo dovoljenj
oziroma soglasij morajo vložniki plačati takso, določeno s tarifo Agencije za
zavarovalni nadzor.
Stranka v postopku
325. člen
(1) Stranka v postopku je vložnik zahteve
za izdajo dovoljenja oziroma soglasja (v nadaljnjem besedilu: vložnik zahteve).
(2) Stranka v postopku je tudi oseba,
katere pravni interes utegne biti z odločbo Agencije za zavarovalni nadzor
prizadet, če svojo udeležbo v postopku priglasi s pisno vlogo.
(3) Vsaka stranka nosi svoje stroške
postopka.
Začetek postopka
326. člen
(1) Postopek se začne z vložitvijo zahteve
za izdajo dovoljenja oziroma soglasja (v nadaljnjem besedilu: zahteva).
(2) Po uradni dolžnosti ali na zahtevo
drugega pristojnega organa, začne Agencija za zavarovalni nadzor postopek samo,
kadar tako določa zakon.
Vsebina zahteve
327. člen
(1) Zahteva mora obsegati:
1.    
firmo, sedež in matično številko vložnika
zahteve, če jo je vložnik že pridobil,
2.    
določen zahtevek za izdajo dovoljenja oziroma
soglasja,
3.    
druge podatke, določene z zakonom.
(2) Zahtevi je potrebno priložiti listine,
določene z zakonom, in druge listine, iz katerih izhaja utemeljenost zahtevka
za izdajo dovoljenja, ter dokaz o plačilu takse za odločitev o zahtevi.
Procesne predpostavke za odločanje
328. člen
(1) V postopku predhodnega preizkusa
zahteve Agencija za zavarovalni nadzor preizkusi ali so izpolnjene procesne
predpostavke za odločanje o zahtevi:
1.    
ali je zahtevo vložila upravičena oseba,
2.    
ali zahteva obsega podatke, ki jih mora
obsegati,
3.    
ali so zahtevi priložene predpisane listine,
4.    
ali je zahtevi priložen dokaz o plačilu takse
oziroma nadomestila za delo Agencije za zavarovalni nadzor,
5.    
ali so izpolnjene druge procesne predpostavke,
ki morajo biti izpolnjene za odločanje o vsaki vlogi.
(2) Če Agencija za zavarovalni nadzor
ugotovi, da procesne predpostavke za odločanje o zahtevi niso izpolnjene, gre
pa za pomanjkljivosti, ki jih ni mogoče odpraviti, s sklepom zavrže zahtevo.
(3) Če Agencija za zavarovalni nadzor
ugotovi, da procesne predpostavke za odločanje o zahtevi niso izpolnjene in je
pomanjkljivosti mogoče odpraviti, naloži vložniku s sklepom, da pomanjkljivosti
odpravi. V sklepu določi rok za odpravo pomanjkljivosti, ki ne sme biti krajši
od osem dni in ne daljši kot 15 dni.
(4) Če vložnik v primeru iz prejšnjega
odstavka pomanjkljivosti v določenem roku ne odpravi, Agencija za zavarovalni
nadzor s sklepom zavrže zahtevo.
(5) Zoper sklep iz tretjega odstavka tega
člena ni posebnega postopka sodnega varstva.
(6) Če se zahteva nanaša na izdajo
dovoljenja za opravljanje zavarovalnih poslov oziroma za združitev oziroma
delitev mora Agencija za zavarovalni nadzor izdati sklep iz tretjega odstavka
tega člena v dveh mesecih od prejema vloge, v vseh ostalih primerih pa v 30
dneh od prejema vloge.
Izvajanje dokazov in odločanje
328.a člen
(1) V postopku odločanja o zahtevi lahko
Agencija za zavarovalni nadzor izvede tudi dokaze, ki jih vložnik ni predlagal,
če so ti potrebni za ugotovitev dejstev, ki so pomembna za odločitev o zahtevi.
Pri tem lahko Agencija za zavarovalni nadzor od vložnika zahteva:
1.    
da ji v roku, ki ne sme biti krajši od osem
dni, predloži dodatne podatke oziroma listine,
2.    
da ji omogoči, da opravi pregled njegovega
poslovanja oziroma poslovanja z njim povezanih oseb.
(2) Za pregled poslovanja iz 2. točke prejšnjega
odstavka se smiselno uporabljajo določbe 299. do 306. člena tega zakona.
(3) Agencija za zavarovalni nadzor zavrne
zahtevo:
1.    
če vložnik v roku, določenem v zahtevi iz 1.
točke prvega odstavka tega člena, Agenciji za zavarovalni nadzor ne predloži
zahtevanih podatkov oziroma listin, ali
2.    
če vložnik odkloni zahtevo Agencije za
zavarovalni nadzor iz 2. točke prvega odstavka tega člena oziroma kako drugače
ovira izvedbo pregleda poslovanja.
(4) Če namerava Agencija za zavarovalni
nadzor zavrniti zahtevo za izdajo dovoljenja na podlagi dejstev, ugotovljenih
pri pregledu poslovanja iz 2. točke prvega odstavka tega člena ali drugih
dokazov, ki jih ni predlagal vložnik zahteve, mora pred izdajo odločbe o
zavrnitvi zahteve vložniku dati možnost, da se izjavi o dejstvih in okoliščinah,
ki so pomembne za to odločitev. V primeru iz prejšnjega stavka se smiselno
uporablja 271. člen tega zakona.
Rok za odločitev
329. člen
(1) O zahtevi za izdajo dovoljenja za
opravljanje zavarovalnih poslov ali za združitev oziroma delitev mora Agencija
za zavarovalni nadzor odločiti v roku šestih mesecev od prejema zahteve za
izdajo dovoljenja, o ostalih zahtevah pa v roku treh mesecev od prejema zahteve
za izdajo dovoljenja oziroma soglasja.
(2) Če Agencija za zavarovalni nadzor ni
odločila v rokih iz prejšnjega odstavka, lahko vložnik zahteve uveljavlja sodno
varstvo, kot da bi bila zahteva zavrnjena.
(3) Če je Agencija za zavarovalni nadzor
izdala sklep iz šestega odstavka 328. člena tega zakona, rok iz prvega odstavka
tega člena ne teče od vročitve sklepa do izteka roka za odpravo pomanjkljivosti
oziroma do prejema dopolnitve oziroma poprave vloge, če je ta dopolnjena v
roku, določenem s sklepom.
(4) Če je Agencija za zavarovalni nadzor
vložnika zahteve po četrtem odstavku 328.a člena tega zakona pozvala, da se
izjavi o razlogih za zavrnitev dovoljenja, rok iz prvega odstavka tega člena za
odločitev o dovoljenju oziroma soglasju ne teče od vročitve poziva do poteka
roka za izjavo oziroma do prejema izjave, če je bila poslana v roku, določenem
s pozivom.
Posebna pravila za odločanje o
zahtevi za izdajo dovoljenja za pridobitev kvalificiranega deleža
329.a člen
(1) Ne glede na šesti odstavek 328.
člena tega zakona mora Agencija za zavarovalni nadzor izdati sklep o odpravi
pomanjkljivosti zahteve za izdajo dovoljenja za pridobitev kvalificiranega
deleža v dveh delovnih dneh po prejemu zahteve.
(2) Agencija za zavarovalni nadzor
mora v dveh delovnih dneh vložniku zahteve izdati potrdilo o prejemu popolne
zahteve za izdajo dovoljenja za pridobitev kvalificiranega deleža. Rok iz
določbe prejšnjega stavka teče:
1.    
če Agencija za zavarovalni nadzor v roku iz
prejšnjega odstavka ni izdala sklepa o odpravi pomanjkljivosti, od prejema
zahteve;
2.    
če je Agencija za zavarovalni nadzor v roku iz
prejšnjega odstavka izdala sklep o odpravi pomanjkljivosti in je vložnik v
roku, določenem s sklepom, zahtevo dopolnil oziroma popravil v skladu s tem
sklepom, od prejema dopolnitve oziroma poprave zahteve.
(3) Ne glede na prvi odstavek 329.
člena tega zakona mora Agencija za zavarovalni nadzor o zahtevi za izdajo
dovoljenja za pridobitev kvalificiranega deleža odločiti v šestdesetih delovnih
dneh. Rok iz določbe prejšnjega stavka teče:
1.    
če je Agencija za zavarovalni nadzor v roku iz
prejšnjega odstavka izdala potrdilo, od izdaje potrdila;
2.    
če Agencija za zavarovalni nadzor v roku iz
prejšnjega odstavka ni izdala potrdila, od poteka roka za izdajo potrdila iz
prejšnjega odstavka.
(4) Agencija za zavarovalni nadzor
mora v potrdilu iz drugega odstavka tega člena navesti dan, s katerim poteče
rok iz prejšnjega odstavka.
(5) V postopku odločanja o zahtevi za
pridobitev kvalificiranega deleža se ne uporabljajo 2. točka prvega odstavka,
drugi odstavek in 2. točka tretjega odstavka 328.a člena in četrti odstavek
329. člena tega zakona.
(6) Agencija za zavarovalni nadzor
lahko od vložnika zahteva, da predloži dodatne informacije ali dokumente,
potrebne za presojo primernosti bodočega kvalificiranega imetnika (v nadaljnjem
besedilu: zahteva za dodatne informacije ali dokumente), če tako zahtevo izda
najpozneje petdeseti delovni dan po poteku roka za izdajo potrdila iz drugega
odstavka tega člena.
(7) Če Agencija za zavarovalni nadzor
izda zahtevo za dodatne informacije ali dokumente v skladu s prejšnjim
odstavkom, se tek roka iz tretjega odstavka tega člena zadrži od izdaje zahteve
za dodatne informacije ali dokumente do dneva, ko vložnik predloži dodatne
informacije ali dokumente, vendar največ za 20 delovnih dni od izdaje prve
zahteve. Agencija za zavarovalni nadzor lahko po prejemu informacij in dokumentov
na podlagi prve zahteve v skladu s prejšnjim odstavkom zahteva še dodatne
informacije ali dokumente, vendar druga in naslednje zahteve Agencije za
zavarovalni nadzor za dodatne informacije ali dokumente ne zadržijo teka roka
iz tretjega odstavka tega člena.
(8) Ne glede na prejšnji odstavek
lahko Agencija za zavarovalni nadzor s prvo zahtevo za dodatne informacije ali
dokumente odloči, da se tek roka iz tretjega odstavka tega člena zadrži za več
kot 20 delovnih dni, vendar največ za 30 delovnih dni od izdaje te zahteve:
1.    
če je bodoči kvalificirani imetnik oseba tretje
države ali
2.    
če bodoči kvalificirani imetnik nima položaja
kreditne institucije, investicijskega podjetja, družbe za upravljanje,
kolektivnega naložbenega podjema, zavarovalnice ali pozavarovalnice.
(9) Agencija za zavarovalni nadzor
mora vložniku zahteve v dveh delovnih dneh po prejemu dodatnih informacij ali
dokumentov na podlagi zahteve iz šestega odstavka tega člena izdati potrdilo o
prejemu teh dodatnih informacij ali dokumentov. V potrdilu o prejemu dodatnih
informacij ali dokumentov na podlagi prve zahteve iz šestega odstavka tega
člena mora biti naveden dan, ko poteče rok iz tretjega odstavka tega člena ob
upoštevanju njegovega zadržanja po sedmem ali osmem odstavku tega člena.
(10) Če Agencija za zavarovalni nadzor
zavrne zahtevo za izdajo dovoljenja za pridobitev kvalificiranega deleža, mora
v dveh delovnih dneh po sprejetju te odločitve in do poteka roka iz tretjega
odstavka tega člena ob upoštevanju morebitnega zadržanja po sedmem ali osmem
odstavku tega člena izdati in odpraviti pisni odpravek odločbe o zavrnitvi
zahteve za izdajo dovoljenja za pridobitev kvalificiranega dovoljenja.
(11) Če Agencija za zavarovalni nadzor
do poteka roka iz tretjega odstavka tega člena ob upoštevanju morebitnega
zadržanja po sedmem ali osmem odstavku tega člena ne izda in odpravi pisnega
odpravka odločbe o zavrnitvi ali zavrženju zahteve za dovoljenje za pridobitev
kvalificiranega deleža, se šteje, da je z dnem, s katerim poteče ta rok, izdala
dovoljenje za pridobitev kvalificiranega deleža, za katerega je kvalificirani
imetnik zahteval izdajo tega dovoljenja.
(12) V primeru iz prejšnjega odstavka
mora Agencija za zavarovalni nadzor na zahtevo kvalificiranega imetnika izdati
ugotovitveno odločbo, s katero ugotovi, da je dovoljenje izdano, v osmih dneh
od prejema zahteve za izdajo te ugotovitvene odločbe.
(13) Ne glede na prvi odstavek 153.
člena tega zakona Agencija za zavarovalni nadzor na svojih spletnih straneh
objavi povzetek odločbe o zavrnitvi zahteve za izdajo dovoljenja za pridobitev
kvalificiranega deleža s povzetkom razlogov za tako odločitev, če tako zahteva
vložnik te zahteve.
16.8. Izvršitev odločb nadzornega organa
Odločbe, ki se glasijo na izpolnitev
denarne obveznosti
330. člen
Dokončne odločbe Agencije za zavarovalni
nadzor, ki se glasijo na izpolnitev denarne obveznosti, izvrši sodišče na
predlog Agencije za zavarovalni nadzor.
Odredba o odpravi kršitev
331. člen
Odredbe o odpravi kršitev ni mogoče
prisilno izvršiti.
17. ZAVAROVALNI IN POZAVAROVALNI POOLI
Zavarovalni in pozavarovalni pooli
332. člen
(1) Dve ali več zavarovalnic lahko ustanovi
zavarovalni oziroma pozavarovalni pool za opravljanje zavarovalnih oziroma
pozavarovalnih poslov, ki krijejo nevarnosti velikih premoženjskih škod, škod
iz odgovornosti za jedrsko škodo, proizvajalčeve odgovornosti za farmacevtske
izdelke oziroma drugih velikih škod.
(2) Za zavarovalni oziroma pozavarovalni
pool se uporabljajo določbe ZGD o gospodarskem interesnem združenju, če ni v
tem členu drugače določeno.
(3) Za zavarovalni oziroma pozavarovalni
pool se smiselno uporabljajo določbe 3. poglavja ter 5. do 12. poglavja tega
zakona, razen določbe prvega odstavka 163. člena tega zakona.
18. SLOVENSKO ZAVAROVALNO ZDRUŽENJE
Slovensko zavarovalno združenje
333. člen
(1) Zavarovalnice, ki lahko na ozemlju
Republike Slovenije opravljajo zavarovalne posle, in druge organizacije se
lahko združujejo v Slovensko zavarovalno združenje.
(2) Za Slovensko zavarovalno združenje se
uporabljajo določbe ZGD o gospodarskem interesnem združenju, če ni v tem členu
drugače določeno.
(3) Slovensko zavarovalno združenje:
1.    
opravlja posle, predvidene s sprejetimi
mednarodnimi sporazumi o zavarovanju lastnikov vozil proti odgovornosti (zelena
karta) in predstavlja zavarovalnice v mednarodnih organizacijah zavarovalnic v
zvezi s temi posli,
2.    
sprejema zavarovalne statistične standarde,
3.    
opravlja naloge v zvezi s škodnim skladom za:
-     
izplačilo škod, ki jih povzročijo vozniki
neznanih in nezavarovanih vozil in nezavarovanih zrakoplovov oziroma drugih
letalnih naprav ter nezavarovanih čolnov,
-     
izplačilo odškodnin potnikom v javnem prometu,
če lastnik javnega prometnega sredstva ni sklenil zavarovalne pogodbe,
-     
izplačilo odškodnin v primeru, ko je bil uveden
stečajni postopek nad zavarovalnico, ki je dolžna plačati odškodnino,
4.    
opravlja naloge skupnega pomena za
zavarovalnice, določene v pogodbi o ustanovitvi oziroma statutu, oziroma za
katere ga pooblastijo članice,
5.    
opravlja naloge v zvezi z informacijskim
centrom in odškodninskim uradom po zakonu, ki ureja obvezna zavarovanja v
prometu.
(4) Slovensko zavarovalno združenje
organizira izobraževanje ter opravlja preizkuse strokovnih znanj za opravljanje
poslov zavarovalnega zastopanja oziroma posredovanja iz 1. točke četrtega in 1.
točke petega odstavka 230. člena tega zakona.
(5) Za opravljanje poslov Slovenskega
zavarovalnega združenja iz 3. in 5. točke tretjega odstavka tega člena se za
odškodninski urad smiselno uporabljajo 70., 116. člen, prvi odstavek 137. člena
ter 8., 10. in 11. poglavje tega zakona.
(6) V primeru iz četrtega odstavka tega
člena se za nadzor nad organiziranjem izobraževanj in opravljanjem preizkusov
znanj smiselno uporabljajo določbe 172., 173., 175, 177., 179. in 180. člena
tega zakona.
Reševanje sporov med ponudniki storitev
in potrošniki
333.a člen
(1) Zavarovalnice morajo vzpostaviti shemo
izvensodnega reševanja sporov med ponudniki zavarovalniških storitev in
strankami (potrošniki).
(2) Obliko in sestavo telesa, ki odloča v
sporu, način ter postopek odločanja predpiše zavarovalnica s svojim notranjim
aktom ter ga javno objavi v dnevnem tisku oziroma strokovnem tisku, ki je
namenjen potrošnikom.
(3) Zavarovalnica mora v zavarovalnih
pogojih objaviti informacijo o shemi izvensodnega reševanja sporov.
(4) Zavarovalnice morajo vzpostaviti
interni postopek za reševanje pritožb zavarovalcev.
19. PRAVO, KI SE UPORABI ZA ZAVAROVALNO POGODBO
Uporaba določb
334. člen
(1) Določbe tega poglavja veljajo za
določanje prava za zavarovalne pogodbe z mednarodnim elementom kadar zavarovanje
krije nevarnosti v Republiki Sloveniji oziroma državi članici.
(2) Če ni v tem poglavju drugače določeno
se za določanje prava za zavarovalne pogodbe iz prejšnjega odstavka uporabljajo
določbe splošnega zakona, ki ureja pravila o določanju prava za razmerja z
mednarodnim elementom.
(3) Določbe tega poglavja se ne uporabljajo
za pozavarovalne pogodbe.
Napotilo na materialnopravne določbe
tujega prava
335. člen
(1) Če določbe tega poglavja napotujejo na
tuje pravo, se upoštevajo samo materialnopravne določbe tega prava, ki urejajo
vsebino pravnega razmerja, in ne določbe tega prava o napotilu na drugo pravo.
(2) Če obsega posamezna država, katere
pravo je treba uporabiti, več delov, na katerih veljajo različne določbe iz prejšnjega
odstavka, se pri uporabi določb tega poglavja vsak tak del države šteje za
samostojno državo.
Tuje pravo, ki je v nasprotju s
prisilnimi predpisi
336. člen
Določbe tega poglavja ne izključujejo
uporabe določb tega oziroma drugih zakonov, ki na prisilen način urejajo
vsebino pravnega razmerja na podlagi zavarovalne pogodbe, ne glede na to,
katero pravo se uporabi.
Avtonomija strank pri izbiri prava za
premoženjska zavarovanja
337. člen
Za zavarovalno pogodbo se v primeru
premoženjskih zavarovanj uporabi pravo, ki ga izbereta pogodbeni stranki, če je
izbira prava v skladu s 338. členom tega zakona.
Omejitev avtonomije strank pri izbiri
prava za premoženjska zavarovanja
338. člen
(1) Če ima zavarovalec sedež oziroma
bivališče v Republiki Sloveniji in premoženjsko zavarovanje krije nevarnosti v
Republiki Sloveniji, se za zavarovalno pogodbo uporabi pravo Republike
Slovenije.
(2) Če ima zavarovalec sedež oziroma
bivališče v državi članici in premoženjsko zavarovanje krije nevarnosti v tej
državi, lahko stranki izbereta pravo druge države, če pravo države članice
dovoljuje izbiro drugega prava.
(3) Če ima zavarovalec sedež oziroma
bivališče v državi članici in premoženjsko zavarovanje krije nevarnosti v
Republiki Sloveniji, lahko stranki za zavarovalno pogodbo izbereta bodisi pravo
Republike Slovenije bodisi pravo države članice, v kateri ima zavarovalec sedež
oziroma bivališče, razen če pravo te države dovoljuje izbiro drugega prava.
(4) Če ima zavarovalec sedež oziroma
bivališče v Republiki Sloveniji in premoženjsko zavarovanje krije nevarnosti v
državi članici, lahko stranki za zavarovalno pogodbo izbereta bodisi pravo
Republike Slovenije bodisi pravo države članice, v kateri zavarovanje krije
nevarnosti, razen če pravo te države dovoljuje izbiro drugega prava.
(5) Če premoženjsko zavarovanje krije
nevarnosti povezane z gospodarsko dejavnostjo, ki jo opravlja zavarovalec, in
zavarovanje krije nevarnosti v več kot eni državi članici oziroma v Republiki
Sloveniji in vsaj eni državi članici, lahko stranki za zavarovalno pogodbo
izbereta pravo katerekoli države članice, v kateri zavarovanje krije
nevarnosti, oziroma Republike Slovenije, razen če pravo vsaj ene izmed držav
članic, v kateri zavarovanje krije nevarnosti, dovoljuje izbiro drugega prava.
(6) Ne glede na določbe prvega do petega
odstavka tega člena lahko stranki za zavarovalno pogodbo v primeru
premoženjskih zavarovanj, izbereta pravo katerekoli države v naslednjih
primerih:
1.    
za zavarovanja iz 4. do 7., 11. in 12. točke
drugega odstavka 2. člena tega zakona,
2.    
za zavarovanja iz prvega odstavka 14. in 15.
točke drugega odstavka 2. člena tega zakona, če zavarovalec opravlja
gospodarsko dejavnost in se nevarnosti, ki jih krijejo ta zavarovanja nanašajo
na to dejavnost,
3.    
za zavarovanja iz 3., 8., 9., 10., 13. in 16.
točke drugega odstavka 2. člena tega zakona, če zavarovalec izpolnjuje najmanj
dva od naslednjih pogojev:
-  vrednost aktive ob koncu leta presega 6,200.000 eurov;
-  čisti prihodki od prodaje v poslovnem letu so večji od 12,800.000
eurov;
-  povprečno število zaposlenih v poslovnem letu presega 250.
Pravo, ki se uporabi za premoženjska
zavarovanja, če stranki nista izbrali prava
339. člen
Če stranki za zavarovalno pogodbo v primeru
premoženjskih zavarovanj nista izbrali prava, ki naj se uporabi, oziroma sta to
pravo izbrali v nasprotju s 338. členom tega zakona, se za zavarovalno pogodbo
uporabi:
1.    
pravo države članice, v kateri zavarovanje
krije nevarnosti, če ima zavarovalec tudi sedež oziroma bivališče v tej državi,
2.    
v drugih primerih pravo države, ki je z
zavarovanjem v najtesnejši zvezi; pri tem se šteje, da je z zavarovanjem v
najtesnejši zvezi pravo države, v kateri je ob sklenitvi zavarovalne pogodbe
zavarovanje krilo nevarnosti.
Pravo, ki se uporabi za življenjska
zavarovanja
340. člen
(1) Če ima zavarovalec bivališče v
Republiki Sloveniji se za zavarovalno pogodbo življenjskega zavarovanja uporabi
pravo Republike Slovenije.
(2) Če ima zavarovalec bivališče v državi
članici, se za zavarovalno pogodbo življenjskega zavarovanja uporabi pravo te
države.
(3) Ne glede na določbo prvega oziroma
drugega odstavka tega člena lahko stranki za zavarovalno pogodbo izbereta pravo
države, katere državljan je zavarovalec.
(4) Ne glede na določbo drugega odstavka
tega člena lahko stranki izbereta pravo druge države, če pravo države članice,
v kateri ima zavarovalec bivališče, dovoljuje izbiro drugega prava.
20. KAZENSKE DOLOČBE
Najhujše kršitve zavarovalnice
341. člen
(1) Z globo od 25.000 do 125.000 eurov se
za prekršek kaznuje zavarovalnica:
1.    
če v nasprotju s 14. členom tega zakona opravlja
druge dejavnosti, razen zavarovalnih poslov;
2.    
če opravlja zavarovalne posle, v zavarovalnih
vrstah, v katerih ni pridobila dovoljenja Agencije za zavarovalni nadzor (prvi
odstavek 67. člena);
3.    
če prične opravljati zavarovalne posle v državi
članici v nasprotju z 88. členom tega zakona;
4.    
če prične opravljati zavarovalne posle v
tujini, ne da bi za to pridobila dovoljenja Agencije za zavarovalni nadzor
(drugi odstavek 92. člena);
5.    
če Agenciji za zavarovalni nadzor ne poroča o
merjenju tveganj z vsebino v rokih in na način, določen s predpisom, izdanim na
podlagi 9. točke 109. člena tega zakona;
6.    
če nalaga kritno premoženje v nasprotju z
določbami 120. do 124. člena tega zakona oziroma predpisom, izdanim na njihovi
podlagi;
7.    
če ne oblikuje kritnega sklada oziroma upravlja
s premoženjem kritnega sklada v nasprotju z določbami 125. do 133. člena tega
zakona oziroma predpisom, izdanim na njihovi podlagi;
8.    
če nadrejeni zavarovalnici oziroma nadrejenemu
zavarovalnemu oziroma mešanemu zavarovalnemu holdingu oziroma mešanemu
finančnemu holdingu oziroma nadrejeni tuji zavarovalnici v zavarovalni skupini
ne sporoča podatkov ali informacij iz drugega odstavka 146. člena tega zakona;
9.    
če Agenciji za zavarovalni nadzor ne poroča o
poslih v skupini v skladu s 147. členom tega zakona oziroma predpisom, izdanim
na njegovi podlagi;
10. 
če kot nadrejena zavarovalnica v zavarovalni
skupini ne sestavlja poročila o prilagojenih kapitalskih zahtevah oziroma ne
poroča Agenciji za zavarovalni nadzor v skladu s 148. členom tega zakona
oziroma predpisom, izdanim na njegovi podlagi;
11. 
če zavarovalnica ni vzpostavila ustreznih
postopkov za obvladovanje tveganj in sistemov notranjih kontrol v skladu s
tretjim odstavkom 147. člena tega zakona;
12. 
če zavarovalnica ne izpolnjuje zahtev po
pošiljanju podatkov ali informacij iz tretjega odstavka 146. člena tega zakona;
13. 
če vodi poslovne knjige, sestavlja knjigovodske
listine, vrednoti knjigovodske postavke ali sestavi letno poročilo v nasprotju
s 155. do 159. členom tega zakona oziroma predpisom, izdanim na podlagi 160.
člena tega zakona;
14. 
če ne organizira notranje revizije v skladu s
161. do 166. členom tega zakona;
15. 
če ne imenuje pooblaščenega aktuarja v skladu s
74. oziroma 75. členom tega zakona.
(2) Z globo od 800 do 4.100 eurov se za
prekršek kaznuje odgovorna oseba zavarovalnice, ki stori prekršek iz prejšnjega
odstavka.
(3) Če je narava storjenega prekrška iz
prejšnjih odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena okoristiti se, se zavarovalnica kaznuje z globo od
75.000 do 375.000 eurov, odgovorna oseba zavarovalnice pa z globo od 2.400 do
12.300 eurov.
Lažje kršitve zavarovalnice
342. člen
(1) Z globo od 12.520 do 125.000 eurov se
za prekršek kaznuje zavarovalnica:
1.    
če ne poroča Agenciji za zavarovalni nadzor v
skladu s prvim oziroma tretjim odstavkom 176. člena tega zakona oziroma
predpisom, izdanim na podlagi 177. člena tega zakona;
2.    
če pooblaščeni osebi ne omogoči pregleda na
način, določen v 301. do 306. členu tega zakona;
3.    
če Agenciji za zavarovalni nadzor ne predloži
nerevidiranega letnega poročila v roku treh oziroma štirih mesecev po preteku
koledarskega leta (drugi oziroma tretji odstavek 158. člena);
4.    
če Agenciji za zavarovalni nadzor ne predloži revidiranega
letnega poročila v roku, določenem v drugem oziroma tretjem odstavku 167. člena
tega zakona;
5.    
če krši določbe 83. do 86. člena tega zakona;
6.    
če krši določbe 228. oziroma prvega odstavka 230.
člena tega zakona.
(2) Z globo od 420 do 4.100 eurov se za
prekršek kaznuje odgovorna oseba zavarovalnice, ki stori prekršek iz prejšnjega
odstavka.
Kršitve člana uprave oziroma
nadzornega sveta
343. člen
(1) Z globo od 400 do 4.100 eurov se za
prekršek kaznuje član uprave zavarovalnice:
1.    
ki ne obvesti nemudoma Agencije za zavarovalni
nadzor o okoliščinah iz tretjega odstavka 176. člena tega zakona.
(2) Z globo od 400 do 4.100 eurov se za
prekršek kaznuje član nadzornega sveta zavarovalnice, ki ne obvesti nemudoma
Agencije za zavarovalni nadzor o okoliščinah iz tretjega odstavka 31. člena
tega zakona.
(3) Če je narava storjenega prekrška iz
prejšnjih odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena okoristiti se, se član uprave oziroma nadzornega sveta
zavarovalnice kaznuje z globo od 1.200 do 12.300 eurov.
Kršitve zavarovalne zastopniške
družbe in zavarovalnega zastopnika
344. člen
(1) Z globo od 12.520 do 125.000 eurov se
za prekršek kaznuje zavarovalna zastopniška družba:
1.    
če krši določbe 83. do 86. člena tega zakona;
2.    
če krši določbe 228. oziroma prvega odstavka 230.
člena tega zakona.
(2) Z globo od 420 do 4.100 eurov se za
prekršek kaznuje odgovorna oseba zavarovalne zastopniške družbe, ki stori
prekršek iz prejšnjega odstavka.
(3) Z globo od 420 do 4.100 eurov se za
prekršek kaznuje zavarovalni zastopnik, ki stori prekršek iz prvega odstavka
tega člena.
Kršitve zavarovalne posredniške
družbe in zavarovalnega posrednika
345. člen
(1) Z globo od 12.520 do 125.000 eurov se
za prekršek kaznuje zavarovalna posredniška družba oziroma banka iz petega
odstavka 227. člena tega zakona:
1.    
če krši določbe 221. do 226. člena tega zakona;
2.    
če Agenciji za zavarovalni nadzor ne poroča o
podatkih iz 239. člena tega zakona, z vsebino, v rokih in na način, določen s
predpisom, izdanim na podlagi 3. točke 233. člena tega zakona,
3.    
če nima sklenjene police o zavarovanju
odgovornosti na podlagi 237. člena tega zakona.
(2) Z globo od 12.520 do 125.000 eurov se
za prekršek kaznuje zavarovalna posredniška družba oziroma banka iz petega
odstavka 227. člena tega zakona:
1.    
če krši določbe 83. do 86. člena tega zakona;
2.    
če krši določbe 228. oziroma prvega odstavka 230.
člena tega zakona.
(3) Z globo od 420 do 4.100 eurov se za prekršek
kaznuje odgovorna oseba zavarovalne posredniške družbe oziroma banke iz petega
odstavka 227. člena tega zakona, ki stori prekršek iz prvega odstavka tega
člena.
(4) Z globo od 420 do 4.100 eurov se za
prekršek kaznuje odgovorna oseba zavarovalne posredniške družbe oziroma banke
iz petega odstavka 227. člena tega zakona, ki stori prekršek iz drugega
odstavka tega člena.
(5) Z globo od 420 do 4.100 eurov se za
prekršek kaznuje zavarovalni posrednik, ki stori prekršek iz prvega ali drugega
odstavka tega člena.
Kršitve zavarovalnega holdinga
346. člen
(1) Z globo od
25.000 do 125.000 eurov se za prekršek kaznuje zavarovalni holding:
1.    
če ne izpolnjuje zahtev po pošiljanju podatkov
ali informacij iz drugega odstavka 146. člena tega zakona;
2.    
če ne sestavlja poročila o prilagojenih
kapitalskih zahtevah oziroma ne poroča Agenciji za zavarovalni nadzor v skladu
s 149. členom tega zakona oziroma predpisom, izdanim na podlagi 151. člena tega
zakona.
(2) Z globo od 800
do 4.100 eurov se za prekršek kaznuje odgovorna oseba zavarovalnega holdinga,
ki stori prekršek iz prejšnjega odstavka.
(3) Če je narava
storjenega prekrška iz prejšnjih odstavkov posebno huda zaradi višine
povzročene škode oziroma višine pridobljene protipravne premoženjske koristi
ali zaradi storilčevega naklepa oziroma njegovega namena okoristiti se, se
zavarovalni holding kaznuje z globo od 75.000 do 375.000 eurov, odgovorna oseba
zavarovalnega holdinga pa z globo od 2.400 do 12.300 eurov.
Kršitve mešanega finančnega holdinga
346.a člen
(1) Z globo od 25.000 do 125.000 eurov se
za prekršek kaznuje mešani finančni holding:
1.    
če ne izpolnjuje zahtev po pošiljanju podatkov
ali informacij iz drugega odstavka 146. člena tega zakona;
2.    
če ne sestavlja poročila o prilagojenih
kapitalskih zahtevah oziroma ne poroča Agenciji za zavarovalni nadzor v skladu
s 149. členom tega zakona oziroma predpisom, izdanim na podlagi 151. člena tega
zakona.
(2) Z globo od 800 do 4.100 eurov se za
prekršek kaznuje odgovorna oseba mešanega finančnega holdinga, ki stori prekršek
iz prejšnjega odstavka.
(3) Če je narava storjenega prekrška iz
prvega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena okoristiti se, se mešani finančni holding
kaznuje z globo od 75.000 do 375.000 eurov, odgovorna oseba mešanega finančnega
holdinga pa z globo od 2.400 do 12.300 eurov.
Kršitve mešanega zavarovalnega holdinga
346.b člen
(1) Z globo od 25.000 do 125.000 eurov se
za prekršek kaznuje mešani zavarovalni holding, če ne izpolni zahteve po
pošiljanju podatkov ali informacij iz drugega odstavka 146. člena tega zakona.
(2) Z globo od 800 do 4.100 eurov se za
prekršek kaznuje odgovorna oseba mešanega zavarovalnega holdinga, ki stori prekršek
iz prejšnjega odstavka.
(3) Če je narava storjenega prekrška iz
prvega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena okoristiti se, se mešani zavarovalni holding
kaznuje z globo od 75.000 do 375.000 eurov, odgovorna oseba mešanega
zavarovalnega holdinga pa z globo od 2.400 do 12.300 eurov.
Kršitve drugih oseb
347. člen
(1) Z globo od 13.900 do 125.000 eurov se
za prekršek kaznuje pravna oseba:
1.    
če opravlja zavarovalne posle v nasprotju s
prepovedjo iz 4. člena tega zakona;
2.    
če opravlja storitve zavarovalnega zastopanja
oziroma posredovanja v nasprotju s prepovedjo iz drugega odstavka 227. člena
tega zakona;
3.    
če krši določbe tretjega in četrtega odstavka
18. člena tega zakona.
(2) Z globo od 400 do 4.100 eurov se za
prekršek kaznuje odgovorna oseba pravne osebe, ki stori prekršek iz prejšnjega
odstavka.
(3) Z globo od 125 do 1.250 eurov se za
prekršek kaznuje fizična oseba:
1.    
če opravlja zavarovalne posle v nasprotju s
prepovedjo iz 4. člena tega zakona;
2.    
če opravlja posle zavarovalnega zastopanja
oziroma posredovanja v nasprotju s prvim odstavkom 230. člena tega zakona.
(4) Če je narava storjenega prekrška iz
prejšnjih odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena okoristiti se, se pravna oseba kaznuje z globo od
41.700 do 375.000 eurov, odgovorna oseba pravne osebe z globo od 1.200 do
12.300 eurov, fizična oseba pa z globo od 375 do 3.750 eurov.
Kršitve revizorja
348. člen
Z globo od 375 do 3.755 eurov se za
prekršek kaznuje revizor, ki ne obvesti nemudoma Agencije za zavarovalni nadzor
o okoliščinah iz 168. člena tega zakona.
Kršitve pooblaščenega aktuarja
349. člen
Z globo od 375 do 3.755 eurov se za
prekršek kaznuje pooblaščeni aktuar, ki ne obvesti nemudoma Agencije za
zavarovalni nadzor o okoliščinah iz četrtega odstavka 76. člena tega zakona.
Kršitve izrednega upravitelja
350. člen
Z globo od 375 do 3.755 eurov se za
prekršek kaznuje izredni upravitelj:
1.    
če v treh mesecih po imenovanju Agenciji za
zavarovalni nadzor ne izroči poročila o finančnem stanju in pogojih poslovanja
zavarovalnice v izredni upravi (prvi odstavek 190. člena);
2.    
če v devetih mesecih po imenovanju Agenciji za
zavarovalni nadzor ne izroči poročila iz drugega odstavka 190. člena tega
zakona;
3.    
če v primeru iz prvega odstavka 191. člena tega
zakona ne objavi sklica skupščine z dnevnim redom in v roku iz drugega odstavka
191. člena tega zakona.
Kršitve v zvezi z varovanjem zaupnih
podatkov
351. člen
(1) Z globo od 13.900 do 125.000 eurov se
za prekršek kaznuje zavarovalnica, ki krši dolžnost varovanja zaupnih podatkov
iz 153. člena tega zakona.
(2) Z globo od 400 do 4.100 eurov se za
prekršek kaznuje odgovorna oseba zavarovalnice, ki stori prekršek iz prejšnjega
odstavka.
(3) Z globo od 125 do 1.250 eurov se za
prekršek kaznuje fizična oseba iz prvega odstavka 153. člena tega zakona, ki
krši dolžnost varovanja zaupnih podatkov.
(4) Če je narava storjenega prekrška iz
prejšnjih odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena okoristiti se, se zavarovalnica kaznuje z globo od
41.700 do 375.000 eurov, odgovorna oseba zavarovalnice osebe z globo od 1.200
do 12.300 eurov, fizična oseba pa z globo od 375 do 3.750 eurov.
Prekrškovni organ
351.a člen
Prekrškovni organ, ki odloča o prekrških in
izreka globe po tem zakonu, je v skladu z zakonom, ki ureja prekrške, Agencija
za zavarovalni nadzor.
Postopek o prekršku
351.b člen
(1) Postopek o prekršku vodi in v njem
odloča pooblaščena uradna oseba Agencije za zavarovalni nadzor, ki izpolnjuje
pogoje po zakonu, ki ureja prekrške, in na njegovi podlagi sprejetih predpisih.
(2) Agencija za zavarovalni nadzor z
notranjim aktom podrobneje določi pogoje in način za podelitev in prenehanje
pooblastila osebi, ki se šteje za pooblaščeno uradno osebo Agencije za
zavarovalni nadzor iz prejšnjega odstavka.
(3) Ne glede na določbo drugega odstavka
266. člena tega zakona se postopek o prekršku vodi po določbah predpisa, ki
ureja prekrške.

Zakon o zavarovalništvu – ZZavar (Uradni
list RS, št. 13/00) vsebuje naslednje prehodne in končne določbe:
»21. PREHODNE IN KONČNE DOLOČBE
Agencija
za zavarovalni nadzor
352. člen
(1) Agencija za zavarovalni nadzor prične z
opravljanjem nalog in pristojnosti po tem zakonu ko Vlada Republike Slovenije
imenuje predsednika in člane strokovnega sveta ter direktorja.
(2) Minister, pristojen za finance, mora v
roku enega meseca od uveljavitve tega zakona Vladi Republike Slovenije predlagati
imenovanje predsednika in članov strokovnega sveta in direktorja. Vlada
Republike Slovenije mora o imenovanju odločiti v roku enega meseca od prejema
predloga za imenovanje.
(3) Z dnem imenovanja iz prvega odstavka
tega člena se ukine Urad za zavarovalni nadzor Republike Slovenije.
(4) Delavci Urada za zavarovalni nadzor
Republike Slovenije nadaljujejo z delom v Agenciji za zavarovalni nadzor.
(5) Po imenovanju predsednika in članov
strokovnega sveta je Agencija za zavarovalni nadzor pristojna za odločanje o
vseh zahtevah za izdajo dovoljenj, o katerih Urad za zavarovalni nadzor
Republike Slovenije še ni izdal odločbe.
(6) Ministrstvo, pristojno za finance,
zagotovi finančne, tehnične in druge materialne pogoje za začetek dela Agencije
za zavarovalni nadzor.
Uskladitev
zavarovalnic
353. člen
(1) Zavarovalnice, ki imajo na dan
uveljavitve tega zakona dovoljenje za poslovanje, nadaljujejo s poslovanjem kot
zavarovalnice po tem zakonu v mejah poslov na podlagi obstoječega dovoljenja.
(2) Zavarovalnice iz prvega odstavka tega
člena morajo v roku enega leta od uveljavitve tega zakona:
1.    
uskladiti delnice s prvim in tretjim odstavkom
17. člena tega zakona, če so organizirane kot zavarovalne delniške družbe;
2.    
zagotoviti, da člani uprave pridobijo
dovoljenje Agencije za zavarovalni nadzor za opravljanje funkcije člana uprave
oziroma za člana uprave imenovati osebo, ki je pridobila takšno dovoljenje;
3.    
uskladiti svoje poslovanje z drugimi določbami
tega zakona, če ni za uskladitev s posameznimi določbami v četrtem in petem
odstavku tega člena določen daljši rok.
(3) Ne glede na določbo 2. točke prejšnjega
odstavka se za osebo, ki na dan uveljavitve tega zakona opravlja funkcijo člana
uprave zavarovalniške delniške družbe in je to funkcijo opravljala najmanj
štiri leta pred uveljavitvijo tega zakona, šteje, da je dovoljenje za
opravljanje te funkcije pridobila z dnem uveljavitve tega zakona.
(4) Ne glede na določbo drugega odstavka
mora zavarovalnica, za katero se uporabljajo določbe zakona o lastninskem
preoblikovanju zavarovalnic, uskladiti svoje poslovanje z določbami tega zakona
o osnovnem kapitalu v roku enega leta po vpisu pravnih posledic lastninskega
preoblikovanja te zavarovalnice v sodni register.
(5) Zavarovalnice se morajo uskladiti z
naslednjimi določbami tega zakona v naslednjih rokih:
1.    
s 4. točko 139. člena do 1. 1. 2002; do
takrat morajo višini zavarovalno‑tehničnih rezervacij izračunavati polletno,
2.    
s prvim odstavkom 122. člena tega zakona do
1. 1. 2003,
3.    
z 228. členom v roku iz 356. oziroma 357. člena
tega zakona,
4.    
s prvim odstavkom 230. člena tega zakona v roku
enega leta, šteto od dne, ko Agencija za zavarovalni nadzor izda predpis iz 1.
točke 233. člena tega zakona.
(6) Zavarovalnica iz prvega odstavka tega
člena mora Agenciji za zavarovalni nadzor v roku enega leta od uveljavitve tega
zakona predložiti poročilo o uskladitvah iz drugega odstavka tega člena.
Poročilu mora priložiti:
1.    
statut v obliki overjenega notarskega zapisa,
2.    
izpisek delničarjev iz centralnega registra
nematerializiranih vrednostnih papirjev za imetnike kvalificiranih deležev,
3.    
opis organizacije notranje revizije in pravila
poslovanja notranje revizije,
4.    
druge dokaze o uskladitvah, ki jih zahteva
Agencija za zavarovalni nadzor.
(7) Če zavarovalnica ravna v nasprotju z
drugim oziroma šestim odstavkom tega člena lahko Agencija za zavarovalni nadzor
začne postopek prisilne likvidacije po določbah tega zakona.
(8) Če iz poročila iz šestega odstavka tega
člena in poročilu priloženih dokazov izhaja, da se je zavarovalnica uskladila z
določbami iz drugega odstavka tega člena, izda Agencija za zavarovalni nadzor
zavarovalnici dovoljenje za opravljanje zavarovalnih poslov z vsebino, določeno
v 67. členu tega zakona.
Uskladitev
zavarovalnic, ki opravljajo življenjska in premoženjska zavarovanja
354. člen
(1) Ne glede na določbo drugega odstavka
353. člena tega zakona se zavarovalnica, ki na dan uveljavitve tega zakona na
podlagi obstoječega dovoljenja opravlja zavarovalne posle v zavarovalni skupini
življenjskih in premoženjskih zavarovanj, ni dolžna uskladiti z drugim
odstavkom 14. člena tega zakona.
(2) Če zavarovalnica v skladu s prvim
odstavkom tega člena opravlja zavarovalne posle v skupini življenjskih in
premoženjskih zavarovanj, se določbe tega zakona zanjo uporabljajo na naslednji
način:
1.    
zajamčeni kapital se izračunava kot seštevek
zajamčenega kapitala za premoženjska zavarovanja (drugi v zvezi s četrtim
odstavkom 112. člena tega zakona) in zajamčenega kapitala za življenjska
zavarovanja (tretji odstavek 112. člena tega zakona);
2.    
zavarovalnica mora voditi poslovne knjige in
sestavljati računovodska in poslovna poročila ločeno za premoženjska in
življenjska zavarovanja, ki jih opravlja.
Uskladitev
poslovanja Slovenske izvozne družbe
355. člen
Kolikor s posebnimi predpisi ni drugače
določeno, se za poslovanje Slovenske izvozne   družbe, d.d. Ljubljana na
področju zavarovanja za njen lasten račun v obdobju do članstva Republike
Slovenije v Evropskih skupnostih smiselno uporabljajo določbe 1. do 5. člena,
8. člena, 13. do 15. člena, 65. do 72. člena, 74. do 91. člena, 104. člena,
109. in 110. člena, 112. do 116. člena, 118. in 119. člena, 134. do 141. člena,
154. do 171. člena, 175. do 183. člena, 214. do 240. člena, 331. in 332. člena,
352. člena ter 359. do 361. člena tega zakona.
Uskladitev
zavarovalnih zastopniških družb
356. člen
(1) Zavarovalne zastopniške družbe, ki ob
uveljavitvi tega zakona opravljajo dejavnost zavarovalnega zastopanja morajo v
roku šestih mesecev od uveljavitve tega zakona uskladiti svoje poslovanje z
določbami tega zakona, če ni za uskladitev s posameznimi določbami v naslednjem
odstavku tega člena določen daljši rok.
(2) Zavarovalne zastopniške družbe se
morajo uskladiti s prvim odstavkom 230. člena tega zakona v roku enega leta,
šteto od dne, ko Agencija za zavarovalni nadzor izda predpis iz 1. točke 233.
člena tega zakona.
(3) Za zavarovalne zastopniške družbe iz
prvega odstavka tega člena se smiselno uporabljajo določbe šestega do osmega
odstavka 353. člena tega zakona.
Uskladitev
zavarovalnih posredniških družb
357. člen
(1) Zavarovalne posredniške družbe, ki ob
uveljavitvi tega zakona opravljajo dejavnost zavarovalnega posredovanja morajo
v roku enega leta od uveljavitve tega zakona uskladiti svoje poslovanje z
določbami tega zakona, če ni za uskladitev s posameznimi določbami v naslednjem
odstavku tega člena določen daljši rok.
(2) Zavarovalne posredniške družbe se
morajo uskladiti s prvim odstavkom 230. člena tega zakona v roku enega leta,
šteto od dne, ko Agencija za zavarovalni nadzor izda predpis iz 1. točke 233.
člena tega zakona.
(3) Za zavarovalne posredniške družbe iz
prvega odstavka tega člena se smiselno uporabljajo določbe šestega do osmega
odstavka 353. člena tega zakona.
Zavarovalni
zastopniki in posredniki
358. člen
Za osebe, ki imajo na dan uveljavitve tega
zakona dopolnjena tri leta delovne dobe na delovnem mestu zavarovalnega
zastopnika ali posrednika, se šteje, da so pridobile dovoljenje za opravljanje
poslov zavarovalnega zastopanja oziroma posredovanja po tem zakonu.
Pooblaščeni
aktuarji
359. člen
Za osebe, ki so do uveljavitve tega zakona
pridobile naziv pooblaščeni aktuar po predpisih, ki so veljali do uveljavitve
tega zakona, se šteje, da so pridobile naziv pooblaščeni aktuar po tem zakonu.
Postopki
360. člen
Vsi postopki za pridobitev dovoljenj in
soglasij, ki so bili začeti pred uveljavitvijo tega zakona, in v katerih je po
petem odstavku 352. člena tega zakona za odločanje pristojna Agencija za
zavarovalni nadzor, se dokončajo po določbah tega zakona.
Izdaja
predpisov
361. člen
(1) Agencija za zavarovalni nadzor mora v
roku šestih mesecev od imenovanja predsednika in članov strokovnega sveta in
direktorja izdati predpise na podlagi tega zakona.
(2) Do izdaje predpisov na podlagi tega
zakona se smiselno uporabljajo predpisi izdani na podlagi zakona iz prvega
odstavka 362. člena tega zakona
Razveljavitev
predpisov
362. člen
(1) Z dnem ko začne veljati ta zakon
preneha veljati zakon o zavarovalnicah (Uradni list RS, št. 64/94, 35/95 – pop.
in 22/97).
(2) Z dnem uveljavitve tega zakona
prenehajo veljati vsi predpisi, izdani na podlagi določb zakona iz prvega
odstavka tega člena.
Uveljavitev
posameznih določb zakona
363. člen
(1) Določbe petega odstavka 18. člena, 2.
do 4. točke petega odstavka 80. člena, tretjega do desetega odstavka 82. člena,
87. do 91. člena, 93. do 96. člena, 99. člena, 2. točke tretjega odstavka 101.
člena, 102. člena, 103. člena, 240. člena in 241. člena tega zakona začnejo
veljati z dnem polnopravnega članstva Republike Slovenije v Evropskih
skupnostih.
(2) Do uveljavitve določb iz prvega odstavka
tega člena, se:
1.    
za odločanje o dovoljenju za pridobitev
kvalificiranega deleža osebe države članice uporablja tretji odstavek 19. člena
tega zakona.
2.    
za opravljanje zavarovalnih poslov zavarovalnic
v državah članicah uporablja določba 92. člena tega zakona,
3.    
za opravljanje storitev zavarovalnic držav
članic v Republiki Sloveniji uporabljajo določbe 97. in 98. člena tega zakona,
4.    
za posredovanje podatkov nadzornim organom
držav članic uporabljajo določba 3. točke tretjega odstavka 101. člena tega
zakona.
5.    
za zavarovalne zastopniške oziroma posredniške
družbe držav članic uporabljajo določbe 242. in 243. člena tega zakona.
Uveljavitev
zakona
364. člen
Ta zakon začne veljati petnajsti dan po
objavi v Uradnem listu Republike Slovenije, če ni v 363. členu tega zakona
drugače določeno.«.

Zakon o
spremembah in dopolnitvah zakona o zavarovalništvu – ZZavar-A (Uradni list RS,
št. 21/02) vsebuje naslednje prehodne in končne določbe:
»3. člen
Do ureditve obdavčenja izravnalnih
rezervacij v zakonu, ki ureja davek od dobička pravnih oseb, se znesek, ki ga v
tekočem letu zavarovalnica namenja za oblikovanje izravnalnih rezervacij nad
ravnijo določeno v osmem in devetem odstavku 1. člena tega zakona všteva v
davčno osnovo za izračun davka od dobička.
4. člen
V primeru prenehanja obveznosti oblikovanja
izravnalnih rezervacij po prvem in četrtem odstavku 1. člena tega zakona
zavarovalnica zmanjša izravnalne rezervacije v naslednjih petih letih, in sicer
vsako leto za eno petino zneska oblikovanih izravnalnih rezervacij, doseženega
ob prenehanju pogojev za njihovo oblikovanje.
5. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o
javnih agencijah – ZJA (Uradni list RS, št. 52/02) vsebuje naslednjo končno določbo:
»54. člen
(Uveljavitev zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o davku
od dohodkov pravnih oseb – ZDDPO-1 (Uradni list RS, št. 40/04) spreminja 3. člen Zakona o spremembah in
dopolnitvah zakona o zavarovalništvu (Uradni list RS, št. 21/02)
tako, da se glasi:
»3. člen
(prenehal
veljati)«;
ter
vsebuje naslednji končni določbi:
»XIII. KONČNI DOLOČBI
88. člen
(prenehanje veljavnosti)
(1) Zakon o davku od dobička pravnih oseb
(Uradni list RS, št. 14/03 – uradno prečiščeno besedilo) in predpisi, izdani na
njegovi podlagi, prenehajo veljati z dnem uveljavitve tega zakona, uporabljajo
pa se do 31. decembra 2004. Od 1. maja 2004 do 31. decembra 2004 pa se
uporabljajo, če niso v nasprotju z določbami členov, naštetih v 89. členu tega
zakona. 
(2) Z dnem uveljavitve tega zakona preneha
veljati Zakon o obdavčitvi tujih oseb (Uradni list SRS, št. 3/73, 15/83, 39/85,
16/86, 22/86 – popr.). 
(3) 3. člen Zakona o spremembah in
dopolnitvah zakona o zavarovalništvu (Uradni list RS, št. 21/02) preneha
veljati z dnem začetka uporabe tega zakona. Ne glede na določbe tega zakona o
rezervacijah, pa se 3. člen Zakona o spremembah in dopolnitvah zakona o
zavarovalništvu (Uradni list RS, št. 21/02) tudi po dnevu začetka uporabe tega
zakona, uporablja za rezervacije, oblikovane pred dnem začetka uporabe tega
zakona.
89. člen
(začetek veljavnosti in
uporabe)
(1) Ta zakon začne veljati naslednji dan po
objavi v Uradnem listu Republike Slovenije, uporablja pa se od 1. januarja 2005
dalje, razen določb 18., 30. do 48., 51., 68., kolikor se nanaša na plačila iz
1. točke prvega odstavka 68. člena tega zakona, ter 69. do 71. člen tega
zakona, ki se uporabljajo od 1. maja 2004 dalje. 
(2) Ne glede na prvi odstavek tega člena,
se 68. člen tega zakona, kolikor se nanaša na plačila dividend iz 32. člena
Zakona o davku od dobička pravnih oseb (Uradni list RS, št. 14/03 – uradno
prečiščeno besedilo) za prenos v tujino, uporablja tako, da se za ta plačila do
31. decembra 2004 davek odtegne, obračuna in plača po stopnji 15%.«.

Zakon o spremembah
in dopolnitvah zakona o zavarovalništvu – ZZavar-B (Uradni list RS, št. 50/04) spreminja 354. člen zakona tako, da se
glasi:
»Uskladitev
zavarovalnic, ki opravljajo življenjska in premoženjska zavarovanja
354. člen
(1) Ne glede na določbo drugega odstavka
353. člena tega zakona se zavarovalnica, ki na dan uveljavitve tega zakona na
podlagi obstoječega dovoljenja opravlja zavarovalne posle v zavarovalni skupini
življenjskih in premoženjskih zavarovanj, ni dolžna uskladiti z drugim
odstavkom 14. člena tega zakona.
(2) Če zavarovalnica v skladu s prvim
odstavkom tega člena opravlja zavarovalne posle v skupini življenjskih in
premoženjskih zavarovanj, se določbe tega zakona zanjo uporabljajo na naslednji
način:
1.    
zavarovalnica mora voditi poslovne knjige in
sestavljati računovodska in poslovna poročila ločeno za premoženjska in
življenjska zavarovanja, ki jih opravlja,
2.    
kapitalska ustreznost se ugotavlja ločeno za
premoženjska in življenjska zavarovanja, ki jih opravlja zavarovalnica,
3.    
v primeru kapitalske neustreznosti v skupini
življenjskih ali premoženjskih zavarovanj lahko Agencija za zavarovalni nadzor
dovoli prenos prostih sredstev iz ene skupine v drugo.«;
spreminja 355.
člen zakona tako, da se glasi:
»Uskladitev
poslovanja Slovenske izvozne družbe
355. člen
Kolikor s posebnimi predpisi ni drugače
določeno, se za poslovanje Slovenske izvozne družbe, d.d. Ljubljana na področju
zavarovanja za njen lasten račun v obdobju do 31. decembra 2004 smiselno
uporabljajo določbe 1. do 5. člena, 8. člena, 13. do 15. člena, 65. do 72. člena,
74. do 91. člena, 104. člena, 109. in 110. člena, 112. do 116. člena, 118 do
124. člena, 134. do 141. člena, 152. do 171. člena, 174. do 183. člena, 214. do
240. člena, 331. in 332. člena, 352. člena ter 359. do 361. člena tega zakona.«;
spreminja 363.
člen zakona tako, da se glasi:
»Uveljavitev
posameznih določb zakona
363. člen
(1) Določbe petega odstavka 18. člena, 2.
do 4. točke petega odstavka 80. člena, tretjega do desetega odstavka 82. člena,
87. do 91. člena, 93. do 96. člena, 99. člena, 2. točke tretjega odstavka 101.
člena, 102. člena, 103. člena, 240. člena in 241. člena tega zakona začnejo
veljati z dnem polnopravnega članstva Republike Slovenije v Evropskih
skupnostih.
(2) Do uveljavitve določb iz prvega
odstavka tega člena, se:
1.    
za odločanje o dovoljenju za pridobitev
kvalificiranega deleža osebe države članice uporablja tretji odstavek 19. člena
tega zakona.
2.    
za opravljanje zavarovalnih poslov zavarovalnic
v državah članicah uporablja določba 92. člena tega zakona,
3.    
za opravljanje storitev zavarovalnic držav
članic v Republiki Sloveniji uporabljajo določbe 7., 97. in 98. člena tega
zakona,
4.    
za posredovanje podatkov nadzornim organom
držav članic uporabljajo določba 3. točke tretjega odstavka 101. člena tega
zakona.
5.    
za zavarovalne zastopniške oziroma posredniške
družbe držav članic uporabljajo določbe 242. in 243. člena tega zakona.«;
ter
vsebuje naslednje prehodne in končne določbe:
»PREHODNE IN KONČNE DOLOČBE
152. člen
Agencija za zavarovalni nadzor mora izdati
podzakonske akte na podlagi določb tega zakona v roku devetih mesecev od uveljavitve
tega zakona.
153. člen
(1) Zavarovalnice, ki imajo na dan
uveljavitve tega zakona dovoljenje za poslovanje, se morajo z določbami iz 48.
do 50. člena tega zakona uskladiti najkasneje do dne 20. marca 2007.
(2) Za ugotavljanje minimalnega kapitala se
v obdobju do izteka roka iz prvega odstavka tega člena upoštevajo naslednji
zneski:
-      
za izračun minimalnega kapitala po premijskem
količniku se namesto 12.000,000.000 tolarjev upošteva 2.000,000.000 tolarjev,
-      
za izračun minimalnega kapitala po škodnem
količniku se namesto 8.400,000.000 tolarjev upošteva 1.400,000.000 tolarjev.
(3) Zajamčeni kapital v obdobju do izteka
roka iz prvega odstavka tega člena ne sme biti nikoli nižji od:
-      
zneska 160,000.000 tolarjev, če zavarovanja, ki
jih sklepa zavarovalnica, krijejo vse ali nekatere nevarnosti iz zavarovalnih
vrst iz 1. do 13. in 15. do 18. točke drugega odstavka 2. člena zakona;
-      
zneska 560,000.000 tolarjev, če zavarovanja, ki
jih sklepa zavarovalnica, krijejo vse ali nekatere nevarnosti iz zavarovalne
vrste iz 14. točke drugega odstavka 2. člena zakona;
-      
zneska 320,000.000 tolarjev, če zavarovanja, ki
jih sklepa zavarovalnica, krijejo vse ali nekatere nevarnosti iz zavarovalne
vrste iz 19. do 24. točke drugega odstavka 2. člena zakona;
-      
zneska 320,000.000 tolarjev, če zavarovalnica
opravlja posle pozavarovanja.
(4) Zavarovalnice morajo do dne 31. julija
2006 Agenciji za zavarovalni nadzor predložiti poročilo o uskladitvah oziroma
poročilo o ukrepih za uskladitev z določbami iz prvega odstavka tega člena.
(5) Če se zavarovalnica z določbami od 48.
do 50. člena tega zakona ne uskladi v roku, določenem v prvem odstavku tega
člena, lahko Agencija za zavarovalni nadzor na podlagi predhodnega zaprosila
zavarovalnice in predložitve načrta ukrepov zavarovalnice za zagotovitev
kapitalske ustreznosti ta rok podaljša še za nadaljnji dve leti.
154. člen
Obdobje petih let opravljanja revizije v
zavarovalnici iz drugega odstavka 167. člena zakona začne teči od uveljavitve
tega zakona.
155. člen
Določba četrtega odstavka 222. člena in
237. člena zakona, ki se nanaša na zavarovanje poklicne odgovornosti
zavarovalnih posrednikov in zavarovalno posredniških družb, se začne
uporabljati dne 1. januarja 2005.
156. člen
Zavarovalnice morajo shemo iz 333.a člena
zakona vzpostaviti v roku devetih mesecev od uveljavitve tega zakona.
157. člen
Globe, določene s tem zakonom, se do
začetka uporabe Zakona o prekrških (Uradni list RS, št. 7/03) izrekajo kot
denarne kazni, in sicer za:
1.    
prekršek iz 341. člena zakona:
- 
zavarovalnica v razponu od 6,000.000 do
30,000.000 tolarjev;
- 
odgovorna oseba zavarovalnice v razponu od
250.000 do 1,500.000 tolarjev;
2.    
prekršek iz 342. člena zakona:
- 
zavarovalnica v razponu od 1,000.000 do
10,000.000 tolarjev;
- 
odgovorna oseba zavarovalnice v razponu od
50.000 do 500.000 tolarjev;
3.    
prekršek iz 343. člena zakona:
- 
član uprave zavarovalnice v razponu od 100.000
do 750.000 tolarjev;
- 
član nadzornega sveta zavarovalnice v razponu
od 100.000 do 750.000 tolarjev;
4.    
prekršek iz 344. člena zakona:
- 
zavarovalna zastopniška družba v razponu od
500.000 do 3,000.000 tolarjev;
- 
odgovorna oseba zavarovalne zastopniške družbe
v razponu od 50.000 do 500.000 tolarjev;
- 
zavarovalni zastopnik v razponu od 50.000 do
500.000 tolarjev;
5.    
prekršek iz 345. člena zakona:
- 
zavarovalna posredniška družba v razponu od
500.000 do 3,000.000 tolarjev;
- 
odgovorna oseba zavarovalne posredniške družbe
v razponu od 50.000 do 500.000 tolarjev;
- 
zavarovalni posrednik v razponu od 50.000 do
500.000 tolarjev;
6.    
prekršek iz 346. člena zakona:
- 
zavarovalni holding v razponu od 3,000.000 do
30,000.000 tolarjev;
- 
odgovorna oseba zavarovalnega holdinga
zastopniške družbe v razponu od 250.000 do 1,500.000 tolarjev;
7.    
prekršek iz 347. člena zakona:
- 
pravna oseba v razponu od 2,000.000 do
20,000.000 tolarjev;
- 
odgovorna oseba pravne osebe v razponu od
100.000 do 750.000 tolarjev;
- 
fizična oseba v razponu od 50.000 do 450.000
tolarjev;
8.    
prekršek iz 348. člena zakona:
- 
revizor v razponu od 50.000 do 450.000
tolarjev;
9.    
prekršek iz 349. člena zakona:
- 
pooblaščeni aktuar v razponu od 50.000 do
450.000 tolarjev;
10. 
prekršek iz 350. člena zakona:
- 
izredni upravitelj v razponu od 50.000 do
450.000 tolarjev;
11. 
prekršek iz 351. člena zakona:
- 
zavarovalnica v razponu od 2,000.000 do
20,000.000 tolarjev;
- 
odgovorna oseba zavarovalnice v razponu od
100.000 do 750.000 tolarjev;
- 
fizična oseba v razponu od 50.000 do 450.000
tolarjev.
158. člen
Določba 148. člena tega zakona se začne
uporabljati dne 1. januarja 2005.
159. člen
Do ureditve obdavčenja izravnalnih
rezervacij v zakonu, ki ureja davek od dohodka pravnih oseb, se znesek, ki ga v
tekočem letu zavarovalnica namenja za oblikovanje izravnalnih rezervacij v
zavarovalnih vrstah, v katerih zavarovalnice skladno s prvim odstavkom 118.
člena zakona niso dolžne oblikovati izravnalnih rezervacij, všteva v davčno
osnovo za izračun davka od dobička.
160. člen
Z dnem pristopa Republike Slovenije k
Evropski skupnosti se določbe zakona, ki se nanašajo na države članice Evropske
skupnosti, uporabljajo za vse države podpisnice Sporazuma o Evropskem
gospodarskem prostoru.
161. člen
Vsi postopki za pridobitev dovoljenj in
soglasij, ki so bili začeti pred uveljavitvijo tega zakona, se dokončajo po
določbah, ki so veljale pred uveljavitvijo tega zakona.
162. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o zdravstvenem varstvu in
zdravstvenem zavarovanju – ZZVZZ-H (Uradni list RS, št. 76/05)
vsebuje naslednjo končno določbo:
»23. člen
Ta zakon začne veljati 1. septembra 2005.«.

Zakon o
spremembah in dopolnitvah Zakona o zavarovalništvu – ZZavar-C (Uradni list RS,
št. 79/06) vsebuje naslednje prehodne in končne določbe:
»PREHODNE IN KONČNE DOLOČBE
99. člen
Zavarovalnice, ki imajo na dan uveljavitve
tega zakona dovoljenje za opravljanje zavarovalnih poslov, morajo metodo iz
štirinajstega odstavka 14. člena zakona predložiti v soglasje Agenciji za zavarovalni
nadzor najkasneje v šestih mesecih od uveljavitve tega zakona.
100. člen
Slovensko zavarovalno združenje mora
pripraviti in na podlagi predhodnega soglasja Agencije za zavarovalni nadzor
sprejeti zavarovalne statistične standarde iz 137. člena zakona v 12 mesecih od
uveljavitve tega zakona.
101. člen
(1) Zavarovalnica, ki ima na dan
uveljavitve tega zakona oblikovane izravnalne rezervacije:
-      
v katerikoli zavarovalni vrsti, razen v
zavarovalni vrsti kreditno zavarovanje (14. točka drugega odstavka 2. člena
zakona)
-      
iz 4. točke prvega odstavka 107. člena zakona
ali
-      
v zavarovalni vrsti kreditnih zavarovanj, in
sicer nad zgornjo mejo, kot jo določena v Sklepu o podrobnejših pravilih in
minimalnih standardih za izračun zavarovalno-tehničnih rezervacij (Uradni list
RS, št. 3/01, 69/01 in 85/05)
mora te izravnalne rezervacije znižati tako,
da bo njihovo stanje na dan 1. januarja 2007 enako nič.
(2) Zavarovalnica do 31. decembra 2006
stanje še nerazgrajenih izravnalnih rezervacij iz prvega odstavka tega člena
vključuje med postavke dodatnega kapitala.
102. člen
Osebe iz četrtega odstavka 227. člena
zakona in fizične osebe, ki pri njih samostojno opravljajo posle zavarovalnega
zastopanja, morajo pridobiti dovoljenje za opravljanje dejavnosti oziroma
poslov zavarovalnega zastopanja iz 238. člena zakona oziroma iz 230. člena
zakona v štiriindvajsetih mesecih od uveljavitve tega zakona.
103. člen
Agencija za zavarovalni nadzor mora izdati
podzakonski predpis na podlagi 233. člena zakona v šestih mesecih od uveljavitve
tega zakona.
104. člen
Do dneva uvedbe eura kot valute v Republiki
Sloveniji se:
-      
v 110. členu v drugemu odstavku v 1. točki
namesto zneska »50,000.000 eurov« uporablja znesek »12.000,000.000 tolarjev«;
-      
v 110. členu v tretjem odstavku v 1. točki
namesto zneska »35,000.000 eurov« uporablja znesek »8.400,000.000 tolarjev«;
-      
v 112. členu v drugem odstavku v 1. točki
namesto zneska »2,000.000 eurov« uporablja znesek »480,000.000 tolarjev«;
-      
v 112. členu v drugem odstavku v 2. točki, v
tretjem in četrtem odstavku namesto zneska »3,000.000 eurov« uporablja znesek
»720,000.000 tolarjev«;
-      
v 215. členu v tretjem odstavku v šesti alinei
namesto zneska »500 eurov« uporablja znesek »120.000 tolarjev«;
-      
v 219. členu v četrtem odstavku v šesti alinei
namesto zneska »500 eurov« uporablja znesek »120.000 tolarjev«;
-      
v 222. členu v četrtem odstavku namesto zneska
»1,000.000 eurov« uporablja znesek »240,000.000 tolarjev« in namesto zneska
»1,500.000 eurov« uporablja znesek »360,000.000 tolarjev«;
-      
v 237. členu namesto zneska »1,000.000 eurov«
uporablja znesek »240,000.000 tolarjev« in namesto zneska »1,500.000 eurov«
uporablja znesek »360,000.000 tolarjev«;
-      
v 338. členu v šestem odstavku v 3. točki v
prvi alinei namesto zneska »6,200.000 eurov« uporablja znesek »1.500,000.000 tolarjev«;
-      
v 338. členu v šestem odstavku v 3. točki v
drugi alinei namesto zneska »12,800.000 eurov.« uporablja znesek »3.072,000.000
tolarjev«.
105. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah
in dopolnitvah Zakona o zavarovalništvu – ZZavar-D (Uradni list RS, št. 102/07) črta 355. člen zakona, tako da se glasi:
»Uskladitev
poslovanja Slovenske izvozne družbe
355. člen
(črtan)«;
ter
vsebuje naslednjo prehodno in končno določbo:
»PREHODNA IN KONČNA DOLOČBA
32. člen
Pozavarovalnice, ki imajo na dan
uveljavitve tega zakona dovoljenje za poslovanje, se morajo z določbami iz 15.
člena tega zakona uskladiti najkasneje v enem letu od uveljavitve tega zakona.
33. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah
in dopolnitvah Zakona o zavarovalništvu – ZZavar-E (Uradni list RS, št. 69/08) vsebuje naslednjo prehodno in končno določbo:
»PREHODNA IN KONČNA DOLOČBA
6. člen
(1) Predsednik in člani strokovnega
sveta Agencije za zavarovalni nadzor nadaljujejo svoj mandat kot predsednik in
člani strokovnega sveta Agencije za zavarovalni nadzor po tem zakonu.
(2) Po uveljavitvi tega zakona Vlada
Republike Slovenije ob poteku mandata posameznemu članu sveta Agencije za
zavarovalni nadzor ne imenuje novega člana, dokler ni skupno število članov
strokovnega sveta Agencije za zavarovalni nadzor skupaj s predsednikom pet.
7. člen
Z dnem uveljavitve tega zakona preneha
veljati drugi odstavek 22. člena Zakona o javnih uslužbencih (Uradni list RS,
št. 63/07 – uradno prečiščeno besedilo) ter 22.d člen in 22.e člen Zakona o
sistemu plač v javnem sektorju (Uradni list RS, št. 95/07 – uradno prečiščeno
besedilo, 17/08 in 58/08) v delih, ki se nanašajo na Agencijo za zavarovalni
nadzor.
8. člen
Agencija za zavarovalni nadzor v roku enega
meseca od uveljavitve tega zakona izda pravilnik iz osmega odstavka 294.a člena
zakona.
9. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah
in dopolnitvah Zakona o zavarovalništvu – ZZavar-F (Uradni list RS, št. 19/09) vsebuje naslednje prehodne in končne določbe:
»PREHODNE IN KONČNE DOLOČBE
31. člen
(1) Dovoljenje za pridobitev
kvalificiranega deleža, ki velja ob uveljavitvi tega zakona za določen delež,
se z dnem uveljavitve tega zakona šteje za dovoljenje za pridobitev
kvalificiranega deleža za tisti razpon iz 18. člena zakona, v katerem je ta
delež.
(2) Postopki na podlagi zahteve za
pridobitev kvalificiranega deleža, ki so se začeli pred uveljavitvijo tega
zakona, se končajo po pravilih, ki so se uporabljala pred uveljavitvijo tega
zakona.
(3) Ne glede na prejšnji odstavek se
za odločbo Agencije za zavarovalni nadzor, izdano v tem postopku, uporablja
drugi odstavek 18. člena zakona, kot se spreminja s 6. členom tega zakona.
32. člen
(1) Agencija za zavarovalni nadzor
mora v treh mesecih po uveljavitvi tega zakona izdati predpise na njegovi
podlagi.
(2) Agencija za zavarovalni nadzor
mora register pooblaščenih aktuarjev vzpostaviti v šestih mesecih od
uveljavitve tega zakona.
33. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah
in dopolnitvah Zakona o zavarovalništvu – ZZavar-G (Uradni list RS, št. 49/09) vsebuje naslednjo končno določbo:
»3. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah
in dopolnitvah Zakona o zavarovalništvu – ZZavar-H (Uradni list RS, št. 79/10) vsebuje naslednje prehodne in končno določbo:
»PREHODNE IN KONČNA DOLOČBA
48. člen
(1) Obstoječe družbe za vzajemno
zavarovanje, katerih število članov na dan uveljavitve tega zakona presega
1.500 članov, in obstoječe družbe za vzajemno zavarovanje, katerih število
članov je na dan uveljavitve tega zakona nižje od 1.500 članov in imajo
skupščino organizirano kot skupščino zastopnikov, morajo v roku šestih mesecev
od uveljavitve tega zakona uskladiti statute in pravilnike o volitvah v
skupščino zastopnikov z zakonom, v roku nadaljnjih šestih mesecev pa izvesti
volitve v skupščino.
(2) Za skupščino družbe za vzajemno
zavarovanje, ki izvaja dopolnilno zdravstveno zavarovanje oziroma življenjsko
zavarovanje, izvedeno v času do izpolnitve obveznosti iz prvega odstavka tega
člena, velja, da se vsi zbrani glasovi razporedijo v starostne razrede, kakor
je določeno v 53.c členu tega zakona. Vsakemu starostnemu razredu pripada enak
delež glasovalnih pravic.
(3) Družba za vzajemno zavarovanje v sklicu
skupščine iz drugega odstavka tega člena podrobneje določi razporeditev
starostnih razredov. Starostni razredi se določijo glede na starostno strukturo
članov družbe za vzajemno zavarovanje na dan sklica skupščine.
(4) Pooblaščenec, ki bo na skupščini iz
drugega odstavka tega člena uresničeval glasovalne pravice, mora družbi za
vzajemno zavarovanje v obvestilu iz sedmega odstavka 54.b člena tega zakona
posredovati tudi podatke o razvrstitvi članov, od katerih je prejel
pooblastilo, v starostne razrede.
(5) Pri preštevanju glasov na skupščini iz
drugega odstavka tega člena se pri posameznem pooblaščencu upošteva
razporeditev članov v starostne razrede.
(6) V roku nadaljnjih treh mesecev novo
oblikovana skupščina zastopnikov imenuje nove člane nadzornega sveta, ti pa
nove člane uprave.
(7) Če obstoječe družbe za vzajemno
zavarovanje ne izvedejo dejanj, določenih v prvem in šestem odstavku tega
člena, lahko Agencija za zavarovalni nadzor začne postopek prisilne
likvidacije.
(8) Ne glede na določbo četrtega odstavka
188. člena zakona je skupščina družbe za vzajemno zavarovanje pristojna za
odločanje o uskladitvi določil statuta z določbami tega zakona in za sprejetje
pravilnika o volitvah v skupščino zastopnikov.
49. člen
Predsedniku strokovnega sveta, ki je to
funkcijo opravljal pred uveljavitvijo tega zakona, preneha mandat z
uveljavitvijo tega zakona.
50. člen
Direktor Agencije za zavarovalni nadzor
začne opravljati funkcijo predsednika strokovnega sveta z dnem uveljavitve tega
zakona.
51. člen
Agencija za zavarovalni nadzor izda
podzakonski akt iz devetega odstavka 83. člena zakona v šestih mesecih po
uveljavitvi tega zakona.
52. člen
Zavarovalnice morajo pričeti s sklepanjem
zavarovalnih pogodb, ki so skladne s prvim odstavkom 83. člena zakona ter
podzakonskim aktom iz devetega odstavka 83. člena zakona najkasneje v roku treh
mesecev po uveljavitvi podzakonskega akta Agencije za zavarovalni nadzor iz
devetega odstavka 83. člena zakona.
53. člen
(1) Agencija za zavarovalni nadzor izda
pravilnik iz sedmega odstavka 97. člena zakona v šestih mesecih po uveljavitvi
tega zakona.
(2) Tuja zavarovalnica, ki na dan
uveljavitve tega zakona na ozemlju Republike Slovenije opravlja pozavarovalne
posle neposredno, se mora uskladiti z določbami šestega odstavka 97. člena
zakona v štirih mesecih po uveljavitvi pravilnika iz sedmega odstavka 97. člena
zakona.
54. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zavarovalništvu – ZZavar-I (Uradni
list RS, št. 90/12) vsebuje naslednje prehodne in končne določbe:
»PREHODNE IN KONČNE DOLOČBE
8. člen
(prehodne določbe)
(1) Agencija za zavarovalni nadzor dopolni
predpis iz devetega odstavka 83. člena zakona z vsebino obrazca, ki je sestavni
del zavarovalnih pogodb za zavarovanja iz 7., 8. in 9. točke prvega odstavka 83.
člena zakona v roku treh mesecev po uveljavitvi tega zakona.
(2) Zavarovalnice do zadnjega dne v mesecu,
v katerem se izteče enomesečni rok od uveljavitve predpisa iz prejšnjega
odstavka, uskladijo sklepanje zavarovanj iz 7., 8. in 9. točke prvega odstavka
83. člena zakona.
(3) Agencija za zavarovalni nadzor izda
predpis iz desetega odstavka 83. člena zakona v roku treh mesecev po
uveljavitvi tega zakona.
(4) Zavarovalnice, katerih skupna vrednost
naložb iz 2. do vključno 11. točke prvega odstavka 121. člena zakona istega
izdajatelja (dolžnika) in z njim povezanih oseb na dan uveljavitve tega zakona
presega omejitev po določbi 2. člena tega zakona, morajo prekoračitev omejitev
postopoma zmanjševati in se z omenjeno določbo uskladiti najkasneje do 1. januarja
2014. Naložbe z določenim rokom dospetja, ki so jih zavarovalnice pridobile
pred uveljavitvijo tega zakona, lahko sestavljajo naložbe kritnih skladov in
naložbe kritnega premoženja do njihovega dospetja.
(5) Zavarovalnice do zadnjega dne v mesecu,
v katerem se izteče trimesečni rok od uveljavitve tega zakona, prenehajo
sklepati zavarovanja, ki niso v skladu s 129. členom zakona.
9. člen
(osebna okoliščina spola)
(1) Sedmi odstavek 83. člena zakona se
začne uporabljati 21. decembra 2012, razen za zavarovanja iz zavarovalne
skupine življenjskih zavarovanj in za zavarovanja iz zavarovalnih vrst
nezgodnih in zdravstvenih zavarovanj, sklenjenih pred 21. decembrom 2012 in za
katere je zavarovalnica pri določanju premij in izplačevanju zavarovalnin
upoštevala osebno okoliščino spola v skladu s sedmim odstavkom 83. člena Zakona
o zavarovalništvu (Uradni list RS, št. 99/10 – uradno prečiščeno besedilo), za
katere se osebna okoliščina spola lahko upošteva pri določanju premij in
izplačevanju zavarovalnin.
(2) Šteje se, da so bila zavarovanja iz
prejšnjega odstavka sklenjena pred 21. decembrom 2012 zlasti, če gre za
zavarovalne pogodbe:
1.    
katerih veljavnost je bila samodejno podaljšana
v skladu s pogoji zavarovalne pogodbe, če ni bilo podanega nobenega obvestila
(na primer o odstopu pogodbe);
2.    
pri katerih soglasje zavarovalca ni potrebno,
če gre za prilagoditev posameznih sestavin zavarovalne pogodbe;
3.    
pri katerih zavarovalec z enostransko
odločitvijo uveljavi pogoje, ki omogočajo enostransko sklenitev zavarovanja,
dodatnega zavarovanja ali nadaljevanje zavarovanja in so bili zavarovalni
pogoji dogovorjeni s pogodbo sklenjeno pred 21. decembrom 2012,
4.    
ki so bile prenesene z ene zavarovalnice na
drugo, pri čemer se ne spremeni status pogodb vključenih v portfelj, ki se prenaša
med zavarovalnicami.
(3) Podrobnejši način uporabe tega člena
predpiše Agencija za zavarovalni nadzor.
10. člen
(uveljavitev zakona)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zavarovalništvu – ZZavar-J (Uradni
list RS, št. 56/13) vsebuje naslednjo prehodno in končno določbo:
»PREHODNA IN KONČNA DOLOČBA
16. člen
Agencija za zavarovalni nadzor izda
predpise iz 151. člena zakona v 15 dneh po uveljavitvi tega zakona.
17. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
sodiščih – ZS-K (Uradni list RS, št. 63/13)
vsebuje naslednjo končno določbo:
»50. člen
Ta zakon začne veljati petnajsti dan po
objavi v Uradnem listu Republike Slovenije.«.