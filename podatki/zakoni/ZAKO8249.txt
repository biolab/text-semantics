I. del: TEMELJNE DOLOČBE
1. poglavje: SPLOŠNE DOLOČBE
1. člen
(predmet zakona)
(1) Ta zakon določa cilje, načela in pravila urejanja
prostora, udeležence, ki delujejo na tem področju, vrste prostorskih aktov,
njihovo vsebino in medsebojna razmerja, postopke za njihovo pripravo in
sprejetje (v nadaljnjem besedilu: postopki priprave), njihovo izvedbo ter
postopke umeščanja, podrobnejšega načrtovanja in dovoljevanja prostorskih
ureditev državnega pomena. Določa tudi prostorske ukrepe in druge akte urejanja
prostora, instrumente in ukrepe zemljiške politike ter ureja spremljanje stanja
prostorskega razvoja, delovanje prostorskega informacijskega sistema in
izdajanje potrdil s področja urejanja prostora.
(2) S tem zakonom se v slovenski pravni red prenašajo:
-       
Direktiva Evropskega parlamenta in Sveta 2001/42/ES z dne
27. junija 2001 o presoji vplivov nekaterih načrtov in programov na okolje
(UL L št. 197 z dne 21. 7. 2001, str. 157), v delu, ki se nanaša na
presojo vplivov načrtov in programov na okolje, če gre za prostorske akte;
-       
Direktiva Evropskega parlamenta in Sveta 2011/92/EU z dne
13. decembra 2011 o presoji vplivov nekaterih javnih in zasebnih projektov
na okolje (UL L št. 26 z dne 28. 1. 2012, str. 1), zadnjič
spremenjena z Direktivo Evropskega parlamenta in Sveta 2014/52/ES z dne
16. aprila 2014 o spremembi Direktive 2011/92/EU o presoji vplivov
nekaterih javnih in zasebnih projektov na okolje (UL L št. 124 z dne
25. 4. 2014, str. 1), v delu, ki se nanaša na združitev presoje vplivov
posega na okolje s postopkom umeščanja, podrobnejšega načrtovanja in
dovoljevanja prostorskih ureditev državnega pomena;
-       
Direktiva Sveta 92/43/EGS z dne 21. maja 1992 o ohranjanju naravnih
habitatov ter prosto živečih živalskih in rastlinskih vrst (UL L št. 206 z
dne 22. 7. 1992, str. 7), zadnjič spremenjena z Direktivo Sveta 2013/17/EU
z dne 13. maja 2013 o prilagoditvi nekaterih direktiv na področju okolja
zaradi pristopa Republike Hrvaške (UL L št. 158 z dne 10. 6. 2013,
str. 193), v delu, ki se nanaša na presojo sprejemljivosti planov in programov
ter posegov v naravo, če so ti združeni s celovito presojo vplivov na okolje
prostorskih aktov ter presojo vplivov na okolje v okviru postopka umeščanja,
podrobnejšega načrtovanja in dovoljevanja prostorskih ureditev državnega
pomena;
-       
Direktiva 2014/89/EU Evropskega parlamenta in Sveta z dne
23. julija 2014 o vzpostavitvi okvira za pomorsko prostorsko načrtovanje
(UL L št. 257 z dne 28. 8. 2014, str. 135).
2. člen
(namen, cilji in instrumenti urejanja prostora)
(1) Namen urejanja prostora je doseganje trajnostnega
prostorskega razvoja s celovito obravnavo, usklajevanjem in upravljanjem
njegovih družbenih, okoljskih in ekonomskih vidikov, tako da se kot cilji
urejanja prostora, ki so v javnem interesu:
-       
zagotavljajo priprava, sprejem in izvajanje prostorskih aktov;
-       
varuje prostor kot omejena naravna dobrina;
-       
omogočajo kakovostne življenjske razmere in zdravo življenjsko okolje;
-       
zagotavlja racionalna raba prostora ter ohranjajo prostorske
zmogljivosti za sedanje in prihodnje generacije;
-       
zagotavljajo prostorsko usklajene in medsebojno dopolnjujoče
več-funkcijske razmestitve različnih dejavnosti v prostoru;
-       
ustvarjajo in ohranjajo prepoznavne značilnosti in kulturno identiteto v
prostoru;
-       
omogoča policentrični sistem razvoja naselij;
-       
omogoča urbani razvoj mest in širših mestnih območij, ki temelji na
pametnem upravljanju mest po načelu pametnih mest;
-       
ustvarjajo, varujejo in razvijajo kakovostna mesta in druga naselja;
-       
omogoča ustrezen in univerzalen dostop do družbene in gospodarske javne
infrastrukture in javni površin;
-       
ustvarja in varuje pestrosti, prepoznavnosti in kakovosti krajine;
-       
omogoča prilagajanje na podnebne spremembe;
-       
omogoča prehod v nizkoogljično družbo, ki temelji na krožnem
gospodarstvu, zmanjšanju izpustov toplogrednih plinov, učinkoviti rabi energije
in uporabi obnovljivih virov energije;
-       
omogoča krepitev in varovanje zdravja ljudi;
-       
omogoča varstvo okolja, ohranjanje narave, varovanje kulturne dediščine,
varovanje kmetijskih zemljišč in drugih kakovosti prostora;
-       
ustvarja razmere za zmanjševanje in preprečevanje naravnih ali drugih
nesreč;
-       
omogoča obrambo države.
(2) Odločitve glede prostorskega razvoja je treba na vseh
ravneh oblikovati glede na cilje iz prejšnjega odstavka, izhajajoč iz
spremljanja in analize podatkov iz prikaza stanja prostora ter ob poznavanju
sedanjih in strokovno utemeljenih ocen prihodnjih varstvenih in razvojnih
potreb v prostoru.
(3) Urejanje prostora po tem zakonu je kontinuiran proces, ki
obsega prostorsko načrtovanje, postopek umeščanja, podrobnejšega načrtovanja in
dovoljevanja prostorskih ureditev državnega pomena, izvajanje ukrepov zemljiške
politike ter pripravo in sprejetje drugih aktov urejanja prostora, spremljanje
stanja prostorskega razvoja, izvajanje posegov v prostor, inšpekcijski nadzor
in zagotavljanje s tem povezanih informacijskih storitev.
3. člen
(izrazi)
(1) V tem zakonu uporabljeni izrazi imajo naslednji pomen:
1.     
bilanca površin je izračun in prikaz nepozidanih stavbnih zemljišč,
členjena na posamezne kategorije namenske rabe prostora in razvojne stopnje,
teh površin, kot izhajajo iz evidence stavbnih zemljišč; je podlaga za izračun
izkoriščenosti prostih površin ali lokacij, ki so primerne za zgostitve,
prenovo ali spremembo rabe, ali kadar se načrtujejo nove površine stavbnih
zemljišč kot širitev ureditvenega območja naselja;
2.     
bruto tlorisna površina objekta je bruto tlorisna površina stavbe,
določena v skladu s predpisom, ki ureja izračun površin stavb ali bruto
tlorisna površina gradbenih inženirskih objektov, določena kot bruto tlorisna
površina, izračunana s smiselno uporabo predpisa, ki ureja izračun površin
stavb;
3.     
celovita presoja vplivov na okolje je presoja, s katero se ocenijo
vplivi prostorskega akta na okolje v skladu s predpisi, ki urejajo varstvo
okolja;
4.     
dostopnost je dosegljivost lokacije, dejavnosti in storitev različnim
uporabnikom s sredstvi trajnostne mobilnosti (hodljivost, kolesarjenje, javni
potniški promet); meri se v dolžinskih in časovnih enotah;
5.     
druga gospodarska javna infrastruktura je gospodarska javna
infrastruktura, ki ni komunalna oprema, in je namenjena zagotavljanju
opremljenosti stavbnega zemljišča kot sta elektroenergetsko omrežje in državna
cesta;
6.     
drugi akt urejanja prostora je akt, ki ni prostorski akt, vendar se z
njim v skladu s tem zakonom ureja prostor; ti akti so splošni in posamični
pravni akti, ki se v skladu s tem zakonom izdajo na njihovi podlagi ali na
podlagi prostorskih aktov;
7.     
drugo naselje je manjše pozidano in poseljeno območje, ki nima
lastnosti, značilnih za urbano naselje, ter je lahko glede na velikost, lego in
dejavnost podeželsko naselje, suburbano naselje ali vas;
8.     
drugo urbano naselje je večje pozidano in poseljeno naselje v katerem
mestne funkcije prevladujejo nad agrarnimi, nima pa statusa mesta; v drugem
urbanem naselju so storitvene, oskrbne in druge dejavnosti, ki oskrbujejo
prebivalce naselja in bližnje območje;
9.     
drugo ureditveno območje so površine zunaj ureditvenega območja naselja,
namenjene izvajanju dejavnosti, ki zaradi tehničnih, tehnoloških, funkcionalnih
in prostorskih razlogov ne spadajo v ureditveno območje naselja;
10.  
družbena infrastruktura so prostorske ureditve namenjene izvajanju
dejavnosti splošnega pomena, s katerimi se zagotavljajo dobrine, ki so v javnem
interesu na področju vzgoje in izobraževanja, znanosti, športa, zdravstva,
socialnega varstva, kulture ter drugih dejavnosti splošnega in splošno
gospodarskega pomena, ki so kot take določene z zakonom ali odlokom lokalne
skupnosti;
11.  
gospodarska javna infrastruktura so prostorske ureditve, namenjene
opravljanju gospodarskih javnih služb, in prostorske ureditve za druge namene v
javnem interesu na področju energetike, prometa, elektronskih komunikacij in
drugih gospodarskih dejavnosti, ki so kot take določene z zakonom ali odlokom
lokalne skupnosti; gospodarska javna infrastruktura je državnega in lokalnega
pomena;
12.  
gradbena parcela je zemljišče trajno določeno za redno rabo tega
objekta; gradbena parcela obsega zemljišče pod objektom in zemljišče ob
objektu, ki pripada temu objektu, in je trajno namenjeno redni rabi tega
objekta;
13.  
grajena površina je površina v poselitvenem območju, ki ni v naravnem
stanju, ker je utrjena, tlakovana, pozidana ipd. (npr. ulice, ceste, trgi,
tržnice, utrjene površine za šport in rekreacijo) in druga površina, na kateri
prevladuje delež grajene površine, in sicer ne glede na lastnino, funkcijo ali
lego v prostoru;
14.  
grajeno javno dobro je zemljišče, objekt ali njegov del, namenjen taki
splošni rabi, kot jo glede na namen njegove uporabe določa zakon ali na njegovi
podlagi izdan predpis; grajeno javno dobro je državnega in lokalnega pomena ter
je lahko v lasti države, občine ali v zasebni lasti;
15.  
izjemna krajina je naravna ali kulturna krajina, ki izkazuje visoko
prizoriščno vrednost kot odraz ene ali več edinstvenih oziroma neponovljivih
lastnosti: svojevrstne zgradbe, edinstvene rabe tal, posebnega naselbinskega
vzorca ali izjemnih naravnih prvin in je kot taka prepoznavna na ravni
Slovenije;
16.  
izvedbena regulacija prostora je skozi namensko rabo prostora in
prostorske izvedbene pogoje določen način rabe prostora in izvajanja posegov v
prostor v določenem območju;
17.  
javna površina je praviloma odprta prostorska ureditev, namenjena
splošni rabi, naravna ali ustvarjena z gradbenimi ali drugimi posegi v prostor,
kot so cesta, ulica, pasaža, trg, tržnica, atrij, parkirišče, pokopališče,
park, zelenica, otroško igrišče, športno igrišče ter druga površina za
rekreacijo in prosti čas; javna površina je grajena ali zelena; javna površina
je lahko v lasti države, občine ali v zasebni lasti;
18.  
krajina je območje, kot ga zaznavajo ljudje ter ima prepoznavne naravne,
kulturne ali poselitvene značilnosti, ki so rezultat delovanja in medsebojnega
vplivanja narave in človeka;
19.  
mesto je gospodarsko, družbeno in kulturno središče širšega območja ter
ima status mesta, pridobljen v skladu s predpisi, ki urejajo lokalno
samoupravo; ima kulturno-zgodovinske, urbanistične in arhitektonske
značilnosti, ki ga ločijo od drugih naselij in opravlja več funkcij;
20.  
mnenje je akt, s katerim nosilec urejanja prostora ugotovi, ali so bile
pri pripravi prostorskega akta in v postopkih državnega prostorskega
načrtovanja upoštevane njegove smernice oziroma predpisi z njegovega delovnega
področja;
21.  
nadomestna gradnja je gradnja, pri kateri se najprej odstrani obstoječi
objekt ter namesto njega zgradi nov objekt, ki glede lege, gabaritov, oblike,
namembnosti in zunanjega videza objekta ne odstopa bistveno od obstoječega objekta;
22.  
nakupovalno središče je prostorsko zaokroženo območje, ki ga sestavlja
en ali več objektov, namenjenih pretežno trgovski dejavnosti; v območju so
lahko oziroma se lahko načrtujejo tudi posamični dopolnjujoči objekti,
namenjeni družbenim, poslovnim in obrtnim dejavnostim;
23.  
namenska raba prostora je s prostorskimi akti določena raba površin in
objektov, ki ob upoštevanju pretežnosti in prepletanja dopustnih dejavnosti
določa namen, za katerega se lahko te uporabljajo;
24.  
naselje je območje obstoječega naselja, ki obsega zemljišča, pozidana s
stanovanjskimi in drugimi stavbami ter gradbeno-inženirskimi objekti in
pripadajočimi površinami, potrebnimi za njihovo uporabo, ter javne površine;
naselje tvori skupina najmanj desetih stanovanjskih stavb; naselja se med seboj
razlikujejo po funkciji in vlogi v omrežju naselij ter velikosti, urbanistični
ureditvi in arhitekturi; naselja se razvrščajo na mesta, druga urbana naselja
in druga naselja;
25.  
nepremičninske evidence so evidence, ki se o nepremičninah in njihovih
sestavinah vodijo v skladu s predpisi o katastru nepremičnin;
26.  
nosilci urejanja prostora so ministrstva, organi lokalnih skupnosti,
izvajalci javnih služb ter nosilci javnih pooblastil, ki sodelujejo v postopkih
priprave prostorskih aktov in v postopkih državnega prostorskega načrtovanja;
nosilci urejanja prostora so državni in lokalni;
27.  
območje za gospodarski razvoj je prostorsko zaokroženo območje, ki ga
sestavlja en ali več objektov, namenjenih pretežno proizvodnim, industrijskim
in obrtnim dejavnostim; v območju so lahko oziroma se lahko načrtujejo tudi
posamični objekti, namenjeni komunalni, storitveni, poslovni, trgovski in
gostinski dejavnosti;
28.  
obstoječi objekt je zakonito zgrajen objekt, pri katerem so pretežno
ohranjeni vsi konstrukcijski elementi, brez katerih objekt ne more
funkcionirati;
29.  
podatki iz prikaza stanja prostora so podatki o dejanskem in pravnem
stanju prostora;
30.  
pomožni objekt je objekt, ki funkcionalno dopolnjuje glavne obstoječe
oziroma načrtovane objekte tako, da izboljšuje in dopolnjuje njihove bivalne,
delovne oziroma obratovalne pogoje; lahko je samostoječi ali se osnovnega
objekta dotika, vendar z njim konstrukcijsko ni povezan; po velikosti praviloma
ne presega osnovnih objektov in zanj niso potrebni novi komunalni in drugi
priključki; ko sta določena obseg in velikost gradbene parcele ali
pripadajočega zemljišča objekta, se pomožni objekt lahko gradi izključno na
zemljišču, ki je namenjeno redni rabi objekta; dopustnost pomožnih objektov se
določi v prostorskem izvedbenem aktu;
31.  
posamična poselitev so zemljišča zunaj ureditvenega območja naselja ali
drugega ureditvenega območja, pozidana s posamičnimi stavbami do največ devet
stanovanjskih stavb, ali nepozidana tako, da skupaj s pozidanimi tvorijo
zaključeno celoto;
32.  
poseg v prostor je gradnja objekta v skladu s predpisi, ki urejajo
graditev (v nadaljnjem besedilu: gradbeni poseg) in izvedba dejanj, s katerim
se ustvarjajo, spreminjajo ali vzdržujejo druge ustvarjene in naravne fizične
strukture v prostoru ter spreminja njegova podoba ali raba (v nadaljnjem
besedilu: negradbeni poseg);
33.  
poselitev je sestav fizičnih struktur za človekovo bivanje ter izvajanje
družbenih, storitvenih, proizvodnih ter prostočasnih dejavnosti v poselitvenih
območjih;
34.  
poselitvena območja so ureditvena območja naselij, druga ureditvena
območja in posamična poselitev;
35.  
pravni režim je javnopravna omejitev v prostoru, ki določa ali
neposredno vpliva na načrtovane prostorske ureditve in izvedbeno regulacijo
prostora, ter je namenjen varovanju javnega interesa na področju ohranjanja
narave, varstva kulturne dediščine, varstva okolja in naravnih dobrin in virov,
varstva kmetijskih zemljišč, varstva gozdov, upravljanja z vodami, varovanja
zdravja ljudi, obrambe države in varstva pred naravnimi in drugimi nesrečami
ter varovanja gospodarske javne infrastrukture;
36.  
prenova območja je zbir različnih dejavnosti za oživitev razvrednotenega
območja, s katerimi se, s pomočjo instrumentov prostorskega načrtovanja in
zemljiške politike ter drugimi ukrepi, zagotovi ohranitev kakovostnih grajenih
struktur ter izboljšanje funkcionalnih, tehničnih, prostorsko-oblikovalskih,
bivalnih, gospodarskih, socialnih, kulturnih in okoljskih razmer;
37.  
presoja sprejemljivosti na varovana območja je presoja sprejemljivosti
vplivov oziroma posledic prostorskega akta glede na varstvene cilje varovanih
območij v skladu s predpisi, ki urejajo ohranjanje narave;
38.  
pripadajoče zemljišče objekta je zemljišče, ki se uporablja za rabo tega
objekta;
39.  
prostor je skupek fizičnih struktur na zemeljskem površju in pod njim,
ki ga tvorijo poselitvena območja in krajina v medsebojnem prepletanju, ter
morje;
40.  
prostorska ureditev je sklop obstoječih ali usklajeno načrtovanih
posegov v prostor in dejavnosti v določenem območju;
41.  
prostorski akt je akt, s katerim se opredeljuje prostorski razvoj
države, regij in občin (prostorski strateški akt) ter akt, s katerim se
načrtujejo prostorske ureditve in določa izvedbena regulacija prostora
(prostorski izvedbeni akt);
42.  
prostorski izvedbeni pogoji so pogoji in rešitve za urbanistično in
krajinsko ureditev in oblikovanje naselij in krajine, za umestitev prostorskih
ureditev v prostor ter arhitekturno oblikovanje objektov in izvedbo drugih
posegov v prostor;
43.  
prostorski razvoj je usmerjanje človekovih dejavnosti in spreminjanje
prostora zaradi razvojnih in varstvenih interesov;
44.  
prostorsko načrtovanje je kontinuirana interdisciplinarna dejavnost, s
katero se z dogovarjanjem in usklajevanjem med udeleženci urejanja prostora na
strateški ravni načrtuje prostorski razvoj, na izvedbeni pa se načrtujejo
prostorske ureditve in določa izvedbena regulacija prostora; prostorsko
načrtovanje se udejanja z izdelavo in pripravo prostorskih aktov ter postopki
državnega prostorskega načrtovanja;
45.  
razvojna regija je funkcionalna ozemeljska celota, ki se določi v skladu
s predpisi, ki urejajo skladen regionalni razvoj;
46.  
razvojni dokument so dokument razvojnega načrtovanja, ki je krovni
usmerjevalni dokument, in drugi usmerjevalni dokumenti, kot so resolucija,
sektorska strategija, programski dokument in drugi taki dokumenti, ki jih
sprejme država ali občina;
47.  
razvoj stavbnih zemljišč pomeni zaporedje načrtovalskih, upravnih ali
investicijskih nalog, cilj katerih je razvoj stavbnega zemljišča do najvišje
razvojne stopnje – urejenega zazidljivega zemljišča in pozidava takega
zemljišča;
48.  
razvrednoteno območje je območje, ki mu je zaradi neprimerne ali
opuščene rabe znižana gospodarska, socialna, okoljska ali vizualna vrednost ali
vrednost po merilih varstva kulturne dediščine in je potrebno prenove;
razvrednoteno območje lahko po fizičnih, funkcionalnih, okoljskih, socialnih
merilih ter merilih varstva kulturne dediščine izkazuje različne vrste in
stopnje razvrednotenja;
49.  
smernice so akti, v katerih nosilci urejanja prostora konkretizirajo
predpise in razvojne dokumente s svojega delovnega področja za pripravo
prostorskih aktov in v postopkih državnega prostorskega načrtovanja;
50.  
sorodni predpis je splošni pravni akt države ali občine, ki po svoji
naravi in namenu, kot ju opredeljujejo pravne podlage za njegovo izdajo, ni prostorski
akt, vendar vsebuje elemente prostorskega načrtovanja ter z določanjem pravnih
režimov neposredno vpliva na načrtovane prostorske ureditve in izvedbeno
regulacijo prostora;
51.  
stavbno zemljišče je zemljišče, ki je s prostorskimi izvedbenimi akti
namenjeno graditvi objektov;
52.  
udeleženci pri urejanju prostora so pripravljavci prostorskih aktov in
drugih aktov urejanja prostora, nosilci urejanja prostora, upravni organi ter
organizacije, strokovna in interesna združenja in splošna javnost, ki
sodelujejo v postopkih priprave prostorskih aktov in sprejetja drugih odločitev
v prostoru in jih te odločitve zadevajo;
53.  
upravljavec zbirke podatkov je subjekt, ki vodi in vzdržuje zbirko
podatkov, ki se uporablja v okviru prostorskega informacijskega sistema;
54.  
urbani razvoj je usmerjanje in načrtovanje razvoja v mestih, drugih
urbanih naseljih in širših mestnih območjih;
55.  
urbano naselje je mesto ali drugo urbano naselje; v urbanem naselju so
storitvene, oskrbne in druge dejavnosti za oskrbo prebivalcev;
56.  
ureditveno območje naselja obsega obstoječe naselje, nepozidana
zemljišča namenjena graditvi objektov, ter kmetijska, gozdna, vodna in druga
zemljišča, ki niso namenjena graditvi objektov in na katerih ni predviden
razvoj, so pa zaradi svoje lege povezana z drugimi deli naselja in so v
funkciji poselitve;
57.  
začasna raba prostora je taka raba prostora na stavbnih zemljiščih v
ureditvenih območjih naselij in drugih ureditvenih območjih, ki ni načrtovana v
prostorskih izvedbenih aktih, vendar pa do izvedbe načrtovanih posegov v
prostor omogoča izvedbo začasnih posegov v prostor in začasno izvajanje
dejavnosti in s tem smotrno rabo ter aktivacijo zemljišč in objektov, ki niso v
uporabi;
58.  
zeleni sistem je celovito načrtovan sistem varstva in razvoja zelenih
površin in drugih naravnih in ustvarjenih struktur v prostoru, ki se med sabo
funkcionalno povezujejo in dopolnjujejo; namenjen je zagotavljanju kakovostnega
življenjskega okolja ter uresničevanju socialnih, okoljskih, ekoloških,
podnebnih, gospodarskih, kulturnih, strukturnih in oblikovnih funkcij na ravni
naselij, regije in države; z njim načrtujemo tudi zeleno infrastrukturo;
59.  
zeleni sistem naselja je načrtovan za območje naselja s povezavami z
zaledjem in vključuje zelene površine naselja;
60.  
zeleni sistem regije je načrtovan za območje regije kot omrežje
raznolikih, regionalno pomembnih in medsebojno funkcionalno povezanih območij,
ki lahko vključujejo odprti prostor z zelenimi, vodnimi in obvodnimi
površinami, rekreacijska in varovana območja ter območja, pomembna za ekološko
povezljivost;
61.  
zelena površina so površina v poselitvenem območju z določeno mero
naravnosti (npr. parki, mestni gozdovi, zelenje ob vodnih površinah, zelenice,
drevoredi, zelenje ob ulicah in cestah, rekreacijske površine, otroška igrišča,
pokopališča, vrtovi ipd.) in posamezne naravne fizične strukture v tem območju
(npr. drevesa in druga vegetacija), in sicer ne glede na lastnino, funkcijo ali
lego v prostoru.
(2) Izrazi, uporabljeni v tem zakonu, pomen katerih ni
določen v prejšnjem odstavku, imajo pomen v skladu z zakonom, ki ureja
graditev.
(3) Izraz parcela ima pomen, kot ga določa zakon, ki ureja
kataster nepremičnin.
4. člen
(kratice)
V tem zakonu uporabljene kratice pomenijo:
-       
OPN: občinski prostorski načrt;
-       
OPPN: občinski podrobni prostorski načrt;
-       
DPN: državni prostorski načrt.
5. člen
(pristojnosti urejanja prostora)
(1) Država je na področju urejanja prostora pristojna za:
-       
določanje ciljev prostorskega razvoja države;
-       
določanje izhodišč, pravil in smernic;
-       
pripravo programov za podporo prostorskemu in urbanemu razvoju;
-       
pripravo Strategije prostorskega razvoja Slovenije in akcijskih
programov za izvajanje te;
-       
koordinacijo resorjev pri pripravi regionalnih prostorskih planov;
-       
izvedbo postopkov državnega prostorskega načrtovanja;
-       
sodelovanje v postopkih priprave prostorskih aktov na občinski in
medobčinski ravni;
-       
izvajanje prostorskih ukrepov in nalog zemljiške politike, vključno s
pripravo drugih aktov urejanja prostora na ravni države;
-       
izvajanje nadzora nad zakonitostjo prostorskega načrtovanja na ravni
občin ter izvajanjem ukrepov zemljiške politike in gospodarjenja z zemljišči;
-       
izvajanje nalog, povezanih z delovanjem prostorskega informacijskega
sistema, in spremljanje stanja prostorskega razvoja;
-       
razvojne naloge s področja urejanja prostora;
-       
izvajanje ter dodeljevanje sredstev za programe izobraževanja in
ozaveščanja o urejanju prostora;
-       
izdajanje mnenj o skladnosti z državnimi prostorskimi izvedbenimi akti v
postopkih izdaje gradbenih dovoljenj v skladu s predpisi, ki urejajo graditev;
-       
inšpekcijski nadzor nad izvajanjem državnih prostorskih aktov, če to ni
predmet inšpekcijskih postopkov in pristojnosti, določenih v skladu z drugim
zakonom.
(2) Občina je na področju urejanja prostora pristojna za:
-       
pripravo prostorskih aktov na občinski in medobčinski ravni;
-       
sodelovanje pri pripravi regionalnih prostorskih planov;
-       
sodelovanje pri pripravi prostorskih aktov države;
-       
določanje ciljev in izhodišč prostorskega razvoja občine;
-       
načrtovanje prostorskih ureditev lokalnega pomena ter določanje namenske
rabe prostora in prostorskih izvedbenih pogojev v svojem območju s prostorskimi
akti;
-       
izvajanje prostorskih ukrepov in nalog zemljiške politike, vključno s
pripravo drugih aktov urejanja prostora na lokalni ravni;
-       
izvajanje nalog, povezanih z delovanjem prostorskega informacijskega
sistema;
-       
izvajanje nalog, povezanih s pripravo programov za podporo prostorskemu
in urbanemu razvoju;
-       
izvajanje ter dodeljevanje sredstev za programe izobraževanja in
ozaveščanja o urejanju prostora;
-       
izdajanje soglasij oziroma mnenj o skladnosti posegov, gradnje ali
uporabe prostora s prostorskimi izvedbenimi akti iz svoje pristojnosti v skladu
s tem zakonom in v postopkih izdaje gradbenih dovoljenj v skladu s predpisi, ki
urejajo graditev;
-       
inšpekcijski nadzor nad izvajanjem občinskih prostorskih aktov, če to ni
predmet inšpekcijskih postopkov in pristojnosti, določenih v skladu z drugim
zakonom.
(3) Naloge iz prejšnjega odstavka lahko v priobalnem pasu v
morju, v skladu z drugo alinejo sedme točke drugega odstavka 53. člena
tega zakona, izvaja samo občina, ki meji na vodno zemljišče morja. Razmejitev
med območji v priobalnem pasu, na katerih posamezna občina izvaja z zakonom
določene naloge, je določena s parom točk:
-       
linija med točkama A in B razmejuje območje, na katerih izvajata naloge
iz prejšnjega odstavka Občina Ankaran in Mestna občina Koper. Točka A je na
stičišču parcele 3/23 v katastrski občini 2716 Morje, parcele 358/9 v
katastrski občini 2594 Ankaran in parcele 5579/2 v katastrski občini 2604
Bertoki. Točka B je na razdalji 860 m zahodno od točke A in leži na liniji, ki
je vzporedna delu meje med parcelo 3/23 v katastrski občini 2716 Morje in
parcelo 1608/1 v katastrski občini 2605 Koper;
-       
linija med točkama C in D razmejuje območje, na katerih izvajata naloge
iz prejšnjega odstavka Mestna občina Koper in Občina Izola. Točka C je na
stičišču parcel 2/10 in 3/23 obe v katastrski občini 2716 Morje, parcele 5270/3
v katastrski občini 2715 Cetore in parcele 4580/6 v katastrski občini 2606
Semedela. Točka D leži na delu meje med parcelama 2/10 in 3/23 obe v katastrski
občini 2716 Morje v razdalji 150 m od točke C;
-       
linija med točkama E in F razmejuje območje, na katerih izvajata naloge
iz prejšnjega odstavka Občina Izola in Občina Piran. Točka E je na stičišču
parcel 1/17 in 2/10 obe v katastrski občini 2716 Morje, parcel 2353 in 2355 obe
v katastrski občini v 2631 Portorož in parcele 1 v katastrski občini 2628
Malija. Točka F leži na delu meje med parcelama 1/17 in 2/10 obe v katastrski
občini 2716 Morje v razdalji 150 m od točke E.
(4) Občina ali več občin skupaj organizira trajno
uresničevanje nalog iz drugega in tretjega odstavka tega člena.
2. poglavje: NAČELA UREJANJA PROSTORA
6. člen
(načelo trajnostnega prostorskega razvoja)
(1) Z urejanjem prostora se spodbuja trajnostni prostorski
razvoj, ki ob upoštevanju ciljev urejanja prostora in na podlagi spremljanja
stanja prostorskega razvoja omogoča zadovoljevanje potreb sedanje generacije,
hkrati pa ne ogroža zadovoljevanja potreb prihodnjih generacij. Trajnostni
prostorski razvoj se v procesih prostorskega načrtovanja dosega z usklajevanjem
družbenih, gospodarskih in okoljskih vidikov razvoja s prostorskimi potenciali
območij.
(2) S trajnostnim prostorskim razvojem se zagotavljajo
kakovost življenja, pravična, racionalna in učinkovita raba prostorskih
potencialov, zemljišč in objektov, dostopnost storitev družbenega in
gospodarskega pomena ter usklajena in dopolnjujoča razmestitev dejavnosti v
prostoru.
(3) Trajnostni prostorski razvoj se zagotavlja s preverjanjem
potrebnosti prostorskih ureditev in ustreznosti prostorskih potencialov,
tehtanjem ustreznosti in vrednotenjem vplivov prostorskih ureditev tako, da se
izbere možnost, ki na najoptimalnejši način zagotavlja sinergije med
družbenimi, gospodarskimi in okoljskimi vidiki.
(4) Pri urejanju prostora se upoštevajo pričakovani vplivi
podnebnih sprememb in zagotavlja prilagajanje nanje. Prostorske ureditve se
načrtujejo tako, da so odporne na podnebne spremembe odporne, omogočajo
blaženje podnebnih sprememb in zmanjševanje njihovih vplivov.
7. člen
(načelo identitete prostora)
Pri urejanju prostora se upošteva, ohranja in krepi
prepoznavnost naravnih, krajinskih in grajenih struktur, ki zaradi posebnih
geografskih, kulturno-zgodovinskih, družbenih, gospodarskih in drugih pogojev
razvoja določajo identiteto prostora.
8. člen
(načelo usmerjanja poselitve)
Usmerjanje poselitve se izvaja z zagotavljanjem racionalne
rabe prostora, pogojev za kakovostno in zdravo življenjsko okolje, uravnotežene
razmestitve površin za bivanje ter izvajanje družbenih, storitvenih,
proizvodnih in prostočasnih dejavnosti, učinkovito in enakovredno dostopnost
prebivalstva do dobrin, pogojev za razvoj gospodarstva in dostopnost delovnih
mest, pogojev za gradnjo in obratovanje gospodarske javne infrastrukture in z
ohranitvijo ali oblikovanjem identitete prostora.
9. člen
(načelo usklajevanja interesov)
(1) Pri urejanju prostora je treba skrbno tehtati in
medsebojno usklajevati različne interese v prostoru.
(2) Usklajevanje interesov poteka tako, da se doseže
trajnostni prostorski razvoj glede na razpoložljivost in kakovost prostorskih
zmogljivosti za posamezne dejavnosti, pri čemer se upošteva obstoječa kakovost
naravnih in ustvarjenih sestavin, omogoči njihova izboljšava ter zagotovi
večfunkcionalnost prostorskih struktur in ustvarjanje novih kakovosti.
(3) Usklajevanje interesov poteka z odgovornim sodelovanjem
med udeleženci pri urejanju prostora, med razvojnimi in varstvenimi javnimi
interesi ter med državo in občinami.
(4) Udeleženci pri urejanju prostora morajo pri izvajanju
nalog urejanja prostora upoštevati javni in zasebni interes ter ju med seboj
skrbno pretehtati in svoje odločitve vsebinsko utemeljiti. Pri tem morajo
poskrbeti, da zasebni interes ne škoduje javnemu.
(5) Osebe, ki posredno ali neposredno izvršujejo občinske ali
državne pristojnosti pri urejanju prostora, so se dolžne izogibati okoliščinam,
v katerih njihov zasebni interes vpliva ali ustvarja videz, da vpliva na
nepristransko in objektivno opravljanje njihovih nalog, in opozoriti na taka
nasprotja po postopku v skladu s predpisi, ki urejajo integriteto in
preprečevanje korupcije.
10. člen
(načelo strokovnosti)
Odločitve pri urejanju prostora morajo temeljiti na
strokovnih standardih, dognanjih in analizah o lastnostih in zmogljivostih
prostora. Pri njihovi izdelavi je treba zagotoviti interdisciplinarnost
strokovnjakov za področja, ki so predmet obravnave.
11. člen
(načelo sodelovanja javnosti)
(1) Država in občine morajo pri urejanju prostora omogočati
sodelovanje javnosti pri odločanju in sprejemanju prostorskih aktov in drugih
aktov urejanja prostora tako, da je javnosti omogočeno zgodnje in učinkovito
sodelovanje.
(2) Vsakdo ima pravico do vpogleda v prostorske akte in druge
akte urejanja prostora ter vso dokumentacijo, povezano z njihovo pripravo, v skladu
s tem zakonom in zakonom, ki ureja dostop do informacij javnega značaja.
(3) Država in občine obveščajo javnost o postopkih priprave
prostorskih aktov in drugih aktov urejanja prostora tako, da sta omogočeni
pravočasna izmenjava stališč in ustrezna vsebinska obravnava teh aktov.
(4) Vsakdo ima pravico dajati pobude, predloge, pripombe in
mnenja o prostorskih aktih in drugih aktih urejanja prostora, do katerih se
mora pripravljavec v postopku njihove priprave opredeliti in o tem obvestiti
javnost.
(5) Javnost se seznanja ter se ji omogoča vpogled in
odzivanje na gradiva v postopkih priprave prostorskih aktov prek storitev
prostorskega informacijskega sistema, lahko pa tudi na druge načine, ki
omogočajo učinkovito sodelovanje med javnostjo in pripravljavcem prostorskega
akta.
(6) Zoper prostorske izvedbene akte ima vsakdo, ki izkazuje
pravni interes, pravico do vložitve pravnih sredstev v skladu s tem zakonom. Za
nevladne organizacije, ki imajo aktiven status delovanja v javnem interesu na
področju prostora, varstva okolja, ohranjanja narave ali varstva kulturne
dediščine, se pravni interes na tem področju šteje za izkazan po samem zakonu.
12. člen
(načelo ekonomičnosti postopka)
(1) Postopek priprave prostorskega akta in drugih aktov
urejanja prostora se vodi ekonomično, s čim manjšimi stroški in brez podvajanja
faz postopka, dokumentacije ali odločitev.
(2) Upoštevanje pobud, predlogov, pripomb in mnenj iz
četrtega odstavka prejšnjega člena se zagotavlja v skladu s pravili tega zakona
o vključevanju javnosti v postopke priprave prostorskih aktov in drugih aktov
urejanja prostora. Če pobuda, predlogi, pripombe in mnenja niso podani v
ustrezni fazi postopka, jih je mogoče upoštevati le, če lahko pripravljavec
tega akta zagotovi nemoten potek njegove priprave brez ponavljanja predpisanih
faz postopka ali izvedbe dodatnih postopkov, ob enakopravni obravnavi
udeležencev pri urejanju prostora ter spoštovanju vsebinskih in postopkovnih
pravil tega zakona.
II. del: DRŽAVNI PROSTORSKI RED
1. poglavje: SKUPNE DOLOČBE
13. člen
(namen in sestavine državnega prostorskega reda)
(1) Državni prostorski red se uporablja pri prostorskem
načrtovanju, pri dovoljevanju in izvajanju posegov v prostor ter pri izvajanju
drugih nalog urejanja prostora. Sestavljajo ga:
-       
temeljna pravila urejanja prostora,
-       
podrobnejša pravila urejanja prostora,
-       
smernice nosilcev urejanja prostora,
-       
priporočila za prostorsko načrtovanje, pripravo in izvajanje ukrepov
zemljiške politike ter izvajanje drugih nalog in pripravo drugih aktov urejanja
prostora, vključno s primeri dobre prakse.
(2) Ministrstvo pristojno za prostor (v nadaljnjem besedilu:
ministrstvo) zagotovi dostop do sestavin državnega prostorskega reda v
prostorskem informacijskem sistemu.
14. člen
(območje in način uporabe sestavin državnega prostorskega
reda)
Podrobnejša pravila urejanja prostora se sprejmejo,
priporočila in smernice pa pripravijo za območje celotne države, lahko pa tudi
za manjše teritorialne in funkcionalne enote glede na prepoznavne značilnosti
in potrebe tistega območja ali glede na teritorialno organiziranost državnih
nosilcev urejanja prostora.
15. člen
(podrobnejša pravila urejanja prostora)
(1) Podrobnejša pravila urejanja prostora se pripravijo na
podlagi temeljnih pravil urejanja prostora, ki jih določa ta zakon. Na predlog
ministrstva in na podlagi mnenja Komisije vlade za prostorski razvoj iz
40. člena tega zakona jih sprejme Vlada Republike Slovenije (v nadaljnjem
besedilu: vlada) z uredbo.
(2) Podrobnejša pravila urejanja prostora se lahko
uporabljajo neposredno pri dovoljevanju in izvajanju posegov v prostor in v tem
delu nadomestijo prostorski izvedbeni akt. Če se podrobnejša pravila urejanja
prostora sprejmejo za neposredno uporabo pri dovoljevanju in izvajanju posegov
v prostor, se ta namen v pravilih izrecno navede.
(3) Če prostorski izvedbeni akti niso skladni s podrobnejšimi
pravili urejanja prostora iz tega zakona, se uporabljajo slednja, pripravljavec
pa mora uskladiti tak prostorski izvedbeni akt s podrobnejšimi pravili v roku
enega leta po sprejetju teh pravil.
(4) Podrobnejša pravila urejanja prostora se po tem, ko jih
sprejme vlada objavijo v prostorskem informacijskem sistemu.
16. člen
(smernice nosilcev urejanja prostora)
(1) Smernice so dokument v katerem nosilci urejanja prostora
konkretizirajo zahteve predpisov in usmeritve razvojnih dokumentov s svojega
delovnega področja tako, da je te zahteve in usmeritve mogoče upoštevati pri
pripravi prostorskih izvedbenih aktov.
(2) Smernice iz prejšnjega odstavka:
-       
morajo biti strukturirane glede na vrsto prostorskega izvedbenega akta,
za pripravo katerega se uporabljajo;
-       
morajo biti pripravljene za območje celotne države, lahko pa tudi za
manjše teritorialne in funkcionalne enote glede na prepoznavne značilnosti in
potrebe tistega območja ali glede na teritorialno organiziranost nosilcev
urejanja prostora;
-       
vsebovati vse podatke, ki so v izvorni pristojnosti nosilca urejanja
prostora, in so potrebni za pripravo prostorskih izvedbenih aktov ter
informacije o metapodatkih in dostopu do podatkov.
(3) Podatki iz tretje alineje prejšnjega odstavka morajo biti
pripravljeni v ustrezni digitalni obliki, ki je neposredno uporabna za pripravo
prostorskih izvedbenih aktov, nosilec urejanja prostora pa mora zagotavljati
dostop do teh podatkov.
(4) Sestavni del smernic so lahko usmeritve glede sodelovanja
nosilca urejanja prostora pri pripravi prostorskih izvedbenih aktov glede na
vsebino, ki se načrtuje s prostorskim aktom.
(5) Smernice državnih nosilcev urejanja prostora se po
pridobitvi mnenja Prostorskega sveta v ožji sestavi in Komisije vlade za
prostorski razvoj objavijo v prostorskem informacijskem sistemu.
(6) Smernice lokalnih nosilcev urejanja prostora se objavijo
v prostorskem informacijskem sistemu.
(7) Vlada podrobneje predpiše vsebino, obliko in način
priprave smernic.
17. člen
(priporočila in primeri dobre prakse)
Priporočila in primere dobre prakse pripravijo državni
nosilci urejanja prostora, ministrstvo pa jih objavi v prostorskem
informacijskem sistemu.
2. poglavje: TEMELJNA PRAVILA UREJANJA PROSTORA
18. člen
(sodelovanje in usklajevanje pri oblikovanju in sprejetju
odločitev glede prostorskega razvoja)
(1) Usklajevanje interesov poteka od prvega oblikovanja
razvojne zamisli, pri čemer se zagotovijo preglednost in odprtost postopka ter
sodelovanje udeležencev.
(2) Pri urejanju prostora morajo sodelovati in se usklajevati
država in občine ter drugi udeleženci v okviru svoje organiziranosti in
pristojnosti.
(3) Država mora za uresničevanje ciljev urejanja prostora v
okviru svoje organiziranosti zagotoviti sodelovanje in usklajevanje med resorji
in interesnimi področji.
(4) Usklajevanje interesov poteka tako, da se doseže
trajnostni prostorski razvoj glede na potrebe družbe, razpoložljivost in
kakovost prostorskih potencialov za posamezne dejavnosti ter da se upoštevajo
obstoječe kakovosti naravnih in ustvarjenih sestavin.
19. člen
(vrednotenje vplivov)
(1) Pri urejanju prostora se odločitve sprejemajo, ob
upoštevanju načel trajnostnega prostorskega razvoja ter na podlagi vrednotenja
njihovih vplivov na gospodarstvo, družbo in okolje. Vplivi se vrednotijo v
postopku priprave prostorskega akta, ko so mogoče še različne rešitve in se
lahko izbere taka, ki je vsestransko sprejemljiva in ugodno ovrednotena.
(2) Pri vrednotenju vplivov se smiselno glede na velikost
območja, vsebino obravnave in vrsto prostorskega akta analizira in ovrednoti
vpliv na ta področja:
-       
nacionalni, regionalni in lokalni prostorski razvoj,
-       
poselitev, urbani razvoj in krajina,
-       
razvoj družbenih in gospodarskih dejavnosti,
-       
razvoj in spodbujanje izobraževanja, raziskav in inovacij ter novih
zelenih tehnologij,
-       
zagotavljanje in razporeditev ustreznih delovnih mest,
-       
gospodarski vidik,
-       
socialni vidik,
-       
krepitev in varovanje zdravja ljudi,
-       
varstvo okolja in ohranjanje narave,
-       
učinkovito upravljanje naravnih virov (kmetijska zemljišča, gozd,
mineralne surovine ipd.),
-       
kulturna dediščina in arheološke ostaline,
-       
varstvo pred tveganjem naravnih in drugih nesreč,
-       
obramba države,
-       
druga relevantna področja za posamezen primer.
(3) Če je v skladu s tem zakonom treba izvesti celovito
presojo vplivov na okolje in presojo sprejemljivosti na varovana območja, se
presoji izvedeta v postopku priprave prostorskega akta. Ti presoji
predstavljata vrednotenje vplivov za obravnavani področji.
(4) Celovita presoja vplivov na okolje se izvede v skladu s
predpisi, ki urejajo varstvo okolja, če ta zakon ne določa drugače. Presoja
sprejemljivosti na varovana območja se v okviru celovite presoje vplivov na
okolje izvede v skladu s predpisi, ki urejajo ohranjanje narave in varstvo
okolja.
(5) Odločanje o obveznosti izvedbe celovite presoje vplivov
na okolje in celovita presoja vplivov na okolje sta nesamostojna dela postopka
priprave prostorskega izvedbenega akta.
(6) Ne glede na prejšnji odstavek ima občina pravico do
sodnega varstva v skladu s predpisi, ki urejajo varstvo okolja.
(7) Če je v skladu s predpisi, ki urejajo varstvo okolja in
ohranjanje narave, v postopkih državnega prostorskega načrtovanja treba izvesti
presojo vplivov na okolje oziroma presojo sprejemljivosti posega na varovana
območja, se ti presoji izvedeta v postopku izdaje celovitega dovoljenja.
Presoja vplivov na okolje se v tem primeru izvede v skladu s predpisi, ki
urejajo varstvo okolja, presoja sprejemljivosti posega na varovana območja pa v
skladu s predpisi, ki urejajo ohranjanje narave. Ti presoji predstavljata
vrednotenje vplivov za obravnavani področji.
20. člen
(razrešitev nasprotja javnih interesov)
(1) Če se s prostorskim aktom načrtujejo rešitve, potrebne
zaradi uresničevanja razvojnih ali varstvenih ciljev, sprejetih na ravni
občine, države ali EU (v nadaljnjem besedilu: javni interesi) ter kljub
usklajevanju med oziroma z državnimi nosilci urejanja prostora v postopku
priprave prostorskega akta ni mogoče oblikovati vsestransko strokovno
sprejemljive in izvedljive rešitve, se kot skrajno sredstvo lahko uporabi
institut razrešitve nasprotja javnih interesov. Ta se lahko uporabi, če gre za
nujne razloge uresničevanja javnega interesa, v skladu z zakonom ali razvojnim
dokumentom države, in če je predvideni učinek javnega interesa, ki prevlada,
večji od škodljivih posledic za javni interes, ki je bil prevladan.
(2) Odločitev o razrešitvi nasprotja javnih interesov sprejme
vlada s sklepom na podlagi mnenja Komisije vlade za prostorski razvoj. S
sklepom se za namen priprave določenega prostorskega akta ali izdaje celovitega
dovoljenja dovoli izjema od varstvenih ali razvojnih ciljev. V sklepu so
navedeni tudi ukrepi, s katerimi se izravna škoda glede javnega interesa, ki je
prevladan v tem postopku, ter usmeritve in pogoji za njihovo izvedbo.
(3) Vlada lahko začne postopek odločanja o razrešitvi
nasprotja javnih interesov na pobudo pripravljavca prostorskega akta, ki se
lahko poda, če pripravljavec prostorskega akta, po prejemu negativnega mnenja
državnega nosilca urejanja prostora presodi, da je nastalo strokovno nerešljivo
nasprotje javnih interesov, zaradi katerega nadaljevanje postopka priprave
prostorskega akta ni mogoče, ni drugih strokovno sprejemljivih in ustreznih
rešitev za uresničevanje javne koristi, ki ne bi škodovale drugim javnim
koristim ter so izpolnjeni pogoji iz prvega odstavka tega člena in tega
odstavka. V postopku odločanja o razrešitvi nasprotja javnih interesov se
predhodno pridobijo mnenja ministrstev, v pristojnost katerih spada zastopanje
nasprotujočih javnih interesov. Odločitev o razrešitvi nasprotja javnih
interesov se sprejme na podlagi vrednotenja vplivov na gospodarstvo, družbo in
okolje ter mnenj ministrstev, v pristojnost katerih spada zastopanje
nasprotujočih javnih interesov.
(4) Odločitev o razrešitvi nasprotja javnih interesov je
zavezujoča za vse organe, ki sodelujejo v postopku priprave prostorskega akta,
in druge organe, na katere se nanaša. Zavezujoča je tudi v postopkih v skladu s
predpisi, ki urejajo graditev.
(5) Če gre za odločanje o razrešitvi nasprotja javnih
interesov nad javno koristjo ohranjanja narave, se postopek odločanja izvede
kot postopek prevlade druge javne koristi nad javno koristjo ohranjanje narave
v skladu s predpisi, ki urejajo ohranjanje narave.
(6) Vlada podrobneje predpiše merila za vrednotenje vplivov
iz tretjega odstavka tega člena in drugega odstavka prejšnjega člena ter
postopek odločanja o razrešitvi nasprotja javnih interesov.
21. člen
(racionalna raba prostora)
(1) Pri urejanju prostora se racionalna raba prednostno
dosega s prenovo ter spremembo rabe obstoječih razvrednotenih in poseljenih
območij, pri čemer ima prenova prednost pred novo pozidavo, organizirana
gradnja pa pred razpršeno.
(2) Dejavnosti se v prostoru razmeščajo tako, da se
prepletajo rabe prostora, ki so medsebojno združljive ali ne motijo druga druge
pri čemer so rabe prostora v območjih poselitve razporejene tako, da je
zagotovljena učinkovita dostopnost.
(3) Racionalna raba prostora zagotavlja ustrezno razmerje med
grajenimi in zelenimi površinami ter tudi medsebojno povezanost poselitve in
gospodarske javne infrastrukture.
(4) Območjem ali objektom se lahko omogoči začasna raba, ki
ne sme spremeniti lastnosti prostora tako, da bi bila v prihodnje onemogočena
izvedba prostorskih izvedbenih aktov. Začasna raba ne sme biti v nasprotju s
strateškimi odločitvami v razvojnih dokumentih države in občine.
(5) Na obstoječih objektih so, ne glede na prostorske
izvedbene akte, vedno dovoljeni:
-       
vzdrževanje objekta, vključno z zagotovitvijo toplotnega ovoja objekta;
-       
rekonstrukcija in manjša rekonstrukcija, če se z njima ne spreminjajo
gabariti, oblika, namembnost in zunanji videz objekta.
(6) Ne glede na prejšnji odstavek se pri izvajanju posegov iz
prejšnjega odstavka upoštevajo določbe prostorskih izvedbenih aktov glede
oblikovanja objektov in morebitne zahteve glede pridobitve mnenja ali soglasja
s področja varstva kulturne dediščine.
22. člen
(prepoznavnost naselij in krajine)
(1) Pri prostorskem načrtovanju naselij je treba varovati
kakovostne grajene in naravne prvine, predvideti sanacijo razvrednotenih
območij in ustvarjati novo prepoznavnost naselja v sožitju z obstoječimi
kakovostmi prostora. Prilagajati se je treba kakovostni tipologiji in
morfologiji naselja, reliefnim in drugim naravnim značilnostim in smerem
gospodarske javne infrastrukture ter upoštevati gradnike prostorske in
oblikovne identitete:
-       
celovitost zasnove,
-       
čitljivost meje naselja,
-       
skladnost posegov z naselbinsko tipologijo (morfološka, funkcionalna,
pomenska ipd.),
-       
celovitost omrežja odprtih površin (odprtih grajenih in zelenih
površin),
-       
hierarhično strukturiranost naselja, razmerja med sestavnimi deli in
celoto,
-       
izoblikovanost silhuet, vedut, dominant naselja,
-       
simbolne, vsebinske, upravne in druge značilnosti.
(2) Pri prostorskem načrtovanju v krajini je treba ohranjati
in vzpostavljati vrednote in prepoznavne značilnosti krajine ter razmeščati
dejavnosti tako, da je mogoče krepiti prepoznavnost prostora in njegovo
upravljanje.
(3) Pri umeščanju dejavnosti in prostorskih ureditev ter pri
njihovem širjenju, oblikovanju in funkcionalni razmestitvi se upoštevajo:
-       
značilnosti posameznih krajinskih regij, ki izhajajo iz njihove rabe,
funkcije in podobe;
-       
povezanost ekosistemov;
-       
ohranjanje značilnih stikov naselij in krajine ter kakovostnih grajenih
struktur;
-       
ohranjanje vizualno privlačnih delov krajine in značilnih vedut;
-       
usmeritve za ohranjanje in razvoj izjemnih krajin;
-       
potrebnost sanacije razvrednotenih območij;
-       
varstvo kulturne dediščine in ustvarjanje kulturne identitete prostora;
-       
varstvo kmetijskih zemljišč in gozdov.
23. člen
(urejanje prostora na območjih z omejitvami)
(1) Območja z omejitvami so zlasti:
-       
ogrožena območja v skladu s predpisi, ki urejajo vode (poplavna,
erozijska, plazljiva, plazovita območja);
-       
varstvena območja v skladu s predpisi, ki urejajo vode (vodovarstvena
območja);
-       
območja tveganj večjih nesreč zaradi delovanja obrata v skladu s
predpisi, ki urejajo varstvo okolja;
-       
območja teles odlagališč odpadkov v skladu s predpisi, ki urejajo
varstvo okolja;
-       
varnostna območja v skladu s predpisi, ki urejajo obrambo.
(2) Prostorski razvoj v območjih z omejitvami se načrtuje v
skladu z omejitvami, določenimi v področnih predpisih, če ta zakon ne določa
drugače. Pri urejanju prostora se tveganje zaradi naravnih in drugih nesreč
zmanjšuje:
-       
z umeščanjem dejavnosti v prostor praviloma zunaj območij z omejitvami;
-       
z ustreznim upravljanjem primarnih dejavnosti v območjih z omejitvami
ter
-       
s spremljanjem in analiziranjem procesov in dejavnikov, ki lahko
povzročajo naravne in druge nesreče.
(3) V območjih z omejitvami se ne načrtuje novih prostorskih
ureditev, ki bi lahko s svojim delovanjem povzročile naravne ali druge nesreče
ali povečale ogroženost prostora.
24. člen
(urejanje morja)
(1) Pri urejanju morja se spodbujata razvoj ter soobstoj
dejavnosti in rab na morju tako, da se ob proučitvi gospodarskih, okoljskih,
družbenih in varnostnih vidikov ter ob upoštevanju medsebojnega vplivanja in
soodvisnosti kopnega in morja dosega trajnostni razvoj.
(2) Urejanje morja se izvaja predvsem s prostorskim
načrtovanjem na morju, namen katerega je določiti vrste, obseg in čas izvajanja
ter območja določenih dejavnosti in rab na morju.
(3) Prostorsko načrtovanje na morju vsebuje tudi usmeritve za
pripravo prostorskih aktov na kopnem.
25. člen
(razvoj poselitve)
(1) Poselitev se načrtuje v poselitvenih območjih.
(2) V ureditvenih območjih naselij se razvoj poselitve
prednostno načrtuje kot notranji razvoj v prostih, razvrednotenih in nezadostno
izkoriščenih območjih z zgoščevanjem in prenovo, ob upoštevanju učinkovite
dostopnosti in uravnoteženega razmerja zelenih in grajenih površin ter z
varovanjem tipologije in morfologije naselij.
(3) V drugih ureditvenih območjih se načrtujejo prostorske
ureditve, za katere je zaradi tehničnih, tehnoloških, funkcionalnih in
prostorskih razlogov primerneje, da se umeščajo zunaj ureditvenih območij
naselij.
(4) Obstoječa posamična poselitev se ohranja pod pogoji iz
32. člena tega zakona. Nova posamična poselitev, ki ni funkcionalno
povezana z obstoječo posamično poselitvijo, ni dopustna.
26. člen
(ureditveno območje naselja)
(1) Ureditveno območje naselja se določi na podlagi:
-       
tipologije in morfologije naselja,
-       
namembnost površin, izkoriščenost prostora in urbanistično oblikovalskih
usmeritev,
-       
družbenih in gospodarskih potreb,
-       
veljavnih pravnih režimov,
-       
podatkov iz evidence stavbnih zemljišč,
-       
ocene prihodnjega demografskega razvoja naselja,
-       
drugih fizičnih lastnosti prostora.
(2) Meja ureditvenega območja naselja se določi tako, da jo
je mogoče grafično prikazati v katastru nepremičnin.
27. člen
(notranji razvoj naselja)
Pri načrtovanju notranjega razvoja naselja je treba
zagotavljati:
-       
kakovostno prenovo naselja ali njegovega dela, ki ima prednost pred novo
pozidavo;
-       
primernejšo izkoriščenost in kakovostnejšo rabo praznih in neprimerno
izkoriščenih ali razvrednotenih območij v ureditvenem območju naselja;
-       
ohranitev ali vzpostavitev uravnoteženega razmerja med grajenimi in
zelenimi površinami v naselju;
-       
zgoščanje ekstenzivno izrabljenih zemljišč do dopustne stopnje izkoriščenosti
zemljišč;
-       
učinkovito dostopnost;
-       
ohranitev in razvoj kakovostnih urbanističnih vzorcev ter prepoznavnih
značilnosti naselja in krajine;
-       
varovanje tipologije in morfologije kulturne dediščine v naseljih;
-       
ohranjanje narave in varovanje povezanosti ekosistemov;
-       
zadostno povezanost z infrastrukturo.
28. člen
(širitev ureditvenega območja naselja)
(1) Ureditveno območje naselja se etapno širi v območje za
dolgoročni razvoj naselja glede na utemeljene potrebe posameznega naselja in
tako, da se najprej širi na del, ki je glede na lego in funkcionalnost bližji
naselju.
(2) Širitev ureditvenega območja naselja je dopustna, če:
-       
razvoja ni mogoče zagotoviti z notranjim razvojem v ureditvenem območju
naselja in je z bilanco površin, v strokovnih podlagah utemeljeno izkazano, da
je izkoriščena večina površin, primernih za zgostitve, prenovo ali spremembo
rabe;
-       
je v regionalnem prostorskem planu utemeljeno izkazano, da se zaradi
demografskih gibanj in razvojne zmogljivosti naselja večajo potrebe po
zazidljivih zemljiščih;
-       
je skladna s pravnimi režimi in področnimi predpisi.
29. člen
(območje za dolgoročni razvoj naselja)
(1) Območje za dolgoročni razvoj naselja je območje,
rezervirano za prihodnjo širitev ureditvenega območja naselja, zemljišča
znotraj njega pa ohranijo namensko rabo prostora, dokler se jim za širitev ne
določijo ustrezna namenska raba prostora in prostorski izvedbeni pogoji.
(2) Za dolgoročni razvoj naselja se določijo tista zemljišča,
ki so v neposredni bližini območja naselja in večinoma še niso namenjena
poselitvi, ter so z vidika trajnostne rabe naravnih virov, ohranjanja
kmetijskih zemljišč, varstva okolja, ohranjanja narave, varovanja gozdov ali
varstva kulturne dediščine manj pomembna, je pa na njih dolgoročno smiselna
funkcija poselitve glede na:
-       
naravne danosti;
-       
veljavne pravne režime in področne predpise;
-       
dostopnost do gospodarske javne infrastrukture in družbene
infrastrukture oziroma možnosti zagotavljanja komunalne opremljenosti;
-       
možnost zagotavljanja javnega potniškega prometa;
-       
možnosti zagotavljanja stanovanjskih območij z oskrbnimi in storitvenimi
dejavnostmi;
-       
možnost vključitve v zeleni sistem naselja;
-       
možnost izboljšanja urbanistične urejenosti in ohranjanja, izboljšanja
ali oblikovanja nove prepoznavne podobe naselja.
(3) Območje za dolgoročni razvoj naselja se okvirno določi v
regionalnem prostorskem planu ali občinskem prostorskem planu.
(4) Okvirna območja za dolgoročni razvoj naselja so podlaga
za odločanje nosilcev urejanja prostora o rabi prostora in določanje pravnih
režimov v teh območjih.
30. člen
(zagotavljanje zadostnih javnih površin v naseljih)
(1) Pri načrtovanju razvoja poselitve je treba v ureditvenih
območjih naselij in njihovih delih zagotavljati zadosten obseg javnih površin.
(2) Pri načrtovanju in razmeščanju območij javnih površin v
ureditvenem območju naselja se upoštevajo:
-       
enakovredna preskrbljenost in dostopnost za vse prebivalce;
-       
potrebe po raznoliki uporabi teh površin (preživljanje prostega časa,
šport in rekreacija, varna igra otrok, izobraževanje, zagotavljanje drugih
posebnih funkcij);
-       
funkcionalna vključenost teh površin v okoliški prostor;
-       
naravne in grajene značilnosti prostora naselja (reliefne značilnosti,
vode, delež in razmestitev naravnih sestavin);
-       
potrebe po ustrezni členitvi grajene strukture in prepoznavni podobi
naselja;
-       
doseganje ugodnih klimatskih in zdravih življenjskih razmer v naselju;
-       
zagotavljanje varstva pred hrupom;
-       
zeleni sistemi oziroma povezljivost zelenih in grajenih odprtih površin
v naselju in zunaj naselij, vključno s pešpotmi in kolesarskimi potmi;
-       
ohranitev prepoznavnih značilnosti naselja ali delov naselja;
-       
kakovostno oblikovanje;
-       
velikost naselja in njegov pomen v širšem prostoru;
-       
ohranitev življenjskega prostora prostoživečih rastlin in živali.
(3) Območja javnih zelenih in grajenih odprtih površin se ne
spreminjajo v drugo namensko rabo, razen če se v bližini zagotovi enakovredno
velika, namenu primerna površina in izboljša dostopnost teh površin v
ureditvenem območju naselja, javna zelena površina pa se vključi v zeleni sistem
naselja.
31. člen
(načrtovanje družbene infrastrukture)
(1) Načrtovanje družbene infrastrukture je načrtovanje novih
območij in objektov ter posodabljanje obstoječih območij in objektov družbene
infrastrukture zaradi zagotavljanja dostopnosti in kakovosti do storitev
splošnega pomena.
(2) Z načrtovanjem območij in objektov družbene
infrastrukture se zagotavljajo:
-       
primerna, kakovostna, enakovredna, trajnostna in univerzalna dostopnost
dobrin v omrežju naselij;
-       
zmanjševanje razlik med območji in socialnimi skupinami prebivalstva;
-       
kakovost bivanja.
(3) Pri načrtovanju območij in objektov družbene
infrastrukture se upoštevajo:
-       
demografski razvoj ter druge značilnosti in potrebe prebivalstva;
-       
razporeditev, vloga in funkcija naselij v omrežju naselij;
-       
obstoječa razporeditev objektov in območij družbene infrastrukture;
-       
mobilnost prebivalstva in minimalni standardi dostopnosti do kakovostnih
storitev;
-       
medgeneracijska povezanost.
32. člen
(ohranjanje posamične poselitve)
(1) Obstoječa posamična poselitev se ohranja z gradnjo novih
objektov za obstoječe dejavnosti, z rekonstrukcijo, prizidavo in nadomestno
gradnjo obstoječih objektov ter z gradnjo pomožnih objektov.
(2) Obstoječi posamični poselitvi se z OPN ali z lokacijsko
preveritvijo lahko stavbno zemljišče poveča oziroma preoblikuje če:
-       
se povečanje oziroma preoblikovanje izvede za gradnjo objektov za
izvajanje obstoječih dejavnosti v tem območju;
-       
se ohranja ali izboljša obstoječi arhitekturni in tipološki vzorec
posamične poselitve;
-       
je obstoječa posamična poselitev že komunalno opremljena tako, da
dopušča priklop novih objektov, dostop do javne ceste pa se praviloma
zagotavlja preko obstoječih dovozov;
-       
to omogočajo fizične lastnosti zemljišča;
-       
se vpliv na okolje in obstoječo posamično poselitev ne bo bistveno
povečal;
-       
načrtovani posegi v prostor niso v nasprotju s pravnimi režimi in
varstvenimi usmeritvami.
(3) Občina lahko v občinskem prostorskem planu in OPN
predpiše podrobnejše pogoje za ohranjanje posamične poselitve.
33. člen
(druga ureditvena območja)
(1) Zunaj ureditvenega območja naselja se kot drugo
ureditveno območje načrtujejo območja prostorskih ureditev, ki niso namenjena
stalnemu bivanju in ki jih zaradi tehničnih, tehnoloških ali prostorsko
funkcionalnih razlogov ni smotrno načrtovati v naselju, ter so namenjena za:
-       
postavitev gospodarske javne infrastrukture;
-       
splošno rabo;
-       
izvajanje ukrepov na področju varstva okolja, ohranjanja narave in
varstva kulturne dediščine ter ohranjanja prepoznavnih značilnosti krajine;
-       
družbene dejavnosti, izobraževanje, umetnost in znanost;
-       
turizem, šport in rekreacijo;
-       
izvajanje kmetijske in gozdarske dejavnosti;
-       
rabo naravnih dobrin in sanacijo opuščenih območij izkoriščanja;
-       
obrambo;
-       
varstvo pred naravnimi in drugimi nesrečami;
-       
izvajanje drugih dejavnosti.
(2) Ne glede na prejšnji odstavek se v drugem ureditvenem
območju, ki je namenjeno izvajanju kmetijske dejavnosti, dopušča tudi stalno
bivanje v stanovanjskem objektu, ki ne presega 300 m2 bruto tlorisne površine,
je lastniško povezan s kmetijskim gospodarstvom ter zgrajen šele po tem, ko so
pridobljena uporabna dovoljenja za kmetijske objekte in vzpostavljena kmetijska
dejavnost, v skladu s predpisi ki urejajo kmetijstvo.
(3) Drugemu ureditvenemu območju, ki je pomembno za razvoj
regije, se lahko določi območje za dolgoročni razvoj, rezervirano za prihodnjo
širitev drugega ureditvenega območja, zemljišča znotraj njega pa ohranijo
namensko rabo prostora, dokler se jim za širitev ne določijo ustrezna namenska
raba prostora in prostorski izvedbeni pogoji.
34. člen
(načrtovanje gospodarske javne infrastrukture)
(1) Načrtovanje gospodarske javne infrastrukture je
načrtovanje nove infrastrukture in rekonstrukcij obstoječe infrastrukture ter
določanje njene lokacije, naprav in ukrepov v zvezi z njeno gradnjo in
obratovanjem.
(2) Gospodarska javna infrastruktura se ob upoštevanju ciljev
urejanja prostora načrtuje tako, da:
-       
je zagotovljena racionalna raba prostora, pri čemer imata prednost
rekonstrukcija in širitev obstoječe gospodarske javne infrastrukture;
-       
je njena umestitev skladna s potrebami in omejitvami glede na obstoječo
in načrtovano poselitev;
-       
je usklajena s preostalo obstoječo in načrtovano infrastrukturo;
-       
ne poslabšuje kakovost bivanja;
-       
se kar najbolj ohranja povezanost ekosistemov;
-       
so čim manj prizadete kakovosti naravne in kulturne krajine;
-       
se ohranjajo prepoznavne značilnosti naselja in krajine;
-       
se ohranjajo kmetijska zemljišča in njihova zaokroženost;
-       
tvori sklenjeno in funkcionalno povezano omrežje.
(3) Posamezna infrastruktura se praviloma načrtuje tako, da
je ob upoštevanju tehnoloških zakonitosti in ekonomske učinkovitosti vidno čim
manj izpostavljena ter da kar najbolj omogoča skupno gradnjo in uporabo drugih
infrastruktur. Pri prostorskih ureditvah, pri katerih je vidna izpostavljenost
neizogibna (mostovi, viadukti, pregrade, daljnovodi, antenski stolpi, ipd.), je
treba zagotoviti pretehtano umestitev in kakovostno oblikovanje ob upoštevanju
tehnoloških zmogljivosti objektov ali naprav.
(4) Poteki posameznih koridorjev ali tras gospodarske javne
infrastrukture naj kar najbolj izkoriščajo trase in površine istovrstne ali
medsebojno združljive infrastrukture (skupni poteki infrastrukturnih
koridorjev) in porabijo najmanjšo mogočo površino prostora.
35. člen
(omejitve pri oglaševanju zunaj poselitvenih območij)
V območjih, ki so po namenski rabi prostora kmetijska,
gozdna, vodna in druga zemljišča, in niso v poselitvenih območjih, je ne glede
na prostorske izvedbene akte prepovedano postavljanje trajnih ali začasnih
objektov, naprav ali predmetov za oglaševanje.
36. člen
(enota urejanja prostora)
(1) Z enoto urejanja prostora se prostor razčleni glede na
enotne oblikovne in funkcionalne značilnosti ob upoštevanju pravnih režimov. Za
enoto urejanja prostora se opredelijo namenska raba prostora in prostorski
izvedbeni pogoji, ki izhajajo iz celovite analize stanja prostora in potreb po
novih prostorskih ureditvah.
(2) Enota urejanja prostora mora biti določena tako natančno,
da je njene meje mogoče grafično prikazati v katastru nepremičnin. Enote
urejanja prostora pokrivajo celotno območje občine.
37. člen
(določanje namenske rabe prostora)
(1) Namenska raba prostora se v skladu z usmeritvami iz
prostorskih strateških aktov določi glede na fizične lastnosti prostora in
predvideno rabo.
(2) Območja namenske rabe prostora so območja stavbnih,
kmetijskih, gozdnih, vodnih in drugih zemljišč.
(3) Območja namenske rabe prostora se določajo po načelu
pretežnosti, združljivosti in dopolnjevanja posameznih dejavnosti. Določajo se
tako natančno, da je njihove meje mogoče grafično prikazati v katastru
nepremičnin.
(4) Minister, pristojen za prostor (v nadaljnjem besedilu:
minister), podrobneje predpiše vrste, nadaljnjo členitev in način prikazovanja
namenske rabe prostora.
38. člen
(določanje prostorskih izvedbenih pogojev)
(1) Prostorski izvedbeni pogoji se po enotah urejanja
prostora določajo glede:
-       
namembnosti posegov v prostor, njihove lege, velikosti in oblikovanja;
-       
velikosti gradbenih parcel in parcelacije;
-       
gradnje komunalne opreme in druge gospodarske javne infrastrukture;
-       
uveljavljanja varstvenih interesov posameznih resorjev;
-       
začasne rabe prostora;
-       
etapnosti izvedbe prostorske ureditve;
-       
drugih pogojev in zahtev za izvajanje prostorskih izvedbenih aktov,
pomembnih za podrobnejšo projektno obdelavo načrtovane prostorske ureditve v
projektni dokumentaciji.
(2) Nabor in vsebinske rešitve prostorskih izvedbenih pogojev
morajo temeljiti na strokovnih podlagah in biti pripravljeni tako, da glede
podrobnosti prostorske izvedbene regulacije zadostijo javnemu interesu glede na
vrsto prostorskega izvedbenega akta. Drugi izvedbeni vidiki se prepustijo
nadaljnjim fazam prostorskega izvedbenega načrtovanja ter projektiranju in
gradnji objektov v skladu s predpisi, ki urejajo graditev.
(3) V prostorskem izvedbenem aktu se lahko določi velikost
odstopanj od prostorskih izvedbenih pogojev, dopustnih pri izdaji gradbenega
dovoljenja če se z novimi rešitvami v okviru odstopanj ne spreminja načrtovani
videz območja, če se ne poslabšajo bivalne in delovne razmere v območju
izvedbenega akta oziroma v sosednjih območjih in če te niso v nasprotju z javno
koristjo.
39. člen
(merila za načrtovanje gradbenih parcel)
Pri določanju meril za velikost in obliko gradbenih parcel v
prostorskih izvedbenih aktih se glede na namen objekta upoštevajo zlasti:
-       
organizacija gradbene parcele na prekriti del in raščeni teren, glede na
namembnost objekta;
-       
namen, velikost in zmogljivost načrtovanih objektov, da se zagotovijo
razmere za normalno uporabo in vzdrževanje objekta;
-       
tlorisna zasnova, tipologija pozidave in predpisana stopnja
izkoriščenosti gradbene parcele;
-       
površina utrjenih zunanjih površin in površina pod pomožnim objektom;
-       
krajevno značilna parcelna struktura, če je ta podlaga za kakovostno
morfologijo naselja;
-       
naravne in ustvarjene sestavine prostora;
-       
možnost priključevanja na komunalno opremo in objekte ter omrežja druge
gospodarske javne infrastrukture;
-       
možnost zagotavljanja dostopa do gradbene parcele;
-       
možnost zagotavljanja zahtev s področja varnosti pred požarom;
-       
možnost zagotavljanja ustreznega števila parkirnih mest;
-       
možnost postavitve pomožnih objektov;
-       
možnost zagotavljanja primerne oblike ter velikosti odprtih bivalnih in
zelenih površin;
-       
svetlobno-tehnične in druge zahteve;
-       
omejena uporaba zemljišča v skladu z drugimi predpisi.
III. del: UDELEŽENCI PRI UREJANJU PROSTORA
40. člen
(Komisija vlade za prostorski razvoj)
(1) Komisija vlade za prostorski razvoj (v nadaljnjem
besedilu: Komisija za prostorski razvoj) je stalno delovno telo vlade, ki na
medresorski ravni zagotavlja usklajenost in upoštevanje ciljev urejanja
prostora in strategije prostorskega razvoja Slovenije (v nadaljnjem besedilu:
Strategija), tako da:
-       
pri pripravi predpisov in razvojnih dokumentov države, ki obravnavajo
oziroma vplivajo na prostorski razvoj, izda mnenje;
-       
izda mnenje o izhodiščih za pripravo Strategije in predlogu Strategije;
-       
izda mnenje o akcijskem programu za izvajanje Strategije;
-       
izda mnenje o izhodiščih za pripravo in predlog akcijskega programa za
izvajanje Strategije na morju;
-       
izda mnenje o regionalnem prostorskem planu;
-       
izda mnenje, da gre za tako prostorsko ureditev, ki je zaradi svojih
gospodarskih, socialnih, kulturnih in varstvenih značilnosti pomembna za razvoj
Republike Slovenije ter se šteje za prostorsko ureditev državnega pomena;
-       
izda mnenje o podrobnejših pravilih urejanja prostora iz državnega
prostorskega reda;
-       
izda mnenje k smernicam državnih nosilcev urejanja prostora;
-       
skrbi za vsebinsko in postopkovno usklajeno delovanje nosilcev urejanja
prostora in pripravljavca pri pripravi prostorskih aktov in predloži priporočila;
-       
skrbi za vsebinsko in postopkovno usklajeno delovanje nosilcev urejanja
prostora, pripravljavca, pobudnika, naročnika oziroma investitorja v postopkih
državnega prostorskega načrtovanja in predloži odločitve;
-       
v postopku odločanja o načinu razrešitve nasprotja javnih interesov
predloži mnenje vladi;
-       
izda mnenje o upravičenosti nadomestnega ukrepanja države;
-       
izda mnenje o poročilu o prostorskem razvoju Slovenije.
(2) Stalni člani Komisije za prostorski razvoj so državni
sekretarji ministrstev, ki so pristojna za prostorski razvoj, varstvo okolja, ohranjanje
narave, vode, kmetijstvo, gozdarstvo, lovstvo, ribištvo, promet, energetiko,
rudarstvo, kulturno dediščino, obrambo, varstvo pred naravnimi in drugimi
nesrečami, zdravje, lokalno samoupravo, gospodarstvo in regionalni razvoj.
Vsako ministrstvo zastopa en državni sekretar.
(3) Kadar Komisija za prostorski razvoj obravnava prostorske
akte, pri katerih je kot nosilec urejanja prostora udeleženo katero od drugih
ministrstev, je njen nestalni član tudi državni sekretar tega ministrstva.
Kadar Komisija za prostorski razvoj obravnava tematiko, ki vpliva na prostorski
razvoj razvojne regije, je njen nestalni član tudi predstavnik razvojnega sveta
regije v skladu s predpisi, ki urejajo skladen regionalni razvoj.
(4) Predsednik Komisije za prostorski razvoj je državni
sekretar ministrstva, pristojnega za prostor.
(5) Sej Komisije za prostorski razvoj se lahko udeleži tudi
predstavnik Prostorskega sveta, ki lahko da mnenje, nima pa možnosti odločanja
o obravnavani zadevi.
(6) Komisija za prostorski razvoj deluje na rednih mesečnih
sejah, predsednik pa lahko skliče tudi izredno sejo, če tako zahtevajo
okoliščine.
(7) Organizacijsko in administrativno podporo za delovanje
Komisije za prostorski razvoj zagotavlja ministrstvo. Strokovno podporo za
njeno delovanje zagotavlja ministrstvo skupaj s Prostorskim svetom.
(8) Vlada s poslovnikom podrobneje uredi delovanje Komisije
za prostorski razvoj.
41. člen
(nosilci urejanja prostora)
(1) Nosilci urejanja prostora sodelujejo v postopkih priprave
prostorskih aktov in postopkih državnega prostorskega načrtovanja. V okviru
svojih pristojnosti prispevajo k pripravi prostorskih aktov in uresničevanju
prostorskega razvoja.
(2) Državni nosilci urejanja prostora so, ne glede na druge
zakone, le ministrstva, ki skrbijo za enotno zastopanje vseh resornih javnih
interesov. Seznam državnih nosilcev urejanja prostora se objavi v prostorskem
informacijskem sistemu.
(3) Državni nosilci urejanja prostora na podlagi svojih
razvojnih dokumentov in v skladu s področnimi predpisi:
-       
pripravijo smernice za pripravo prostorskih izvedbenih aktov, ki se po
pridobitvi mnenja Prostorskega sveta v ožji sestavi in Komisije za prostorski
razvoj vključijo v državni prostorski red;
-       
izdajo mnenja v postopkih priprave OPN, OPPN in lokacijske preveritve;
-       
predložijo stališča pri državnem prostorskem načrtovanju;
-       
za pripravo prostorskih aktov predložijo svoje razvojne in varstvene
potrebe, ki se nanašajo na prostor in že izdelane strokovne podlage;
-       
na zaprosilo pripravljavca prostorskega akta predložijo podrobnejše
usmeritve, strokovne podlage in podatke, potrebne za pripravo prostorskega akta
in načrtovanje konkretnih prostorskih ureditev;
-       
sodelujejo v projektni skupini pri državnem prostorskem načrtovanju;
-       
sodelujejo pri pripravi prostorskih strateških aktov;
-       
pripravijo priporočila in primere dobre prakse, ki se vključijo v
državni prostorski red;
-       
posredujejo in objavljajo druge usmeritve in pojasnila s svojih delovnih
področij.
(4) Lokalni nosilci urejanja prostora so tisti organi občin,
izvajalci javnih služb in nosilci javnih pooblastil, ki so kot taki določeni z
občinskimi predpisi in akti, izdanimi za izvrševanje javnih pooblastil.
(5) Lokalni nosilec urejanja prostora pri državnem
prostorskem načrtovanju je občina, katere območje ali del območja je zajeto v
območju načrtovanja. Ne glede na organiziranost izvajanja lokalnih zadev
javnega pomena občina skrbi za enotno zastopanje vseh lokalnih javnih interesov
v postopkih državnega prostorskega načrtovanja.
(6) Lokalni nosilci urejanja prostora na podlagi svojih
razvojnih dokumentov in v skladu s področnimi predpisi:
-       
pripravijo smernice s svojega delovnega področja ob upoštevanju
16. člena tega zakona, ki se vključijo v državni prostorski red;
-       
izdajo mnenja v postopkih priprave OPN, OPPN in lokacijske preveritve;
-       
izdajo mnenja pri državnem prostorskem načrtovanju;
-       
za pripravo prostorskih aktov predložijo svoje razvojne in varstvene
potrebe, ki se nanašajo na prostor in že izdelane strokovne podlage;
-       
predložijo strokovne podlage s svojega delovnega področja, za dane
razvojne potrebe za prostorske akte;
-       
na zaprosilo pripravljavca prostorskega akta predložijo podrobnejše
usmeritve ali podatke, potrebne za načrtovanje konkretnih prostorskih ureditev.
(7) V postopku podrobnejšega načrtovanja in dovoljevanja ter
pri izdaji celovitega dovoljenja in sprejetja državnega prostorskega
ureditvenega načrta v združenem postopku in delnem združenem postopku so
nosilci urejanja prostora mnenjedajalci, kot jih določa zakon, ki ureja
graditev. Če za področje katerega od nosilcev urejanja prostora ni določenega
mnenjedajalca, je lahko član projektne skupine tudi predstavnik nosilca
urejanja prostora. Ta nosilec urejanja prostora sodeluje le v projektni skupini
pri pripravi dokumentacije in sprejetju uredbe o državnem prostorskem
ureditvenem načrtu.
(8) Nosilci urejanja prostora morajo v skladu s tem zakonom
odgovorno in tvorno sodelovati v vseh fazah postopka priprave prostorskega
akta. Dokumente in podatke ter ravnanja iz tretjega in šestega odstavka tega
člena zagotavljajo in opravljajo brezplačno.
(9) Če nosilci urejanja prostora ne predložijo aktov in
podatkov iz tega člena v rokih, ki jih določa ta zakon, se šteje, da jih
nimajo. V nadaljevanju postopka priprave prostorskega akta ni treba upoštevati
aktov in podatkov, izdanih po izteku roka, upoštevajo pa se vse zahteve, ki jih
za pripravo teh aktov določajo področni predpisi.
(10) Nabor nosilcev urejanja prostora v postopku priprave
posameznega prostorskega akta predlaga njegov pripravljavec glede na njegovo
vsebino.
42. člen
(ministrstvo)
Ministrstvo poleg drugih nalog, določenih s tem zakonom:
-       
opravlja naloge državnega nosilca urejanja prostora za področje
prostorskega razvoja tako, da v postopkih priprave prostorskih aktov skrbi za
upoštevanje nadrejenih prostorskih aktov in državnih pravil urejanja prostora
iz njegove pristojnosti;
-       
sodeluje z občinami, jim daje usmeritve in priporočila v zvezi s
postopki priprave prostorskih aktov na občinski ravni;
-       
lahko pri pripravi prostorskih aktov na občinski, medobčinski ali
regionalni ravni zaradi zagotavljanja ekonomičnosti postopka opozori nosilca
urejanja prostora na upoštevanje rokov oziroma predlaga sklic skupnega
usklajevalnega sestanka več nosilcev urejanja prostora, nosilci urejanj
prostora pa morajo z ministrstvom sodelovati.
43. člen
(Prostorski svet)
(1) Na področju urejanja prostora in graditve minister
ustanovi Prostorski svet, namen katerega je koordiniranje, usklajevanje,
usmerjanje ter strokovno svetovanje ministrstvu in Komisiji za prostorski
razvoj. Prostorski svet deluje v ožji ali širši sestavi.
(2) Prostorski svet vodi predsednik, ki je vsakokratni vodja
notranje organizacijske enote ministrstva, pristojen za področje prostorskega
razvoja.
(3) V ožji sestavi so njegovi člani direktorji notranjih
organizacijskih enot ministrstva oziroma organov v sestavi, ki so zadolženi za
področja prostorskega razvoja, graditve, okolja in voda, in direktorji
notranjih organizacijskih enot državnih nosilcev urejanja prostora.
(4) V širši sestavi so, poleg članov iz prejšnjega odstavka,
njegovi člani tudi:
-       
predstavnik Zbornice za arhitekturo in prostor Slovenije;
-       
predstavnik Inženirske zbornice Slovenije;
-       
predstavnik Urbanističnega inštituta Republike Slovenije;
-       
predstavnik Geodetskega inštituta Republike Slovenije;
-       
predstavnik fakultet s področja urejanja prostora;
-       
po en predstavnik vsakega reprezentativnega združenja lokalnih
skupnosti;
-       
predstavnik Gospodarske zbornice Slovenije;
-       
predstavnik Obrtne zbornice Slovenije;
-       
predstavnik Kmetijsko gozdarske zbornice Slovenije;
-       
predstavnik nevladnih organizacij, ki so pridobile status delovanja v
javnem interesu na področju urejanja prostora;
-       
drugi priznan strokovnjak na povabilo predsednika Prostorskega sveta.
(5) Sodelovanje članov iz prejšnjega odstavka ni poklicno.
(6) Za člane Prostorskega sveta, ki niso javni uslužbenci, se
glede nasprotja interesov in daril uporabljajo predpisi, ki ta vprašanja
urejajo za javne uslužbence.
(7) Naloga Prostorskega sveta, kadar deluje v širši sestavi,
je obravnava:
-       
pravil urejanja prostora, ki so del državnega prostorskega reda;
-       
priporočil in primerov dobrih praks iz državnega prostorskega reda;
-       
predloga Strategije;
-       
poročila o prostorskem razvoju in
-       
drugih vsebin iz tega zakona, ki jih nanj naslovi Komisija za prostorski
razvoj, ministrstvo ali projektna skupina pri državnem prostorskem načrtovanju.
(8) Naloge Prostorskega sveta, kadar deluje v ožji sestavi,
so:
-       
oblikovanje stališč in mnenj za obravnavo na Komisiji za prostorski
razvoj;
-       
opredelitev do predloga smernic državnega nosilca urejanja prostora;
-       
opredelitev do predloga najustreznejše variante v postopkih državnega
prostorskega načrtovanja;
-       
spremljanje in usmerjanje postopkov državnega prostorskega načrtovanja;
-       
oblikovanje mnenja v primeru nesoglasja projektne skupine;
-       
predlogi pripravljavcu prostorskega akta glede uvedbe postopka
razrešitve nasprotja javnih interesov v skladu z 20. členom tega zakona;
-       
obravnava ustreznosti predloga razrešitve nasprotja javnih interesov;
-       
obravnava predloga občinskega prostorskega načrta, na predlog občine;
-       
obravnava drugih vsebin iz tega zakona, ki jih nanj naslovi Komisija za
prostorski razvoj, ministrstvo ali projektna skupina pri državnem prostorskem
načrtovanju.
(9) Podporo delovanju Prostorskega sveta zagotavlja ministrstvo.
(10) Prostorski svet s poslovnikom uredi svoje delovanje.
44. člen
(pripravljavec, pobudnik in naročnik)
(1) Pripravljavka ali pripravljavec prostorskega akta (v
nadaljnjem besedilu: pripravljavec) je državni organ, organ lokalne skupnosti
ali druga oseba, ki vodi in usklajuje pripravo takega akta. Pripravljavec lahko
izvede ali naroči recenzijo gradiva, ki ga izdela izdelovalec prostorskega
akta.
(2) Pobudnica ali pobudnik priprave prostorskega akta ali
drugega akta v skladu s tem zakonom (v nadaljnjem besedilu: pobudnik) je tista
oseba, ki da pobudo za njegovo pripravo, če gre za akt, priprava katerega se
začne s pobudo.
(3) Naročnica ali naročnik (v nadaljnjem besedilu: naročnik)
je oseba, ki naroči izdelavo prostorskega izvedbenega akta, če gre za akt,
izdelavo katerega naroča oseba, ki ni njegov pripravljavec.
45. člen
(izdelovalec in odgovorni vodja izdelave prostorskega akta)
(1) Izdelovalka ali izdelovalec prostorskega akta (v
nadaljnjem besedilu: izdelovalec) je pravna ali fizična oseba, ki izdela
prostorski akt.
(2) Izdelava prostorskega akta obsega interdisciplinarno,
okoljsko vzdržno, družbeno odgovorno, ekonomsko učinkovito, oblikovno in
tehnično ustrezno vodenje ter usklajevanje in svetovanje v procesu prostorskega
načrtovanja.
(3) Pred začetkom izdelave prostorskega akta izdelovalec
imenuje odgovornega vodjo izdelave tega akta (v nadaljnjem besedilu: odgovorni
vodja) ter zagotovi interdisciplinarno skupino strokovnjakov za izdelavo
prostorskega akta in strokovnih podlag.
(4) Interdisciplinarno skupino strokovnjakov iz prejšnjega
odstavka glede na značilnosti in potrebe posameznega prostorskega akta in glede
na potrebne strokovne podlage sestavljajo strokovnjakinje ali strokovnjaki (v
nadaljnjem besedilu: strokovnjaki) s področja arhitekture, krajinske
arhitekture, urbanizma, prostorskega načrtovanja, gradbeništva, geografije,
geodezije, ohranjanja narave, varstva kulturne dediščine, varovanja zdravja
ljudi, urejanja voda, varstva okolja, prometa in druge gospodarske javne
infrastrukture, prava, urbane ekonomije, socialnih zadev, sociologije,
psihologije, agronomije, gozdarstva in drugih relevantnih področij, ki jih
obravnava prostorski akt.
(5) Odgovorni vodja za pripravo prostorskega izvedbenega akta
je posameznica ali posameznik (v nadaljnjem besedilu: posameznik), ki
izpolnjuje pogoje v skladu s predpisi, ki urejajo arhitekturno in inženirsko
dejavnost.
(6) Odgovorni vodja iz prejšnjega odstavka vodi
interdisciplinarno skupino strokovnjakov, ki izdelujejo prostorski akt, določa
njeno sestavo ter skrbi za strokovnost, popolnost, skladnost in zakonitost
predlogov gradiv za posamezne faze priprave prostorskega akta, za kar jamči s
svojim podpisom na gradivu.
(7) Izdelovalec in odgovorni vodja ne smeta opravljati
dejavnosti v zvezi z nakupom in posredovanjem nepremičnin.
46. člen
(občinski urbanist)
(1) Zaradi zagotavljanja strokovnosti in zakonitosti
opravljanja nalog urejanja prostora po tem zakonu mora občina imeti
zagotovljeno sodelovanje vsaj ene občinske urbanistke ali občinskega urbanista
(v nadaljnjem besedilu: občinski urbanist).
(2) Občinski urbanist je oseba, ki izpolnjuje pogoje za
pooblaščenega arhitekta ali pooblaščenega prostorskega načrtovalca v skladu s
predpisi, ki urejajo arhitekturno in inženirsko dejavnost.
(3) Če naloge občinskega urbanista opravlja oseba, ki ni
občinski javni uslužbenec, mora poznati vsebine usposabljanja za imenovanje v
naziv v skladu s predpisi, ki urejajo javne uslužbence.
(4) Občinski urbanist opravlja naslednje naloge:
-       
skrbi za pripravo prostorskih aktov;
-       
potrdi mnenje o skladnosti dokumentacije za pridobitev gradbenega
dovoljenja z občinskimi prostorskimi izvedbenimi akti v skladu z drugim
odstavkom 282. člena tega zakona;
-       
potrdi soglasje k priglašenemu posegu v prostor v skladu z
284. členom tega zakona;
-       
potrdi, da so izpolnjeni pogoji za uporabo kratkega postopka sprememb in
dopolnitev OPN in OPPN v skladu s 125. členom tega zakona oziroma pogoji
za uporabo postopka tehnične posodobitve v skladu s 142. členom tega
zakona.
(5) Župan lahko, za čas trajanja mandata, imenuje osebo, ki
mu strokovno svetuje v zadevah urejanja prostora in skrbi za celostno politiko
prostorskega razvoja občine. Te naloge lahko opravlja tudi občinski urbanist.
(6) Oseba, ki v občini opravlja naloge občinskega urbanista,
v tej občini ne sme preverjati skladnosti pobude za lokacijsko preveritev, če:
-       
kot pobudnik te lokacijske preveritve nastopa sama ali njen zakonec ali
zunajzakonski partner ali bližnji sorodnik do tretjega kolena;
-       
je lastnica ali imetnica drugih stvarnih pravic na zemljišču, na katero
se nanaša pobuda za lokacijsko preveritev, ali
-       
v tej lokacijski preveritvi nastopa kot izdelovalec elaborata lokacijske
preveritve.
(7) Nalog občinskega urbanista ali nalog iz petega odstavka
tega člena za občino ne sme opravljati oseba, ki ni javni uslužbenec, če je:
-       
sama, njen zakonec ali zunajzakonski partner ali bližnji sorodnik do
tretjega kolena lastniško povezan z gospodarskim subjektom, ki za to občino
opravlja dejavnost priprave prostorskih aktov, ali
-       
zaposlena v gospodarskem subjektu, ki za to občino opravlja dejavnost
priprave prostorskih aktov.
(8) Za občinskega urbanista in osebo, ki opravlja naloge iz
petega odstavka tega člena in ni javni uslužbenec, se glede nasprotja interesov
in daril uporabljajo predpisi, ki ta vprašanja urejajo za javne uslužbence.
(9) Seznam občinskih urbanistov vodi zbornica, pristojna za
arhitekturo in prostor.
47. člen
(nevladne organizacije, ki delujejo v javnem interesu)
(1) Nevladne organizacije, ki delujejo na področju urejanja
prostora, lahko pridobijo status nevladne organizacije, ki deluje v javnem
interesu na področju urejanja prostora, v skladu z zakonom, ki ureja nevladne
organizacije.
(2) Nevladne organizacije, ki pridobijo status delovanja v
javnem interesu na področju urejanja prostora, lahko sodelujejo v postopkih na
področju urejanja prostora v skladu s tem zakonom z dajanjem predlogov in
pripomb.
(3) Nevladne organizacije, ki so pridobile status delovanja v
javnem interesu na področju urejanja prostora, aktivno delujejo v javnem interesu
na področju urejanja prostora z dajanjem predlogov in pripomb v postopkih
priprave prostorskih aktov.
48. člen
(Urbanistični inštitut Republike Slovenije in Geodetski
inštitut Slovenije)
(1) Razvojne in strokovno tehnične naloge na področju
urejanja prostora lahko v skladu s programom dela ministrstva izvajata
Urbanistični inštitut Republike Slovenije in Geodetski inštitut Slovenije.
Izvedbo nalog nadzira ministrstvo.
(2) Naloge iz prejšnjega odstavka se na predlog ministrstva
vpišejo v vsakoletni program del inštitutov, to je v Program del Urbanističnega
inštituta Republike Slovenije in ločeno v Program del Geodetskega inštituta
Slovenije, ki je sestavni del letnega programa državne geodetske službe.
49. člen
(izvajalci in naloge ocenjevanja)
(1) Izvajalke ali izvajalci (v nadaljnjem besedilu:
izvajalci) ocenjevanja vrednosti odškodnine po tem zakonu so cenilci.
(2) Cenilci po tem zakonu so pooblaščeni ocenjevalci
vrednosti nepremičnin, pooblaščeni ocenjevalci vrednost podjetij, pooblaščeni
ocenjevalci vrednosti strojev in opreme, imenovani v skladu s predpisi, ki
urejajo revidiranje in ocenjevanje vrednosti, ter sodni cenilci nepremičnin,
sodni cenilci kmetijske, gozdarske, gradbene, elektroinženirske, rudarske
stroke in strojništva, imenovani v skladu s predpisi, ki urejajo področje
sodnega izvedenstva, sodnega cenilstva in sodnega tolmačenja.
IV. del: PROSTORSKO NAČRTOVANJE
1. poglavje: SKUPNE DOLOČBE
50. člen
(vrste prostorskih aktov)
(1) Prostorski strateški akti so Strategija, akcijski program
za izvajanje Strategije, regionalni prostorski plan in občinski prostorski
plan. Prostorski strateški akti so dokumenti razvojnega načrtovanja v skladu s
predpisi, ki urejajo javne finance.
(2) Prostorski izvedbeni akti so DPN, uredba o najustreznejši
varianti, državni prostorski ureditveni načrt, OPN, OPPN, odlok o urejenosti
naselij in krajine in sklep o lokacijski preveritvi. Prostorski izvedbeni akti
so splošni pravni akti.
(3) Prostorski izvedbeni akti, razen uredbe o najustreznejši
varianti, so podlaga za graditev objektov v skladu s predpisi, ki urejajo
graditev, ter za dovoljevanje in izvajanje negradbenih posegov. Uredba o
najustreznejši varianti je podlaga za podrobnejše načrtovanje in izdajo
celovitega dovoljenja ter sprejetje uredbe o državnem prostorskem ureditvenem
načrtu.
(4) Minister podrobneje predpiše vsebino, obliko in način
priprave prostorskih izvedbenih aktov in morebitne druge dokumentacije, ki se
pripravi v skladu s tem zakonom.
51. člen
(postopek priprave prostorskega akta)
(1) Prostorski akt se pripravi po postopku, ki ga določa ta
zakon.
(2) Prostorski izvedbeni akt se spremeni in dopolni v skladu
s postopkom, ki je določen za njegovo pripravo, razen če ta zakon ne določa
drugače.
(3) Prostorski strateški akt se posodobi v skladu s postopkom,
ki je določen za njegovo pripravo, glede na ugotovitve iz Poročila o
prostorskem razvoju, v katerem se preveri skladnost vsebine prostorskega
strateškega akta z aktualnimi razvojnimi in varstvenimi interesi v družbi.
52. člen
(razmerja in uporaba prostorskih aktov)
(1) Prostorski akti so medsebojno usklajeni, pri čemer se
upoštevata njihova hierarhija in pravna narava. Prostorski izvedbeni akti ne
smejo biti v nasprotju s prostorskimi strateškimi akti.
(2) Regionalni prostorski plan temelji na Strategiji in
akcijskem programu za izvajanje Strategije, občinski prostorski plan pa temelji
na Strategiji, akcijskem programu za izvajanje Strategije in na regionalnem
prostorskem planu.
(3) DPN, uredba o najustreznejši varianti in državni
prostorski ureditveni načrt temeljijo na Strategiji, akcijskem programu za
izvajanje Strategije in regionalnem prostorskem planu.
(4) OPN temelji na Strategiji, akcijskem programu za
izvajanje Strategije, regionalnem prostorskem planu in občinskem prostorskem
planu. OPN mora biti skladen z DPN, uredbo o najustreznejši varianti in
državnim prostorskim ureditvenim načrtom.
(5) OPPN ter odlok o urejenosti naselij in krajine morata
biti skladna z OPN, razen če ta zakon ne določa drugače.
53. člen
(prostorske ureditve)
(1) Za načrtovanje prostorskih ureditev lokalnega pomena je
pristojna občina, v območju katere leži načrtovana prostorska ureditev. Za
načrtovanje prostorskih ureditev državnega pomena je pristojna država.
(2) Prostorske ureditve državnega pomena so:
1.     
na področju prometne infrastrukture:
- 
avtoceste, hitre ceste ter glavne ceste I. in II. reda, ceste na
prioritetnih razvojnih oseh ter počivališča z varovanimi parkirišči ob
avtocestah;
- 
glavne in regionalne železniške proge ter železniške postaje I. reda;
- 
celostne ureditve javnih letališč, namenjenih za mednarodni zračni
promet, in letališč, na katerih delujeta Slovenska vojska ali Organizacija
Severnoatlantske pogodbe, ter celostne ureditve za upravljanje zračnega prometa
in izvajanje navigacijskih služb zračnega prometa;
- 
pristanišča za mednarodni javni promet s pripadajočo pristaniško
infrastrukturo;
- 
mejni prehodi na daljinskih cestah mednarodnega pomena, cestah
čezmejnega pomena in cestah nacionalnega pomena, daljinskih železniških
povezavah mednarodnega pomena, daljinskih železniških povezavah nacionalnega
pomena ali regionalnih železniških povezavah, javnih letališčih in heliportih
za mednarodni zračni promet na nacionalni ravni ter v pristaniščih za
mednarodni tovorni in potniški pomorski in rečni promet;
- 
prometni terminali mednarodnega in nacionalnega pomena;
2.     
na področju energetske infrastrukture:
- 
elektrarne z nazivno električno močjo najmanj 10 MW;
- 
vetrne elektrarne z nazivno električno močjo najmanj 10 MW, ki za svoje
delovanje zahtevajo tudi umestitev ureditve državnega pomena iz drugih točk
tega člena;
- 
elektrarne za soproizvodnjo toplote in električne energije z nazivno
električno močjo najmanj 30 MW;
- 
elektroenergetski objekti z nazivno napetostjo najmanj 110 kV s
pripadajočimi funkcionalnimi objekti;
- 
plinovodi s premerom najmanj 150 mm, če je njihov delovni tlak višji od
16 barov in meri dolžina najmanj 1 km, s pripadajočimi funkcionalnimi objekti;
- 
naftovodi in produktovodi s premerom najmanj 150 mm in dolžino
najmanj 1 km, s pripadajočimi funkcionalnimi objekti;
- 
skladišča zemeljskega plina z zmogljivostjo najmanj 6.000.000
standardnih m³;
- 
skladišča utekočinjenega zemeljskega plina z zmogljivostjo najmanj
10.000 m³;
- 
skladišča fosilnih tekočih goriv z zmogljivostjo najmanj 30.000 m³;
- 
skladišča utekočinjenega naftnega plina z zmogljivostjo najmanj 10.000
m³;
3.     
jedrski objekti, določeni v skladu s predpisi, ki urejajo varstvo pred
ionizirajočimi sevanji in jedrsko varnost;
4.     
s področja varstva okolja ureditve za sežig komunalnih odpadkov, če gre
za izvajanje obvezne državne gospodarske javne službe sežiganja komunalnih
odpadkov;
5.     
s področja vodne infrastrukture ureditve:
- 
za zmanjševanje poplavne ogroženosti v območjih pomembnega vpliva
poplav;
- 
za načrtovanje velikih vodnih zadrževalnikov z zmogljivostjo najmanj
1.000.000 m³;
6.     
s področja obrambe države in varstva pred naravnimi in drugimi
nesrečami:
- 
ureditve objektov in okolišev objektov, ki so v skladu s predpisi, ki
urejajo obrambo, posebnega pomena za obrambo države;
- 
ureditve, potrebne za delovanje sistema zaščite, reševanja in pomoči;
- 
ureditve, potrebne v skladu s predpisi, ki urejajo sanacijo posledic
naravnih ali drugih nesreč;
7.     
v območju vodnega zemljišča morja:
- 
vse prostorske ureditve zunaj priobalnega pasu v morju, ki obsega 150 m
od meje obale proti morju;
- 
v priobalnem pasu v morju, ki obsega 150 m od meje obale proti morju, le
tiste prostorske ureditve, ki so kot prostorske ureditve državnega pomena
določene v drugih točkah tega odstavka;
8.     
v zavarovanih območjih ohranjanja narave in zavarovanih območjih
kulturnih spomenikov:
- 
ureditve v zavarovanih območjih ohranjanja narave, ki jih je ustanovila
država, za katere je v aktih o njihovem zavarovanju določeno, da se zanje
izdela DPN;
- 
ureditve v zavarovanih območjih kulturnih spomenikov, ki jih je
zavarovala država, za katere je v aktih o njihovem zavarovanju določeno, da se
zanje izdela DPN;
9.     
druge prostorske ureditve državnega pomena, če so potrebne za izvedbo
ali delovanje prostorskih ureditev iz 1. do 8. točke tega odstavka in se
načrtujejo samostojno, na primer:
- 
odlagališča viškov zemeljskega, gradbenega in drugega materiala;
- 
območja za izvedbo omilitvenih in izravnalnih ukrepov v skladu s
predpisi, ki urejajo ohranjanje narave.
(3) Ne glede na prejšnji odstavek so prostorske ureditve
državnega pomena lahko tudi druge ureditve, če vlada na predlog ministrstva, v
pristojnost katerega spada prostorska ureditev, po predhodnem mnenju Komisije
za prostorski razvoj ugotovi, da gre za tako prostorsko ureditev, ki je zaradi
svojih gospodarskih, socialnih, kulturnih in varstvenih značilnosti pomembna za
razvoj Republike Slovenije.
(4) Prostorske ureditve lokalnega pomena so prostorske
ureditve:
-       
neposredno namenjene opravljanju občinskih gospodarskih javnih služb;
-       
neposredno namenjene opravljanju lokalnih in državnih negospodarskih
javnih služb;
-       
namenjene opravljanju gospodarskih in negospodarskih dejavnosti;
-       
namenjene bivanju;
-       
občinskega grajenega javnega dobra;
-       
namenjene izkoriščanju mineralnih surovin;
-       
druge prostorske ureditve, ki niso prostorske ureditve državnega pomena.
(5) Prostorske ureditve skupnega pomena so ureditve iz
drugega, tretjega in četrtega odstavka tega člena, kadar jih je zaradi njihove
povezanosti s prostorskimi ureditvami lokalnega pomena primerneje načrtovati na
lokalni ravni.
54. člen
(oblika prostorskih aktov)
(1) Prostorski akt vsebuje grafični in tekstualni del, lahko
pa samo tekstualni del, če se z njim določajo le prostorski izvedbeni pogoji,
ki jih ni mogoče prikazati na grafični način.
(2) Vsebine prostorskega akta se glede na njegovo vrsto in
obravnavane vsebine čim bolj prikazujejo in določajo na grafični način.
(3) Prostorski akt se izdela v digitalni obliki, hramba in
vpogled vanj pa se zagotavljata v digitalni in analogni obliki.
55. člen
(spremljajoče gradivo prostorskega akta)
(1) Spremljajoče gradivo prostorskih aktov je poročilo o
sodelovanju z javnostjo.
(2) Poleg poročila o sodelovanju z javnostjo so spremljajoče
gradivo DPN, uredbe o najustreznejši varianti, državnega prostorskega
ureditvenega načrta ter OPN in OPPN tudi naslednji dokumenti, kadar se ti izdajo
ali izdelajo:
-       
podatki iz prikaza stanja prostora in drugi podatki, na katerih
temeljijo rešitve akta;
-       
strokovne podlage, na katerih temeljijo rešitve akta;
-       
mnenja nosilcev urejanja prostora;
-       
mnenji o obveznosti izvedbe celovite presoje vplivov na okolje oziroma
presoje sprejemljivosti na varovana območja;
-       
mnenje o ustreznosti vplivov prostorskega izvedbenega akta na okolje;
-       
elaborat ekonomike;
-       
okoljsko poročilo oziroma poročilo o vplivih na okolje v skladu s
predpisi, ki urejajo varstvo okolja;
-       
obrazložitev in utemeljitev prostorskega akta;
-       
povzetek za javnost.
(3) Spremljajoče gradivo se hrani in vpogled vanj zagotavlja
v digitalni obliki.
56. člen
(elektronsko poslovanje na področju prostorskega
načrtovanja)
(1) V postopkih priprave prostorskih aktov se objava gradiv
in izvajanje drugih storitev izvajata preko prostorskega informacijskega
sistema.
(2) Pripravljavec prostorskega akta pred objavo v prostorskem
informacijskem sistemu zagotovi, da je prostorski akt pripravljen v tehnično
ustrezni obliki. Ministrstvo pred objavo gradiv v sedmih dneh preveri, ali so
ta pripravljena v tehnično ustrezni obliki, in o tem obvesti pripravljavca
prostorskega akta.
(3) Prostorskemu aktu se v prostorskem informacijskem sistemu
dodeli identifikacijska številka, pod katero se ta akt vodi ves čas priprave,
in pod katero se objavi, ko je sprejet.
(4) Pred začetkom postopka priprave prostorskega izvedbenega
akta z uporabo storitev za elektronsko poslovanje občina zagotovi, da so v
zbirki prostorskih aktov v digitalni obliki evidentirani osnovni podatki o
veljavnih prostorskih aktih. Nabor osnovnih podatkov se določi v predpisu iz
šestega odstavka 263. člena tega zakona.
57. člen
(objava sprejetega prostorskega akta)
(1) Državni prostorski akt in regionalni prostorski plan se
po sprejetju objavita v Uradnem listu Republike Slovenije (v nadaljnjem
besedilu: Uradni list RS) občinski prostorski akt pa v uradnem glasilu občine
tako, da se v njem objavi tekstualni del, grafični del pa z navedbo
identifikacijske številke, pod katero je v celoti objavljen v prostorskem
informacijskem sistemu. Prostorski akt se v prostorskem informacijskem sistemu
objavi hkrati z objavo v Uradnem listu RS ali uradnem glasilu občine.
(2) Spremljajoče gradivo prostorskega akta se objavi v
prostorskem informacijskem sistemu.
58. člen
(hramba prostorskega akta)
(1) Prostorski akti in spremljajoče gradivo se v analogni
obliki hranijo na sedežu pripravljavca, v digitalni obliki pa v prostorskem
informacijskem sistemu in na sedežu pripravljavca. Analogna oblika je natis
digitalne oblike, ki je objavljena v Uradnem listu RS ali uradnem glasilu
občine in prostorskem informacijskem sistemu.
(2) V primeru razlik med analogno in digitalno obliko
prostorskega akta oziroma spremljajočega gradiva se šteje, da je veljavna tista
različica, ki je objavljena v Uradnem listu RS ali uradnem glasilu občine. Če
se razlike pojavijo pri grafičnem delu sprejetega prostorskega akta ali
spremljajočega gradiva, se kot veljavna šteje različica, objavljena v
prostorskem informacijskem sistemu.
59. člen
(osebni in tajni podatki pri prostorskem načrtovanju)
(1) V postopku priprave prostorskega akta se lahko v delih,
ki se nanašajo na stališča do pripomb javnosti in obravnave zasebnih potreb iz
120. člena tega zakona, obdelujejo osebni podatki osebe, ki je dala
pripombo ali zasebno pobudo. Osebni podatki se smejo zbirati in obdelovati le
za namen in v okviru priprave tega prostorskega akta.
(2) Osebni podatki iz prejšnjega odstavka so ime, priimek,
naslov in datum rojstva. Ti podatki se hranijo v prostorskem informacijskem
sistemu pet let po sprejetju prostorskega akta in se lahko javno objavijo le,
če lastnik tega podatka s tem soglaša.
(3) Pravico do dostopa do osebnih podatkov iz prvega odstavka
tega člena imajo:
-       
občina in državni organ, vsak v okviru svojih pristojnosti in v skladu s
prvim odstavkom tega člena;
-       
oseba, ki je dala pripombo ali zasebno pobudo v postopku priprave
prostorskega akta, glede podatkov, ki se nanašajo nanjo.
(4) Pripravljavec prostorskega akta zagotavlja anonimizacijo
osebnih podatkov v prostorskem aktu in spremljajočem gradivu. V prostorskem
informacijskem sistemu se ta gradiva lahko javno objavijo le, če so
anonimizirana.
(5) Glede osebnih podatkov pri strokovnih podlagah se
upoštevajo šesti, sedmi in osmi odstavek 272. člena tega zakona.
(6) S podatki, ki so zaradi obrambnih ali drugih varnostnih
razlogov določeni kot tajni, je pri pripravi prostorskih aktov treba ravnati v
skladu s predpisi, ki urejajo tajne podatke.
60. člen
(nadomestno ukrepanje države)
(1) Če občina ne sprejme prostorskega izvedbenega akta, ki bi
ga v skladu s tem zakonom morala sprejeti, in bi bilo zaradi tega lahko
ogroženo življenje ali zdravje ljudi, ali če bi zaradi tega lahko nastale
škodljive posledice za prostor, okolje in življenje ali zdravje živali, ali pri
zagotavljanju varstva pred naravnimi in drugimi nesrečami, ohranjanju kulturne
dediščine, varovanju krajine ali pri zagotavljanju izvajanja lokalnih javnih
služb, sprejme prostorski izvedbeni akt država na račun občine.
(2) V primeru iz prejšnjega odstavka ministrstvo pozove
občino, naj sprejme prostorski izvedbeni akt v skladu s tem zakonom in ji za to
postavi ustrezen rok. Če občina v določenem roku tega ne stori, ministrstvo po
predhodnem mnenju Komisije za prostorski razvoj predlaga vladi, naj sprejme
sklep o nadomestnem ukrepanju v skladu s prejšnjim odstavkom. Stroške, povezane
z nadomestnim ukrepanjem države, nosi občina.
(3) V primeru iz prejšnjega odstavka država sprejme
nadomestni prostorski izvedbeni akt po postopku, ki velja za pripravo DPN,
vendar se šteje, da ima sprejeti akt pravno naravo občinskega prostorskega
izvedbenega akta, ki ga nadomešča.
61. člen
(sodno varstvo)
(1) Zoper prostorske izvedbene akte je mogoč upravni spor
pred Upravnim sodiščem Republike Slovenije (v nadaljnjem besedilu: sodišče), za
katerega se smiselno uporabljajo predpisi, ki urejajo upravni spor, če ta zakon
ne določa drugače.
(2) V upravnem sporu sodišče odloča o zakonitosti DPN, uredbe
o najustreznejši varianti, državnega prostorskega ureditvenega načrta, OPN,
OPPN in sklepa o lokacijski preveritvi kot splošnih pravnih aktov.
(3) Prostorski izvedbeni akt iz prejšnjega odstavka se v
upravnem sporu izpodbija:
-       
v delu določitve namenske rabe prostora;
-       
v delu določitve prostorskih izvedbenih pogojev, ki se nanašajo na
namembnost posegov v prostor, njihovo lego, velikost in oblikovanje, ali na
velikost gradbene parcele;
-       
v delu, ki se nanaša na določitev zasnove in območja najustreznejše
variante v uredbi o najustreznejši varianti, ali
-       
glede mnenja, da celovite presoje vplivov na okolje ni treba izvesti ali
glede mnenja o sprejemljivosti vpliva prostorskega izvedbenega akta v okviru
celovite presoje vplivov na okolje oziroma presoje sprejemljivosti na varovana
območja in
-       
glede upoštevanja pogojev, določenih v mnenju o sprejemljivosti vpliva
prostorskega izvedbenega akta v okviru celovite presoje vplivov na okolje
oziroma presoje sprejemljivosti na varovana območja, v prostorskem izvedbenem
aktu.
(4) Tožbo v upravnem sporu po tem členu lahko vloži:
-       
oseba, ki vlaga tožbo zaradi varstva svojih pravic in pravnih koristi,
če izpodbijani prostorski izvedbeni akt določa pravni temelj za določitev
njenih pravic ali obveznosti in če oseba izkaže, da ima izpodbijani prostorski
izvedbeni akt v tem delu zanjo bistvene posledice;
-       
nevladna organizacija, ki ima aktiven status delovanja v javnem interesu
na področju urejanja prostora, varstva okolja, ohranjanja narave ali varstva
kulturne dediščine, če vlaga tožbo zaradi kršitev zakona v škodo javnemu
interesu s svojega področja delovanja, ali
-       
državno odvetništvo na zahtevo vlade zaradi varstva javnega interesa.
(5) Rok za vložitev tožbe v upravnem sporu je tri mesece od
uveljavitve prostorskega izvedbenega akta.
(6) V tožbi se navedejo določbe prostorskega izvedbenega akta,
za katere se zahteva presoja zakonitosti, vključno s parcelami in enotami
urejanja prostora, na katere se nanaša tožba.
(7) Prejšnji odstavek se ne uporablja, če se tožba vlaga iz
razlogov iz četrte alineje tretjega odstavka tega člena in se z njo izpodbija
celoten prostorski izvedbeni akt.
(8) Upravno sodišče postopek prekine, če o istih določbah
prostorskega izvedbenega akta odloča Ustavno sodišče Republike Slovenije (v
nadaljnjem besedilu: ustavno sodišče). Ta prekinitev traja do odločitve
ustavnega sodišča. Zoper sklep o prekinitvi postopka ni dovoljena pritožba.
(9) Vložena tožba ne zadrži izdaje posamičnega upravnega
akta, izdanega na podlagi izpodbijanega dela prostorskega izvedbenega akta,
zadrži pa njegovo dokončnost. Obvestilo o vsebini prostorskega izvedbenega
akta, zoper katerega je vložena tožba, se objavi v Uradnem listu Republike
Slovenije in v uradnem glasilu občine, v katerem je bil objavljen prostorski
izvedbeni akt. Vložena tožba se obravnava prednostno.
(10) Sodišče sme do končne odločitve delno zadržati izvajanje
izpodbijanega prostorskega izvedbenega akta, če bi zaradi njegovega izvajanja
lahko nastale težko popravljive škodljive posledice. Tudi če je izvajanje
prostorskega izvedbenega akta zadržano, so dovoljeni vzdrževanje, rekonstrukcija
in manjša rekonstrukcija obstoječih objektov.
(11) Sodišče prostorski izvedbeni akt odpravi ali razveljavi
v delu, zakonitost katerega izpodbija tožnik, pri čemer lahko sodišče odpravi
ali razveljavi tudi druge dele istega prostorskega izvedbenega akta, če so te
določbe v medsebojni zvezi, ali če je to nujno za rešitev zadeve.
(12) Če sodišče v upravnem sporu ugotovi nezakonitost
prostorskega izvedbenega akta v določenem delu, ga v tem delu odpravi ali
razveljavi in hkrati naloži organu, odgovornemu za njegovo sprejetje, da v
določenem roku vzpostavi novo ureditev. Glede pravnih posledic odprave in
razveljavitve prostorskega izvedbenega akta se smiselno uporabljajo predpisi,
ki urejajo ustavno sodišče.
(13) Sodišče odloči tudi o načinu izvršitve odločbe do
vzpostavitve nove ureditve tako, da določi uporabo prej veljavnega prostorskega
akta ali dopusti le vzdrževanje, rekonstrukcijo oziroma manjšo rekonstrukcijo
obstoječih objektov.
(14) Odločba v upravnem sporu po tem členu se objavi v
Uradnem listu Republike Slovenije in uradnem glasilu občine, v katerem je bil
objavljen prostorski izvedbeni akt.
(15) Vsakdo, ki so mu na podlagi odpravljenega prostorskega
izvedbenega akta nastale škodljive posledice, lahko zahteva njihovo odpravo,
razen če je zavrnil sodelovanje v upravnem sporu, h kateremu je bil pozvan po
uradni dolžnosti ali na predlog stranke. Če so posledice nastale s posamičnim
aktom, sprejetim na podlagi odpravljenega prostorskega izvedbenega akta, ima
upravičeni pravico zahtevati spremembo ali odpravo posamičnega akta pri organu,
ki je odločil na prvi stopnji, in sicer v treh mesecih od javne objave iz
prejšnjega odstavka.
(16) Ta člen ne vpliva na vložitev upravnega spora zoper
prostorski izvedbeni akt, če ta ureja posamična razmerja.
62. člen
(sorodni predpisi in prostorski izvedbeni akti)
(1) Pripravljavec sorodnega predpisa, z uveljavitvijo
katerega se bodo v določenem območju spremenile ali dopolnile določbe in
vsebine tam veljavnega prostorskega izvedbenega akta ali bo sorodni predpis
neposredno vplival na njegovo izvedljivost, mora v sorodnem predpisu zagotoviti
take rešitve, da bo ta čim manj vplival na izvedbeno regulacijo, kakršna je
določena v prostorskem izvedbenem aktu, in le v toliko, kolikor je potrebno za
dosego namena sorodnega predpisa, ter poskrbeti za jasna in nedvoumna razmerja
med obema regulacijama.
(2) Pripravljavec sorodnega predpisa mora v postopku njegove
priprave seznaniti pripravljavca občinskega prostorskega izvedbenega akta, ki
lahko v 30 dneh izda mnenje glede vpliva sorodnega predpisa v smislu prejšnjega
odstavka. Če sorodni predpis posega ali vpliva na izvedljivost DPN, uredbe o
najustreznejši varianti ali državnega prostorskega ureditvenega načrta, njegov
pripravljavec o tem seznani ministrstvo in pobudnika priprave DPN, ki lahko v
30 dneh izdata mnenje. Seznanitev in mnenje občine ali ministrstva sta potrebna
tudi, kadar sorodni predpis posega v območje ali vpliva na rešitve prostorskega
izvedbenega akta ali izbora najustreznejše variante v pripravi. Podatek o teh
aktih v pripravi pripravljavec sorodnega predpisa pridobi od občine ali
ministrstva. Sorodni predpis mora vsebovati tudi grafični prikaz območja v
prostoru v skladu s predpisi, ki urejajo prostorski informacijski sistem.
(3) V primeru začasne razglasitve za kulturni spomenik po
predpisih s področja varstva kulturne dediščine in začasnega zavarovanja v
skladu s predpisi, ki urejajo ohranjanje narave, se prejšnji odstavek ne
uporablja.
(4) Kot prostorski izvedbeni akti iz prvega odstavka tega
člena se štejejo tudi:
-       
državni prostorski načrt, občinski prostorski načrt, občinski podrobni
prostorski načrt po Zakonu o urejanju prostora (Uradni list RS, št. 61/17;
v nadaljnjem besedilu: ZUreP-2);
-       
državni prostorski načrt, občinski prostorski načrt, občinski podrobni
prostorski načrt in regionalni prostorski načrt po Zakonu o prostorskem
načrtovanju (Uradni list RS, št. 33/07, 70/08 – ZVO-1B, 108/09, 80/10 –
ZUPUDPP, 43/11 – ZKZ-C, 57/12, 57/12 – ZUPUDPP-A, 109/12, 76/14 – odl. US,
14/15 – ZUUJFO in 61/17 – ZUreP-2; v nadaljnjem besedilu: ZPNačrt);
-       
državni prostorski načrt po Zakonu o umeščanju prostorskih ureditev
državnega pomena v prostor (Uradni list RS, št. 80/10, 106/10 – popr.,
57/12 in 61/17 – ZUreP-2; v nadaljnjem besedilu: ZUPUDPP);
-       
državni lokacijski načrt, prostorski red občine in občinski lokacijski
načrt po Zakonu o urejanju prostora (Uradni list RS, št. 110/02, 8/03 –
popr., 58/03 – ZZK-1, 33/07 – ZPNačrt, 108/09 – ZGO-1C, 80/10 – ZUPUDPP in
61/17 – ZUreP-2, v nadaljnjem besedilu: ZUreP-1);
-       
prostorski ureditveni pogoji ter zazidalni, ureditveni in lokacijski
načrti po Zakonu o urejanju naselij in drugih posegov v prostor (Uradni list
SRS, št. 18/84, 37/85, 29/86 in Uradni list RS, št. 26/90, 18/93,
47/93, 71/93, 29/95 – ZPDF, 44/97, 9/01 – ZPPreb, 23/02 – odl. US in 110/02 –
ZUreP-1; v nadaljnjem besedilu: ZUN);
-       
zazidalni načrt po Zakonu o urbanističnem planiranju (Uradni list SRS,
št. 16/67, 27/72, 8/78 in 18/84 – ZUN; v nadaljnjem besedilu: ZUPl);
-       
lokacijski načrti, sprejeti na podlagi Zakona o graditvi objektov na
mejnih prehodih (Uradni list RS, št. 44/07 – uradno prečiščeno besedilo in
80/10 – ZUPUDPP);
-       
lokacijski načrti, sprejeti na podlagi Zakona o ukrepih za odpravo
posledic določenih zemeljskih plazov večjega obsega iz let 2000 in 2001 (Uradni
list RS, št. 3/06 – uradno prečiščeno besedilo, 80/10 – ZUPUDPP in 109/12;
v nadaljnjem besedilu: ZUOPZP);
-       
ureditveni načrt obnove, sprejeti na podlagi Zakona o popotresni obnovi
objektov in spodbujanju razvoja v Posočju (Uradni list RS, št. 26/05 –
uradno prečiščeno besedilo in 114/06 – ZUE).
2. poglavje: STROKOVNE PODLAGE
63. člen
(strokovne podlage)
(1) Za pripravo prostorskih aktov in druge naloge urejanja
prostora se predhodno izdelajo ustrezne strokovne podlage.
(2) Pri pripravi prostorskih aktov se uporabljajo podatki iz
prikaza stanja prostora in drugi podatki, pomembni za pripravo prostorskega
akta, vključno s podatki nosilcev urejanja prostora.
(3) S strokovnimi podlagami se:
-       
ugotovijo in analizirajo podatki iz prejšnjega odstavka, problemi,
razvojne potrebe in možnosti, stanje glede fizičnih lastnosti, prepoznavnih
značilnosti in pravnega stanja prostora, in ranljivost prostora; ugotovijo se
tveganja ter pričakovani vplivi na posamezne sestavine prostora in okolja,
pričakovani učinki na gospodarski razvoj in družbeno-socialno okolje ter
analizirajo prostorske, tehnične in tehnološke možnosti načrtovanih prostorskih
ureditev;
-       
pripravijo strokovne rešitve načrtovanih prostorskih ureditev;
-       
opravita vrednotenje in primerjava ali utemeljitev rešitev.
(4) Kadar so območja s skupnimi razvojnimi in varstvenimi
interesi v več občinah, se zanje pripravijo skupne strokovne podlage.
(5) Za pripravo prostorskih aktov se lahko uporabijo tudi že
izdelane strokovne podlage, če se dejansko stanje ni bistveno spremenilo. Kot
strokovne podlage štejejo tudi razvojni dokumenti po posameznih področjih
oziroma dejavnostih, na primer trajnostna mobilnost, raba energije in
energetska učinkovitost, prilagajanje na podnebne spremembe in drugi razvojni
dokumenti, ki obravnavajo prostorski razvoj oziroma vplivajo nanj.
(6) Za presojo kakovosti strokovnih rešitev in strokovnih
podlag se lahko pripravijo strokovne ocene (recenzije), s katerimi se preverja
ustreznost uporabljenega gradiva, uporabljenih metod, teoretičnih izhodišč,
načrtovalskih konceptov in predlaganih strokovnih rešitev.
64. člen
(izdelava strokovnih podlag)
(1) Strokovne podlage se pripravijo v obsegu, vsebini in
obliki, ki ustreza zahtevnosti obravnavane problematike, omogoča usklajevanje
razvojnih in varstvenih interesov in zagotavlja transparentne strokovne
rešitve. Obseg, vsebina in roki za izdelavo strokovnih podlag se določijo v
začetnem delu postopka priprave prostorskih aktov, pri čemer se o tem izrečejo
tudi nosilci urejanja prostora, ki sodelujejo pri pripravi posameznega dela
strokovnih podlag.
(2) Strokovne podlage se pridobijo s projektnim natečajem v
skladu s tem zakonom in predpisi, ki urejajo javno naročanje, če gre pri
strokovnih podlagah za iskanje urbanističnih, arhitekturnih ali krajinskih
rešitev.
(3) Kot območja, za katera se izvede projektni natečaj v
skladu s predpisi, ki urejajo javno naročanje, ker se spreminja namenska raba
prostora in ker gre za površino, večjo od pet hektarov, štejejo zgolj območja,
kjer se načrtuje:
-       
prenova naselja ali njegovega dela, ki vključuje večje javne površine
ali družbeno infrastrukturo;
-       
nova kompleksna stanovanjska ali poslovna gradnja ali
-       
nova kompleksna območja turističnih, rekreacijskih in drugih dejavnosti
v krajini, ki pomembno vplivajo na prepoznavne značilnosti prostora.
(4) Projektni natečaj ali ena od alternativnih oblik natečaja
se izvede tudi v primeru, če investitor priprave prostorskega akta ni naročnik
v skladu s predpisi, ki urejajo javno naročanje, pa je obveznost njegove
izvedbe določena v hierarhično nadrejenem prostorskem aktu ali so izpolnjeni
pogoji iz prejšnjega odstavka.
(5) Projektni natečaj ali ena od alternativnih oblik natečaja
se lahko izvede tudi v primerih, če to izhaja iz namena, obsega ali lokacije
načrtovanih prostorskih ureditev, kar se določi v sklepu o pripravi
prostorskega izvedbenega akta.
(6) Alternative oblike natečaja so idejni natečaj, postopek
izbora najustreznejše variantne rešitve ali izvedba urbanistično-arhitekturne
delavnice.
(7) Če je naročnik v skladu s predpisi, ki urejajo javno
naročanje, dolžan izvesti projektni natečaj za pridobitev strokovne podlage za
urbanistične ali krajinske rešitve, lahko namesto projektnega natečaja izvede
idejni natečaj ali postopek izbora najustreznejše variantne rešitve, pri čemer
mora ravnati v skladu s predpisi, ki urejajo javno naročanje, kolikor se
uporabljajo za zadevni idejni natečaj ali postopek izbora najustreznejše
variantne rešitve.
(8) Strokovna rešitev, izbrana na podlagi projektnega
natečaja ali ene od alternativnih oblik natečaja, je podlaga za pripravo
prostorskega izvedbenega akta.
(9) Minister v skladu s tem zakonom in v skladu s predpisi,
ki urejajo javno naročanje, v soglasju z ministrom, pristojnim za javno
naročanje, podrobneje predpiše merila ter način izvedbe projektnega natečaja in
alternativnih oblik natečaja.
65. člen
(obvezne strokovne podlage)
(1) Kot obvezna strokovna podlaga za pripravo regionalnega
prostorskega plana oziroma občinskega prostorskega plana se izdela strokovna
podlaga, v kateri se na podlagi analize stanja v prostoru in razvojnih potreb
določijo usmeritve za razvoj poselitve, razvoja v krajini in gospodarske javne
infrastrukture.
(2) Kot obvezna strokovna podlaga za pripravo regionalnega
prostorskega plana, občinskega prostorskega plana in OPN se za mesta in druga
urbana naselja izdela urbanistična zasnova. Ta se lahko izdela tudi za druga
naselja, v katerih je zaradi posebnega razvojnega interesa ali nasprotujočih si
interesov to potrebno.
(3) Kot obvezna strokovna podlaga za pripravo OPN se za druga
naselja in druga ureditvena območja izdela strokovna podlaga, s katero se
analizirata stanje in načrtovan prihodnji razvoj in določi ureditveno območje
naselja oziroma drugo ureditveno območje. Strokovna podlaga za druga naselja se
izdela v vsebini urbanistične zasnove, prilagojene pomembnosti in velikosti
naselja. Ta strokovna podlaga se izdela ob prvi določitvi ureditvenega območja
naselja za drugo naselje. Ob naslednji pripravi OPN se preveri ustreznost
strokovnih podlag in te se dopolnijo, če je to potrebno zaradi načrtovanega
razvoja in če se s tem spremeni meja ureditvenega območja naselja ali drugega
ureditvenega območja.
(4) Kot obvezna strokovna podlaga za pripravo regionalnega
prostorskega plana ali občinskega prostorskega plana se za posamezna krajinsko
zaokrožena območja izdela krajinska zasnova, če:
-       
so v območju predvidene prostorske ureditve, ki bi lahko pomembno
vplivale na krajino, zeleni sistem, kulturno dediščino, ohranjanje narave,
varstvo kmetijskih zemljišč, varstvo gozdov in trajnostno rabo drugih naravnih
virov ali prepoznavne značilnosti prostora, ali če gre za sanacijo
razvrednotenega območja;
-       
se v območju pojavljajo nasprotujoči si interesi v zvezi z rabo
prostora.
(5) Krajinska zasnova se izdela tudi za:
-       
varovana območja v skladu s predpisi, ki urejajo varstvo kulturne
dediščine oziroma ohranjanje narave, če tako določa akt o določitvi takega
območja;
-       
pripravo OPN, če tako določa regionalni prostorski plan ali občinski
prostorski plan, ali če se izkaže za potrebno ob pripravi sklepa o pripravi
OPN.
(6) Vsebine, določene za urbanistično in krajinsko zasnovo,
se lahko izvedejo v skupni strokovni podlagi, če je to smiselno glede na
obravnavano območje.
66. člen
(urbanistična zasnova)
(1) Urbanistična zasnova je namenjena analizi obstoječega
stanja v prostoru, prepoznavi omejitev, potreb in kakovosti ter usmerjanju in
podrobnejši določitvi urbanistično-arhitekturnega razvoja naselja.
(2) Urbanistična zasnova opredeli te vsebine:
-       
okvirno ureditveno območje naselja;
-       
okvirno območje za dolgoročni razvoj naselja;
-       
usmeritve za razporeditev dejavnosti v naselju z morebitnimi vplivi na
sosednja območja;
-       
način razvoja naselja oziroma njegovih delov;
-       
območja in omrežja gospodarske javne infrastrukture in družbene
infrastrukture ter njihova zmogljivost;
-       
območja javnih površin;
-       
območja prepoznavnih značilnosti v prostoru;
-       
razvrednotena območja in način njihove nove ureditve;
-       
območja prenove;
-       
zeleni sistem naselja;
-       
območja, za katera se izvede projektni natečaj ali ena od alternativnih
oblik natečaja iz šestega odstavka 64. člena tega zakona;
-       
usmeritve za urbanistično in arhitekturno oblikovanje (npr. morfologija
in tipologija pozidave, gabariti, volumni, gradbene linije);
-       
usmeritve za varstvo okolja, ohranjanje narave in varstvo kulturne
dediščine, doseganje energetske učinkovitosti in trajnostne rabe naravnih
virov;
-       
program ukrepov z usmeritvami za njihovo izvajanje.
(3) Urbanistična zasnova se glede vsebine in stopnje
podrobnosti obdelave rešitev ustrezno prilagodi vrsti, vsebini in namenu
prostorskega akta, za katerega se pripravlja.
67. člen
(krajinska zasnova)
(1) Krajinska zasnova je namenjena usmerjanju in podrobnejši
določitvi prostorskega razvoja in varstva na posameznih območjih v krajini.
(2) Krajinska zasnova za posamezno območje opredeli:
-       
razvojni in varstveni koncept območja;
-       
usmeritve za razporeditev dejavnosti v prostoru z morebitnimi vplivi na
sosednja območja;
-       
zeleni sistem;
-       
območja prepoznavnih značilnosti v prostoru;
-       
usmeritve za urbanistično, arhitekturno in krajinsko oblikovanje predvidenih
prostorskih ureditev;
-       
usmeritve za varstvo krajine, okolja, ohranjanje narave, varstvo
kmetijskih zemljišč, varstvo gozdov, varstvo kulturne dediščine in trajnostno
rabo naravnih virov;
-       
usmeritve v zvezi z varstvom pred naravnimi nesrečami;
-       
program ukrepov z usmeritvami za njihovo izvajanje.
(3) Krajinska zasnova se glede vsebine in stopnje podrobnosti
obdelave rešitev ustrezno prilagodi vrsti, vsebini in namenu prostorskega akta,
za katerega se pripravlja.
68. člen
(elaborat ekonomike)
(1) V postopku priprave OPN in OPPN se pripravi elaborat
ekonomike, ki vsebuje oceno investicij za graditev ali dograditev komunalne
opreme in druge gospodarske javne infrastrukture ter oceno investicij za
zagotovitev družbene infrastrukture glede načrtovanih prostorskih ureditev v
OPN in OPPN.
(2) Elaborat ekonomike ali njegov povzetek je del gradiva za
obravnavo na občinskem svetu.
(3) Minister podrobneje predpiše vsebino in obliko elaborata
ekonomike.
3. poglavje: PROSTORSKI STRATEŠKI AKTI
1. oddelek: Celovita presoja vplivov na okolje
69. člen
(celovita presoja vplivov na okolje prostorskih strateških
aktov)
(1) Za prostorske strateške akte se izvede celovita presoja
vplivov na okolje.
(2) Pripravljavec pridobi mnenje zavoda, pristojnega za
ohranjanje narave, o verjetno pomembnih vplivih na varovana območja in o
obveznosti izvedbe presoje sprejemljivosti na varovana območja. Mnenje zavoda
glede obveznosti izvedbe presoje sprejemljivosti je zavezujoče.
(3) Pripravljavec zagotovi kakovost okoljskega poročila,
ministrstvo, pristojno za celovito presojo vplivov na okolje, pa izda mnenje o
tem po posvetovanju z ministrstvi in drugimi organizacijami v skladu s
predpisi, ki urejajo varstvo okolja in ohranjanje narave. Obseg in vsebina
okoljskega poročila se prilagodita obsegu in vsebini prostorskega strateškega
akta.
(4) Pred sprejetjem prostorskega strateškega akta mora
pripravljavec pridobiti odločitev ministrstva, pristojnega za celovito presojo
vplivov na okolje, da so vplivi na okolje sprejemljivi.
2. oddelek: Strategija prostorskega razvoja Slovenije
70. člen
(namen in vsebina Strategije prostorskega razvoja Slovenije)
(1) Strategija je temeljni prostorski strateški akt o
usmerjanju prostorskega razvoja države. V skladu s Strategijo razvoja Slovenije
ter v povezavi z drugimi državnimi razvojnimi dokumenti in razvojnimi cilji EU
določa dolgoročne strateške cilje države in usmeritve razvoja dejavnosti v
prostoru.
(2) Strategija vsebuje:
-       
vizijo prostorskega razvoja države z dolgoročnimi cilji prostorskega
razvoja,
-       
dolgoročen koncept prostorskega razvoja s prednostnimi nalogami in
usmeritvami za dosego ciljev prostorskega razvoja.
(3) Strategija določa tudi strateške usmeritve in izhodišča
za urejanje prostora na državni, regionalni in občinski ravni.
(4) Razvojni dokumenti po posameznih področjih in dejavnostih
ne smejo biti v nasprotju s Strategijo.
71. člen
(akcijski programi za izvajanje Strategije)
(1) Za izvajanje Strategije ministrstvo lahko pripravi dve
vrsti akcijskih programov iz prvega odstavka 50. člena tega zakona:
-       
tematski akcijski program,
-       
regionalni akcijski program.
(2) V tematskem akcijskem programu za izvajanje Strategije se
celovito načrtujejo vsebinska področja, ki so v pristojnosti države, in so
pomembna za njen prostorski razvoj.
(3) Za morje se, kot pomorski prostorski plan, pripravi
tematski akcijski program za izvajanje Strategije na morju. V postopku njegove
priprave se zagotovi sodelovanje sosednjih držav. Pomorski prostorski plan in
načrti upravljanja, sprejeti v skladu s predpisi, ki urejajo vode, morajo biti
med seboj usklajeni.
(4) Tematski akcijski program za izvajanje Strategije na
morju se posodobi vsaj vsakih deset let.
(5) V regionalnem akcijskem programu za izvajanje Strategije
se obravnavajo vsebine regionalnega prostorskega plana iz drugega odstavka
75. člena tega zakona, ki so v pristojnosti države, če regionalni
prostorski plan ni sprejet. Za pripravo regionalnega akcijskega programa se
smiselno uporablja 78. člen tega zakona.
72. člen
(izhodišča za pripravo Strategije)
(1) Ministrstvo na podlagi spremljanja, analize in ocene
stanja v prostoru, Poročila o prostorskem razvoju Slovenije, pripravi izhodišča
za pripravo Strategije.
(2) Ministrstvo v pripravo izhodišč iz prejšnjega odstavka
vključi udeležence pri urejanju prostora.
(3) Komisija za prostorski razvoj izda mnenje o izhodiščih za
pripravo Strategije. Ta se objavijo v prostorskem informacijskem sistemu. 
73. člen
(priprava in sprejetje Strategije)
(1) Ministrstvo na podlagi izhodišč iz prejšnjega člena po
posvetovanjih z udeleženci pri urejanju prostora in z javnostjo pripravi
osnutek Strategije in osnutek okoljskega poročila.
(2) Ministrstvo objavi osnutka iz prejšnjega odstavka v
prostorskem informacijskem sistemu ter udeležence pri urejanju prostora in
javnost pozove, naj v 60 dneh predložijo pripombe in predloge, ki jih imajo v
zvezi z osnutkoma. Ministrstvo v času javne objave izvede javni posvet.
(3) Ministrstvo na podlagi pripomb in predlogov udeležencev
pri urejanju prostora pripravi predlog Strategije in predlog okoljskega
poročila in pridobi odločitev iz četrtega odstavka 69. člena tega zakona.
(4) K predlogu Strategije izda mnenje Komisija za prostorski
razvoj. Strategijo na predlog vlade z resolucijo sprejme Državni zbor Republike
Slovenije.
(5) V šestih mesecih po sprejetju Strategije ministrstvo
pripravi načrt, v katerem se za desetletno obdobje opredelijo prednostne naloge
in odgovorni organi za izvajanje Strategije za posamezna območja ali
dejavnosti. Ministrstvo vsakih deset let pripravi nov načrt za desetletno
obdobje, ki ga sprejme vlada.
74. člen
(priprava in sprejetje akcijskega programa za izvajanje
Strategije)
(1) Ministrstvo po posvetovanjih z udeleženci pri urejanju
prostora in javnostjo pripravi osnutek tematskega ali regionalnega akcijskega
programa za izvajanje Strategije in osnutek okoljskega poročila.
(2) Ministrstvo objavi osnutka iz prejšnjega odstavka v
prostorskem informacijskem sistemu in udeležence pri urejanju prostora in
javnost pozove, naj v 30 dneh predložijo pripombe in predloge, ki jih imajo v
zvezi z osnutkoma. Ministrstvo v času javne objave izvede javni posvet.
(3) Ministrstvo na podlagi pripomb in predlogov udeležencev
pri urejanju prostora pripravi predlog akcijskega programa za izvajanje
Strategije in predlog okoljskega poročila ter pridobi odločitev iz četrtega
odstavka 69. člena tega zakona.
(4) Akcijski program za izvajanje Strategije po pridobitvi
mnenja Komisije za prostorski razvoj sprejme vlada.
3. oddelek: Regionalni prostorski plan
75. člen
(namen in vsebina regionalnega prostorskega plana)
(1) Regionalni prostorski plan je prostorski strateški akt, s
katerim se država in občine na podlagi Strategije, njenega akcijskega programa,
drugih državnih razvojnih dokumentov in razvojnih ciljev EU in
družbeno-gospodarskih razvojnih potreb lokalnih skupnosti dogovorijo in
uskladijo o prostorskem razvoju posamezne razvojne regije ter določijo bistvene
razvojne priložnosti.
(2) V regionalnem prostorskem planu se uskladijo in določijo:
-       
cilji in prednostne naloge prostorskega razvoja;
-       
mesta, druga urbana naselja in morebitna druga naselja, ki so pomembna
za razvoj regije ter se jim določijo njihova vloga in okvirna območja za njihov
dolgoročni razvoj;
-       
širša mestna območja;
-       
zasnova omrežij družbene infrastrukture;
-       
zasnova omrežij gospodarske javne infrastrukture;
-       
zasnova stanovanjskih območij;
-       
prednostna območja za razvoj posameznih dejavnosti, pomembnih za regijo;
-       
zasnova zelenega sistema regije;
-       
povezave s sosednjimi območji.
(3) V regionalnem prostorskem planu se uskladijo zasnove
prostorskih ureditev državnega pomena tako, da se opravita vsaj predhodno
vrednotenje in utemeljitev mogočih variant, opredelijo predlogi izvedljivih
variant in predložijo usmeritve za njihovo prostorsko načrtovanje. Te so
podlaga za izvedbo postopkov državnega prostorskega načrtovanja v skladu s tem
zakonom.
(4) V regionalnem prostorskem planu se obvezno uskladijo in
določijo zasnove prostorskih ureditev lokalnega pomena, ki segajo v območje več
občin ali vplivajo na razvoj več občin. Med te spadajo zlasti:
-       
prostorske ureditve, neposredno namenjene opravljanju lokalnih
gospodarskih javnih služb s področja varstva okolja;
-       
prednostna razvojna območja za stanovanjsko oskrbo;
-       
prednostna območja za gospodarski razvoj, ki sama ali kot širitev
obstoječih presegajo 10 ha uporabne površine (industrijska, obrtna, trgovska,
poslovna, logistični centri);
-       
večja nakupovalna središča, ki sama ali kot širitev obstoječih presegajo
5.000 m2 bruto tlorisne površine;
-       
infrastrukturna vozlišča in prostorske ureditve, namenjene urejanju
skupnega javnega potniškega prometa;
-       
območja za objekte pomembnejše družbene infrastrukture;
-       
prednostna območja za razvoj turizma.
(5) Ne glede na drugi in četrti odstavek tega člena se lahko
na predlog občine ob strinjanju preostalih občin v razvojni regiji v
regionalnem prostorskem planu uskladijo in določijo tudi zasnove drugih
prostorskih ureditev lokalnega pomena.
(6) Regionalni prostorski plan vsebuje usmeritve za
prostorski razvoj regije, predvsem usmeritve za razvoj poselitve, razvoj
gospodarske javne infrastrukture in urejanje krajine s poudarkom na ohranjanju
krajinske identitete. Usmeritve se prednostno predložijo glede na pomembne
razvojne možnosti ali probleme v razvojni regiji. Občine te usmeritve
upoštevajo pri pripravi svojih prostorskih aktov.
(7) Če vsebina regionalnega prostorskega plana vpliva na
sosednjo razvojno regijo ali posamezno občino, se te vsebine uskladijo z njo.
(8) Ne glede na četrti odstavek tega člena lahko mestne
občine določijo prednostna območja za gospodarski razvoj in večja nakupovalna
središča v občinskem prostorskem planu.
76. člen
(razmerje z regionalnim razvojnim programom)
(1) Regionalni prostorski plan je podlaga za pripravo
regionalnega razvojnega programa, ki se pripravlja v skladu s predpisi, ki
urejajo spodbujanje skladnega regionalnega razvoja.
(2) Regionalni prostorski plan mora biti sprejet pred
regionalnim razvojnim programom iz prejšnjega odstavka ali hkrati z njim.
77. člen
(pripravljavec regionalnega prostorskega plana)
(1) Pripravljavec regionalnega prostorskega plana je pravna
oseba, v večinski javni lasti, kot to določajo predpisi o spodbujanju skladnega
regionalnega razvoja, ki jo za celotno območje vsake razvojne regije izberejo
občine v regiji v skladu s predpisi, ki urejajo javno naročanje.
(2) Izbrani pripravljavec se za tekoče programsko obdobje
vključi v regijsko razvojno mrežo, kot jo določajo predpisi, ki urejajo
spodbujanje skladnega regionalnega razvoja.
(3) Pripravljavec vodi postopek priprave regionalnega
prostorskega plana ter skrbi za usklajevanje interesov med državo in občinami v
območju razvojne regije. Pripravljavec si mora prizadevati za sodelovanje vseh
relevantnih udeležencev pri urejanju prostora ter poskrbeti za zgodnje in
učinkovito obveščanje in sodelovanje javnosti.
(4) Za izdelavo regionalnega prostorskega plana, posameznih
sestavin regionalnega prostorskega plana ali njegovih strokovnih podlag
pripravljavec zagotovi sodelovanje interdisciplinarne skupine strokovnjakov iz
45. člena tega zakona. Zagotovi tudi izdelovalca regionalnega prostorskega
plana v skladu s predpisi, ki urejajo javno naročanje.
(5) Sredstva za izdelavo regionalnega prostorskega plana se
zagotavljajo v občinskih proračunih in državnem, pri čemer državni proračun
zagotovi 60 odstotkov potrebnih sredstev.
78. člen
(priprava in sprejetje regionalnega prostorskega plana)
(1) Priprava regionalnega prostorskega plana se začne, ko se
država in vse občine v razvojni regiji po posvetovanjih z javnostjo dogovorijo
in uskladijo o njegovi okvirni vsebini, postopku priprave in načinu sodelovanja
z udeleženci pri urejanju prostora (v nadaljnjem besedilu: izhodišča za
pripravo regionalnega prostorskega plana) in sosednjimi razvojnimi regijami.
Izhodišča za pripravo regionalnega prostorskega plana se objavijo v prostorskem
informacijskem sistemu.
(2) Osnutek regionalnega prostorskega plana in osnutek
okoljskega poročila se pripravita na strokovnih podlagah, ki jih zagotovijo
tudi nosilci urejanja prostora za svoje področje pristojnosti tako, da
omogočajo predstavitev razvojnih in varstvenih interesov za razvojno regijo in
sosednja območja.
(3) Osnutek regionalnega prostorskega plana in osnutek
okoljskega poročila se objavita v prostorskem informacijskem sistemu za najmanj
60 dni. V tem roku ima javnost možnost predložiti predloge in pripombe, do katerih
se pripravljavec opredeli in jih ustrezno obravnava. Pripravljavec v času javne
objave izvede javni posvet. Svoja mnenja o osnutku izdajo tudi nosilci urejanja
prostora, v katerih ugotavljajo skladnost osnutka s predpisi in razvojnimi
dokumenti iz svoje pristojnosti ter strokovnimi podlagami, ki so jih zagotovili
v tem postopku.
(4) Na podlagi pridobljenih predlogov in pripomb javnosti ter
mnenj nosilcev urejanja prostora iz prejšnjega odstavka se pripravita predlog
regionalnega prostorskega plana in predlog okoljskega poročila. Pripravljavec
pridobi odločitev iz četrtega odstavka 69. člena tega zakona.
(5) Regionalni prostorski plan sprejme razvojni svet regije,
določen v skladu s predpisi, ki urejajo spodbujanje skladnega regionalnega
razvoja, po potrditvi vlade in sveta regije, določenega v skladu s predpisi, ki
urejajo spodbujanje skladnega regionalnega razvoja.
4. oddelek: Občinski prostorski plan
79. člen
(namen in vsebina občinskega prostorskega plana)
(1) Z občinskim prostorskim planom občina na podlagi
Strategije, njenega akcijskega programa, regionalnega prostorskega plana,
drugih državnih razvojnih dokumentov in razvojnih ciljev EU uskladi in določi:
-       
cilje in prednostne naloge prostorskega razvoja občine;
-       
naselja v omrežju naselij in njihovo vlogo;
-       
zasnovo omrežja gospodarske javne infrastrukture;
-       
zasnovo družbene infrastrukture lokalnega pomena;
-       
prednostna območja za razvoj dejavnosti, pomembnih za občino;
-       
zasnovo zelenega sistema;
-       
območja, za katera se izdela urbanistična ali krajinska zasnova.
(2) Občinski prostorski plan vsebuje usmeritve za prostorski
razvoj občine, predvsem usmeritve za razvoj poselitve, za urejanje krajine ter
za razvoj gospodarske javne infrastrukture in družbene infrastrukture lokalnega
pomena. Občine te usmeritve upoštevajo pri pripravi prostorskih aktov.
(3) Sprejetje občinskega prostorskega plana je obvezno le za
mestne občine, kadar za regijo, v kateri so, ni sprejet regionalni prostorski
plan oziroma se ni začel postopek njegove priprave. V takem primeru lahko mestna
občina v občinskem prostorskem planu načrtuje tudi okvirna območja za
dolgoročni razvoj naselij.
(4) Občinski prostorski plan ne sme določati zasnov
prostorskih ureditev lokalnega pomena iz četrtega odstavka 75. člena tega
zakona, ki niso v skladu z regionalnim prostorskim planom in akcijskim
programom za izvajanje Strategije.
80. člen
(pripravljavec in izdelovalec občinskega prostorskega plana)
(1) Za pripravo občinskega prostorskega plana je odgovorna
občina.
(2) Pri izdelavi občinskega prostorskega plana se zagotovi
sodelovanje interdisciplinarne skupine strokovnjakov iz 45. člena tega
zakona.
81. člen
(priprava in sprejetje občinskega prostorskega plana)
(1) Na podlagi ugotovitev spremljanja stanja prostorskega
razvoja ter po posvetovanjih z javnostjo in nosilci urejanja prostora župan
sprejme sklep o pripravi občinskega prostorskega plana, v katerem se opredelijo
njegova izhodišča in način priprave tega plana. Sklep se skupaj z mnenjem iz
drugega odstavka 69. člena tega zakona objavi v prostorskem informacijskem
sistemu.
(2) Občina pripravi osnutek občinskega prostorskega plana in
osnutek okoljskega poročila. Osnutka objavi v prostorskem informacijskem sistem
ter pozove nosilce urejanja prostora in javnost, naj v 30 dneh predložijo
pripombe in predloge, ki jih imajo v zvezi z osnutkoma. Občina v okviru javne
razprave izvede javni posvet.
(3) Občina na podlagi pripomb in predlogov nosilcev urejanja
prostora in javnosti pripravi predlog občinskega prostorskega plana in predlog
okoljskega poročila. Pridobi tudi odločitev iz četrtega odstavka 69. člena
tega zakona.
(4) Občinski prostorski plan sprejme občinski svet.
4. poglavje: PROSTORSKI IZVEDBENI AKTI
1. oddelek: Državno prostorsko načrtovanje
1.1 Splošne določbe
82. člen
(namen državnega prostorskega načrtovanja)
(1) Država načrtuje prostorske ureditve državnega pomena
skupaj s spremljajočimi in funkcionalno povezanimi prostorskimi ureditvami
(državno prostorsko načrtovanje).
(2) Državno prostorsko načrtovanje poteka s temi postopki:
-       
umeščanje in načrtovanje prostorske ureditve državnega pomena, ki se
zaključi s sprejetjem DPN (v nadaljnjem besedilu: postopek DPN);
-       
umeščanje ki se zaključi s sprejetjem uredbe o najustreznejši varianti,
ter podrobnejše načrtovanje in dovoljevanje prostorske ureditve državnega
pomena, ki se zaključi z izdajo celovitega dovoljenja in sprejetjem uredbe o
državnem prostorskem ureditvenem načrtu (v nadaljnjem besedilu: združen
postopek);
-       
podrobnejše načrtovanje in dovoljevanje prostorske ureditve državnega
pomena, ki se zaključi z izdajo celovitega dovoljenja in sprejetjem uredbe o
državnem prostorskem ureditvenem načrtu (v nadaljnjem besedilu: delni združen
postopek).
(3) Združen postopek ali delni združen postopek se izvede, če
je znan investitor, ki namerava pridobiti eno celovito dovoljenje. Ne glede na
to se ta postopka lahko izvedeta tudi, če namerava investitor pridobiti več
celovitih dovoljenj, če gre za funkcionalno zaključeno celoto.
(4) V postopkih državnega prostorskega načrtovanja se
izvedejo le dejanja in sprejmejo odločitve, ki v postopkih priprave
regionalnega prostorskega plana ali akcijskega programa za izvajanje Strategije
še niso bile izvedene ali sprejete smiselno tako, kot jih določa ta zakon za
državno prostorsko načrtovanje.
(5) Če je bila najustreznejša varianta v postopku priprave
regionalnega prostorskega plana ali akcijskega programa za izvajanje Strategije
že izbrana, se lahko za tako varianto neposredno pripravi DPN. Če je taka
varianta iz regionalnega prostorskega plana ali akcijskega programa za izvajanje
Strategije podlaga za izvedbo združenega postopka ali delnega združenega
postopka, vlada pred izvedbo teh postopkov za to varianto sprejme uredbo o
najustreznejši varianti ob smiselni uporabi petega odstavka 98. člena tega
zakona.
83. člen
(vsebina državnih prostorskih izvedbenih aktov in celovitega
dovoljenja)
(1) DPN določi načrtovano prostorsko ureditev, območje DPN,
prostorske izvedbene pogoje za graditev in izvedbo drugih posegov v tem območju
in usmeritve za določitev namenske rabe prostora v občinskih prostorskih
izvedbenih aktih. DPN določi tudi prostorske izvedbene akte občin, na katere
neposredno vpliva ta uredba. DPN lahko določi tudi območje predkupne pravice
države, v skladu s 199. členom tega zakona.
(2) V uredbi o najustreznejši varianti se določi zasnova
načrtovane prostorske ureditve in njeno območje. Določijo se lahko tudi
omejitve in dopustni posegi v tem območju, če so potrebni, ter prostorski
izvedbeni akti občin, na katere neposredno vpliva s tem. V uredbi o
najustreznejši varianti se lahko določi tudi območje predkupne pravice države,
v skladu s 199. členom tega zakona.
(3) S celovitim dovoljenjem se dovoli gradnja načrtovanih
prostorskih ureditev. Če je treba v združenem postopku ali delnem združenem
postopku izvesti tudi presojo vplivov na okolje, se s celovitim dovoljenjem
odloči tudi o ustreznosti vplivov posega na okolje.
(4) Državni prostorski ureditveni načrt določi varovano
območje prostorske ureditve državnega pomena, za katero je izdano celovito
dovoljenje, usmeritve za določitev namenske rabe prostora v občinskih
prostorskih izvedbenih aktih in prostorske izvedbene pogoje za urejanje te
prostorske ureditve državnega pomena oziroma za izvedbo drugih posegov v
prostor v tem območju. Državni prostorski ureditveni načrt določi tudi
prostorske izvedbene akte občin, na katere ta uredba neposredno vpliva.
(5) Območje DPN, območje najustreznejše variante in območje
državnega prostorskega ureditvenega načrta se določijo tako, da jih je mogoče
grafično prikazati v katastru nepremičnin. Določijo se glede na znane podatke
in podrobnost strokovnih podlag, ki so na voljo v posamezni fazi postopka.
84. člen
(celovita presoja vplivov na okolje pri državnem prostorskem
načrtovanju)
(1) Za DPN in uredbo o najustreznejši varianti se izvede
celovita presoja vplivov na okolje. Obseg in vsebina okoljskega poročila se
prilagodita načrtovanim prostorskim ureditvam.
(2) Ne glede na prejšnji odstavek celovite presoje vplivov na
okolje v postopku DPN ali združenem postopku ni treba izvesti, če pripravljavec
o tem pridobi mnenje ministrstva, pristojnega za celovito presojo vplivov na
okolje. Pripravljavec lahko zaprosi za mnenje, če oceni, da se s tema aktoma ne
načrtujejo prostorske ureditve:
-       
ki bi bile poseg v okolje, za katerega je treba izvesti presojo vplivov
na okolje, v skladu s predpisi, ki urejajo varstvo okolja;
-       
za katere je zahtevana presoja sprejemljivosti na varovana območja ali
-       
ki bi lahko pomembneje vplivale na okolje.
(3) Ministrstvo, pristojno za celovito presojo vplivov na
okolje, o mnenju iz prejšnjega odstavka obvesti pripravljavca v 30 dneh po
prejetju zaprosila. To mnenje se skupaj s sklepom o pripravi DPN ali izvedbi
združenega postopka (v nadaljnjem besedilu: sklep o pripravi) objavi v
prostorskem informacijskem sistemu.
(4) Pripravljavec pridobi mnenje zavoda, pristojnega za
ohranjanje narave, o verjetno pomembnih vplivih na varovana območja in o
obveznosti izvedbe presoje sprejemljivosti. Zavod izda mnenje v 30 dneh od
prejetja zaprosila. To mnenje se skupaj s sklepom o pripravi objavi v
prostorskem informacijskem sistemu. Mnenje zavoda glede obveznosti izvedbe
presoje sprejemljivosti je zavezujoče.
85. člen
(udeleženci postopkov državnega prostorskega načrtovanja)
(1) Pobudnik izvedbe postopka državnega prostorskega
načrtovanja je ministrstvo, v pristojnost katerega spada prostorska ureditev,
za katero daje pobudo. Pobudnik je tudi naročnik. Naročnik je lahko tudi
investitor ali druga oseba, če se tako dogovori s pobudnikom.
(2) Investitor v združenem postopku ali delnem združenem postopku
vloži vlogo za izdajo celovitega dovoljenja, zagotovi dokumentacijo za izdajo
celovitega dovoljenja in sprejetje državnega prostorskega ureditvenega načrta
ter nosi stroške teh postopkov. Zanj veljajo tudi obveznosti, ki jih za
investitorja določajo predpisi, ki urejajo graditev. Investitor da skupaj s
pobudnikom v delnem združenem postopku tudi pobudo za začetek tega postopka.
(3) Pripravljavca v postopku DPN in pri pripravi
dokumentacije v združenem postopku ali delnem združenem postopku sta ministrstvo
in za ta namen imenovana projektna skupina iz 86. člena tega zakona.
(4) Postopek izdaje celovitega dovoljenja in državnega
prostorskega ureditvenega načrta usklajuje in vodi ministrstvo.
(5) Stranski udeleženec v postopku izdaje celovitega
dovoljenja je lahko oseba, ki je lahko stranski udeleženec v skladu s tem
zakonom in v skladu s predpisi, ki urejajo graditev.
86. člen
(projektna skupina)
(1) Člane in vodjo projektne skupine imenuje minister s
sklepom na predlog pristojnega organa ali organizacije. Vodja projektne skupine
je predstavnik ministrstva. Vodja in člani projektne skupine imajo namestnika.
(2) Člani projektne skupine v širši sestavi so po en
predstavnik:
-       
ministrstva;
-       
pobudnika;
-       
ministrstva, pristojnega za celovito presojo vplivov na okolje, če se
izvaja celovita presoja vplivov na okolje;
-       
državnih nosilcev urejanja prostora, relevantnih za konkreten postopek;
-       
naročnika;
-       
investitorja, če je ta znan, in
-       
odgovornega vodje.
(3) Člani projektne skupine v ožji sestavi so po en
predstavnik:
-       
ministrstva;
-       
pobudnika;
-       
ministrstva, pristojnega za celovito presojo vplivov na okolje, če se
izvaja celovita presoja vplivov na okolje;
-       
državnih nosilcev urejanja prostora, relevantnih za konkreten postopek.
(4) Seje projektne skupine niso javne. Na povabilo vodje
projektne skupine se lahko seje projektne skupine udeleži tudi predstavnik
občine ali drug posameznik, ki ni član projektne skupine.
87. člen
(naloge projektne skupine)
(1) Projektna skupina ima te naloge:
-       
skrb za usklajevanje interesov sodelujočih v postopku državnega
prostorskega načrtovanja;
-       
potrditev načrta sodelovanja javnosti in skrb za vključevanje javnosti;
-       
potrditev časovnega načrta in skrb za njegovo izvajanje;
-       
uskladitev in potrditev stališča do pripomb in predlogov javnosti;
-       
oblikovanje predlogov za obravnavo in izdajo mnenj k načrtovanim
prostorskim ureditvam na Prostorskemu svetu ali Komisiji za prostorski razvoj;
-       
priprava obvestila o nameri za uvedbo postopka razrešitve nasprotja
javnih interesov za Prostorski svet ali Komisijo za prostorski razvoj;
-       
priprava drugih gradiv oziroma oblikovanje mnenja o drugih zadevah v
skladu s tem zakonom.
(2) Projektna skupina v ožji sestavi ima te naloge:
-       
oblikovanje mnenj k načrtovanim prostorskim ureditvam z vidika
pristojnosti vseh sodelujočih nosilcev urejanja prostora, ministrstva in
pobudnika;
-       
določitev obsega in podrobnejše vsebine okoljskega poročila;
-       
oblikovanje mnenj o ustreznosti okoljskega poročila in določitev
morebitnih dopolnitev okoljskega poročila;
-       
oblikovanje mnenj o sprejemljivosti vplivov izvedbe državnega
prostorskega akta na okolje;
-       
oblikovanje mnenj o ustreznosti dokumentacije in določitev morebitnih
dopolnitev.
(3) Člani projektne skupine v ožji sestavi pripravijo
stališče za pripravo mnenj projektne skupine.
(4) Vodja projektne skupine ima te naloge:
-       
predstavlja projektno skupino;
-       
sklicuje in vodi seje projektne skupine;
-       
skrbi za dokumentiranje sej projektne skupine;
-       
določa članom projektne skupine roke za pregled gradiv, pripravo
stališč, posredovanje podatkov ipd. v posameznih fazah državnega prostorskega
načrtovanja; rok je lahko med deset in 30 dni;
-       
posreduje Prostorskemu svetu ali Komisiji za prostorski razvoj predloge
za obravnavo ali pripravo mnenja, za katere se dogovorijo v projektni skupini;
-       
seznanja z vprašanji, ki jih ni mogoče uskladiti v projektni skupini
Prostorski svet ali Komisijo za prostorski razvoj po predhodni seznanitvi
članov projektne skupine;
-       
seznanja s postopkom državnega prostorskega načrtovanja Prostorski svet
ali Komisijo za prostorski razvoj po predhodni seznanitvi članov projektne
skupine.
(5) Na sejah projektne skupine se:
-       
spremlja priprava strokovnih podlag in po potrebi oblikujejo priporočila
za njihovo pripravo;
-       
usklajujejo stališča članov;
-       
oblikujejo mnenja in drugi dokumenti, ki jih mora pripraviti projektna
skupina v skladu s tem zakonom.
(6) Projektna skupina oblikuje mnenja in druge dokumente v
soglasju. Če soglasja ni mogoče doseči, vodja projektne skupine o tem seznani
Prostorski svet oziroma Komisijo za prostorski razvoj.
88. člen
(dopustne dodatne prostorske ureditve)
(1) Poleg izvedbe načrtovanih prostorskih ureditev iz prvega
odstavka 82. člena tega zakona je zaradi smotrne izrabe prostora v območju
veljavnega državnega prostorskega izvedbenega akta dopustna tudi izvedba
prostorskih ureditev gospodarske javne infrastrukture in priključkov nanje, ki
niso bili predhodno načrtovani, če:
-       
se k rešitvam njihove umestitve pridobi predhodno pozitivno mnenje
investitorja načrtovane prostorske ureditve ali, če je prostorska ureditev
državnega pomena že zgrajena in predana v uporabo pa njenega upravljavca;
-       
se z njimi ne onemogoči izvedba omilitvenih ali izravnalnih ukrepov v
skladu s predpisi, ki urejajo varstvo okolja in ohranjanje narave, predvidenih
v teh območjih ter
-       
državni prostorski izvedbeni akt teh prostorskih ureditev izrecno ne
prepoveduje.
(2) Ta člen se uporablja tudi v območjih:
-       
državni prostorskih načrtov, sprejetih na podlagi ZUreP-2;
-       
državnih prostorskih načrtov, sprejetih na podlagi ZUPUDPP;
-       
državnih prostorskih načrtov, sprejetih na podlagi ZPNačrt;
-       
državnih lokacijskih načrtov, sprejetih na podlagi ZUreP-1;
-       
prostorskih izvedbenih načrtov, ki jih je na podlagi ZUN sprejela
država.
89. člen
(načrtovanje občine v območju državnega prostorskega
izvedbenega akta)
(1) V območju državnega prostorskega izvedbenega akta lahko
občina pripravi občinski prostorski izvedbeni akt v skladu s tem zakonom, če s
tem nista onemogočeni izvedba in uporaba prostorskih ureditev, načrtovanih v
državnih prostorskih izvedbenih aktih, in če s tem soglaša vlada. Soglasje
vlade ne šteje za mnenje nosilca urejanja prostora k osnutku oziroma predlogu
občinskega prostorskega izvedbenega akta niti za mnenje za sprejetje takega
akta.
(2) Občina pošlje vladi pobudo za tako načrtovanje, ki jo
predhodno uskladi z investitorjem ali upravljavcem, če so prostorske ureditve
že zgrajene in predane v uporabo.
(3) Vlada preveri skladnost občinske pobude s prostorskimi
ureditvami, ki so predmet državnega prostorskega izvedbenega akta, in v 90 dneh
s sklepom izda soglasje za pripravo občinskega prostorskega izvedbenega akta
ali pobudo zavrne. S soglasjem lahko določi tudi pogoje, ki jih mora občina
upoštevati ali izvesti pred začetkom priprave takega akta ali druge usmeritve.
Sklep vlade se objavi v prostorskem informacijskem sistemu.
(4) K občinskemu prostorskemu izvedbenemu aktu, ki ga občina
pripravi v skladu s tem členom, mora pred njegovim sprejetjem, pridobiti tudi
mnenje ministrstva o upoštevanju pogojev in usmeritev iz prejšnjega odstavka.
(5) Po sprejetju občinskega prostorskega izvedbenega akta iz
prejšnjega odstavka vlada ugotovi ali državni prostorski izvedbeni akt preneha
veljati v določenem delu ali v celoti.
(6) Ne glede na peti odstavek 52. člena tega zakona
lahko občina v skladu s tem členom načrtuje prostorske ureditve lokalnega
pomena z OPPN tudi, če OPPN ni v skladu z OPN. V tem primeru občina v sklepu o
pripravi OPPN izrecno navede, da bo pripravila OPPN v območju državnega
prostorskega izvedbenega akta brez skladnosti z OPN. Po sprejetju takega OPPN
občina uskladi OPN v skladu s tretjim odstavkom 125. člena tega zakona.
90. člen
(načrtovanje prostorskih ureditev skupnega pomena)
(1) Ministrstvo in občina se lahko dogovorita, da občina
pripravi prostorski izvedbeni akt za prostorsko ureditev, ki je skupnega
državnega in lokalnega pomena, če se s tem strinja ministrstvo, v pristojnost
katerega spada prostorska ureditev državnega pomena. Ministrstvo in občina pred
začetkom priprave takega prostorskega akta skleneta dogovor, v katerem določita
obveznosti glede priprave prostorskega izvedbenega akta. Občina in investitor
oziroma ministrstvo, v pristojnost katerega spada prostorska ureditev državnega
pomena, lahko sklenejo dogovor tudi glede financiranja in morebitnih drugih
obveznosti.
(2) Prostorsko ureditev skupnega pomena občina načrtuje z OPN
ali OPPN. Župan sprejme sklep o njegovi pripravi po predhodnem soglasju
ministra.
(3) Ministrstvo in ministrstvo, v pristojnost katerega spada
prostorska ureditev državnega pomena, morata občinski prostorski akt,
pripravljen na podlagi tega člena, potrditi pred njegovim sprejetjem.
1.2 Postopek DPN
91. člen
(pobuda)
(1) Postopek DPN se začne na pobudo.
(2) Pobuda mora biti obrazložena in utemeljena v prostorskih
strateških aktih in razvojnih dokumentih s področja, na katerem je podana. Vsebovati
mora podatke, potrebne za odločanje o nadaljevanju postopka DPN ter osnutek
načrta sodelovanja javnosti in osnutek časovnega načrta.
(3) Ministrstvo preveri popolnost in utemeljenost pobude. Če
je pobuda popolna in utemeljena, minister imenuje projektno skupino, pobuda pa
se objavi v prostorskem informacijskem sistemu. Če pobuda ni popolna oziroma
utemeljena, ministrstvo o tem obvesti pobudnika, da pobudo dopolni ali jo z
obrazložitvijo zavrne.
(4) Če ministrstvo prejme za določeno območje več pobud, s
sklepom odloči o združitvi obravnave teh pobud v enem postopku DPN, če je to
smiselno zaradi njihove funkcionalne in teritorialne povezanosti.
(5) Če je treba sočasno s pripravo pobude izdelati dokument
identifikacije investicijskega projekta v skladu s predpisi, ki urejajo javne
finance, lahko pobuda šteje tudi za dokument identifikacije investicijskega
projekta.
(6) Če se v pobudi utemelji, da obstaja le ena potencialno
izvedljiva varianta, je lahko sestavni del pobude študija variant v skladu s
94. členom tega zakona. Pobuda v tem primeru šteje za predinvesticijsko
zasnovo v skladu s predpisi, ki urejajo javne finance.
(7) Če se v pobudi utemelji, da ni izvedljive variante, se
lahko v pobudi predlaga taka neizvedljiva varianta, za katero se v tej fazi
postopka presodi, da izpolnjuje pogoje za izvedbo postopka odločanja o
razrešitvi nasprotja javnih interesov v skladu z 20. členom tega zakona.
(8) Če je bila najustreznejša varianta izbrana v postopku
priprave regionalnega prostorskega plana ali akcijskega programa za izvajanje
Strategije, se pobuda pripravi na podlagi takega akta. Sestavni del pobude je
potrditev predinvesticijske zasnove, v skladu s predpisi, ki urejajo javne
finance.
(9) Člani projektne skupine, ki so predstavniki nosilcev
urejanja prostora, po javni objavi pobude zagotovijo vse podatke iz svoje
pristojnosti, ki se nanašajo na načrtovano prostorsko ureditev, lahko pa
pripravijo tudi usmeritve za načrtovanje.
(10) Po javni objavi pobude se v 30 dneh pridobi tudi mnenje
iz četrtega odstavka 84. člena tega zakona oziroma mnenje iz drugega
odstavka 84. člena tega zakona.
(11) Člani projektne skupine, ki so predstavniki nosilcev
urejanja prostora, ki sodelujejo pri celoviti presoji vplivov na okolje in
ministrstva, pristojnega za celovito presojo vplivov na okolje, predlagajo
obseg in natančnost informacij, ki morajo biti vključene v okoljsko poročilo.
(12) Občina v 30 dneh po objavi pobude predloži vse podatke
iz svoje pristojnosti, pomembne za državno prostorsko načrtovanje. Občina lahko
predloži tudi usmeritve za načrtovanje.
(13) Javnosti se omogoči dajanje predlogov in pripomb na
objavljeno pobudo v roku, ki ni krajši od 30 dni. Projektna skupina lahko
organizira posvete ali delavnice ali kako drugače vključi javnost v postopek
državnega prostorskega načrtovanja.
92. člen
(analiza podatkov in usmeritev, načrt sodelovanja javnosti
in časovni načrt)
(1) Izdelovalec na podlagi analize podatkov in usmeritev
nosilcev urejanja prostora, občin in predlogov javnosti pripravi predlog
potencialno izvedljivih variant in seznam strokovnih podlag, ki jih je treba še
izdelati, in predlaga način upoštevanja predlogov javnosti. Po potrebi dopolni
tudi načrt sodelovanja javnosti in časovni načrt.
(2) Projektna skupina iz 86. člena tega zakona:
-       
izda mnenje o predlogu potencialno izvedljivih variant;
-       
potrdi seznam in obseg strokovnih podlag;
-       
potrdi stališča do upoštevanja predlogov javnosti;
-       
potrdi načrt sodelovanja javnosti in časovni načrt;
-       
pripravi predlog sklepa o pripravi.
(3) Projektna skupina iz 86. člena tega zakona v ožji
sestavi določi obseg in natančnost informacij, ki morajo biti vključene v
okoljsko poročilo.
93. člen
(sklep o pripravi)
(1) Sklep o pripravi DPN sprejme vlada.
(2) Sklep o pripravi vsebuje:
-       
navedbo vrste postopka državnega prostorskega načrtovanja;
-       
cilje načrtovanih prostorskih ureditev;
-       
opis načrtovane prostorske ureditve z osnovnimi značilnostmi ter
določitev okvirnega območja in občin, v območju katerih bo predvidoma
načrtovana prostorska ureditev;
-       
odločitev o načrtovanju v variantah z obrazložitvijo in opis potencialno
izvedljivih variant, ki se preverijo v študiji variant; če ni izvedljive
variante, pa opis take neizvedljive variante, ki potencialno izpolnjuje pogoje
za izvedbo postopka odločanja o razrešitvi nasprotja javnih interesov v skladu
z 20. členom tega zakona, in odločitev o izvedbi tega postopka pri
pripravi študije variant;
-       
navedbo, ali se bosta izvedli celovita presoja vplivov na okolje in
presoja sprejemljivosti na varovana območja;
-       
seznam udeležencev postopka državnega prostorskega načrtovanja;
-       
seznam podatkov in strokovnih podlag, vključno z obveznostmi udeležencev
glede njihovega zagotavljanja;
-       
druge podatke in obveznosti, pomembne za izvedbo postopka državnega
prostorskega načrtovanja.
(3) Sklep o pripravi se skupaj s časovnim načrtom in načrtom
sodelovanja javnosti, stališčem do upoštevanja predlogov javnosti in mnenjem o
obveznosti izvedbe presoje sprejemljivosti na varovana območja iz četrtega
odstavka 84. člena tega zakona in morebitnim mnenjem iz drugega odstavka
84. člena tega zakona objavi v prostorskem informacijskem sistemu.
(4) Po sprejetju sklepa o pripravi lahko minister na predlog
projektne skupine iz 86. člena tega zakona vladi predlaga sprejetje
začasnih ukrepov za zavarovanje urejanja prostora v skladu s tem zakonom.
(5) Po sprejetju sklepa o pripravi lahko pobudnik ali
investitor dostopa na zemljišča v okvirnem območju variant za izvajanje
meritev, za raziskave terena, ocenjevanje vrednosti nepremičnin, ureditev mej
in pogodbeno pridobivanje zemljišč (v nadaljnjem besedilu: pripravljalna dela).
Pobudnik ali investitor s priporočeno pošto obvesti lastnike zemljišč o
izvajanju pripravljalnih del najmanj osem dni pred začetkom njihovega
izvajanja. Lastniki zemljišč morajo dovoliti dostop nanje osebam, ki po
pooblastilu pobudnika ali investitorja izvajajo taka dela. Lastniki zemljišč
imajo pravico do odškodnine zaradi omejitve uporabe nepremičnine za čas izvedbe
pripravljalnih del.
(6) Pobudnik in ministrstvo do uveljavitve DPN spremljata
pripravo občinskih prostorskih izvedbenih aktov v območju priprave DPN tako, da
se z njihovo pripravo ne onemogoči načrtovanje ali izvedba načrtovanih
prostorskih ureditev.
94. člen
(študija variant in predlog najustreznejše variante)
(1) Naročnik zagotovi študijo variant s predlogom
najustreznejše variante (v nadaljnjem besedilu: študija variant), okoljsko
poročilo in predlog DPN.
(2) Naročnik lahko zagotovi predlog DPN po dokončanih
dejanjih iz 95. člena tega zakona. V tem primeru se predlog DPN obravnava
v skladu s 96. členom tega zakona.
(3) V študiji variant in okoljskem poročilu se potencialno
izvedljive variante podrobneje obdelajo, ovrednotijo in primerjajo s
prostorsko-družbenega, varstvenega, funkcionalnega in ekonomskega vidika ter
ocenijo z vidika sprejemljivosti v lokalnem okolju. Če je izvedljiva samo ena
varianta, se v študiji variant obravnava samo ta. Na podlagi rezultatov
vrednotenja se opravi sintezna primerjava variant ter predlagajo najustreznejša
varianta in potrebne optimizacije in usmeritve za nadaljnje državno prostorsko
načrtovanje. Predlog DPN se pripravi za najustreznejšo varianto iz študije
variant.
(4) Pri celoviti presoji vplivov na okolje se vrednotenje z
varstvenega vidika izvede z okoljskim poročilom, ki je sestavni del študije
variant.
(5) Če se študija variant nanaša na investicijski projekt v
skladu s predpisi, ki urejajo javne finance, šteje za predinvesticijsko
zasnovo.
(6) Projektna skupina iz 86. člena tega zakona v ožji
sestavi pripravi mnenje glede ustreznosti študije variant, okoljskega poročila
in predloga DPN ter mnenje glede sprejemljivosti variante in predloga DPN z
varstvenega vidika. Projektna skupina za pripravo mnenja glede ustreznosti
študije variant, okoljskega poročila in predloga DPN uskladi stališča
posameznih članov projektne skupine, za pripravo mnenja glede sprejemljivosti
variante in predloga DPN z varstvenega vidika pa stališča članov, ki so
predstavniki nosilcev urejanja prostora, ki sodelujejo pri celoviti presoji
vplivov na okolje. Člani projektne skupine dajo tudi projektne in morebitne
druge pogoje v skladu s predpisi, ki urejajo graditev. Če študija variant,
okoljsko poročilo oziroma predlog DPN niso ustrezni, projektna skupina zahteva
njihovo dopolnitev.
(7) Če izvedljive variante ni mogoče najti oziroma zaradi negativnega
stališča katerega od članov ožje sestave projektne skupine, nobena od variant
ni izvedljiva, projektna skupina iz 86. člena tega zakona o tem seznani
Prostorski svet v ožji sestavi. Ministrstvo lahko na predlog Prostorskega sveta
predlaga vladi uvedbo postopka odločanja o razrešitvi nasprotja javnih
interesov v skladu z 20. členom tega zakona. Če vlada odloči o razrešitvi
nasprotja javnih interesov, se predlagana varianta, obravnavana v tem postopku,
šteje za izvedljivo in se zanjo izdela predlog DPN.
95. člen
(odziv na študijo variant)
(1) Študija variant, okoljsko poročilo, predlog DPN in mnenja
projektne skupine se objavijo v prostorskem informacijskem sistemu.
(2) Na javno objavljeno študijo variant, okoljsko poročilo in
predlog DPN ima javnost možnost dajanja predlogov in pripomb najmanj 30 dni od
dneva javne objave. V času javne objave se praviloma izvede tudi javna
obravnava gradiva. Občina lahko v 30 dneh izda mnenje k študiji variant,
okoljskemu poročilu in predlogu DPN. Lahko poda tudi projektne pogoje in
morebitne druge pogoje v skladu s predpisi, ki urejajo graditev.
(3) Izdelovalec prouči predloge in pripombe javnosti in
občine in pripravi predlog stališč glede njihovega upoštevanja (v nadaljnjem
besedilu: stališča do predlogov in pripomb). Projektna skupina iz
86. člena tega zakona potrdi predlog stališč do predlogov in pripomb ter
po potrebi izvede usklajevanje interesov. Stališča do predlogov in pripomb so
usmeritve za morebitno dopolnitev študije variant, okoljskega poročila in predloga
DPN.
(4) Izdelovalec po potrebi dopolni študijo variant, okoljsko
poročilo in predlog DPN v 30 dneh po potrditvi stališč iz prejšnjega odstavka.
Projektna skupina v ožji sestavi v 30 dneh po prejemu študije variant,
okoljskega poročila in predloga DPN po potrebi dopolni mnenja iz šestega
odstavka prejšnjega člena. Če se predlog DPN ne obravnava hkrati s študijo
variant člani projektne skupine dajo usmeritve za pripravo DPN v skladu s
96. členom tega zakona.
(5) Če se predlog DPN obravnava hkrati s študijo variant,
ministrstvo, pristojno za celovito presojo vplivov na okolje izda mnenje o
sprejemljivosti vplivov predloga DPN na okolje v 15 dneh od prejema študije
variant, okoljskega poročila, predloga DPN in mnenja projektne skupine iz
šestega odstavka prejšnjega člena ter morebitnega dopolnjenega mnenja iz
prejšnjega odstavka. Pri pripravi mnenja se, kot posvetovanje z organi, ki jih
zadevajo okoljski vplivi, upošteva mnenje projektne skupine v ožji sestavi
oziroma stališča članov projektne skupine, ki so predstavniki nosilcev urejanja
prostora, ki sodelujejo pri celoviti presoji vplivov na okolje iz šestega
odstavka prejšnjega člena in morebitnega dopolnjenega mnenja iz prejšnjega
odstavka.
(6) Pripravljavec lahko pozove Prostorski svet v ožji
sestavi, naj sprejme sklep, s katerim se opredeli do predloga najustreznejše
variante. Ministrstvo lahko na predlog Prostorskega sveta s tem sklepom seznani
vlado.
(7) Dopolnjena študija variant, okoljsko poročilo, predlog
DPN, stališča do predlogov in pripomb, mnenje o sprejemljivosti vplivov izvedbe
najustreznejše variante na okolje iz šestega odstavka prejšnjega člena, mnenji
iz četrtega in petega odstavka tega člena in morebiten sklep Prostorskega sveta
oziroma vlade iz prejšnjega odstavka se objavijo v prostorskem informacijskem
sistemu.
96. člen
(samostojna obravnava predloga DPN)
(1) Če predlog DPN ni obravnavan hkrati s študijo variant se
predlog DPN pripravi za najustreznejšo varianto iz študije variant, okoljsko
poročilo iz študije variant pa se dopolni tako, da obravnava vplive predloga
DPN na okolje. Predlog DPN z okoljskim poročilom se objavi v prostorskem
informacijskem sistemu. Javna objava ne sme biti krajša od 30 dni. Občina lahko
v 30 dneh izda mnenje k predlogu DPN z okoljskim poročilom ter projektne in
morebitne druge pogoje v skladu s predpisi, ki urejajo graditev.
(2) Projektna skupina v ožji sestavi pripravi mnenje glede
ustreznosti predloga DPN z okoljskim poročilom in mnenje glede sprejemljivosti
njegovih vplivov z varstvenega vidika. Za pripravo mnenja glede ustreznosti
predloga DPN z okoljskim poročilom se uskladijo stališča posameznih članov
projektne skupine, za pripravo mnenja glede sprejemljivosti vplivov predloga
DPN z varstvenega vidika pa stališča članov, ki so predstavniki nosilcev urejanja
prostora, ki sodelujejo pri celoviti presoji vplivov na okolje. Če predlog DPN
z okoljskim poročilom ni ustrezen, projektna skupina da zahtevo za dopolnitev.
Člani projektne skupine dajo tudi projektne in morebitne druge pogoje v skladu
s predpisi, ki urejajo graditev.
(3) Ministrstvo, pristojno za celovito presojo vplivov na
okolje v 15 dneh od prejetja teh gradiv izda mnenje o sprejemljivosti vplivov
izvedbe predloga DPN na okolje. Pri pripravi tega mnenja, se kot posvetovanje z
organi, ki jih zadevajo okoljski vplivi, upošteva mnenje projektne skupine v
ožji sestavi oziroma stališča članov projektne skupine, ki so predstavniki
nosilcev urejanja prostora, ki sodelujejo v postopku celovite presoje vplivov
na okolje iz šestega odstavka 94. člena tega zakona, četrtega odstavka
95. člena tega zakona in iz prejšnjega odstavka.
(4) Predlog DPN, okoljsko poročilo, stališča do predlogov in
pripomb in mnenje iz prejšnjega odstavka se objavijo v prostorskem
informacijskem sistemu.
97. člen
(sprejetje DPN)
(1) DPN sprejme vlada z uredbo po objavi gradiv iz sedmega
odstavka 95. člena tega zakona ali po objavi gradiv iz četrtega odstavka
prejšnjega člena. Vlada hkrati izda odlok o prenehanju veljavnost odloka o
začasnih ukrepih.
(2) Po uveljavitvi DPN občina po kratkem postopku sprememb in
dopolnitev OPN iz šestega odstavka 125. člena tega zakona uskladi
prostorske izvedbene akte z DPN tako, da v njih prikaže območje DPN z namensko
rabo prostora v skladu z usmeritvami, ki jih da DPN. Do ustrezne spremembe in
dopolnitve občinskih prostorskih izvedbenih aktov se ti akti ne smejo izvajati
v delih in glede prostorskih ureditev, glede katerih niso v skladu z veljavnim
DPN.
(3) Po sprejetju DPN lahko pobudnik ali investitor izvaja
pripravljalna dela v skladu s petim odstavkom 93. člena tega zakona.
98. člen
(spremembe in dopolnitve DPN)
(1) Postopek sprememb in dopolnitev DPN se izvede po
postopku, določenem za njegovo sprejetje. Kadar gre za spremembo in dopolnitev
DPN, s katero se ne spreminja odločitev o najustreznejši varianti, v postopku
sprememb in dopolnitev DPN ni treba izvesti nalog iz 94. in 95. člena tega
zakona.
(2) V pobudi morajo biti navedeni razlogi ter dane
utemeljitve za predlagano spremembo in dopolnitev.
(3) Ne glede na prvi odstavek tega člena se izvede kratek
postopek sprememb in dopolnitev DPN (v nadaljnjem besedilu: kratek postopek) v
primeru sprememb in dopolnitev DPN, če gre za:
-       
uskladitev s sorodnimi predpisi iz 62. člena tega zakona;
-       
prenehanje veljavnosti DPN ali njegovega dela v skladu z 99. členom
tega zakona;
-       
odpravo neskladja med posameznimi določbami DPN ali njegovim besedilnim
in grafičnim delom in je to neskladje posledica očitnih napak;
-       
druge očitne napake, npr. navajanje neveljavnih predpisov, objava
napačnega grafičnega dela ipd.
(4) Ne glede na prejšnji odstavek se kratek postopek ne sme
uporabiti za spremembe in dopolnitve DPN, če bi bilo treba zanje izvesti
celovito presojo vplivov na okolje.
(5) Kratek postopek se izvede tako, da ministrstvo pošlje
predlog sprememb in dopolnitev DPN v obravnavo vladi, ta pa jih sprejme z
uredbo.
(6) V primeru sprememb in dopolnitev DPN se za objavo v
prostorskem informacijskem sistemu pripravi tudi čistopis tekstualnega dela in
čistoris grafičnega dela DPN.
99. člen
(prenehanje veljavnosti DPN)
(1) Ko je območje DPN ali del njegovega območja, obravnavano
v drugem prostorskem izvedbenem aktu ali v državnem prostorskem redu v skladu s
tem zakonom, lahko DPN preneha veljati:
-       
v celoti;
-       
v delu, ki je izveden, če s tem ni onemogočena celovitost izvedbe
preostalih prostorskih ureditev;
-       
v delu, ki ni potreben za izvedbo, s čimer se strinjajo investitor,
pobudnik, pristojni nosilci urejanja prostora in občina.
(2) O prenehanju veljavnosti DPN ali njegovega dela odloči
vlada z uredbo, ki se pripravi v skladu s petim odstavkom 98. člena tega
zakona.
1.3 Združen postopek
1.3.1 Uredba o najustreznejši varianti
100. člen
(postopek)
Združen postopek poteka ob smiselnem upoštevanju določb 91.
do 95. člena tega zakona, pri čemer:
-       
naročnik hkrati s študijo variant zagotovi tudi uredbo o najustreznejši
varianti;
-       
projektna skupina hkrati s študijo varianti obravnava tudi uredbo o
najustreznejši varianti;
-       
se uredba o najustreznejši varianti javno objavi in javno obravnava
hkrati s študijo variant;
-       
člani projektne skupine, ki so predstavniki nosilcev urejanja prostora,
predložijo usmeritve in projektne pogoje za pripravo dokumentacije v skladu s
102. členom tega zakona;
-       
ministrstvo, pristojno za celovito presojo vplivov na okolje izda mnenje
o sprejemljivosti vplivov predloga uredbe o najustreznejši varianti na okolje.
Pri pripravi tega mnenja se kot posvetovanje z organi, ki jih zadevajo okoljski
vplivi, upošteva mnenje projektne skupine v ožji sestavi oziroma stališča
članov projektne skupine, ki so predstavniki nosilcev urejanja prostora, ki
sodelujejo pri celoviti presoji vplivov na okolje iz šestega odstavka
94. člena tega zakona in morebitnega dopolnjenega mnenja iz četrtega
odstavka 95. člena tega zakona.
101. člen
(sprejetje uredbe o najustreznejši varianti)
(1) Najustreznejšo varianto sprejme vlada z uredbo.
(2) Uredba o najustreznejši varianti varuje območje izbrane
variante pred spreminjanjem in dopolnjevanjem veljavnih ter sprejemanjem novih
občinskih prostorskih izvedbenih aktov in sorodnih predpisov, tako da se z
njihovo pripravo ne onemogočita podrobnejše načrtovanje in izvedba načrtovane
prostorske ureditve.
(3) Uredba o najustreznejši varianti lahko določi območje na
katerem se omeji izvajanje občinskih prostorskih izvedbenih aktov in območje,
za katero mora občina pred sprejetjem prostorskih izvedbenih aktov pridobiti
mnenje pobudnika in pripravljavca. Pobudnik in pripravljavec med veljavnostjo
uredbe o najustreznejši varianti spremljata pripravo občinskih prostorskih
aktov v območju najustreznejše variante.
(4) Po uveljavitvi uredbe o najustreznejši varianti lahko
pobudnik ali investitor izvaja pripravljalna dela v skladu s petim odstavkom
93. člena tega zakona.
(5) Uredba o najustreznejši varianti velja 20 let od
uveljavitve.
(6) Za spremembe in dopolnitve uredbe o najustreznejši
varianti se smiselno uporabljajo določbe 98. člena tega zakona.
1.3.2 Priprava dokumentacije
102. člen
(priprava dokumentacije)
(1) Združen postopek se nadaljuje po uveljavitvi uredbe o
najustreznejši varianti iz prejšnjega člena.
(2) Če je treba v skladu s predpisi, ki urejajo varstvo
okolja, izvesti predhodni postopek, investitor pridobi odločitev ministrstva,
pristojnega za predhodni postopek.
(3) Minister spremeni in dopolni sestavo projektne skupine za
pripravo dokumentacije s predstavniki mnenjedajalcev, v skladu s predpisi, ki
urejajo graditev.
(4) Člani projektne skupine dajo projektne pogoje, če jih
niso dali ob obravnavi uredbe o najustreznejši varianti. Člani projektne
skupine zagotovijo vse podatke iz svoje pristojnosti, ki se nanašajo na
načrtovano prostorsko ureditev.
(5) Izdelovalec na podlagi uredbe o najustreznejši varianti,
analize podatkov in projektnih pogojev mnenjedajalcev ter predlogov občin in
javnosti, danih v času javne obravnave študije variant, pripravi obseg vsebin
in informacij, ki jih je še treba pridobiti oziroma izdelati. Po potrebi
dopolni tudi načrt sodelovanja javnosti in časovni načrt priprave
dokumentacije.
(6) Projektna skupina uskladi in potrdi:
-       
seznam in obseg vsebin za izdelavo dokumentacije iz sedmega odstavka
tega člena;
-       
način upoštevanja predlogov občin in javnosti;
-       
načrt sodelovanja javnosti in časovni načrt priprave dokumentacije.
(7) Investitor zagotovi dokumentacijo, ki ima te, med seboj
usklajene, sestavne dele:
-       
osnutek državnega prostorskega ureditvenega načrta;
-       
dokumentacijo za pridobitev gradbenega dovoljenja v skladu s predpisi,
ki urejajo graditev;
-       
poročilo o vplivih na okolje, če se izvede tudi presoja vplivov na
okolje.
(8) Optimalna umestitev in projektna obdelava načrtovane
prostorske ureditve državnega pomena se poiščeta v območju uredbe o
najustreznejši varianti. Spremljajoče in funkcionalno povezane prostorske
ureditve se lahko načrtujejo tudi zunaj tega območja, če to narekujejo nove
okoliščine. V tem primeru se šteje, da je dokumentacija v skladu z uredbo o
najustreznejši varianti iz 101. člena tega zakona. Nove okoliščine morajo
biti v dokumentaciji obrazložene in utemeljene.
(9) Projektna skupina se seznani z dokumentacijo iz sedmega
odstavka tega člena in pripravi mnenje o tem ali je dokumentacija primerna za
vložitev vloge. Za pripravo mnenja se uskladijo stališča posameznih članov
projektne skupine.
(10) Če pri pripravi dokumentacije ni mogoče najti izvedljive
prostorske ali projektne rešitve, projektna skupina o tem seznani Prostorski
svet v ožji sestavi. Ministrstvo lahko, na predlog Prostorskega sveta predlaga
vladi uvedbo postopka odločanja o razrešitvi nasprotja javnih interesov v
skladu z 20. členom tega zakona. Če vlada odloči o razrešitvi nasprotja
javnih interesov, se predlagana rešitev, obravnavana v tem postopku, šteje za
izvedljivo in se zanjo izdela dokumentacija.
1.3.3 Izdaja celovitega dovoljenja in sprejetje državnega
prostorskega ureditvenega načrta
103. člen
(subsidiarna uporaba predpisov)
(1) Za celovito dovoljenje in postopek izdaje celovitega
dovoljenja se smiselno uporabljajo določbe predpisov, ki urejajo graditev, ki
veljajo za integralno gradbeno dovoljenje, razen če ta zakon ne določa drugače.
(2) Za postopek izdaje celovitega dovoljenja se določba
predpisa, ki ureja graditev, ki se nanaša na prevlado javne koristi v postopku
izdaje integralnega gradbenega dovoljenja, uporabi le, če se v postopku izvaja
tudi presoja vplivov na okolje in če vlada v predhodnih postopkih o prevladi
ali razrešitvi nasprotja javnih interesov še ni odločala ali če to narekujejo
nove okoliščine.
(3) Za postopek izdaje celovitega dovoljenja se določba
predpisa, ki ureja graditev, ki se nanaša na določitev stranskih udeležencev v
integralnem postopku, uporabi le, če se v postopku izvaja tudi presoja vplivov
na okolje. Če se v postopku izdaje celovitega dovoljenja ne izvaja presoja
vplivov na okolje, se stranski udeleženci določijo v skladu s predpisom, ki
ureja graditev, za izdajo gradbenega dovoljenja.
(4) Za postopek izdaje celovitega dovoljenja se določba
predpisa, ki ureja graditev, ki se nanaša na sodelovanje zainteresirane
javnosti v integralnem postopku, uporabi le, če se v postopku izvaja tudi
presoja vplivov na okolje.
(5) Rok za izdajo celovitega dovoljenja je osem mesecev od
vložitve popolne vloge za izdajo celovitega dovoljenja, pri čemer rok ne teče v
času pridobivanja mnenj, javne razprave, pridobivanja mnenja v postopku
ugotavljanja čezmejnih vplivov v skladu s predpisi, ki urejajo varstvo okolja,
in postopka odločanja o razrešitvi nasprotja javnih interesov v skladu z
20. členom tega zakona.
(6) Za celovito dovoljenje se ne uporabljajo določbe
predpisa, ki ureja graditev, ki veljajo za gradbeno ali integralno gradbeno
dovoljenje za del objekta.
(7) Za celovito dovoljenje se določbe predpisa, ki ureja
graditev, ki se nanašajo na izredna pravna sredstva, uporabijo le, če se v
postopku ne izvaja presoja vplivov na okolje ali presoja sprejemljivosti na
varovana območja.
(8) Ne glede na predpise, ki urejajo kmetijska zemljišča,
plačilo odškodnine zaradi spremembe namembnosti ni pogoj za izdajo celovitega
dovoljenja.
(9) Pri gradnji objektov ter opravljanju inšpekcijskega
nadzora in izvajanju inšpekcijskih ukrepov na podlagi celovitega dovoljenja se
uporabljajo predpisi, ki urejajo graditev, razen če ta zakon ne določa drugače.
104. člen
(vloga za izdajo celovitega dovoljenja)
(1) Investitor vloži vlogo za izdajo celovitega dovoljenja
pri ministrstvu. Vlogi priloži izdelano dokumentacijo iz sedmega odstavka
102. člena tega zakona. Vloga in dokumentacija se objavita v prostorskem
informacijskem sistemu.
(2) Ministrstvo pozove mnenjedajalce, da v 30 dneh od poziva
preverijo ustreznost vloge ter preverijo izpolnjevanje zahtev glede obsega
vsebin za izdelavo dokumentacije iz 102. člena tega zakona oziroma
izpolnjevanje projektnih pogojev in o tem izdajo mnenje v skladu s predpisi, ki
urejajo graditev. Mnenjedajalec lahko dodatne vsebine zahteva le, če to
narekujejo nove okoliščine, ki jih mora izrecno utemeljiti.
(3) Ministrstvo z mnenji seznani investitorja, ki po potrebi
zagotovi dopolnitev dokumentacije.
(4) Šteje se, da je vloga za izdajo celovitega dovoljenja
vsebinsko popolna, če je predložena v skladu s prvim odstavkom tega člena in če
mnenjedajalci, v roku iz drugega odstavka tega člena, ne zahtevajo dodatnih
vsebin. Ministrstvo izda sklep o popolnosti vloge, če to zahteva investitor.
(5) Če rešitev zaradi negativnega mnenja katerega od
mnenjedajalcev ni izvedljiva, ministrstvo o tem seznani Prostorski svet v ožji
sestavi. Ministrstvo lahko, na predlog Prostorskega sveta predlaga vladi uvedbo
postopka odločanja o razrešitvi nasprotja javnih interesov v skladu z
20. členom tega zakona. Če vlada odloči o razrešitvi nasprotja javnih
interesov, se predlagana rešitev, obravnavana v tem postopku, šteje za
izvedljivo in se zanjo izdela dokumentacija.
105. člen
(seznanitev javnosti in stranskih udeležencev)
(1) Na podlagi popolne vloge in mnenj mnenjedajalcev, iz
katerih izhaja, da je predvidena gradnja v skladu s predpisi s področja
mnenjedajalca, ministrstvo pripravi osnutek celovitega dovoljenja, ki se skupaj
z vlogo s prilogami in mnenji javno objavijo v prostorskem informacijskem
sistemu in na državnem portalu eUprave ter omogoči dajanje mnenj in pripomb
najmanj 30 dni od dneva objave.
(2) Javna objava iz prejšnjega odstavka vsebuje:
-       
navedbo upravnega organa;
-       
osebno ime oziroma firmo in prijavljeno prebivališče oziroma poslovni
naslov investitorja;
-       
navedbo posega, ki je predmet izdaje celovitega dovoljenja;
-       
podatke o tem, kje in kdaj je omogočen vpogled v dokumentacijo;
-       
podatke o tem, kje, kdaj in kako se dajo pripombe na dokumentacijo;
-       
vabilo vsem, ki lahko pridobijo status stranskega udeleženca, naj v 30
dneh od objave priglasijo svojo udeležbo;
-       
podatke o sodelovanju države članice Evropske unije v primeru čezmejnih
vplivov v skladu z zakonom, ki ureja varstvo okolja.
(3) V času javne objave se izvede tudi javna obravnava.
(4) Če so udeležbo v postopku priglasili stranski udeleženci,
ki gradnji nasprotujejo, jih ministrstvo povabi na ustno ali videokonferenčno
obravnavo.
(5) Investitor se opredeli do predloženih pripomb in
predlogov javnosti in stranskih udeležencev.
106. člen
(ponovna seznanitev)
(1) Če se po javni objavi dokumentacija tako spremeni, da to
lahko vpliva na posamezna izdana mnenja ali izjave stranskih udeležencev, se s
spremembo seznanijo tisti mnenjedajalci ali stranski udeleženci, na katere
vpliva sprememba, in po potrebi pridobijo njihova nova mnenja ali izjave v
delu, v katerem se je dokumentacija spremenila.
(2) V primeru iz prejšnjega odstavka ministrstvo pripravi
predlog celovitega dovoljenja, ki se skupaj z dopolnjeno dokumentacijo,
pojasnilom o tem, kako so bili upoštevani predlogi oziroma pripombe javnosti in
stranskih udeležencev, in z novimi mnenji javno objavi v prostorskem
informacijskem sistemu in spletnih straneh eUprave.
(3) Za javno objavo se smiselno uporablja drugi odstavek
prejšnjega člena.
107. člen
(izdaja celovitega dovoljenja)
(1) Celovito dovoljenje se izda, če:
-       
je prostorska ureditev v skladu z uredbo o najustreznejši varianti ali
drugim državnim prostorskim izvedbenim aktom v skladu z drugo alinejo prvega
odstavka 110. člena tega zakona;
-       
so izpolnjeni drugi pogoji za izdajo gradbenega dovoljenja, razen
pravice, ki investitorju omogoča gradnjo na zadevni nepremičnini, in plačila
odškodnine zaradi spremembe namembnosti kmetijskih zemljišč;
-       
je vlada odločila, da se nasprotje javnih interesov razreši na način, ki
omogoča izdajo celovitega dovoljenja;
-       
so vplivi posega na okolje sprejemljivi v skladu s predpisi, ki urejajo
varstvo okolja, če se je hkrati izvajala tudi presoja vplivov na okolje;
-       
poseg v naravo ne bo škodoval celovitosti zadevnega območja v skladu s
predpisi, ki urejajo ohranjanje narave, če se je hkrati izvajala tudi presoja
sprejemljivosti posega na varovana območja.
(2) Celovito dovoljenje izda vlada z odločbo, ki vsebuje:
-       
podatke o investitorju;
-       
opis gradnje, zahtevnost objekta in klasifikacijsko številko v skladu s
predpisi, ki urejajo razvrščanje objektov;
-       
navedbo parcelnih številk za parcele, na katerih se bo izvedla
nameravana gradnja;
-       
opis zagotavljanja komunalne oskrbe in priključevanja na infrastrukturo
s podatki o parcelnih številkah komunalnih vodov in mestu priključevanja;
-       
podatki o dokumentaciji iz druge in tretje alineje sedmega odstavka
102. člena tega zakona;
-       
številko in datum vseh izdanih mnenj in navedbo mnenjedajalcev;
-       
morebitne pogoje za izvedbo gradnje, vzdrževanje in uporabo objekta;
-       
odločitev o sprejemljivosti vplivov posega na okolje oziroma o presoji
sprejemljivosti posega na varovana območja, če se je v postopku izvajala
presoja vplivov na okolje oziroma presoja sprejemljivosti posega na varovana
območja;
-       
omilitvene ukrepe za preprečitev, zmanjšanje ali odpravo škodljivih
vplivov na naravo v skladu s predpisi, ki urejajo ohranjanja narave, če so
potrebni;
-       
ukrepe in pogoje za preprečitev, zmanjšanje ali odpravo škodljivih
vplivov na okolje v času gradnje, uporabe ali po prenehanju uporabe objektov, v
skladu s predpisi, ki urejajo varstvo okolja, če so potrebni;
-       
navedbo, da je celovito dovoljenje izdano na podlagi odločitve vlade o
razrešitvi nasprotja javnih interesov, kadar je bil ta postopek izveden,
navedbo izravnalnih ukrepov, usmeritev zanje in določitev pogojev njihove
izvedbe, in navedbo, da morajo biti pred prijavo začetka gradnje izpolnjeni
pogoji za delovanje izravnalnih ukrepov;
-       
veljavnost celovitega dovoljenja.
(3) Sestavni del celovitega dovoljenja je tudi dokumentacija
iz druge in tretje alineje sedmega odstavka 102. člena tega zakona.
(4) Če pogoji iz prvega odstavka tega člena niso izpolnjeni,
vlada z odločbo zavrne izdajo celovitega dovoljenja.
(5) Celovito dovoljenje ima enake učinke kot gradbeno
dovoljenje, če ta zakon ne določa drugače.
(6) Če je v skladu s predpisi, ki urejajo varstvo okolja, za
prostorsko ureditev obvezna presoja vplivov na okolje, ima celovito dovoljenje
enake učinke kot integralno gradbeno dovoljenje, če ta zakon ne določa drugače.
(7) Zoper celovito dovoljenje je dovoljen upravni spor.
(8) Za spremembo celovitega dovoljenja zaradi večjih odstopanj
v skladu s predpisi, ki urejajo graditev objektov, se smiselno uporabljajo
določbe tega zakona o postopku priprave dokumentacije, postopku izdaje
celovitega dovoljenja in sprejetju državnega prostorskega ureditvenega načrta
in določbe predpisov, ki urejajo graditev, v delu, ki se nanaša na spremembo
gradbenega dovoljenja.
(9) Celovito dovoljenje preneha veljati, če investitor ne
prijavi začetka gradnje in ne začne gradnje v desetih letih po njegovi
pravnomočnosti.
(10) Celovito dovoljenje ali odločba iz četrtega odstavka
tega člena se najpozneje v 15 dneh od dneva vročitve odločbe investitorju javno
objavi v prostorskem informacijskem sistemu in na državnem portalu eUprava. Z
njim se seznanijo mnenjedajalci, občina, gradbena inšpekcija, inšpekcija, pristojna
za okolje, ter druge pristojne inšpekcije in država, ki je sodelovala v
postopku ugotavljanja čezmejnih vplivov v skladu s predpisi, ki urejajo varstvo
okolja.
108. člen
(sprejetje državnega prostorskega ureditvenega načrta)
(1) Vlada hkrati z izdajo celovitega dovoljenja sprejme z
uredbo tudi državni prostorski ureditveni načrt za prostorsko ureditev, za
katero izda celovito dovoljenje.
(2) Državni prostorski ureditveni načrt varuje območje
prostorske ureditve, za katero je izdano celovito dovoljenje, pred
spreminjanjem in dopolnjevanjem veljavnih ter sprejetjem novih občinskih
prostorskih izvedbenih aktov in sorodnih predpisov, da se z njihovo pripravo ne
onemogoči njena izvedba.
(3) Po uveljavitvi državnega prostorskega ureditvenega načrta
občina po kratkem postopku iz šestega odstavka 125. člena tega zakona
uskladi prostorske izvedbene akte s tem državnim prostorskim ureditvenim
načrtom tako, da v njih prikaže območje tega načrta z namensko rabo prostora v
skladu z usmeritvami, ki jih da ta načrt. Do ustrezne spremembe in dopolnitve
občinskih prostorskih izvedbenih aktov se ti akti ne smejo izvajati v delih in
glede prostorskih ureditev, glede katerih niso v skladu z veljavnim državnim
prostorskim ureditvenim načrtom.
(4) Za spremembe in dopolnitve državnega prostorskega
ureditvenega načrta se smiselno uporabljajo določbe 98. člena tega zakona.
(5) Za prenehanje veljavnosti državnega prostorskega
ureditvenega načrta se smiselno uporablja 99. člen tega zakona. Ne glede
na to državni prostorski ureditveni načrt preneha veljati, če je prenehalo
veljati celovito dovoljenje za isto prostorsko ureditev ali je bilo to
odpravljeno ali razveljavljeno.
109. člen
(gradnja na podlagi celovitega dovoljenja)
(1) Gradnja se začne po pravnomočnosti celovitega dovoljenja
iz 107. člena tega zakona in po prijavi začetka gradnje v skladu s
predpisi, ki urejajo graditev. Začetek gradnje na podlagi celovitega dovoljenja
se prijavi ministrstvu.
(2) Ne glede na prejšnji odstavek lahko investitor na lastno
odgovornost prijavi začetek gradnje objekta in začne gradnjo tudi po
dokončnosti celovitega dovoljenja, če ne gre za objekt z vplivi na okolje ali
za objekt, ki ne potrebuje presoje sprejemljivosti na varovana območja po
predpisih, ki urejajo ohranjanje narave.
(3) Investitor mora pri prijavi začetka gradnje priložiti
izjavo, da je lastnik ali imetnik stvarne pravice, ki mu daje pravico graditi
na tuji nepremičnini, na kateri je predvidena gradnja, ali to pravico izkazuje
z dokazili v skladu s predpisi, ki urejajo graditev objektov, in mora priložiti
listine, ki to dokazujejo.
(4) Investitor mora prijavi začetka gradnje priložiti
potrdilo o plačilu odškodnine zaradi spremembe namembnosti kmetijskega
zemljišča v skladu s predpisi, ki urejajo kmetijska zemljišča. Odškodnino zaradi
spremembe namembnosti ne glede na predpise, ki urejajo kmetijska zemljišča,
odmeri ministrstvo v upravnem postopku, ki se začne na zahtevo investitorja.
Investitor mora zahtevi za odmero odškodnine priložiti dokumentacijo, ki
vsebuje podatke, ki so v skladu s predpisi, ki urejajo kmetijska zemljišča,
potrebni za odmero odškodnine.
(5) Če ministrstvo ugotovi, da investitor prijavi začetka
gradnje ni priložil listin iz tretjega in četrtega odstavka tega člena, o tem
obvesti gradbenega inšpektorja.
(6) Kot druge listine, ki omogočajo gradnjo na podlagi
celovitega dovoljenja, poleg dokazil v skladu s predpisi, ki urejajo graditev,
za gradnjo objektov iz drugega odstavka 53. člena tega zakona, razen za
gradnjo objektov iz prve do tretje in šeste do devete alineje 2. točke drugega
odstavka 53. člena tega zakona, štejejo tudi:
-       
notarsko overjena pogodba in zemljiškoknjižno dovolilo o pridobitvi
lastninske ali katere druge stvarne pravice;
-       
zemljiškoknjižni izpisek, iz katerega je razvidno, da je nepremičnina
vknjižena kot javno dobro, grajeno javno dobro, družbena lastnina v splošni
rabi ali splošno ljudsko premoženje ne glede na upravljavca;
-       
potrdilo pristojnega organa, da glede zadevne nepremičnine niso
dokončani postopki v skladu s predpisi, ki urejajo denacionalizacijo;
-       
potrdilo pristojnega sodišča, da glede zadevne nepremičnine niso
dokončani zapuščinski postopki v skladu s predpisi, ki urejajo dedovanje, ali
predpisi, ki urejajo dedovanje kmetijskih gospodarstev;
-       
potrdilo pristojnega organa, da niso dokončani postopki vračanja
premoženja v skladu s predpisi, ki urejajo vrnitev premoženja in pravic
agrarnih skupnosti;
-       
potrdilo pristojnega organa, da glede nepremičnine niso dokončani
postopki vračanja premoženja v skladu s predpisi, ki urejajo zadruge;
-       
odločba ali sklep pristojnega upravnega organa o uvedbi postopka
razlastitve ali postopka za pridobitev služnosti v javno korist;
-       
potrdilo upravnega organa, da poteka postopek komasacije v skladu s
predpisi, ki urejajo kmetijska zemljišča.
(7) Investitor mora na nepremičninah, na katerih je izkazoval
pravico do gradnje na podlagi dokazil iz tretje do osme alineje prejšnjega
odstavka, po zaključku teh postopkov pridobiti lastninsko ali drugo stvarno
pravico.
(8) Če investitor pridobi pravico, ki mu omogoča gradnjo na podlagi
dokazil iz tretje do osme alineje šestega odstavka tega člena, pripada lastniku
nepremičnine denarno nadomestilo zaradi omejitev uporabe nepremičnine za čas od
njene dejanske uporabe za gradnjo do takrat, ko investitor pridobi lastninsko,
drugo stvarno ali obligacijsko pravico na zadevnih nepremičninah. Denarno
nadomestilo lahko predstavlja uporabnino za čas od dejanskega posega do
določitve odškodnine za razlaščeno nepremičnino ali zamudne obresti za to
obdobje, pri čemer se v obeh primerih upošteva, da to nadomestilo ne more
presegati višine odškodnine za razlaščeno nepremičnino.
(9) Denarno nadomestilo iz prejšnjega odstavka se dogovori s
pogodbo za odkup ali ustanovitev služnosti, če se nepremičnina pridobi ali
obremeni sporazumno, ali kot del odškodnine iz 216. člena tega zakona, če
se nepremičnina razlasti ali obremeni s služnostjo v javno korist.
(10) Za izdajo uporabnega dovoljenja za objekte, izvedene na
podlagi celovitega dovoljenja, je pristojno ministrstvo. Člani komisije za
tehnični pregled v postopku izdaje uporabnega dovoljenja so mnenjedajalci, ki
so sodelovali v združenem postopku ali delnem združenem postopku, in izvajalci
javnih služb ali nosilci javnih pooblastil.
(11) Peti do osmi odstavek tega člena se uporabljajo tudi pri
izdaji gradbenega dovoljenja, ki se izda na podlagi DPN, ali gradbenega
dovoljenja, za izdajo katerega je v skladu s predpisi, ki urejajo graditev,
pristojno ministrstvo in ki se nanaša na gradnjo objektov iz drugega odstavka
53. člena tega zakona, razen za gradnjo objektov iz prve do tretje ter
šeste do devete alineje 2. točke drugega odstavka 53. člena tega zakona.
1.4 Delni združen postopek
110. člen
(pobuda za delni združen postopek)
(1) Delni združen postopek se lahko izvede, če je prostorska
ureditev državnega pomena:
-       
določena z uredbo o najustreznejši varianti in se ne izvaja združen
postopek;
-       
določena z drugim državnim prostorskim izvedbenim aktom, pri pripravi
dokumentacije pa bo treba upoštevati manjša odstopanja;
-       
že lokacijsko določena v zakonu ali razvojnem dokumentu države;
-       
nadgradnja, razširitev ali dograditev obstoječe prostorske ureditve
državnega pomena in je to lokacijsko določeno v razvojnem dokumentu države.
(2) Za primere iz druge, tretje in četrte alineje prejšnjega
odstavka delni združen postopek ni dopusten, če je ministrstvo, pristojno za
celovito presojo vplivov na okolje izdalo mnenje, da bi bilo treba izvesti
celovito presojo vplivov na okolje. Investitor ali pobudnik pridobi to mnenje
pred predložitvijo pobude.
(3) Delni združen postopek se začne na pobudo. To predložita
pobudnik in investitor.
(4) Pobuda mora biti obrazložena, utemeljena in v skladu z
dokumentom iz prvega odstavka tega člena, na podlagi katerega je predložena.
Vsebovati mora podatke, potrebne za določitev projektnih in drugih pogojev za
izdelavo projektne in druge dokumentacije v skladu s predpisi, ki urejajo
graditev, in podatke, potrebne za odločanje o obveznosti izvedbe presoje
vplivov na okolje oziroma presoje sprejemljivosti posega na varovana območja v
skladu s predpisi, ki urejajo varstvo okolja in ohranjanje narave. Pobuda
vsebuje tudi osnutek načrta sodelovanja javnosti in osnutek časovnega načrta.
(5) Pobuda za primer iz druge, tretje in četrte alineje
prvega odstavka tega člena vsebuje tudi mnenje ministrstva, pristojnega za
celovito presojo vplivov na okolje, da celovite presoje vplivov na okolje ni
treba izvesti.
(6) Pobuda za primere iz tretje in četrte alineje prvega
odstavka tega člena vsebuje tudi študijo variant, ki je izdelana v skladu s tem
zakonom in utemeljuje le eno izvedljivo varianto. Če gre za investicijski
projekt, v skladu s predpisi, ki urejajo javne finance, mora biti študija
variant potrjena v skladu s predpisi, ki urejajo javne finance.
(7) Pobuda ne sme biti v nasprotju s Strategijo, akcijskim
programom in regionalnim prostorskim planom, oziroma z državnim prostorskim
redom.
(8) Ministrstvo preveri popolnost in utemeljenost pobude. Če
je pobuda popolna in utemeljena, minister imenuje projektno skupino, pobuda pa
se objavi v prostorskem informacijskem sistemu. Če pobuda ni popolna oziroma
utemeljena, ministrstvo o tem obvesti pobudnika in investitorja, da pobudo
dopolnita, ali jo z obrazložitvijo zavrne.
(9) Če je v skladu z drugim odstavkom tega člena ministrstvo,
pristojno za celovito presojo vplivov na okolje izdalo mnenje, da je treba
izvesti celovito presojo vplivov na okolje, ministrstvo pobudo zavrne.
(10) Člani projektne skupine, ki so predstavniki
mnenjedajalcev, po javni objavi pobude pripravijo projektne pogoje in
zagotovijo vse podatke iz svoje pristojnosti, ki se nanašajo na načrtovano
prostorsko ureditev.
(11) Občine v 30 dneh po objavi pobude predložijo vse podatke
iz svoje pristojnosti in morebitne projektne pogoje.
(12) Javnosti se omogoči dajanje predlogov in pripomb na
objavljeno pobudo v roku, ki ni krajši od 30 dni. V tem času se lahko
organizirata posvet ali delavnica ali kako drugače vključi javnost.
(13) Če je treba v skladu s predpisi, ki urejajo varstvo
okolja, izvesti predhodni postopek, ministrstvo pristojno za predhodni postopek,
o tem odloči v 30 dneh po javni objavi pobude.
(14) Če je treba izvesti presojo vplivov na okolje člani
projektne skupine, ki so predstavniki organizacij, ki sodelujejo v presoji
vplivov na okolje, predlagajo obseg in natančnost informacij, ki morajo biti
vključene v poročilo o vplivih na okolje.
(15) Če je pobuda za primere iz tretje in četrte alineje
prvega odstavka tega člena popolna in utemeljena in je bilo v skladu z drugim
odstavkom tega člena pridobljeno mnenje, da celovita presoja vplivov na okolje
ni potrebna, vlada pred nadaljevanjem delnega združenega postopka za varianto
iz študije variant iz šestega odstavka tega člena sprejme uredbo o
najustreznejši varianti ob smiselni uporabi petega odstavka 98. člena tega
zakona.
111. člen
(analiza podatkov, načrt sodelovanja javnosti in časovni
načrt)
(1) Izdelovalec na podlagi analize podatkov in projektnih
pogojev mnenjedajalcev, občin in predlogov javnosti pripravi obseg vsebin in
informacij, ki jih je še treba pridobiti oziroma izdelati. Po potrebi dopolni
tudi načrt sodelovanja javnosti in časovni načrt.
(2) Projektna skupina uskladi in potrdi:
-       
seznam in obseg vsebin za izdelavo dokumentacije iz sedmega odstavka
102. člena tega zakona;
-       
način upoštevanja predlogov občin in javnosti;
-       
obseg in natančnost informacij, ki morajo biti vključene v poročilo o
vplivih na okolje;
-       
načrt sodelovanja javnosti in časovni načrt.
(3) Projektna skupina pripravi predlog sklepa o pripravi
dokumentacije za izdajo celovitega dovoljenja in pripravo državnega prostorskega
ureditvenega načrta (v nadaljnjem besedilu: sklep o pripravi dokumentacije).
112. člen
(sklep o pripravi dokumentacije)
(1) Minister izda sklep o pripravi dokumentacije, s katerim
dovoli pripravo dokumentacije za izdajo celovitega dovoljenja in sprejetje
državnega prostorskega ureditvenega načrta, če so izpolnjeni pogoji iz
110. člena tega zakona in opravljene dejavnosti iz prejšnjega člena.
(2) Sklep o pripravi dokumentacije vsebuje:
-       
navedbo investitorja;
-       
opis prostorske ureditve z osnovnimi značilnostmi ter določitev
okvirnega območja in občin, v območju katerih bo predvidoma načrtovana
prostorska ureditev;
-       
navedbo odločitve o obveznosti izvedbe presoje vplivov na okolje oziroma
presoje sprejemljivosti na varovana območja;
-       
navedbo obsega vsebin in njihove podrobnosti, ki jih mora obsegati
dokumentacija, ter seznam podatkov in strokovnih podlag za njeno pripravo;
-       
obveznosti glede zagotavljanja podatkov in strokovnih podlag iz prejšnje
alineje ter s tem povezane roke in financiranje;
-       
navedbo sodelujočih mnenjedajalcev;
-       
druge podatke in obveznosti, pomembne za pripravo dokumentacije.
(3) Po izdaji sklepa o pripravi dokumentacije lahko:
-       
ministrstvo na predlog investitorja vladi predlaga sprejetje začasnih
ukrepov za zavarovanje urejanja prostora v skladu s tem zakonom;
-       
investitor izvaja pripravljalna dela iz petega odstavka 93. člena
tega zakona.
(4) Sklep o pripravi dokumentacije se skupaj s časovnim
načrtom in načrtom sodelovanja javnosti, načinom upoštevanja predlogov javnosti
in odločitvijo o obveznosti izvedbe presoje vplivov na okolje oziroma presoje
sprejemljivosti posega objavi v prostorskem informacijskem sistemu.
(5) Pobudnik, investitor in ministrstvo do izdaje celovitega
dovoljenja spremljajo pripravo občinskih prostorskih izvedbenih aktov v območju
priprave dokumentacije, da se z njihovo pripravo ne onemogoči izvedba
načrtovane prostorske ureditve.
113. člen
(priprava dokumentacije, izdaja celovitega dovoljenja in
sprejetje državnega prostorskega ureditvenega načrta)
(1) Po sprejetju sklepa iz prvega odstavka prejšnjega člena
se za pripravo dokumentacije smiselno uporabljajo določbe 102. člena tega
zakona.
(2) Če se dokumentacija pripravi na podlagi uredbe o
najustreznejši varianti se umestitev in projektna obdelava načrtovane
prostorske ureditve državnega pomena poiščeta v območju uredbe o najustreznejši
varianti. Spremljajoče in funkcionalno povezane prostorske ureditve se lahko
načrtujejo tudi zunaj tega območja, če to narekujejo nove okoliščine. V tem
primeru se šteje, da je dokumentacija v skladu z uredbo o najustreznejši
varianti.
(3) Če se dokumentacija pripravi na podlagi drugega državnega
prostorskega izvedbenega akta, so pri podrobnejšem načrtovanju in projektni
obdelavi prostorske ureditve državnega pomena dopustna manjša odstopanja od
tega akta zaradi podrobnejšega načrtovanja spremljajočih in funkcionalno
povezanih prostorskih ureditev. Manjše odstopanje je tako, ki ne vpliva na
utemeljitev predloga najustreznejše variante, z njim se območje tega akta ne
poveča za več kot deset odstotkov njegove prvotne površine in zanj ni treba
izvesti celovite presoje vplivov na okolje. V tem primeru se šteje, da je
dokumentacija v skladu s tem državnim prostorskim izvedbenim aktom.
(4) V primeru iz prve in druge alineje prvega odstavka
110. člena tega zakona postopka iz 110., 111. in 112. člena tega
zakona ni treba izvesti, če investitor sam zagotovi dokumentacijo v skladu s
sedmim odstavkom 102. člena tega zakona, vključitev mnenjedajalcev in
sodelovanje javnosti v skladu s tem zakonom. V tem primeru ministrstvo ne izda
sklepa iz 112. člena tega zakona, investitor pa prosi ministrstvo za
objavo dokumentacije v prostorskem informacijskem sistemu. Sestavni del vloge
iz prvega odstavka 104. člena tega zakona je tudi poročilo o sodelovanju z
javnostjo pri pripravi dokumentacije.
(5) Celovito dovoljenje se izda ob smiselnem upoštevanju
določb 103. do 107. člena tega zakona.
(6) Uredba o državnem prostorskem ureditvenem načrtu se
sprejme ob smiselnem upoštevanju določb 108. člena tega zakona.
(7) Gradnja na podlagi celovitega dovoljenja se izvede na
podlagi 109. člena tega zakona.
2. oddelek: Občinsko prostorsko načrtovanje
2.1 Splošne določbe
114. člen
(namen občinskega prostorskega načrtovanja)
Občina načrtuje prostorske ureditve lokalnega pomena ter
določa namensko rabo prostora in prostorske izvedbene pogoje v svojem območju s
prostorskimi izvedbenimi akti (občinsko prostorsko načrtovanje).
115. člen
(razkritje morebitnega nasprotja interesov)
(1) V postopku priprave OPN ali OPPN ali postopku lokacijske
preveritve se javnost med javno objavo osnutka tega akta seznani tudi z
morebitnim nasprotjem interesov v skladu s predpisi, ki urejajo integriteto in
preprečevanje korupcije.
(2) Ne glede na predpise, ki urejajo integriteto in
preprečevanje korupcije, so k razkritju morebitnega nasprotja interesov
zavezane vse osebe, ki posredno ali neposredno izvršujejo pristojnost priprave
občinskih prostorskih izvedbenih aktov.
(3) Oseba iz prejšnjega odstavka predloži izjavo, če je glede
nepremičnin, ki so del prostorskega izvedbenega akta, in se jim nameravajo
spreminjati namenska raba prostora ali prostorski izvedbeni pogoji:
-       
imela v zadnjih treh letih lastninsko, stavbno ali zastavno pravico;
-       
imel v zadnjih treh letih lastninsko, stavbno ali zastavno pravico njen
zakonec ali zunajzakonski partner, oseba, ki je z njo v razmerju skrbnika,
varovanca, rejnika, otroka, ki je nameščen v rejništvo, v sorodstvenem razmerju
v ravni vrsti ali sorodstvenem razmerju v stranski vrsti do drugega kolena;
-       
je bila v zadnjih treh letih več kot 50-odstotni družbenik, član organov
upravljanja ali nadzora ali prokurist družbe, ki ima lastninsko, stavbno ali
zastavno pravico na taki nepremičnini, ali
-       
je bila v zadnjih treh letih več kot 50-odstotni družbenik, član organov
upravljana ali nadzora ali prokurist družbe, ki ima lastninsko, stavbno ali
zastavno pravico na taki nepremičnini, njegov zakonec ali zunajzakonski
partner, oseba, ki je z njo v razmerju skrbnika, varovanca, rejnika, otroka, ki
je nameščen v rejništvo, v sorodstvenem razmerju v ravni vrsti ali sorodstvenem
razmerju v stranski vrsti do drugega kolena.
2.2 Občinski prostorski načrt (OPN)
2.2.1 Namen in vsebina OPN
116. člen
(namen OPN)
Z OPN se v skladu z regionalnim in občinskim prostorskim
planom na izvedbeni ravni načrtujejo prostorske ureditve lokalnega pomena ter
določajo namenska raba prostora in prostorski izvedbeni pogoji za umestitev
načrtovanih posegov v prostor.
117. člen
(vsebina OPN)
(1) Z OPN se določijo:
-       
namenska raba prostora;
-       
prostorski izvedbeni pogoji vključno z morebitno obveznostjo izvedbe
projektnega natečaja;
-       
poselitvena območja;
-       
območja za dolgoročni razvoj naselij;
-       
območja, za katera se pripravijo OPPN, usmeritve in pogoji za njihovo
pripravo vključno z morebitno obveznostjo izvedbe projektnega natečaja, in prostorski
izvedbeni pogoji za izvajanje posegov v prostor, ki veljajo do njihovega
sprejetja;
-       
območja prenove;
-       
javne površine;
-       
komunalna oprema in druga gospodarska javna infrastruktura ter oskrbna
območja, na katerih sta oziroma bosta zagotovljena priključevanje in uporaba
posamezne vrste gospodarske javne infrastrukture.
(2) OPN ne sme določati prostorskih ureditev lokalnega pomena
iz četrtega odstavka 75. člena tega zakona, ki niso v skladu z občinskim
prostorskim planom, regionalnim prostorskim planom, akcijskim programom za
izvajanje Strategije in Strategijo.
(3) Ob sprejetju OPN občinski svet z odlokom ugotovi, kateri
prostorski izvedbeni akti ali njihove posamezne sestavine niso v skladu z OPN
ali so že izvedeni. Če občina ugotovi, da so ti akti že izvedeni ali da v
celoti ali v posameznih delih niso v skladu z OPN, jih v celoti oziroma v delu,
ki ni v skladu s tem odlokom, razveljavi.
(4) V postopku sprememb in dopolnitev OPN mora občina v
spremembe in dopolnitve OPN vključiti vse spremembe namenske rabe prostora,
sprejete s sklepom o lokacijski preveritvi za namen iz prve alineje
134. člena tega zakona, in z OPPN s spremembo namenske rabe prostora,
uskladitve namenske rabe prostora s pravnomočnimi ugotovitvenimi odločbami za
krčitev gozda do 0.5 ha v skladu s predpisi, ki urejajo gozdove ter določiti
namensko rabo prostora v skladu s sprejetimi DPN ali državnimi prostorskimi
ureditvenim načrtom, če teh sprememb namenske rabe prostora oziroma določitve
namenske rabe prostora še ni vključila v OPN po kratkem postopku sprememb in
dopolnitev OPN v skladu s 125. členom tega zakona.
2.2.2 Postopek priprave OPN
118. člen
(celovita presoja vplivov na okolje OPN)
(1) Za OPN se izvede celovita presoja vplivov na okolje.
Občina ne zaprosi ministrstva, pristojnega za celovito presojo vplivov na
okolje, za izdajo odločitve o obveznosti izvedbe celovite presoje vplivov na
okolje. Obseg in vsebina okoljskega poročila se prilagodita vsebini OPN.
(2) Občina vedno pridobi mnenje zavoda, pristojnega za
ohranjanje narave, o verjetno pomembnih vplivih na varovana območja in o
obveznosti izvedbe presoje sprejemljivosti na varovana območja. Zavod izda
mnenje v 30 dneh od prejema zaprosila. To mnenje je zavezujoče in se skupaj s
sklepom o pripravi OPN objavi v prostorskem informacijskem sistemu.
(3) Ne glede na prvi odstavek tega člena celovite presoje
vplivov na okolje ni treba izvesti v postopku priprave sprememb in dopolnitev
OPN, če občina o tem pridobi mnenje ministrstva, pristojnega za celovito
presojo vplivov na okolje. Občina lahko zaprosi za mnenje, če presodi, da se s
tem aktom ne načrtujejo prostorske ureditve:
-       
ki bi bile poseg v okolje, za katerega je treba izvesti presojo vplivov
na okolje, v skladu s predpisi, ki urejajo varstvo okolja;
-       
za katere se zahteva presoja sprejemljivosti na varovana območja ali
-       
ki bi lahko pomembneje vplivale na okolje.
(4) Ministrstvo, pristojno za celovito presojo vplivov na
okolje, o mnenju iz prejšnjega odstavka obvesti občino v 30 dneh po prejetju
zaprosila. To mnenje je zavezujoče in se skupaj s sklepom o pripravi OPN objavi
v prostorskem informacijskem sistemu.
119. člen
(sklep o pripravi OPN)
(1) Občina pristopi k pripravi OPN na podlagi ocene stanja v
prostoru, poročila o prostorskem razvoju in ocen prihodnjih potreb v prostoru.
Posameznike, organe in organizacije lahko pozove, da naj posredujejo svoje
potrebe v prostoru. Lahko izvede javni posvet ali delavnice ali kako drugače
vključi javnost. Lahko se posvetuje z nosilci urejanja prostora, pri pripravi
sklepa pa upošteva njihove smernice.
(2) Župan lahko za pripravo OPN s sklepom imenuje projektno
skupino. Glede sestave, nalog in načina delovanja projektne skupine se smiselno
uporabljata 86. in 87. člen tega zakona, razen glede sodelovanja državnih
nosilcev urejanja prostora in ministrstva, pristojnega za celovito presojo
vplivov na okolje.
(3) Župan sprejme sklep o pripravi OPN ter ga skupaj z
mnenjema o obveznosti izvedbe presoj iz drugega in tretjega odstavka prejšnjega
člena objavi v prostorskem informacijskem sistemu.
(4) Sklep o pripravi OPN vsebuje:
-       
območje in predmet načrtovanja;
-       
način pridobitve strokovnih rešitev;
-       
vrsto postopka;
-       
roke za pripravo OPN in posameznih faz postopka;
-       
navedbo državnih in lokalnih nosilcev urejanja prostora, ki bodo pozvani
za podajo mnenj;
-       
način vključevanja javnosti;
-       
seznam podatkov in strokovnih podlag ter obveznosti udeležencev pri
urejanju prostora glede njihovega zagotavljanja;
-       
navedbo ali se bo v postopku izvedla celovita presoja vplivov na okolje
oziroma presoja sprejemljivosti na varovana območja.
120. člen
(odziv na zasebne potrebe v prostoru)
(1) Občina lahko predpiše takso za obravnavanje tistih
zasebnih potreb glede prostorskega razvoja, ki so pobuda za spremembo namenske
rabe prostora v OPN.
(2) Šteje se, da gre za eno pobudo za spremembo namenske rabe
prostora, če gre za eno ali več parcel na enovitem zaokroženem območju v okviru
ene enote urejanja prostora.
(3) Zavezanka ali zavezanec za plačilo takse iz prvega
odstavka tega člena je oseba, ki pri občini da pobudo za spremembo namenske rabe
prostora v OPN.
(4) Plačilo takse ne zagotavlja spremembe namenske rabe
prostora v OPN ampak je pogoj za obravnavo pobude glede:
-       
skladnosti s temeljnimi pravili urejanja prostora, cilji prostorskega
razvoja občine, pravnimi režimi in drugimi omejitvami v prostoru;
-       
možnosti opremljanja zemljišča s komunalno opremo in drugo gospodarsko
javno infrastrukturo.
(5) Višino takse predpiše občina in ta lahko za posamezno
pobudo znaša med 50 in 300 euri, odvisno od tega, ali gre za spremembo osnovne
ali podrobnejše namenske rabe prostora, spremembo v stavbno zemljišče ali
spremembo v kmetijsko, gozdno, vodno ali drugo zemljišče, in od potrebe po
obravnavi pobude glede na pravne režime ter s tem povezanega obsega in
zahtevnosti njene strokovne obravnave. Prihodki iz takse so namenski vir občine
za financiranje nalog urejanja prostora.
121. člen
(osnutek OPN)
(1) Občina pripravi osnutek OPN na podlagi in v skladu s
sklepom o pripravi OPN, regionalnim in občinskim prostorskim planom,
hierarhično nadrejenimi prostorskimi načrti, državnim prostorskim redom,
smernicami nosilcev urejanja prostora, drugimi usmeritvami ter podatki nosilcev
urejanja prostora in strokovnimi podlagami.
(2) Občina vključi javnost v pripravo osnutka OPN ter ji
omogoči predložitev predlogov in usmeritev. Lahko izvede javni posvet ali
delavnice ali kako drugače vključi javnost. V okviru priprave osnutka OPN se
soočijo, usklajujejo in tehtajo različni interesi v prostoru, pripravijo in
ovrednotijo se lahko variantne rešitve, če je to potrebno za posamezne
prostorske ureditve. Hkrati s pripravo osnutka OPN se pripravi tudi osnutek
okoljskega poročila.
(3) Nosilci urejanja prostora in ministrstvo, pristojno za
celovito presojo vplivov na okolje, sodelujejo z občino pri pripravi osnutka
OPN in osnutka okoljskega poročila. Za usklajevanje interesov lahko občina
skliče posvet. Občina lahko zaprosi:
-       
nosilce urejanja prostora za podrobnejše usmeritve ter podatke in
strokovne podlage, ki so jih ti dolžni zagotavljati in so potrebni za
načrtovanje konkretnih prostorskih ureditev;
-       
ministrstvo, pristojno za celovito presojo vplivov na okolje, oziroma
tiste državne nosilce urejanja prostora, ki sodelujejo pri celoviti presoji
vplivov na okolje, za mnenje o obsegu in natančnosti informacij, ki morajo biti
vključene v okoljsko poročilo.
(4) Nosilci urejanja prostora in ministrstvo, pristojno za
celovito presojo vplivov na okolje, predložijo dokumente in informacije iz
prejšnjega odstavka najpozneje v 30 dneh od prejema zaprosila. Če dokumentov in
informacij ne predložijo v tem roku, se šteje da jih nimajo.
122. člen
(odziv na osnutek OPN)
(1) Občina objavi osnutek OPN in osnutek okoljskega poročila
v prostorskem informacijskem sistemu.
(2) Nosilci urejanja prostora v 30 dneh po objavi iz
prejšnjega odstavka dajo mnenje. Če ugotovijo, da občina njihovih smernic ni
upoštevala, oziroma, da ni upoštevala predpisov iz njihove pristojnosti, morajo
svojo ugotovitev utemeljiti in občini predložiti usmeritve za odpravo
nepravilnosti.
(3) Ministrstvo, pristojno za celovito presojo vplivov na
okolje, in tisti državni nosilci urejanja prostora, ki sodelujejo pri celoviti
presoji vplivov na okolje, v roku iz prejšnjega odstavka predložijo tudi mnenje
o ustreznosti okoljskega poročila in sprejemljivosti vplivov izvedbe OPN na
okolje s stališča svoje pristojnosti.
(4) Na podlagi mnenj iz drugega in tretjega odstavka tega
člena se dopolnita osnutek OPN in okoljsko poročilo. Občina objavi dopolnjen
osnutek OPN in dopolnjeno okoljsko poročilo v prostorskem informacijskem
sistemu.
(5) Javnosti se omogoči dajanje pripomb v roku, ki ni krajši
od 30 dni od objave iz prejšnjega odstavka. Javnost se seznani s krajem in
časom javne objave, spletnim naslovom, na katerem sta objavljena dopolnjen
osnutek OPN in dopolnjeno okoljsko poročilo, ter z načinom dajanja pripomb. V
času objave občina zagotovi tudi javno obravnavo gradiv.
123. člen
(predlog OPN)
(1) Izdelovalec prouči pripombe javnosti in pripravi predlog
stališča glede načina njihovega upoštevanja. Če se pripomba javnosti nanaša na
področje nosilca urejanja prostora, ga lahko občina seznani s pripombo in
predlogom stališča glede načina njenega upoštevanja. Nosilec urejanja prostora
mora občini v 15 dneh predložiti stališče glede predlaganega načina upoštevanja
pripombe. Po potrebi se izvede usklajevanje interesov.
(2) Občina s sklepom potrdi predlog stališča glede
upoštevanja pripomb iz prejšnjega odstavka. Izdelovalec pripravi predlog OPN in
predlog okoljskega poročila. Občina ta gradiva objavi v prostorskem
informacijskem sistemu.
(3) Če je predlog OPN glede na osnutek OPN tako spremenjen,
da to vpliva na področje katerega od nosilcev urejanja prostora, ga občina
pozove k dopolnitvi mnenja. Nosilec urejanja prostora v 30 dneh po objavi iz
prejšnjega odstavka predloži mnenje o predlogu OPN in predlogu okoljskega
poročila. Če tega ne stori v 30 dneh, se šteje da nima pripomb na predlog OPN
in okoljsko poročilo.
(4) Občina po objavi iz drugega odstavka tega člena pozove
ministrstvo, pristojno za celovito presojo vplivov na okolje, naj v 45 dneh
ugotovi, ali so vplivi izvedbe predloga OPN na okolje sprejemljivi.
Ministrstvo, pristojno za celovito presojo vplivov na okolje, pri tem, kot
posvetovanje z organi, ki jih zadevajo okoljski vplivi, upošteva tudi mnenja
nosilcev urejanja prostora iz drugega odstavka prejšnjega člena oziroma mnenja
iz prejšnjega odstavka.
(5) Če je predlog OPN enak osnutku OPN, za katerega je že
bilo pridobljeno mnenje o sprejemljivosti vplivov izvedbe OPN na okolje iz
tretjega odstavka prejšnjega člena, se to mnenje šteje za mnenje Ministrstva,
pristojnega za celovito presojo vplivov na okolje, iz prejšnjega odstavka.
(6) Če mnenje določenega državnega nosilca urejanja prostora
kljub usklajevanju ostane negativno, se lahko v skladu z 20. členom tega
zakona izpelje postopek odločanja o razrešitvi nasprotja javnih interesov.
(7) Občinski svet odloči, ali bo občina predlagala izvedbo
postopka odločanja o načinu razrešitve nasprotja javnih interesov.
124. člen
(sprejetje OPN)
(1) Občina sprejme OPN, razen če je:
-       
ministrstvo, pristojno za celovito presojo vplivov na okolje, odločilo,
da vplivi izvedbe predloga OPN na okolje niso sprejemljivi;
-       
vlada izdala sklep, s katerim je zavrnila predlog za razrešitev
nasprotja javnih interesov.
(2) Občina sprejme OPN z odlokom in ga objavi v prostorskem
informacijskem sistemu.
(3) Občina ne sme sprejeti OPN prej, kot v 15 dneh od objave
iz drugega odstavka prejšnjega člena, v primeru iz tretjega oziroma četrtega
odstavka prejšnjega člena pa ne pred iztekom roka iz tretjega oziroma četrtega
odstavka prejšnjega člena.
(4) Če se OPN zaradi zavrnitve na naknadnem referendumu ne
uveljavi, lahko občina zaradi odprave razlogov, ki so preprečili uveljavitev
sprejetega OPN, pripravi nov predlog OPN, ki ga javno razgrne za 30 dni. Na nov
predlog OPN mora občina pridobiti mnenja nosilcev urejanja prostora ter
odločitev ministrstva, pristojnega za celovito presojo vplivov na okolje, ali
so vplivi novega predloga OPN na okolje sprejemljivi. Potem občinski svet
sprejme nov predlog OPN, s katerim hkrati nadomesti že sprejeti OPN, ki je bil
zavrnjen na naknadnem referendumu.
(5) V primeru sprememb in dopolnitev OPN mora občina za
objavo v prostorskem informacijskem sistemu pripraviti tudi čistopis
tekstualnega dela in čistoris grafičnega dela OPN.
2.2.3 Kratek postopek sprememb in dopolnitev OPN
125. člen
(kratek postopek sprememb in dopolnitev OPN)
(1) Kratek postopek sprememb in dopolnitev OPN se izvede, če
gre za take spremembe in dopolnitve, ki ne pomenijo načrtovanja novih
prostorskih ureditev oziroma določanja nove izvedbene regulacije prostora.
(2) Ne glede na prejšnji odstavek se kratek postopek sprememb
in dopolnitev OPN izvede tudi, če so te potrebne zaradi:
-       
odprave očitnih pisnih, računskih in tehničnih napak v besedilnem ali
grafičnem delu OPN, ki so nastale med postopkom in so razvidne iz spisne
dokumentacije;
-       
vzpostavitve zakonitosti OPN zaradi sodnih odločb ali odločb ustavnega
sodišča;
-       
uskladitve z izvedenimi upravnimi postopki v skladu s predpisi, ki
urejajo ceste;
-       
uskladitve namenske rabe prostora s pravnomočnimi ugotovitvenimi
odločbami za krčitev gozda do 0,5 ha v skladu s predpisi, ki urejajo gozdove;
-       
uskladitve z izdanimi sklepi o lokacijski preveritvi za namen iz prve
alineje prvega odstavka 134. člena tega zakona;
-       
uskladitve namenske rabe prostora z OPPN s spremembo namenske rabe
prostora.
(3) Kratek postopek iz prejšnjega odstavka se izvede po
postopku, ki je v občini predpisan za sprejetje drugih občinskih odlokov, pri
čemer občina predlog sprememb in dopolnitev OPN objavi v prostorskem informacijskem
sistemu.
(4) Občina mora vsaj enkrat letno izvesti spremembe in
dopolnitve OPN zaradi razlogov, določenih v drugem odstavku tega člena.
(5) Ne glede na prvi odstavek tega člena se kratek postopek
sprememb in dopolnitev OPN izvede tudi, ko so te potrebne zaradi:
-       
uskladitve z veljavnimi sorodnimi predpisi, v skladu z 62. členom
tega zakona;
-       
vzpostavitve zakonitosti OPN na podlagi opozoril pristojnih organov v
postopku nadzora nad zakonitostjo občinskih splošnih aktov v skladu s predpisi,
ki urejajo državno upravo in lokalno samoupravo;
-       
uskladitve z veljavnim DPN in državnim prostorskim ureditvenim načrtom,
kadar ti podajajo usmeritve občinam glede določanja namenske rabe prostora v
njihovem območju;
-       
uskladitve s pravili državnega prostorskega reda in drugimi predpisi;
-       
prevzema ali razveljavitve veljavne izvedbene regulacije prostora, kadar
se izvede sprememba meje občine v skladu s predpisi, ki urejajo kataster
nepremičnin.
(6) Kratek postopek iz prejšnjega odstavka se izvede po
postopku, ki je v občini predpisan za sprejetje drugih občinskih odlokov, pri
čemer občina objavi tehnično ustrezno pripravljen predlog sprememb in
dopolnitev OPN v prostorskem informacijskem sistemu ter javnosti omogoči
dajanje predlogov in pripomb na objavljeno gradivo v roku, ki ni krajši od
15 dni.
(7) Če bi spremembe ali dopolnitve OPN zahtevale sodelovanje
nosilcev urejanja prostora ali bi bilo treba izvesti celovito presojo vplivov
na okolje, ni dovoljeno uporabiti kratkega postopka.
2.3 Občinski podrobni prostorski načrt (OPPN)
2.3.1 Namen in vsebina OPPN
126. člen
(namen OPPN)
(1) OPPN je prostorski akt, s katerim se podrobneje
načrtujejo prostorske ureditve v območjih:
-       
notranjega razvoja ali prenove določenih delov naselja;
-       
kompleksne stanovanjske in poslovne gradnje;
-       
gospodarske javne infrastrukture in družbene infrastrukture;
-       
kmetijske proizvodnje;
-       
turističnih in rekreacijskih dejavnosti v krajini;
-       
kjer so te potrebne zaradi zmanjšanja oziroma odprave posledic naravnih
in drugih nesreč;
-       
izkoriščanja mineralnih surovin in njihove sanacije;
-       
izvedbe ukrepov s področja varstva okolja in ohranjanja narave ali
-       
urejanja drugih problemsko ali prostorsko zaključenih območij v naseljih
in krajini, če je to strokovno utemeljeno.
(2) OPPN se pripravi za območja, za katera je z OPN predvidena
njegova priprava, lahko pa tudi v območjih, kjer z OPN ni predviden, če se za
to pokaže potreba ali pobuda po tem, ko je bil sprejet OPN.
(3) Območje urejanja z OPPN je praviloma sklenjeno območje,
lahko pa se z OPPN urejajo tudi prostorsko nepovezana območja, če gre za
urejanje istovrstne, toda prostorsko razpršene problematike.
(4) OPPN lahko sprejme tudi več občin skupaj, če je to
smiselno zaradi funkcionalne in prostorske povezanosti prostorskih ureditev.
127. člen
(vsebina OPPN)
(1) Glede na namen OPPN se z njim podrobneje določijo:
-       
urbanistične, arhitekturne in krajinske rešitve prostorskih ureditev;
-       
načrt gradbenih parcel;
-       
etapnost izvedbe prostorske ureditve, če je ta potrebna;
-       
gospodarska javna infrastruktura, ki jo je treba zagotoviti za načrtovane
prostorske ureditve, pogoji glede njene gradnje in priključevanja objektov
nanjo;
-       
rešitve in ukrepi za varovanje zdravja;
-       
rešitve in ukrepi za celostno ohranjanje kulturne dediščine;
-       
rešitve in ukrepi za varstvo okolja ter ohranjanje narave;
-       
rešitve in ukrepi za obrambo;
-       
rešitve in ukrepi za varstvo pred naravnimi in drugimi nesrečami,
vključno z varstvom pred požarom;
-       
rešitve in ukrepi za varstvo in ohranjanje kmetijskih zemljišč in
gozdov;
-       
druge vsebine glede na namen in območje, za katero se pripravi OPPN.
(2) Vsebinske rešitve OPPN predstavljajo celotno izvedbeno
regulacijo prostora v njegovem območju, razen če se izrecno določi hkratna
uporaba posameznih elementov izvedbene regulacije iz OPN.
(3) V OPPN se opišejo oziroma prikažejo tudi vplivi in
povezave načrtovanih prostorskih ureditev s sosednjimi območji.
(4) Če je OPPN namenjen prenovi dela naselja, ki vsebuje
objekte ali območja kulturne dediščine, je za njegovo pripravo obvezna
predhodna izdelava strokovnih podlag za prenovo območij s kulturno dediščino.
2.3.2 Postopek priprave OPPN
128. člen
(celovita presoja vplivov na okolje za OPPN)
(1) Za OPPN se celovita presoja vplivov na okolje ne izvede.
(2) Občina vedno pridobi mnenje zavoda, pristojnega za
ohranjanje narave, o verjetno pomembnih vplivih na varovana območja in o
obveznosti izvedbe presoje sprejemljivosti na varovana območja. Zavod izda
mnenje v 30 dneh od prejema zaprosila. To mnenje je zavezujoče in se skupaj s
sklepom o pripravi OPPN objavi v prostorskem informacijskem sistemu.
(3) Ne glede na prvi odstavek tega člena občina izvede
celovito presojo vplivov na okolje za OPPN:
-       
če je treba izvesti presojo sprejemljivosti na varovana območja;
-       
ki se pripravlja na podlagi občinskih prostorskih strateških aktov,
sprejetih na podlagi ZUN in Zakona o urejanju prostora (Uradni list SRS,
št. 18/84, 15/89, Uradni list RS, št. 23/02 – odl. US in 110/02 –
ZUreP-1; v nadaljnjem besedilu: ZUreP) ali
-       
s spremembo namenske rabe prostora.
(4) Ne glede na prvi odstavek tega člena občina v postopku
priprave OPPN prosi ministrstvo, pristojno za celovito presojo vplivov na
okolje, za mnenje o obveznosti izvedbe celovite presoje vplivov na okolje, če
presodi, da se z OPPN načrtujejo prostorske ureditve, ki niso bile celovito
presojane že pri pripravi OPN, in gre za take ureditve:
-       
ki bi bile poseg v okolje, za katerega je treba izvesti presojo vplivov
na okolje, v skladu s predpisi, ki urejajo varstvo okolja;
-       
za katere je zahtevana presoja sprejemljivosti na varovana območja ali
-       
ki bi lahko pomembneje vplivale na okolje.
(5) Ministrstvo, pristojno za celovito presojo vplivov na
okolje, o mnenju iz prejšnjega odstavka obvesti občino v 30 dneh po prejetju
zaprosila. To mnenje je zavezujoče in se skupaj s sklepom o pripravi OPPN
objavi v prostorskem informacijskem sistemu.
(6) Obseg in vsebina okoljskega poročila se prilagodita
načrtovanim prostorskim ureditvam.
129. člen
(postopek priprave OPPN)
(1) Za postopek priprave OPPN se smiselno uporabljajo 119. do
124. člen tega zakona, za kratek postopek sprememb in dopolnitev OPPN, pa
125. člen tega zakona, če ta zakon ne določa drugače.
(2) Če se več občin skupaj odloči za pripravo skupnega OPPN,
v sklepu o njegovi pripravi določijo pripravljavca takega OPPN. Skupni OPPN je
sprejet, ko ga sprejmejo občinski sveti vseh občin, ki so bile vključene v
njegovo pripravo.
2.3.3 OPPN s spremembo namenske rabe prostora
130. člen
(OPPN s spremembo namenske rabe prostora)
(1) Občina lahko z OPPN spremeni v delu ali celotnem območju
urejanja tudi namensko rabo prostora in prostorske izvedbene pogoje brez
predhodne spremembe OPN, če je to v skladu s cilji prostorskega razvoja občine,
pravnimi režimi in varstvenimi usmeritvami in gre za spremembo namenske rabe
prostora:
-       
na obstoječih stavbnih zemljiščih zaradi izvedbe občinskega razvojnega
programa ali drugega razvojnega projekta v skladu z regionalnim razvojnim
programom;
-       
za umestitev proizvodne naprave, ki pretvarja obnovljive vire energije v
električno energijo, toploto za ogrevanje in hlajenje ali v pogonska, tekoča in
plinasta bio-goriva (v nadaljnjem besedilu: proizvodne naprave za izkoriščanje
obnovljivih virov energije) vključno z objekti in napravami energetske
infrastrukture, ki so potrebne za povezavo proizvodne naprave z distribucijskim
sistemom, ali napravami za shranjevanje energije, v skladu s predpisi s
področja energije.
(2) Če se z OPPN spreminja namenska raba prostora, vsebuje
sklep o njegovi pripravi tudi ugotovitev, da so izpolnjeni pogoji iz tega
zakona.
(3) Občina podatek o spremenjeni namenski rabi vnese v
evidenco stavbnih zemljišč. Po kratkem postopku sprememb in dopolnitev OPN v
skladu s tretjim odstavkom 125. člena tega zakona to spremembo vključi v
OPN.
(4) Minister podrobneje predpiše merila in kriterije za
spreminjanje namenske rabe prostora iz prve alineje prvega odstavka tega člena.
131. člen
(OPPN za proizvodne naprave za izkoriščanje obnovljivih
virov energije)
(1) Za načrtovanje prostorskih ureditev, namenjenih za
postavitev in delovanje proizvodne naprav za izkoriščanje obnovljivih virov
energije vključno z objekti in napravami energetske infrastrukture, ki so
potrebne za povezavo proizvodne naprave z distribucijskim sistemom ali z
napravami za shranjevanje energije, se lahko sprejme OPPN, s katerim se lahko
spremeni tudi namenska raba prostora, določena z OPN.
(2) Prostorske ureditve in sprememba namenske rabe prostora,
se lahko načrtujejo z OPPN iz prejšnjega odstavka, če:
-       
so v skladu z lokalnim energetskim konceptom;
-       
so v skladu z javnim interesom in cilji prostorskega razvoja občine;
-       
niso v nasprotju z usmeritvami iz Strategije, akcijskega programa za
izvajanje Strategije, regionalnega prostorskega plana oziroma občinskega
prostorskega plana;
-       
niso v nasprotju s pravnimi režimi in sprejetimi državnimi prostorskimi
izvedbenimi akti.
(3) Za načrtovanje prostorskih ureditev iz prvega odstavka
tega člena se prednostno uporabijo razvrednotena območja.
(4) Če se umestitev proizvodne naprave za izkoriščanje
obnovljivih virov energije načrtuje zunaj ureditvenih območij naselij mora biti
za OPPN kot obvezna strokovna podlaga izdelana krajinska zasnova.
2.4 Odlok o urejenosti naselij in krajine
132. člen
(namen in vsebina odloka o urejenosti naselij in krajine)
(1) Z odlokom o urejenosti naselij in krajine občina določi
prostorske izvedbene pogoje glede namembnosti, lege, velikosti in oblikovanja
posegov v prostor, da se ti izvajajo in vzdržujejo tako, da se ustvarjajo,
ohranjajo in krepijo kakovostne prepoznavne značilnosti prostora in njegova
identiteta.
(2) Prostorski izvedbeni pogoji iz prejšnjega odstavka se določijo
zlasti za:
-       
zunanji videz objektov (zunanji ovoj stavb in zunanje stavbno pohištvo,
videz pomožnih objektov ipd.);
-       
urejanje grajenih in zelenih površin s pripadajočo urbano opremo
(tlakovanje, sečnja dreves ipd.);
-       
objekte in premične elemente za obveščanje in oglaševanje (mobilno
oglaševanje ob cesti, oglaševanje na drugih objektih ipd.);
-       
kmetijske in gozdarske objekte in opremo, ki niso stavbe (gnojnična
jama, grajena obora, napajalno korito, krmišče, koritasti silos, preža,
opazovališče ipd.);
-       
premične elemente (zabojniki, delovni stroji, bivalni priklopnik,
stojnice ipd.);
-       
druge gradbene posege v prostor (oporni zidovi, brežine, napeljave in
naprave, osvetljevanje, oblikovanje zunanjih prostorov storitvenih dejavnosti
ipd.);
-       
druge negradbene posege v prostor (utrjevanje in nasipavanje terena,
poljske poti, terase, ipd.);
-       
začasne posege in podobno.
(3) Z odlokom o urejenosti naselij in krajine se lahko
določijo tudi pravila splošne in posebne rabe javnih površin iz 259. člena
tega zakona.
(4) Odlok o urejenosti naselij in krajine se sprejme za
območje, na katerem je urejenost naselja in krajine posebej pomembna ali je
zaradi drugih vzrokov treba izboljšati kakovosti bivalnega in delovnega okolja.
Merilo za določanje teh območij je lega:
-       
ob javnih površinah v naselju, kot so glavne ulice, mestne vpadnice,
središče naselja ali središče mestnih predelov, trgi, parki ipd.;
-       
na drugi urbanistično pomembni lokaciji v naseljih, kot so stanovanjske
soseske, trgovsko poslovna območja, prostori ob prostorskih dominantah ipd.;
-       
v območju varstva kulturne dediščine;
-       
v območju turističnih znamenitosti;
-       
ob objektih družbene infrastrukture;
-       
v območju prepoznavne krajine oziroma zavarovanih naravnih vrednot zunaj
območja poselitve;
-       
v drugih območjih, kjer je treba poskrbeti za omilitev posledic
podnebnih sprememb.
(5) Občina lahko vsebino odloka o urejenosti naselij in
krajine uredi tudi kot del OPN ali OPPN.
133. člen
(postopek priprave odloka o urejenosti naselij in krajine)
(1) Odlok o urejenosti naselij in krajine se sprejme po
postopku, ki je v občini predpisan za sprejetje drugih občinskih odlokov, pri
čemer občina objavi njegov osnutek v prostorskem informacijskem sistemu in ga
javno obravnava ob smiselni uporabi 122. člena tega zakona.
(2) Občina sprejme odlok o urejenosti naselij in krajine in
ga objavi v prostorskem informacijskem sistemu.
(3) Za odlok o urejenosti naselij in krajine se celovita
presoja vplivov na okolje ne izvede.
2.5 Lokacijska preveritev
134. člen
(namen lokacijske preveritve)
(1) Lokacijska preveritev je instrument prostorskega
načrtovanja, s katerim lahko občina na podlagi posameznih potreb v prostoru
izvede manjše spremembe izvedbene regulacije prostora tako, da:
-       
zaradi ohranjanja posamične poselitve preoblikuje ali spremeni obseg
stavbnih zemljišč, kot so določena v OPN, in določi prostorske izvedbene
pogoje;
-       
za doseganje gradbenega namena dopusti individualno odstopanje od
prostorskih izvedbenih pogojev, kot so določeni v OPN;
-       
zaradi smotrne rabe ter aktivacije zemljišč in objektov, ki niso v
uporabi, omogoči začasno rabo prostora.
(2) Lokacijska preveritev je mogoča tudi v območju DPN in
državnega prostorskega ureditvenega načrta, če je občina pridobila predhodno
soglasje v skladu z 89. členom tega zakona.
(3) Za lokacijsko preveritev se celovita presoja vplivov na
okolje ne izvede.
135. člen
(določanje obsega stavbnega zemljišča pri posamični
poselitvi)
(1) Pri preoblikovanju in določanju natančne oblike in
velikosti območja stavbnih zemljišč pri posamični poselitvi se poleg
32. člena tega zakona in prostorskih izvedbenih pogojev iz OPN upoštevajo
tudi fizične lastnosti zemljišča in pravni režimi v tem območju.
(2) Z lokacijsko preveritvijo se lahko velikost stavbnega
zemljišča posamezne posamične poselitve, kot je določena v OPN, poveča ali zmanjša
za največ 20 odstotkov, vendar pa povečanje ne sme preseči 600 m2 glede na
izvorno določen obseg stavbnega zemljišča posamezne posamične poselitve v OPN,
ne glede na število izvedenih lokacijskih preveritev.
136. člen
(individualno odstopanje od prostorskih izvedbenih pogojev)
(1) Če investicijska namera zaradi objektivnih okoliščin ne
izpolni posameznih prostorskih izvedbenih pogojev iz OPN, lahko občina z
izvedbo lokacijske preveritve dopusti individualno odstopanje od takih pogojev.
Občina lahko z lokacijsko preveritvijo določi tudi podrobnejše prostorske
izvedbene pogoje za izvedbo take investicijske namere.
(2) Objektivne okoliščine iz prejšnjega odstavka so:
-       
fizične lastnosti zemljišča, neprimerna parcelna struktura, pozidanost
ali raba sosednjih zemljišč in druge omejujoče okoliščine v zvezi z lokacijo,
na katere investitor ne more vplivati in ki onemogočajo optimalno izvedbo
investicije, ali gradnja pod veljavnimi pogoji zahteva nesorazmerne stroške
investitorja ali občine;
-       
nameravana uporaba gradbenih materialov ter tehničnih in tehnoloških
rešitev, ki med pripravo OPN niso bile znane ali uporabljene, so pa ustrezne
ali primernejše od predpisanih z vidika doseganja ciljev urejanja prostora,
varstva okolja, učinkovite rabe energije ipd.;
-       
medsebojna neskladnost prostorskih izvedbenih pogojev, določenih v
prostorskem izvedbenem aktu, ki je občina še ni uredila s spremembami in
dopolnitvami tega akta.
(3) Ne glede na prvi in drugi odstavek tega člena lahko
občina dopusti odstopanje od prostorskih izvedbenih pogojev na zemljiščih z
obstoječimi objekti, tudi če:
-       
gre za rekonstrukcijo ali prizidavo obstoječega objekta, ki pomeni
spremembo gabaritov, oblike, namembnosti ali zunanjega videza obstoječega
objekta zaradi uskladitve z bistvenimi zahtevami, kot jih za objekte določajo
predpisi, ki urejajo graditev;
-       
gre za nadomestno gradnjo;
-       
investicijska namera predvideva izvedbo pomožnih objektov, ki jih
prostorski izvedbeni pogoji ne dopuščajo, če se z njimi dosega boljša
funkcionalnost obstoječih objektov.
(4) Individualno odstopanje je dopustno, če:
-       
ni v nasprotju z javnim interesom in cilji prostorskega razvoja občine;
-       
se z njim lahko doseže gradbeni namen prostorskega izvedbenega akta ob
hkratnem upoštevanju drugih prostorskih izvedbenih pogojev, nameravana gradnja
pa ne bo spremenila načrtovanega videza območja, poslabšala bivalnih in
delovnih razmer niti povzročila motečega vpliva na podobo naselja ali krajine;
-       
ne zmanjšuje možnosti pozidave sosednjih zemljišč;
-       
ni v nasprotju s pravnimi režimi oziroma državnimi prostorskimi
izvedbenimi akti.
137. člen
(omogočanje začasne rabe prostora)
(1) Če občina v prostorskem izvedbenem aktu ne določi
prostorskih izvedbenih pogojev za začasno rabo prostora, jo lahko omogoči z
izvedbo lokacijske preveritve.
(2) Začasna raba ne sme:
-       
biti v nasprotju z javnim interesom in cilji prostorskega razvoja
občine;
-       
dopuščati dejavnosti, ki so v okviru namenske rabe prostora opredeljene
kot izključujoče;
-       
povzročiti motečega vpliva na podobo naselja ali krajine ter poslabšati
delovnih ali bivalnih razmer;
-       
onemogočati izvedbe s prostorskim izvedbenim aktom načrtovanih
prostorskih ureditev in predvidenih posegov v prostor, vključno z izvedbo
pripravljalnih del zanje;
-       
zmanjševati možnosti pozidave sosednjih zemljišč;
-       
zahtevati izvedbe nove ali povzročiti bistvenega povečanja obremenitve
obstoječe komunalne opreme v območju;
-       
trajati več kot sedem let;
-       
biti v nasprotju z veljavnimi pravnimi režimi oziroma državnimi
prostorskimi izvedbenimi akti;
-       
omogočati izvedbe posegov v prostor, za katere je treba izvesti presojo
vplivov na okolje v skladu s predpisi, ki urejajo varstvo okolja.
(3) Z lokacijsko preveritvijo občina določi:
-       
zemljišča, na katerih je dopustna začasna raba ter objekte, v katerih se
lahko izvajajo dopustne dejavnosti;
-       
čas izvajanja začasne rabe;
-       
prostorske izvedbene pogoje;
-       
način vzpostavitve prvotnega stanja po preteku časa izvajanja začasne
rabe.
138. člen
(postopek lokacijske preveritve)
(1) Lokacijska preveritev se izvede na pobudo investitorja.
Pobudi se priloži elaborat lokacijske preveritve (v nadaljnjem besedilu tega
oddelka: elaborat), v katerem se utemelji skladnost pobude z določbami tega
zakona. Pobuda z elaboratom se vloži pri občini, v kateri je nepremičnina.
(2) Elaborat izdela oseba, ki izpolnjuje pogoje za pooblaščenega
prostorskega načrtovalca v skladu s predpisi, ki urejajo arhitekturno in
inženirsko dejavnost.
(3) Občinski urbanist v 30 dneh preveri skladnost elaborata s
tem zakonom in o tem obvesti investitorja. Če občinski urbanist presodi, da je
elaborat v skladu s tem zakonom, občina izda sklep o nadomestilu stroškov
lokacijske preveritve in pozove morebitne nosilce urejanja prostora, naj v 30
dneh predložijo mnenje o skladnosti elaborata s predpisi z njihovega področja,
če se elaborat vsebinsko nanaša na njihovo področje.
(4) Pred obravnavo na občinskem svetu se elaborat javno
objavi za najmanj 15 dni na spletni strani občine, javnost pa ima v tem času
možnost vložitve predlogov in pripomb. O javni objavi občina pisno obvesti
lastnika zadevnega zemljišča in lastnike sosednjih zemljišč. Če se pripomba
javnosti nanaša na področje nosilca urejanja prostora, lahko občina seznani
nosilca urejanja prostora s pripombo in predlogom stališča glede načina njenega
upoštevanja. Nosilec urejanja prostora mora v 15 dneh predložiti občini
stališče glede predlaganega načina upoštevanja pripombe.
(5) Občinski urbanist na podlagi pridobljenih mnenj nosilcev
urejanja prostora ter pridobljenih predlogov in pripomb javnosti županu
predlaga, da občinski svet pobudo z elaboratom s sklepom o lokacijski
preveritvi odobri ali zavrne. Predlog za obravnavo na občinskem svetu vključuje
stališče do predlogov in pripomb javnosti.
(6) Sklep o lokacijski preveritvi vsebuje navedbo zemljišča,
na katero se nanaša lokacijska preveritev, in v primeru lokacijske preveritve:
-       
iz prve alineje 134. člena tega zakona grafični prikaz
preoblikovane in spremenjene oblike in velikosti območja stavbnega zemljišča;
-       
iz druge alineje 134. člena tega zakona prostorske izvedbene pogoje
ali
-       
iz tretje alineje 134. člena tega zakona prostorske izvedbene
pogoje, čas začasne rabe in način vzpostavitve prvotnega stanja po preteku časa
izvajanja začasne rabe.
(7) Občina sprejme sklep o lokacijski preveritvi ter ga
skupaj z elaboratom in mnenji nosilcev urejanja prostora, objavi v prostorskem
informacijskem sistemu.
(8) Sklepa o lokacijski preveritvi ni dopustno spreminjati
ali dopolnjevati.
139. člen
(stroški lokacijske preveritve)
(1) Za izvedbo lokacijske preveritve občina določi
nadomestilo stroškov lokacijske preveritve z odlokom, v postopku posamične
lokacijske preveritve pa ga investitorju določi s sklepom. Plačilo nadomestila
stroškov je pogoj za obravnavo elaborata in izdajo sklepa o lokacijski
preveritvi.
(2) Prihodki iz lokacijske preveritve so namenski vir občine
za financiranje nalog urejanja prostora.
140. člen
(posledice in veljavnost lokacijske preveritve)
(1) Sklep o lokacijski preveritvi, s katerim je bila odobrena
pobuda za lokacijsko preveritev za namen iz prve alineje prvega odstavka
134. člena tega zakona, se po kratkem postopku v skladu s tretjim
odstavkom 125. člena tega zakona ali ob naslednjih spremembah in
dopolnitvah OPN vključi v OPN. Spremembe obstoječih stavbnih zemljišč ali nova
stavbna zemljišča občina vnese v evidenco stavbnih zemljišč.
(2) Sklep o lokacijski preveritvi za namen iz druge alineje
prvega odstavka 134. člena tega zakona velja dve leti. Če investitor v tem
času vloži popolno vlogo za izdajo gradbenega dovoljenja, sklep o lokacijski
preveritvi velja do odločitve o tem gradbenem dovoljenju.
2.6 Tehnična posodobitev
141. člen
(namen tehnične posodobitve prostorskega izvedbenega akta)
(1) S tehnično posodobitvijo se zagotavlja ažurnost
grafičnega dela prostorskega izvedbenega akta, razen lokacijske preveritve, s
katastrom nepremičnin.
(2) Tehnična posodobitev se izvede v postopku priprave
prostorskega izvedbenega akta. Tehnična posodobitev se lahko izvede tudi s
samostojnim postopkom sprememb in dopolnitev prostorskega izvedbenega akta v
skladu s 142. členom tega zakona, pri čemer se ne sme načrtovati novih
prostorskih ureditev oziroma določati nove izvedbene regulacije prostora.
(3) Tehnično posodobljen prostorski izvedbeni akt izdelata
pooblaščeni prostorski načrtovalec in pooblaščeni inženir s področja geodezije,
kot ju določajo predpisi, ki urejajo arhitekturno in inženirsko dejavnost.
(4) Tehnični posodobitvi se priloži izjava prostorskega
načrtovalca in pooblaščenega inženirja s področja geodezije, s katero
potrjujeta, da so izpolnjene zahteve iz drugega odstavka tega člena.
(5) Prva tehnična posodobitev se izvede za celotno območje
prostorskega izvedbenega akta.
142. člen
(samostojni postopek tehnične posodobitve prostorskega
izvedbenega akta)
(1) Samostojni postopek tehnične posodobitve občinskega
prostorskega izvedbenega akta se začne s sklepom, ki ga sprejme župan.
(2) Občina osnutek tehnično posodobljenega občinskega
prostorskega izvedbenega akta objavi v prostorskem informacijskem sistemu.
Javnosti se omogoči dajanje predlogov in pripomb na objavljeno gradivo v roku,
ki ni krajši od 15 dni. Na podlagi pripomb javnosti občina pripravi predlog
tehnično posodobljenega občinskega prostorskega izvedbenega akta.
(3) Občinski svet sprejme predlog tehnično posodobljenega
občinskega prostorskega izvedbenega akta s sklepom ter ga objavi v uradnem
glasilu občine in prostorskem informacijskem sistemu.
(4) Postopek tehnične posodobitve iz tega člena se smiselno
uporablja tudi za tehnično posodobitev DPN, uredbe o najustreznejši varianti in
državnega prostorskega ureditvenega načrta.
5. poglavje: ZAČASNI UKREPI ZA ZAVAROVANJE PROSTORSKEGA
NAČRTOVANJA
143. člen
(namen začasnih ukrepov)
(1) Začasni ukrepi za zavarovanje urejanja prostora (v
nadaljnjem besedilu: začasni ukrepi) so ukrepi, s katerimi se med pripravo OPN
ali OPPN ali med izvedbo postopka državnega prostorskega načrtovanja preprečijo
ravnanja, s katerimi bi bila onemogočena ali bistveno otežena priprava ali
izvajanje teh prostorskih aktov, in sicer, če bi:
-       
se bistveno zvišali stroški načrtovanja prostorskih ureditev ali
-       
bili za njihovo izvedbo potrebni znatno povečani posegi v pravice in
pravne koristi lastnikov nepremičnin in drugih subjektov.
(2) Območje učinkovanja, vrste in trajanje začasnih ukrepov
se določijo tako, da posegajo v pravice in pravne koristi oseb le toliko,
kolikor je to nujno za dosego javne koristi, ki se uresničuje z njimi.
144. člen
(območje začasnih ukrepov)
Začasni ukrepi se lahko sprejmejo za del območja ali za
celotno območje:
-       
prostorske ureditve državnega pomena, za katero v skladu z zakonom
obstaja razlastitveni namen ali namen omejitve lastninske pravice in za katero
še ni bil sprejet DPN ali uredba o najustreznejši varianti ali izdano celovito
dovoljenje;
-       
prostorske ureditve lokalnega pomena, za katero v skladu z zakonom
obstaja razlastitveni namen ali namen omejitve lastninske pravice, in za katero
še ni bil sprejet OPN ali OPPN.
145. člen
(vrste začasnih ukrepov)
(1) Vrste začasnih ukrepov so:
-       
prepoved spreminjanja meje parcele z združitvijo ali delitvijo parcel,
komasacijo ali izravnavo meje;
-       
prepoved izdaje gradbenih in drugih dovoljenj, vezanih na gradnjo in
uporabo objektov, ali prepoved izvajanja drugih gradbenih posegov;
-       
prepoved urejanja trajnih nasadov ali izvajanja negradbenih posegov v
prostor.
(2) Poleg začasnih ukrepov iz prejšnjega odstavka je v
primeru državnega prostorskega načrtovanja začasni ukrep tudi prepoved
spreminjanja izvedbene regulacije prostora v občinskih prostorskih izvedbenih
aktih.
(3) Začasni ukrepi iz prvega odstavka tega člena ne
vključujejo:
-       
geodetskih in drugih pripravljalnih del, potrebnih za izdelavo
prostorskega izvedbenega akta;
-       
gradenj, s katerimi se izboljšujeta komunalna oprema in druga
infrastruktura;
-       
rekonstrukcij na obstoječih objektih, nujno potrebnih za vzdrževanje
objektov ter bivanje in delo prebivalcev v teh območjih;
-       
gradenj v zvezi z varovanjem pred naravnimi in drugimi nesrečami.
146. člen
(trajanje začasnih ukrepov)
(1) Začasni ukrepi trajajo do uveljavitve prostorskega akta,
zaradi priprave oziroma izvedbe katerega se sprejmejo, vendar največ štiri
leta.
(2) Iz utemeljenih razlogov ogrožane javne koristi se lahko
trajanje začasnih ukrepov podaljša za največ štiri leta.
(3) Po prenehanju začasnih ukrepov se ti vsaj tri leta ne
smejo ponovno sprejeti za isto območje in zaradi načrtovanja ali izvedbe iste
prostorske ureditve.
147. člen
(sprejetje začasnih ukrepov)
(1) Vlada z odlokom sprejme začasne ukrepe iz prvega in
drugega odstavka 145. člena tega zakona na podlagi sklepa o pripravi DPN
ali sklepa o pripravi dokumentacije pri državnem prostorskem načrtovanju.
(2) Občina z odlokom sprejme začasne ukrepe iz prvega
odstavka 145. člena tega zakona na podlagi sklepa o pripravi OPN ali OPPN.
(3) Če je območje učinkovanja začasnega ukrepa v skladu z
drugim odstavkom 143. člena tega zakona manjše od parcele, se lahko
začasni ukrepi iz prvega odstavka 145. člena tega zakona vzpostavijo le na
delu parcele, pri čemer se v odloku iz prvega in drugega odstavka tega člena
območje učinkovanja opiše in grafično prikaže tako natančno, da ga je mogoče
prikazati v katastru nepremičnin.
148. člen
(evidentiranje začasnih ukrepov)
(1) Prepoved spreminjanja meje parcele se vpiše v kataster
nepremičnin.
(2) Prepoved izdaje gradbenih in drugih dovoljenj, vezanih na
gradnjo in uporabo objektov, izvajanja drugih gradbenih posegov in urejanja
trajnih nasadov ali izvajanja negradbenih posegov se evidentira v zbirki
podatkov o graditvi objektov v prostorskem informacijskem sistemu.
149. člen
(odškodnina zaradi začasnih ukrepov)
(1) Če se je pred sprejetjem začasnih ukrepov prepovedi
izdaje gradbenih in drugih dovoljenj, vezanih na gradnjo in uporabo objektov,
ter spremembe meje parcele, že začel postopek izdaje gradbenega ali drugega
dovoljenja, vezanega na gradnjo ali uporabo objekta, ali postopek spremembe
meje parcele, ni pa še bila izdana dokončna odločba, se postopek ustavi.
(2) V primeru ustavitve postopka v skladu s prejšnjim
odstavkom pripada lastniku zemljišča ali drugi osebi, ki je lahko zahtevala
izdajo odločb iz prejšnjega odstavka, odškodnina.
(3) Odškodnina obsega vse stroške, ki so nastali v zvezi z
ustavljenim postopkom iz prvega odstavka tega člena (stroški postopka, naročilo
dokumentacije za izdajo odločb iz prvega odstavka tega člena) in tudi druge
stroške, če lastnik ali oseba, ki je lahko zahtevala izdajo odločb iz prvega odstavka
tega člena, dokaže, da so ji nastali v zvezi s tem postopkom ali investicijsko
namero, ki jo je uresničevala s tem postopkom.
(4) Za določitev odškodnine iz drugega odstavka tega člana se
smiselno uporabljajo določbe tega zakona, ki urejajo odškodnino v primeru
razlastitve.
V. del: UKREPI ZEMLJIŠKE POLITIKE
1. poglavje: NAMEN UKREPOV ZEMLJIŠKE POLITIKE
150. člen
(namen ukrepov zemljiške politike)
Z ukrepi zemljiške politike država in občina ali več občin
skupaj izvajajo dejavnosti, ki omogočajo uresničevanje ciljev prostorskega
razvoja in usmerjanje razvoja poselitve, tako da:
-       
z razvojem stavbnih zemljišč zagotavljajo njihovo zadostno količino in
dostopnost za bivanje, delo in rekreacijo;
-       
ustvarjajo razmere za učinkovito gospodarjenje z zemljišči v javnem
interesu;
-       
omogočajo pridobivanje zemljišč in pravic na njih, potrebnih za izvedbo
načrtovanih prostorskih ureditev;
-       
zagotavljajo ustrezno urejenost prostora, omogočajo njegovo splošno rabo
in varujejo grajeno javno dobro.
2. poglavje: RAZVOJ STAVBNIH ZEMLJIŠČ
1. oddelek: Razvojne stopnje nepozidanih zemljišč
151. člen
(nepozidana stavbna zemljišča in njihove razvojne stopnje)
(1) Nepozidano stavbno zemljišče je parcela ali več parcel
ali njihovih delov, ki so z občinskim prostorskim izvedbenim aktom namenjene za
graditev objektov in niso pozidana zemljišča.
(2) Nepozidanim stavbnim zemljiščem se določijo razvojne
stopnje.
(3) Razvojna stopnja nepozidanega stavbnega zemljišča se
določi na podlagi njegovega vrednotenja po teh merilih:
-       
regulacija zemljišča s prostorskimi akti, sorodnimi predpisi in drugimi
splošnimi akti,
-       
opremljenost zemljišča z gospodarsko javno infrastrukturo,
-       
obstoj in status pravnih režimov na tem zemljišču,
-       
dejansko stanje v prostoru.
(4) Razvojne stopnje nepozidanega stavbnega zemljišča so:
-       
1. razvojna stopnja: nezazidljivo zemljišče,
-       
2. razvojna stopnja: prostorsko neurejeno zemljišče,
-       
3. razvojna stopnja: neopremljeno ali delno opremljeno zemljišče,
-       
4. razvojna stopnja: neurejeno zazidljivo zemljišče,
-       
5. razvojna stopnja: urejeno zazidljivo zemljišče.
(5) Razvojne stopnje nepozidanih stavbnih zemljišč se
označijo s številko razvojne stopnje iz prejšnjega odstavka in se vodijo v
evidenci stavbnih zemljišč v skladu s tem zakonom.
(6) Minister podrobneje predpiše merila ter način razvrščanja
in evidentiranja razvojnih stopenj nepozidanih stavbnih zemljišč.
152. člen
(nezazidljivo zemljišče)
(1) Nezazidljivo zemljišče je zemljišče, na katerem gradnja
zaradi prostorskega akta, dejanskega stanja v prostoru ali pravnih režimov, ni
dovoljena ali ni mogoča in ki izpolnjuje enega od teh pogojev:
-       
zemljišče, ki z izvedbeno regulacijo prostora ni predvideno za gradnjo
stavb;
-       
zemljišče, ki zaradi svoje lege, naklona ali nosilnosti ne omogoča
izvedbe prostorskih ureditev, predvidenih s prostorskim aktom;
-       
zemljišče, na katerem so uveljavljeni pravni režimi, ki trajno ali
začasno ne dopuščajo gradnje stavb in izvedbe drugih posegov v prostor;
-       
zemljišče, na katerem so izjemoma dovoljene le gradnje, ki izhajajo
neposredno iz pravnega režima oziroma stanja v prostoru.
(2) Nezazidljivo zemljišče je tudi zemljišče, ki je namenjeno
izključno gradnji gospodarske javne infrastrukture.
153. člen
(prostorsko neurejeno zemljišče)
Prostorsko neurejeno zemljišče je zemljišče, ki izpolnjuje
enega od teh pogojev:
-       
zemljišče, za katero je z OPN predvidena izdelava OPPN, ta pa še ni
sprejet;
-       
zemljišče, na katerem ni dopustna graditev stavb do sprejetja drugega
državnega ali občinskega prostorskega izvedbenega akta;
-       
zemljišče, ki je v komasacijskem območju upravne komasacije.
154. člen
(neopremljeno in delno opremljeno zemljišče)
Neopremljeno in delno opremljeno zemljišče je zemljišče, na
katerem je sprejeta izvedbena regulacija prostora, ki dopušča graditev, vendar
ne izpolnjuje pogojev za opremljenost v skladu s 159. členom tega zakona.
155. člen
(neurejeno zazidljivo zemljišče)
Neurejeno zazidljivo zemljišče je zemljišče, na katerem je na
podlagi prostorskega akta dopustna gradnja stavb ali gradbeno inženirskih
objektov, ki niso objekti gospodarske javne infrastrukture, in ki izpolnjuje
pogoje za opremljenost v skladu s 159. členom tega zakona, vendar ne
izpolnjuje prostorskih izvedbenih pogojev glede oblike ali velikosti gradbene
parcele ali glede lege objektov ali glede stopnje izkoriščenosti zemljišča zato
na njem ni mogoča izvedba prostorskih ureditev, predvidenih s prostorskim
aktom.
156. člen
(urejeno zazidljivo zemljišče)
Urejeno zazidljivo zemljišče izpolnjuje te pogoje:
-       
na njem je v skladu s prostorskim izvedbenim aktom dopustna gradnja
objektov, ki niso objekti gospodarske javne infrastrukture;
-       
je opremljeno v skladu s 159. členom tega zakona;
-       
izpolnjuje prostorske izvedbene pogoje glede oblike in velikosti
gradbene parcele, s čimer je omogočena izvedba prostorskih ureditev,
načrtovanih s prostorskim aktom;
-       
na njem niso uveljavljeni pravni režimi, ki ne dopuščajo gradnje
objektov.
2. oddelek: Opremljanje stavbnih zemljišč
157. člen
(namen opremljanja stavbnih zemljišč)
(1) Opremljanje stavbnih zemljišč obsega projektiranje in
gradnjo komunalne opreme in druge gospodarske javne infrastrukture iz
158. člena tega zakona, ki so potrebni, da se lahko prostorske ureditve,
načrtovane s prostorskimi izvedbenimi akti, izvedejo in se namensko
uporabljajo.
(2) Opremljanje stavbnih zemljišč s komunalno opremo
zagotavlja občina. Opremljanje stavbnih zemljišč z elektroenergetskim omrežjem
zagotavlja izvajalec obvezne državne javne službe distribucije električne
energije v skladu s predpisi, ki urejajo oskrbo z električno energijo.
(3) Gradnja objektov, razen objektov gospodarske javne
infrastrukture in drugih objektov, ki za izvedbo in delovanje ne potrebujejo
komunalne oskrbe, je dopustna na opremljenih stavbnih zemljiščih iz
159. člena tega zakona ali na zemljiščih, opremljenih s tisto vrsto
gospodarske javne infrastrukture, ki jo objekt glede na svoj namen potrebuje za
svoje delovanje.
(4) Ne glede na prejšnji odstavek je gradnja objektov
dopustna tudi na neopremljenih ali delno opremljenih stavbnih zemljiščih ali na
zemljiščih, ki še niso opremljena z vso gospodarsko javno infrastrukturo, ki jo
objekt potrebuje za svoje delovanje, če:
-       
se pred ali hkrati z gradnjo objektov zagotavlja tudi opremljanje
stavbnih zemljišč z manjkajočo komunalno opremo po pogodbi o opremljanju iz
167. člena tega zakona in opremljanje z manjkajočim elektroenergetskim
omrežjem;
-       
pred ali hkrati z gradnjo objektov občina zagotavlja tudi opremljanje
stavbnih zemljišč z manjkajočo komunalno opremo po programu opremljanja
stavbnih zemljišč iz 163. člena tega zakona in je sklenjena pogodba o
priključitvi iz 239. člena tega zakona, ter se zagotavlja opremljanje z
morebitnim manjkajočim elektroenergetskim omrežjem ali
-       
investitor zagotovi samooskrbo objekta s posamezno vrsto komunalne
opreme ob upoštevanju 160. člena tega zakona.
158. člen
(komunalna oprema)
Komunalna oprema so:
-       
objekti oziroma omrežja gospodarske javne infrastrukture za izvajanje
obveznih lokalnih gospodarskih javnih služb varstva okolja v skladu s predpisi,
ki urejajo varstvo okolja;
-       
objekti oziroma omrežja gospodarske javne infrastrukture za izvajanje
izbirnih lokalnih gospodarskih javnih služb v skladu s predpisi, ki urejajo
energetiko;
-       
javne površine v lasti občine.
159. člen
(opremljeno stavbno zemljišče)
(1) Opremljeno stavbno zemljišče je stavbno zemljišče, ki ima
urejen dostop do javnega cestnega omrežja, in za katero je mogoče izvesti
priključke na:
-       
javno elektroenergetsko omrežje,
-       
javno vodovodno omrežje,
-       
javno kanalizacijsko omrežje.
(2) Opremljeno stavbno zemljišče je tudi stavbno zemljišče,
za katero ni mogoče izvesti priključka na javno vodovodno oziroma
kanalizacijsko omrežje, če iz predpisov, ki urejajo varstvo okolja in javne
službe varstva okolja izhaja, da na njem ni obveznosti priključevanja na javno
vodovodno oziroma javno kanalizacijsko omrežje oziroma, da na njem nista
oziroma ne bosta zagotovljeni javna služba oskrbe s pitno vodo oziroma javna
služba odvajanja in čiščenja komunalne odpadne vode preko javnega omrežja.
(3) Ne glede na prvi odstavek tega člena je opremljeno
stavbno zemljišče tudi zemljišče, na katerem je predviden objekt, ki glede na
svoj namen za delovanje ne potrebuje posamezne infrastrukture iz prve, druge
oziroma tretje alineje prvega odstavka tega člena.
(4) Opremljeno nepozidano stavbno zemljišče je nepozidano
stavbno zemljišče, ki izpolnjuje pogoje iz prvega, drugega ali tretjega
odstavka tega člena.
(5) Omrežja iz prvega odstavka tega člena so omrežja, kot so
evidentirana v zbirnem katastru gospodarske javne infrastrukture. Če podatek o
omrežjih ni razviden iz evidence v zbirnem katastru gospodarske javne infrastrukture,
se za določitev opremljenega stavbnega zemljišča lahko uporabijo tudi druge
evidence, s katerimi razpolaga občina oziroma upravljavci gospodarske javne
infrastrukture.
(6) Minister podrobneje predpiše merila za določitev
opremljenega nepozidanega stavbnega zemljišča ter način njihovega določanja in
evidentiranja.
160. člen
(samooskrba objektov)
(1) V območjih, kjer je oskrba objektov zagotovljena prek
javnih omrežij, je samooskrba objektov dopustna le, če:
-       
predpisi, ki urejajo varstvo okolja, oskrbo z energijo, rabo obnovljivih
virov energije ter zagotavljanje in izvajanje občinskih gospodarskih javnih
služb ne določajo obveznosti priključevanja oziroma uporabe posamezne komunalne
opreme in druge gospodarske javne infrastrukture, ter
-       
ni prepovedana s prostorskim izvedbenim aktom.
(2) Samooskrba objektov na področju oskrbe s pitno vodo ter
področju odvajanja in čiščenja odpadne komunalne vode je dopustna le za objekte
v območjih, kjer ni predvidena oskrba prek javnih omrežij.
(3) Samooskrba objektov na področju oskrbe s pitno vodo
oziroma na področju odvajanja in čiščenja odpadne komunalne vode v območjih,
kjer je predvidena oskrba preko javnih omrežij, in zemljišča še niso
opremljena, je dopustna le do zagotovitve opremljenosti stavbnega zemljišča z
javnim vodovodnim oziroma kanalizacijskim omrežjem.
(4) V posameznih območjih opremljanja iz programa opremljanja
stavbnih zemljišč iz 163. člena tega zakona samooskrba ni dopustna.
(5) Ne glede na prejšnji odstavek je:
-       
začasno dopustna samooskrba na področju odvajanja in čiščenja odpadne
komunalne vode do zagotovitve opremljenosti stavbnega zemljišča z javnim
kanalizacijskim omrežjem;
-       
dopustna samooskrba na področju oskrbe z energijo, če to dopuščajo
področni predpisi.
161. člen
(izboljšanje opremljenosti zemljišča)
(1) Če se zemljišče dodatno opremi s komunalno opremo, ki je
prej ni bilo, se šteje, da gre za izboljšanje opremljenosti zemljišča s
komunalno opremo.
(2) Komunalna oprema za izboljšanje opremljenosti zemljišča
je tista vrsta dodatne komunalne opreme, na katero se obstoječi objekt do tedaj
ni mogel priključiti oziroma katere uporaba mu ni bila omogočena.
(3) Za izboljšanje opremljenosti zemljišča iz prvega odstavka
tega člena se ne štejejo:
-       
izboljšave, ki so posledica napredka tehnike;
-       
vzdrževanje, obnavljanje ali nadomeščanje obstoječe komunalne opreme,
namenjeno nemotenemu delovanju te opreme;
-       
prilagajanje obstoječe komunalne opreme oskrbnim, tehničnim in okoljskim
standardom;
-       
odpravljanje pomanjkljivosti na obstoječi komunalni opremi, ki onemogočajo
njeno normalno delovanje.
(4) Zemljišče je opremljeno z dodatno vrsto komunalne opreme,
ko je komunalna oprema zgrajena, je zanjo pridobljeno uporabno dovoljenje in je
mogoče izvesti priključitev objekta nanjo. Če za gradnjo komunalne opreme ni
potrebno gradbeno dovoljenje, se šteje, da je ta zgrajena, ko je predana v
upravljanje.
162. člen
(načrtovanje opremljanja stavbnih zemljišč)
(1) V prostorskem izvedbenem aktu se določi vrsta komunalne
opreme in druge gospodarske javne infrastrukture, ki jo je še treba zgraditi
ali dograditi zaradi zagotavljanja opremljenosti stavbnih zemljišč.
(2) Če gradnja druge gospodarske javne infrastrukture iz
prejšnjega odstavka časovno in finančno še ni opredeljena, morata občina in
izvajalec gospodarske javne službe pred sprejetjem programa opremljanja
stavbnih zemljišč iz 163. člena tega zakona skleniti dogovor o gradnji
druge gospodarske javne infrastrukture, rokih za izvedbo, prevzemu in njenem
financiranju.
(3) Občina in izvajalec obvezne državne javne službe distribucije
električne energije se v skladu s prejšnjim odstavkom lahko dogovorita, da
opremljanje z elektroenergetskim omrežjem zagotovi občina. V tem primeru občina
zaračuna stroške izgradnje elektroenergetskega omrežja izvajalcu javne službe,
ta pa ji jih je dolžan povrniti.
(4) Če v dogovoru iz prejšnjega odstavka ni dogovorjeno
drugače:
-       
izvajalec obvezne državne javne službe distribucije električne energije
prevzame elektroenergetiko v last in upravljanje, ko je zanj pridobljeno
uporabno dovoljenje in so ustrezno urejene lastniške ali druge stvarnopravne
pravice;
-       
se stroški izgradnje elektroenergetskega omrežja občini povrnejo tako,
da se zaračunane omrežnine za elektroenergetsko omrežje nakazujejo na račun
občine od dne priključitve prvega objekta na to omrežje do celotne povrnitve
stroškov v skladu s predpisom iz petega odstavka tega člena.
(5) Minister v soglasju z ministrom, pristojnim za
energetiko, podrobneje predpiše vrste stroškov izgradnje elektroenergetskega
omrežja ter način in obdobje njihovega vračanja.
163. člen
(program opremljanja stavbnih zemljišč)
(1) S programom opremljanja stavbnih zemljišč (v nadaljnjem
besedilu: program opremljanja) občina načrtuje izvajanje opremljanja stavbnih
zemljišč v posameznih območjih opremljanja. Program opremljanja je podlaga za
finančno načrtovanje občine za investicije v zvezi z opremljanjem stavbnih
zemljišč in odmero komunalnega prispevka za novo komunalno opremo.
(2) Posamezno območje opremljanja iz prejšnjega odstavka je
območje funkcionalno zaokroženih komunalno neopremljenih ali delno opremljenih
stavbnih zemljišč, v katerem je s prostorskim izvedbenim aktom predvidena nova
prostorska ureditev, za katero je treba zgraditi novo komunalno opremo oziroma
drugo gospodarsko javno infrastrukturo.
(3) Program opremljanja se sprejme po uveljavitvi
prostorskega izvedbenega akta, s katerim se podrobneje določajo prostorske
ureditve v območju opremljanja.
(4) S programom opremljanja se določijo:
-       
območje opremljanja, ki se določi tako, da ga je mogoče grafično
prikazati v katastru nepremičnin;
-       
nova komunalna oprema in druga gospodarska javna infrastruktura;
-       
roki za izvedbo in etapnost opremljanja;
-       
finančna sredstva za izvedbo opremljanja;
-       
podlage za odmero komunalnega prispevka za novo komunalno opremo.
(5) Nova komunalna oprema in druga gospodarska javna
infrastruktura iz druge alineje prejšnjega odstavka sta komunalna oprema in
druga gospodarska javna infrastruktura, ki jo je treba izvesti za opremljanje
stavbnih zemljišč v območju opremljanja.
(6) Roki za izvedbo opremljanja se določijo v okviru
prihodnjih petih let. Pri določitvi rokov se upošteva, da mora občina pričeti s
prvimi aktivnosti za opremljanje zemljišč na podlagi programa opremljanja
najpozneje v naslednjem letu po začetku veljavnosti programa opremljanja.
(7) Občina načrtuje finančna sredstva za izvedbo nove
komunalne opreme v načrtu razvojnih programov občinskega proračuna. Če ob
začetku veljavnosti programa opremljanja finančna sredstva za izvedbo
opremljanja na posameznem območju opremljanja še niso vključena v načrt
razvojnih programov občinskega proračuna, jih občina vanj vključi pri naslednji
letni dopolnitvi občinskega proračuna.
(8) Občina mora na zahtevo ministrstva temu v 15 dneh po
prejemu zahteve predložiti poročilo o izvajanju aktivnosti opremljanja in
vključitvi načrtovanih finančnih sredstev za izvedbo opremljanja v občinski proračun.
(9) Podlage za odmero komunalnega prispevka za novo komunalno
opremo iz četrtega odstavka tega člena so:
-       
obračunska območja nove komunalne opreme,
-       
skupni in obračunski stroški nove komunalne opreme,
-       
obračunski stroški nove komunalne opreme na enoto mere,
-       
merila za odmero komunalnega prispevka za novo komunalno opremo.
(10) Program opremljanja se izdela na podlagi elaborata
programa opremljanja, ki vsebuje besedilni del ter se izdela v digitalni in
analogni obliki. Pri pripravi elaborata se upoštevajo prostorski izvedbeni
akti, projektna dokumentacija za novo komunalno opremo v skladu s predpisi, ki
urejajo graditev, in elaborati ekonomike, če so bili izdelani.
(11) Če občina za opremljanje stavbnih zemljišč sklene
pogodbe o opremljanju v skladu s 167. členom tega zakona, ne izdela
programa opremljanja za to območje.
164. člen
(podlage za odmero komunalnega prispevka za novo komunalno
opremo)
(1) Obračunsko območje posamezne vrste nove komunalne opreme
iz prve alineje devetega odstavka prejšnjega člena je območje, v katerem se
zagotavlja priključevanje na to vrsto komunalne opreme, oziroma območje njene
uporabe. Obračunsko območje se določi tako, da ga je mogoče grafično prikazati
v katastru nepremičnin.
(2) Skupni stroški posamezne vrste nove komunalne opreme iz
druge alineje devetega odstavka prejšnjega člena obsegajo vse stroške, povezane
s projektiranjem in gradnjo posamezne vrste nove komunalne opreme za
opremljanje stavbnih zemljišč na posameznem območju opremljanja. Izraženi so v
eurih.
(3) Obračunski stroški posamezne vrste nove komunalne opreme
iz tretje alineje devetega odstavka prejšnjega člena so tisti del skupnih
stroškov posamezne vrste nove komunalne opreme, ki bremenijo določljive
zavezance za plačilo komunalnega prispevka za novo komunalno opremo in se
financirajo iz sredstev, zbranih s plačili komunalnih prispevkov za novo
komunalno opremo. Izraženi so v eurih.
(4) Obračunski stroški posamezne vrste nove komunalne opreme
na enoto mere iz tretje alineje devetega odstavka prejšnjega člena so
obračunski stroški posamezne vrste nove komunalne opreme, preračunani na
kvadratni meter gradbene parcele stavbe in kvadratni meter bruto tlorisne
površine objekta. Izraženi so v eurih na kvadratni meter.
(5) Merila za odmero komunalnega prispevka za novo komunalno
opremo so:
-       
površina gradbene parcele stavbe,
-       
bruto tlorisna površina objekta,
-       
razmerje med deležem gradbene parcele stavbe in deležem površine
objekta.
165. člen
(oblika in način priprave programa opremljanja stavbnih
zemljišč)
(1) Program opremljanja vsebuje besedilni in grafični del.
(2) Programu opremljanja se dodeli identifikacijska številka,
pod katero se objavi v prostorskem informacijskem sistemu. Tam se objavi tudi
elaborat iz desetega odstavka 163. člena tega zakona.
(3) Program opremljanja sprejme občina z odlokom.
(4) Glede objave programa opremljanja se smiselno uporablja
57. člen tega zakona, glede osebnih podatkov pa 59. člen tega zakona.
(5) Občina mora na zahtevo ministrstva temu v 15 dneh po
prejemu zahteve predložiti veljavne programe opremljanja.
(6) Program opremljanja se lahko spremeni in dopolni, dokler
se komunalna oprema šteje za novo v skladu s petim odstavkom 227. člena
tega zakona.
(7) Program opremljanja se po začetku veljavnosti spremeni
ali dopolni s ponovno določitvijo podlag za odmero komunalnega prispevka iz
prve, druge oziroma tretje alineje devetega odstavka 163. člena tega
zakona, če se:
-       
spremeni prostorski izvedbeni akt, ki je podlaga za odmero komunalnega
prispevka na način, da to vpliva na določitev podlag za odmero komunalnega
prispevka za novo komunalno opremo;
-       
skupni stroški iz drugega odstavka 164. člena, obračunski stroški
iz tretjega odstavka 164. člena oziroma obračunski stroški nove komunalne
opreme na enoto mere iz četrtega odstavka 164. člena tega zakona
spremenijo za kot 20 odstotkov.
(8) Če občina po začetku veljavnosti programa opremljanja
ugotovi, da opremljanja ni mogoče zagotoviti v rokih, določenih v programu
opremljanja, se program opremljanja spremeni ali dopolni tako, da se določijo
novi roki za izvedbo opremljanja v skladu s šestim odstavkom 163. člena
tega zakona.
(9) Vlada podrobneje predpiše vsebino iz 163. in
164. člena tega zakona, obliko in način priprave programa opremljanja iz
tega člena ter elaborata iz desetega odstavka 163. člena tega zakona.
166. člen
(zagotavljanje gradnje komunalne opreme)
(1) Gradnjo komunalne opreme zagotavlja občina.
(2) Gradnja komunalne opreme se financira iz komunalnega
prispevka, proračunskih sredstev občine in drugih virov. Drugi viri
financiranja komunalne opreme so proračunska sredstva države, sredstva,
pridobljena iz različnih skladov, in druga finančna sredstva, ki niso komunalni
prispevek.
167. člen
(pogodba o opremljanju)
(1) Investitor in občina se lahko s pogodbo o opremljanju
dogovorita, da bo investitor namesto občine zgradil del komunalne opreme ali
celotno komunalno opremo za opremljanje zemljišč, na katerih namerava graditi,
in jo nato brezplačno predal občini.
(2) Stroške gradnje komunalne opreme, predvidene v pogodbi,
nosi investitor. Če se investitor in občina ne dogovorita drugače, investitor
nosi vse stroške gradnje komunalne opreme, ki bi jih nosila občina, če bi
zemljišča v skladu s programom opremljanja opremljala sama. Če se nova
komunalna oprema iz tretje alineje šestega odstavka tega člena posredno ali
neposredno priključuje na obstoječo komunalno opremo oziroma bremeni že
zgrajeno komunalno opremo, je investitor dolžen plačati pripadajoči del
komunalnega prispevka za obstoječo komunalno opremo, ki se izračuna v skladu s
predpisom iz sedmega odstavka 228. člena tega zakona.
(3) Ne glede na prejšnji odstavek občina po uradni dolžnosti
ponovno odloči o odmeri komunalnega prispevka za obstoječo komunalno opremo, če
investitor ne izpolni obveznosti po pogodbi o opremljanju in objekte kljub temu
priključi na obstoječo komunalno opremo.
(4) Če je v območju opremljanja več lastnikov, in posamezni
lastniki zemljišč ne sodelujejo pri opremljanju stavbnih zemljišč po pogodbi o
opremljanju, se jim odmeri komunalni prispevek za obstoječo komunalno opremo v
celoti, razen če na podlagi dogovora med investitorjem, ki z občino sklene
pogodbo o opremljanju, sodelujejo pri sofinanciranju gradnje komunalne opreme
in lahko to dokažejo.
(5) Občina lahko sklene pogodbo o opremljanju, če ima
sprejete podlage za odmero komunalnega prispevka za obstoječo komunalno opremo
za območje celotne občine v skladu z 230. členom tega zakona ali če za
odmero komunalnega prispevka za obstoječo komunalno opremo uporablja predpis iz
petega odstavka 231. člena tega zakona ter sredstva za opremljanje niso
načrtovana v občinskem proračunu za tekoče in prihodnje leto.
(6) Pogodba o opremljanju vsebuje:
-       
seznam parcel, ki jih bo opremljal investitor;
-       
navedbo obstoječe komunalne opreme v tem območju;
-       
navedbo nove komunalne opreme, ki jo bo zagotovil investitor;
-       
navedbo obstoječe komunalne opreme, na katero bo investitor priključil
novo zgrajeno komunalno opremo iz prejšnje alineje, in pogoje za priključitev
novo zgrajene komunalne opreme na obstoječo komunalno opremo;
-       
rok, v katerem bo investitor zgradil manjkajočo komunalno opremo in jo
predal občini;
-       
zagotovilo, da se bo območje opremljalo na podlagi projektne
dokumentacije v skladu s predpisi, ki urejajo graditev, s katero soglaša
občina;
-       
opredelitev nadzornega organa občine, ki bo izvajal nadzor nad
kakovostjo izvedbe, skladnostjo izvedbe del s pogodbo o opremljanju in predajo
komunalne opreme;
-       
pravice in dolžnosti investitorja ter roke za odpravo morebitnih
nepravilnosti, ugotovljenih pri občinskem nadzoru;
-       
pravice in dolžnosti občine;
-       
dogovor o bančni garanciji v višini največ 20 odstotkov vrednosti
načrtovane komunalne opreme, s katero se zavarujeta predvideni obseg in rok
del, ali druge primerljive oblike finančnega zavarovanja, ki se predložijo ob
sklenitvi pogodbe o opremljanju;
-       
dogovor o bančni garanciji v višini največ 15 odstotkov vrednosti
zgrajene komunalne opreme brez vključenih stroškov zemljišč, s katero se
zavarujeta dobra izvedba del in odprava napak v garancijskem roku, ali druge
primerljive oblike finančnega zavarovanja, ki se predložijo pred predajo
komunalne opreme občini;
-       
navedbo načina upoštevanja stroškov nove komunalne opreme, če se ta
priključuje na obstoječo komunalno opremo, kar je podlaga za izračun
pripadajočega dela komunalnega prispevka za obstoječo komunalno opremo;
-       
rok, v katerem občina ne bo spreminjala tistega dela prostorskega
izvedbenega akta, ki je podlaga za investicije po tej pogodbi in bi lahko
vplival na izvedljivost pogodbe o opremljanju; če občina v tem roku spremeni
prostorski izvedbeni akt, odgovarja za povzročeno škodo.
(7) S sklenjeno pogodbo o opremljanju investitor pred
upravnim organom, pristojnim za gradbene zadeve, izkazuje minimalno komunalno
oskrbo objekta v skladu s predpisi, ki urejajo graditev. Investitor lahko
izkazuje minimalno komunalno oskrbo objekta na podlagi sklenjene pogodbe o
opremljanju le, če še ni potekel rok za dokončanje gradnje in predajo komunalne
opreme, naveden v pogodbi o opremljanju.
(8) Pred primopredajo komunalne opreme investitor občini
predloži finančno dokumentacijo s končnim obračunom. Finančna dokumentacija je
podlaga za povečanje osnovnih sredstev v poslovnih knjigah občine ter določitev
višine finančnega zavarovanja za dobro izvedbo del in odpravo napak v
garancijskemu roku.
(9) Investitor preda občini komunalno opremo s primopredajnim
zapisnikom. Primopredaja je uspešna, če primopredajni zapisnik podpišeta občina
in investitor ter investitor izroči finančno zavarovanje za dobro izvedbo del
in odpravo napak v garancijskemu roku.
(10) Občina na podlagi finančne dokumentacije iz osmega
odstavka tega člena vpiše nabavno vrednost komunalne opreme v poslovne knjige v
skladu s predpisi in standardi, ki urejajo računovodske evidence.
(11) Občina mora prevzeti komunalno opremo, zgrajeno v skladu
s pogodbo o opremljanju, ko je zanjo izdano uporabno dovoljenje in so zanjo
urejene lastniške ali druge stvarnopravne pravice. Ne glede na to občini
komunalne opreme ni treba prevzeti, dokler ni izdano vsaj eno gradbeno
dovoljenje za objekt, ki se bo priključil na to komunalno opremo. Če so se pri
gradnji komunalne opreme izvajali posegi v prostor, za katere v skladu s
predpisi, ki urejajo graditev ni treba pridobiti gradbenega oziroma uporabnega
dovoljenja, občina prevzame tako komunalno opremo, če iz ugotovitev nadzornega
organa občine izhaja, da je ta izvedena v skladu s predpisi, ki urejajo
graditev, in pogodbo o opremljanju ter so zanjo urejene lastniške ali druge
stvarnopravne pravice.
3. oddelek: Komasacija v območju stavbnih zemljišč
3.1 Pogodbena komasacija
168. člen
(pogodbena komasacija)
(1) Pogodbena komasacija je prostorski ukrep, s katerim se na
podlagi sklenjene pogodbe o komasaciji in komasacijskega soglasja izvede zložba
parcel in njihova ponovna razdelitev tako, da je omogočena izvedba prostorskih
ureditev, načrtovanih z občinskim prostorskim izvedbenim aktom.
(2) Pogodbo o komasaciji sklenejo lastniki parcel.
169. člen
(komasacijsko soglasje)
(1) Pred evidentiranjem pogodbene komasacije morajo lastniki
zemljišč pridobiti komasacijsko soglasje, ki ga izda občina v 15 dneh od
prejetja popolne zahteve iz drugega odstavka tega člena.
(2) Zahtevi za pridobitev komasacijskega soglasja lastniki
zemljišč priložijo:
-       
načrt obstoječega parcelnega stanja s površinami parcel;
-       
pogodbo o komasaciji s podpisi vseh lastnikov;
-       
načrt novega parcelnega stanja.
(3) Občina izda komasacijsko soglasje, če je predvideno novo
parcelno stanje v skladu z občinskimi prostorskimi izvedbenimi akti. Če občina
v roku iz prvega odstavka tega člena ne odloči o izdaji komasacijskega
soglasja, se šteje, da je predvideno novo parcelno stanje v skladu s
prostorskimi izvedbenimi akti in drugimi predpisi.
(4) Zoper odločbo o komasacijskem soglasju je dovoljena
pritožba, o kateri odloča ministrstvo.
170. člen
(vpis pogodbene komasacije)
(1) Na podlagi pogodbe o komasaciji in komasacijskega
soglasja se lahko zahteva vpis pogodbene komasacije v skladu s predpisi, ki
urejajo kataster nepremičnin.
(2) Postopek vpisa pogodbene komasacije se obravnava
prednostno.
3.2 Upravna komasacija
3.2.1 Splošne določbe
171. člen
(namen upravne komasacije)
(1) Upravna komasacija (v nadaljnjem besedilu: komasacija) je
prostorski ukrep, s katerim se izvedeta zložba parcel in njihova ponovna
razdelitev tako, da je omogočena izvedba prostorskih ureditev, načrtovanih z
občinskim prostorskim izvedbenim aktom.
(2) Komasacija se izvede, če ni mogoče doseči pogojev za
pogodbeno komasacijo.
172. člen
(podlaga za komasacijo)
(1) Komasacija se lahko izvede v območju stavbnih zemljišč na
podlagi OPN ali OPPN ali se izvede hkrati s pripravo OPPN.
(2) Kadar se komasacija izvaja v območju, kjer se hkrati s
komasacijo pripravi OPPN, lahko načrt gradbenih parcel iz OPPN šteje za
komasacijski načrt, če s tem soglašajo vsi komasacijski udeleženci v 30 dneh od
sprejetja OPPN. Če se komasacijski udeleženci v tem roku ne izjavijo, se šteje,
da s tem soglašajo.
(3) OPN ali OPPN, na podlagi katerega je bila uvedena
komasacija, se v območju komasacije ne smeta spreminjati do pravnomočnosti
komasacijske odločbe, razen na predlog ali s soglasjem komasacijske komisije in
komasacijskega odbora, če je izvoljen.
173. člen
(komasacijski udeleženci)
(1) Komasacijski udeleženec je lastnik nepremičnine v območju
komasacije ali imetnik drugih stvarnih pravic na taki nepremičnini.
(2) Komasacijski udeleženci lahko med sabo izvolijo
komasacijski odbor, ki zastopa njihove skupne interese, pripravlja predloge in
sodeluje pri pripravi načrtov v komasacijskem postopku.
(3) Če komasacijski udeleženci ne izvolijo komasacijskega
odbora in se hkrati s komasacijo pripravlja OPPN, komasacijska komisija
obravnava le predloge in mnenja, ki jih:
-       
podpiše več kot 30 odstotkov vseh komasacijskih udeležencev ali
-       
podpišejo komasacijski udeleženci, ki imajo v lasti najmanj 50 odstotkov
površine zemljišč v komasacijskem območju.
174. člen
(komasacijska komisija)
(1) Komasacijski postopek vodi občinski upravni organ.
(2) Za opravljanje strokovnih nalog in pomoč pri vodenju
komasacijskega postopka župan s sklepom ustanovi komasacijsko komisijo, ki jo
sestavlja najmanj pet članov, strokovnjakov s področja prava, urejanja prostora
in graditve, geodezije in cenitve nepremičnin. Člani komasacijske komisije med
sabo izvolijo predsednika.
(3) Komasacijska komisija preneha delovati po izdaji
komasacijskih odločb ali ob ustavitvi komasacijskega postopka.
(4) Župan lahko na predlog občinskega upravnega organa, ki
vodi komasacijski postopek, ali na predlog predsednika komasacijske komisije s
sklepom razreši posameznega člana komisije in ga nadomesti z novim.
(5) Nagrade članom komasacijske komisije se določijo s
pogodbo.
175. člen
(komasacijsko območje)
(1) Komasacijsko območje vključuje parcele in njihove dele,
ki so predmet komasacije. Komasacijsko območje se določi s sklepom iz
178. člena tega zakona.
(2) Komasacijsko območje se določi tako, da je mogoča smotrna
izvedba komasacije. Sestavljeno je lahko iz prostorsko ločenih zemljišč.
Posamezna zemljišča, ki otežujejo izvedbo komasacije, se lahko delno ali v
celoti izvzamejo iz komasacijskega območja.
(3) Če je to potrebno zaradi racionalnejše izvedbe komasacije,
se lahko meja komasacijskega območja spremeni tako, da se površina
komasacijskega območja spremeni za največ 20 odstotkov. Sprememba
komasacijskega območja se določi s spremembo in dopolnitvijo sklepa iz
178. člena tega zakona. Če je bil postopek komasacije uveden na zahtevo
lastnikov zemljišč, morajo ostati izpolnjeni pogoji glede ustreznega deleža
lastništva iz drugega odstavka 177. člena tega zakona.
176. člen
(komasacijska masa)
(1) Komasacijska masa je vrednost vseh zemljišč v
komasacijskem območju, vključno z vrednostjo vseh objektov.
(2) Komasacijska masa se razdeli med posamezne komasacijske
udeležence sorazmerno z vrednostjo zemljišč in objektov, ki so jih prispevali v
komasacijsko maso.
(3) V komasacijski masi se najprej določijo gradbene parcele
obstoječim objektom, potem se dodelijo zemljišča tistim udeležencem, ki jim
pripadajo parcele, ki po površini ustrezajo parcelam, namenjenim gradnji v
skladu z občinskim prostorskim izvedbenim aktom. Parcele udeležencev, ki so
manjše od parcel, namenjenih gradnji v skladu z občinskim prostorskim
izvedbenim aktom, se povečajo na račun zemljišč, ki so v občinski lasti. Če to
ni mogoče, pa tudi na račun zemljišč, ki so v lasti drugih udeležencev.
(4) Če ni mogoče povečati parcel na predpisano velikost v
skladu s prejšnjim odstavkom ali če ni mogoče ustanoviti solastniških razmerij
med udeleženci na isti parceli, se površine takih parcel povečajo ob povračilu
vrednosti na račun tistih udeležencev, ki jim ne pripada zadostna površina, kot
je predpisana za parcelo, namenjeno gradnji v skladu z občinskim prostorskim
izvedbenim aktom, pri čemer se najprej upoštevajo najmanjše parcele. Ostanek
površin parcel se razdeli med druge udeležence, če ga ne odkupi eden od
udeležencev, čigar parcela meji na to parcelo.
(5) Zemljišča, dodeljena iz komasacijske mase, morajo čim
bolj ustrezati legi tistih zemljišč udeležencev, ki so bila vključena v
komasacijsko maso. Zemljišča z objekti se praviloma dodelijo prejšnjim
lastnikom.
(6) Razlike v vrednosti med zemljišči, vključenimi v
komasacijsko maso, in dodeljenimi zemljišči se izravnajo v denarni odškodnini,
in sicer če je razlika v vrednosti nastala zaradi razlike v površini oziroma če
je razlika v vrednosti posledica lege ali druge značilnosti zemljišča.
(7) Lastnik zemljišča plača na račun za izvedbo komasacije
odškodnino, če je bilo vključeno zemljišče obremenjeno z bremenom in če bo
plačilo za odpravo tega bremena plačano iz komasacijske mase.
(8) Višino denarne odškodnine predlaga komasacijska komisija,
o njej pa odloči občinski upravni organ v komasacijski odločbi.
3.2.2 Postopek komasacije
177. člen
(uvedba postopka komasacije)
(1) Občina začne postopek komasacije po uradni dolžnosti v
območju:
-       
stavbnih zemljišč, na katerih parcelna struktura onemogoča izvedbo prostorskih
ureditev, načrtovanih z OPN, ali
-       
kjer je bil sprejet OPPN in v dveh letih po njegovi uveljavitvi še ni
bila vložena zahteva za vložitev komasacijskega soglasja iz 169. člena
tega zakona oziroma parcelna struktura ni v skladu z načrtom gradbenih parcel
iz OPPN.
(2) Postopek komasacije se lahko začne tudi na predlog:
-       
najmanj dveh tretjin lastnikov zemljišč iz komasacijskega območja
oziroma območja OPPN, ali
-       
lastnikov zemljišč, ki imajo v lasti najmanj dve tretjini površin
zemljišč v komasacijskem območju oziroma v območju OPPN.
(3) Lastniki iz prejšnjega odstavka predlogu za uvedbo
postopka komasacije priložijo:
-       
načrt predvidene meje komasacijskega območja;
-       
seznam parcel oziroma njihovih delov v komasacijskem območju skupaj z
navedbo njihovih površin;
-       
seznam komasacijskih udeležencev z njihovimi podpisanimi izjavami za
uvedbo postopka komasacije.
(4) Ob uvedbi postopka komasacije v območju ali delu območja,
kjer se pripravlja OPPN, se komasacijska odločba izda po uveljavitvi OPPN.
(5) Za postopek komasacije se uporabljajo predpisi, ki
urejajo splošni upravni postopek, če ta zakon ne določa drugače.
178. člen
(sklep o uvedbi postopka komasacije)
(1) Občinski upravni organ izda sklep o uvedbi postopka
komasacije, v katerem določi komasacijsko območje in pozove vse osebe, na
stvarne pravice katerih bi lahko vplivala komasacija, naj v 30 dneh od objave
sklepa predložijo vse podatke o svojih pravicah v tem območju. Priloga sklepa
je seznam komasacijskih udeležencev.
(2) Sklep o uvedbi postopka komasacije se brez priloge objavi
v uradnem glasilu občine in na svetovnem spletu. Sklep s prilogo se vroči
komasacijskim udeležencem in pristojnemu organu za geodetske zadeve (v
nadaljnjem besedilu: geodetska uprava). Zoper sklep o uvedbi komasacije je
dovoljena pritožba, o kateri odloča župan.
(3) Na podlagi pravnomočnega sklepa o uvedbi postopka
komasacije občinski upravni organ predlaga vpis uvedbe postopka komasacije in
komasacijskega območja v kataster nepremičnin ter njuno zaznambo v zemljiški
knjigi.
(4) Z dnem uveljavitve sklepa o uvedbi postopka komasacije so
v komasacijskem območju brez soglasja občinskega upravnega organa prepovedani
gradnja, izvajanje drugih posegov v prostor, promet z zemljišči, razen prodaje
občini ali drugemu udeležencu komasacije, in sprememba meje parcele, ki ni
povezana s komasacijo. Izjemoma sta dopustni prodaja zemljišč v komasacijskem
območju tretjim osebam in z njo povezana parcelacija, če to odobri občinski
upravni organ.
(5) Pogodba, sklenjena v nasprotju s prejšnjim odstavkom, je
nična. Lastnik nima pravice do odškodnine za sredstva, vložena v gradnjo in
urejanje zemljišča.
(6) Vse osebe, stvarne pravice katerih so nastale ali se
spremenijo po uvedbi postopka komasacije, morajo te pravice prijaviti
občinskemu upravnemu organu v 30 dneh od nastanka ali spremembe stvarnih
pravic.
179. člen
(predhodna ureditev mej)
(1) Če deli mej parcel na obodu komasacijskega območja niso
urejeni ali so v komasacijsko območje vključeni le deli parcel, se na podlagi
sklepa o uvedbi postopka komasacije najprej izvede postopek za ureditev mej
oziroma opravi parcelacija v skladu s predpisi, ki urejajo kataster
nepremičnin.
(2) Postopek komasacije se prekine do ureditve novih mej
obodnih parcel komasacijskega območja oziroma določitve teh mej v postopku parcelacije
s pravnomočno upravno ali sodno odločbo.
(3) Upravni ali sodni postopki ureditve mej obodnih parcel
komasacijskega območja se obravnavajo prednostno.
(4) Po ureditvi mej obodnih parcel komasacijskega območja se
sklep o uvedbi postopka komasacije spremeni in dopolni z novimi parcelami.
(5) Elaborat predhodne ureditve mej komasacijskega območja
izdela geodetsko podjetje v skladu s predpisi, ki urejajo kataster nepremičnin.
(6) Vlagatelj zahteve za predhodno ureditev mej ali
parcelacijo iz tega člena je občinski upravni organ, ki vodi postopek
komasacije, ali lastnik zemljišča. Zahtevi se priložita sklep o uvedbi postopka
komasacije in elaborat iz prejšnjega odstavka.
180. člen
(elaborat obstoječega stanja in elaborat vrednotenja
zemljišč)
(1) Oseba, registrirana za izvajanje geodetske dejavnosti, po
uvedbi postopka komasacije izdela elaborat obstoječega stanja komasacijskega
območja, ki vsebuje prikaz parcel, njihovih površin in lastnikov zemljišč.
Glede površin parcel se upoštevajo podatki katastra nepremičnin, ki se
izravnajo na površino komasacijskega območja. Parcelam z urejeno mejo se
površina iz katastra nepremičnin v izravnavi ne spremeni. Lastnik, ki se ne
strinja z izravnano površino parcele, lahko zahteva predhodno ureditev meje
parcele.
(2) Na podlagi elaborata obstoječega stanja komasacijskega
območja cenilec izdela elaborat vrednotenja zemljišč, s katerim se seznani
komasacijsko komisijo. Pri izdelavi elaborata vrednotenja zemljišč se
upoštevajo:
-       
podatki o nepremičninah in njihovi posplošeni vrednosti, ki se v skladu
s predpisi, ki urejajo kataster nepremičnin in predpisi, ki urejajo množično
vrednotenje nepremičnin, vodijo v javnih evidencah;
-       
drugi podatki lastnikov nepremičnin oziroma nosilcev pravic na tej
nepremičnini, ki so potrebni za izdelavo vrednotenja;
-       
stanje nepremičnin v naravi.
(3) Občinski upravni organ javno razgrne elaborat obstoječega
stanja komasacijskega območja in elaborat vrednotenja zemljišč na sedežu občine
ali vaške, krajevne ali četrtne skupnosti in na svetovnem spletu za 15 dni in v
tem času opravi javno obravnavo. Občinski upravni organ o javni razgrnitvi in
javni obravnavi pisno obvesti komasacijske udeležence.
(4) Če udeleženci med javno razgrnitvijo ne dajo ugovorov
glede obstoječih mej parcel ali vrednosti zemljišč, iz tega razloga ne morejo
izpodbijati komasacijske odločbe.
181. člen
(komasacijski načrt)
(1) Komasacijski načrt izdelajo pripravljavci elaborata
obstoječega stanja komasacijskega območja in elaborata vrednotenja, v
sodelovanju s komasacijsko komisijo.
(2) Komasacijski načrt vsebuje načrt obstoječega stanja in
načrt nove razdelitve zemljišč. Iz načrtov in s seznamov morajo biti razvidni
staro in novo premoženjsko stanje lastnikov po velikosti in pravnih razmerjih,
izračun odškodnin, ki jih morajo plačati komasacijski udeleženci oziroma
občina, in merila za določitev stroškov komasacije. Komasacijski načrt vsebuje
tudi izračun odškodnin, ki jih komasacijski udeleženci plačajo zaradi ukinitve
ali spremembe stvarnih oziroma obligacijskih pravic, povezanih s komasacijo.
(3) Občinski upravni organ javno razgrne komasacijski načrt
na sedežu občine ali vaške, krajevne ali četrtne skupnosti in na svetovnem
spletu za 30 dni in v tem času opravi javno obravnavo. Občinski upravni organ o
javni razgrnitvi in javni obravnavi pisno obvesti komasacijske udeležence.
(4) Pred začetkom javne obravnave se dodeljene parcele v
naravi vidno označijo. Med javno razgrnitvijo lahko udeleženci komasacije
vlagajo predloge in pripombe.
(5) Če se komasacija izvaja skupaj s pripravo OPPN, se
komasacijski načrt javno razgrne skupaj z OPPN.
182. člen
(sprejetje komasacijskega načrta)
(1) Po javni razgrnitvi komasacijska komisija prouči pripombe
in predloge komasacijskih udeležencev, do njih zavzame predlog stališč in z
njim seznani občinski upravni organ. Ta komasacijske udeležence pisno seznani s
stališči do pripomb in predlogov.
(2) Glede na stališče iz prejšnjega odstavka občinski upravni
organ sprejme sklep o odobritvi komasacijskega načrta ali ga vrne v dopolnitev.
Če je treba predlog komasacijskega načrta dopolniti, se ponovno razgrne za 15
dni in ponovno javno obravnava v skladu s prejšnjim členom.
(3) Sklep o odobritvi komasacijskega načrta se objavi v
uradnem glasilu občine in na svetovnem spletu.
183. člen
(komasacijska odločba)
(1) Občinski upravni organ na podlagi sklepa o odobritvi
komasacijskega načrta izda komasacijsko odločbo in jo vroči vsem komasacijskim
udeležencem. Zoper komasacijsko odločbo je dovoljena pritožba, o kateri odloča
ministrstvo.
(2) S komasacijsko odločbo se odloči o:
-       
novih parcelah z mejami, opredeljenimi s točkami iz katastra
nepremičnin, in njihovih lastnikih;
-       
denarnih odškodninah;
-       
pripombah in predlogih, danih med javno razgrnitvijo komasacijskega
načrta;
-       
stroških postopka komasacije.
(3) Druge stvarne pravice na zemljiščih v komasacijskem
območju z dnem izdaje komasacijske odločbe prenehajo, ustanovijo pa se lahko
nove, če je to potrebno za normalno rabo zemljišč. Hipoteka se vpiše na novem
zemljišču, ki ga je dolžnik pridobil iz komasacijske mase.
(4) Pri velikem številu udeležencev se lahko posameznemu
komasacijskemu udeležencu vroči le tisti del odločbe, ki se nanaša nanj.
(5) V komasacijskem postopku nista dovoljeni vrnitev v
prejšnje stanje in ne obnova postopka.
184. člen
(stroški postopka komasacije)
(1) Sredstva za stroške postopka komasacije zagotavljajo:
-       
komasacijski udeleženci;
-       
občina;
-       
drugi viri, predvsem namenska sredstva EU ipd.
(2) Stroški postopka komasacije se delijo na neposredne in
posredne.
(3) Neposredni stroški, ki se krijejo s sredstvi iz prvega
odstavka tega člena, so:
-       
stroški geodetskih storitev in priprave elaboratov;
-       
stroški cenitev in priprave elaboratov, če ni uporabljena metoda
množičnega vrednotenja nepremičnin;
-       
stroški vpisov v zemljiško knjigo in kataster nepremičnin;
-       
drugi nepričakovani stroški, ki lahko nastopijo v postopku komasacije.
(4) Posredni stroški, ki jih krije občina, so:
-       
nagrade članom komasacijske komisije, če niso zaposleni pri občini;
-       
administrativni stroški, kot so stroški javnih objav, javnih razgrnitev
in javnih obravnav, stroški najema prostorov itd.
(5) Višina prispevkov komasacijskih udeležencev za neposredne
stroške se določi glede na vrednost zemljišč, ki so jih prispevali v
komasacijsko maso. Morebitne razlike se razdelijo enako.
(6) Če je bil postopek komasacije uveden na predlog občine,
neposredne stroške do končnega obračuna zalaga občina. Po končnem obračunu se
prispevki odmerijo komasacijskim udeležencem v skladu s prejšnjim odstavkom.
(7) Če je bil postopek komasacije uveden na predlog
komasacijskih udeležencev, ti krijejo neposredne stroške. Občina lahko
neposredne stroške do končnega obračuna zalaga iz svojih virov ali
komasacijskim udeležencem z odločbo naloži plačilo predujma za kritje stroškov.
Končni obračun neposrednih stroškov pripravi občinski upravni organ po
dokončanem postopku komasacije v skladu s petim odstavkom tega člena.
(8) Komasacijski udeleženci in občinski upravni organ se
lahko dogovorijo za obročno odplačevanje sredstev za komasacijo. Komasacijski
udeleženec, ki teh sredstev ne zmore poravnati, zaprosi občinski upravni organ
za poravnavo sredstev z zemljiščem oziroma za zavarovanje obveznosti s
prepovedjo odtujitve in obremenitve nepremičnine iz komasacijskega območja.
Občinski upravni organ z odločbo določi znesek, ki bremeni nepremičnino. Z
dokončnostjo te odločbe prenehajo teči roki za plačilo stroškov in zamudne
obresti. Prepoved odtujitve in obremenitve se zaznamuje v zemljiški knjigi.
185. člen
(vpis v kataster nepremičnin in zemljiško knjigo)
(1) Občinski upravni organ pošlje pravnomočno komasacijsko
odločbo geodetski upravi, ki ji predlaga vpis v kataster nepremičnin, in
zemljiški knjigi, ki ji predlaga vpis v zemljiško knjigo. Predlogu za vpis v
kataster nepremičnin se priloži elaborat komasacije v skladu s predpisi, ki urejajo
kataster nepremičnin. Vpis novih parcel v kataster nepremičnin in novih pravnih
razmerij v zemljiško knjigo se izvede, ko postane komasacijska odločba
izvršljiva.
(2) V primeru ugotovitve nezakonitosti odločbe iz prejšnjega
odstavka v upravnem sporu sodišče odmeri dodatne odškodnine in dodatne
obveznosti plačila stroškov, ne more pa odpraviti odločbe in vzpostaviti
prejšnjega parcelnega stanja.
186. člen
(ustavitev postopka komasacije)
(1) Občinski upravni organ lahko po predhodnem mnenju
komasacijske komisije ustavi postopek komasacije, če:
-       
bi izvedba komasacijskega postopka občini povzročila nesorazmerne
obremenitve zaradi visokih ali nepričakovanih odškodninskih zahtevkov;
-       
komasaciji nasprotujeta najmanj dve tretjini komasacijskih udeležencev
ali lastniki zemljišč, ki imajo v lasti najmanj dve tretjini površin zemljišč v
komasacijskem območju, ali
-       
komasacija iz drugih vzrokov postane nepotrebna.
(2) Postopek komasacije, uveden na predlog lastnikov
zemljišč, se na njihov predlog ustavi, če to zahtevata dve tretjini vseh
predlagateljev ali lastniki zemljišč, ki imajo v lasti najmanj dve tretjini
površin zemljišč v komasacijskem območju. Predlog za ustavitev se lahko vloži
najpozneje do izdaje komasacijskih odločb.
(3) Postopek komasacije se ustavi s sklepom, zoper katerega
je dovoljena pritožba, o kateri odloča župan.
(4) Neposredne stroške, ki so nastali do ustavitve
komasacije, krije predlagatelj komasacije. Če so bili predlagatelji komasacije
lastniki zemljišč, se neposredni stroški sorazmerno razdelijo med komasacijske
udeležence.
(5) Ob ustavitvi postopka komasacije iz prve in druge alineje
prvega odstavka tega člena, občina pri pripravi OPN upošteva dejstva glede
možnosti načrtovanja prostorskih ureditev v tem območju in taka zemljišča
izključi iz območja stavbnih zemljišč.
3.2.3 Učinki komasacije
187. člen
(izvršljivost komasacijske odločbe)
(1) Komasacijska odločba postane izvršljiva 30. dan po
pravnomočnosti. S tem dnem se:
-       
lastninska pravica in dotedanje druge stvarne pravice na zemljiščih,
vključene v komasacijsko maso, ukinejo in prenesejo, če se opravi dodelitev, na
dodeljeno zemljišče;
-       
predkupna pravica, pravica do ponovnega odkupa, stavbna pravica,
služnosti in stvarna bremena ukinejo in prenesejo na dodeljena zemljišča tako,
kot je določeno s komasacijsko odločbo;
-       
prenehajo zakupne in najemne pogodbe, razen če odločba ne določa
drugače;
-       
vsa plačila iz komasacijske mase in vanjo dospejo v plačilo, razen če
odločba ne določa drugače.
(2) Občina mora zahtevati izbris zaznambe o komasacijskem postopku
in vpis novih pravnih razmerij v zemljiško knjigo.
188. člen
(zavarovanje dostopov do parcel)
Če dodeljene parcele izgubijo dotedanji dostop, komasacijski
načrt določi začasen dostop, dokler se ne uredijo nove javne prometne površine.
Občina zagotovi začasen dostop v letu dni od sprejetja komasacijskega načrta.
3. poglavje: VAROVANJE ZEMLJIŠČ
1. oddelek: Pozidana in poseljena zemljišča
189. člen
(pozidana in poseljena zemljišča)
(1) Pozidana zemljišča so območja na zemeljski površini, ki
obsegajo:
-       
gradbene parcele stavb;
-       
pripadajoča zemljišča stavb;
-       
pripadajoča zemljišča javnih cest in javne železniške infrastrukture;
-       
pripadajoča zemljišča drugih gradbenih inženirskih objektov, med katere
se uvrščajo predvsem območje za kampiranje, območje za šport in rekreacijo,
območje parka, območje za vrtičkarstvo, območje komunalne zelenice, območje
drugih odprtih površin v javni rabi, območje za potrebe obrambe, območje za
potrebe zaščite in reševanja, območje za parkiranje, območje letališča, območja
heliporta, območje energetske infrastrukture, območje pokopališča, območje
okoljske infrastrukture, območje komunikacijske infrastrukture ter območja cest
in železnic, ki niso javne.
(2) Med pozidana zemljišča iz prejšnjega odstavka se ne
uvrščajo:
-       
pripadajoča zemljišča enostavnih objektov, ki niso funkcionalno povezana
s stavbo, ki ima določeno gradbeno parcelo stavbe;
-       
pripadajoča zemljišča nezahtevnih kmetijsko gozdarskih objektov zunaj
stavbnih zemljišč;
-       
pripadajoča zemljišča cest in železnic, ki niso javne in ležijo zunaj
stavbnih zemljišč.
(3) Pozidana zemljišča iz prvega odstavka tega člena, razen
pripadajočih zemljišč javnih cest in železniške infrastrukture, se štejejo za
poseljena zemljišča.
(4) Poseljena zemljišča iz prejšnjega odstavka ter
pripadajoča zemljišča javnih cest in javne železniške infrastrukture se
prevzamejo v kataster nepremičnin kot dejanska raba pozidanih zemljišč v skladu
s predpisi, ki urejajo kataster nepremičnin.
2. oddelek: Gradbena parcela
190. člen
(določitev gradbene parcele)
(1) Gradbena parcela se določa objektom v območju stavbnih
zemljišč, na podlagi tega zakona, podrobnejših pravil urejanja prostora in
prostorskih izvedbenih aktov.
(2) Gradbena parcela se ne določa za:
-       
objekte, ki so pomožni objekti v skladu s tem zakonom;
-       
enostavne in nezahtevne objekte v skladu s predpisi, ki urejajo
graditev;
-       
gradbeno inženirske objekte, ki so linijski objekti in se gradijo pod
zemeljskim površjem ali potekajo nad njim.
(3) Gradbena parcela obsega prostorsko oziroma funkcionalno
medsebojno povezano zemljišče na katerem, nad ali pod katerim je načrtovan
objekt, obstoječ objekt ali drugo zemljišče, ki je trajno namenjeno za redno
rabo tega objekta. Gradbena parcela tega objekta obsega tudi zemljišče na
katerem, nad ali pod katerim je predviden pomožni objekt ali stoji obstoječ
pomožni objekt, in zemljišče, ki je trajno namenjeno redni rabi tega pomožnega
objekta.
(4) Če se določeno zemljišče uporablja za redno rabo dveh ali
več objektov, se lahko tem določi tudi skupna gradbena parcela.
(5) Sestavine gradbene parcele so:
-       
ena ali več parcel;
-       
območja stvarne služnosti;
-       
območja stavbnih pravic v skladu s predpisi, ki urejajo kataster
nepremičnin.
(6) Ne glede na prejšnji odstavek so lahko sestavine gradbene
parcele gradbeno inženirskega objekta, ki ni stavba v skladu s predpisi, ki
urejajo kataster nepremičnin, tudi deli parcel.
(7) V velikost gradbene parcele se ne vštevajo površine za
dostop do nje in izvedba priključkov na gospodarsko javno infrastrukturo.
(8) Občina v postopku projektiranja objektov v skladu z
zakonom, ki ureja graditev, da mnenje k dokumentaciji za pridobitev gradbenega
dovoljenja glede skladnosti gradbene parcele s prostorskim izvedbenim aktom.
(9) Investitor mora imeti izkazano pravico graditi, v skladu
z zakonom, ki ureja graditev, na vseh sestavinah gradbene parcele.
(10) Gradbena parcela se določi v projektni dokumentaciji za
pridobitev mnenj in gradbenega dovoljenja v skladu s predpisi, ki urejajo
graditev.
191. člen
(vpis gradbene parcele v uradne evidence)
(1) Gradbena parcela stavbe se vpiše v kataster nepremičnin.
(2) Gradbena parcela stavbe ali skupna gradbena parcela
stavbe se v kataster nepremičnin praviloma vpiše kot ena parcela, razen:
-       
pri stavbah, ki se zaradi posebnih fizičnih lastnosti ali iz drugih
razlogov niso mogle zgraditi na eni parceli ali
-       
če je gradbena parcela stavbe ali skupna gradbena parcela stavbe na
parcelah pri katerih v zemljiški knjigi ni mogoča poočitev združitve parcel.
(3) Gradbena parcela gradbeno inženirskega objekta se
evidentira v evidenci stavbnih zemljišč na podlagi pravnomočnega gradbenega
dovoljenja.
(4) Gradbena parcela stavbe je določena z identifikacijsko
oznako gradbene parcele stavbe.
(5) Identifikacijsko oznako iz prejšnjega odstavka določi
upravni organ, pristojen za graditev v uporabnem dovoljenju.
(6) Identifikacijsko oznako iz četrtega odstavka tega člena
upravni organ pristojen za graditev pridobi v prostorskem informacijskem
sistemu (eGraditev).
(7) Pred določitvijo identifikacijske oznake iz četrtega
odstavka tega člena upravni organ pristojen za graditev ugotovi, ali:
-       
so vse sestavine gradbene parcele stavbe iz petega odstavka prejšnjega
člena vpisane v kataster nepremičnin;
-       
ima investitor izkazano pravico graditi na vseh sestavinah gradbene
parcele;
-       
je gradbena parcela stavbe skladna z gradbeno parcelo, določeno v
gradbenem dovoljenju, ob upoštevanju dopustnih odstopanj v skladu z zakonom, ki
ureja graditev.
(8) Če niso izpolnjeni pogoji za določitev identifikacijske
oznake gradbene parcele stavbe, se šteje, da niso izpolnjeni pogoji za izdajo
uporabnega dovoljenja v skladu z zakonom, ki ureja graditev.
(9) Če je gradbena parcela stavbe sestavljena iz več parcel
oziroma območij stavbnih pravic oziroma območij stvarne služnosti, se pri vseh
parcelah, ki sestavljajo gradbeno parcelo stavbe, na podlagi pravnomočnega
uporabnega dovoljenja po uradni dolžnosti v zemljiško knjigo vpiše zaznamba
gradbene parcele stavbe.
(10) Spremembe mej parcel, ki sestavljajo gradbeno parcelo
stavbe, niso dovoljene, razen pod pogoji iz 194. člena tega zakona.
(11) Spremembe mej parcel, na katerih so območja stvarne
služnosti ali območja stavbnih pravic, ki sestavljajo gradbeno parcelo stavbe,
so dovoljene pod pogoji:
-       
iz 194. in 196. člena tega zakona, če sprememba meje parcela posega
v območja stvarne služnosti ali območja stavbnih pravic, ali
-       
iz 196. člena tega zakona, če sprememba meje parcele ne posega v
območja stvarne služnosti ali območja stavbnih pravic.
(12) Če stavba stoji na tuji nepremičnini, nad ali pod njo na
podlagi stavbne pravice, mora lastnik nepremičnine zagotoviti evidentiranje
gradbene parcele stavbe kot ene parcele, ko stavba postane sestavina
nepremičnine zaradi prenehanja stavbne pravice.
192. člen
(pravni promet z gradbeno parcelo stavbe)
(1) Če je gradbena parcela stavbe sestavljena iz več parcel,
se lastninska pravica na njih lahko prenaša samo skupaj.
(2) Določba prejšnjega odstavka smiselno enako velja za
stavbno pravico ali stvarno služnost, na podlagi katere se zagotavlja redna
raba stavbe.
(3) Notar ne overi podpisa na zemljiškoknjižnem dovolilu, s
katerim se prenaša lastninska pravica ali stavbna pravica na nepremičnini, če
iz zaznambe iz devetega odstavka 191. člena tega zakona izhaja, da je
nepremičnina del gradbene parcele stavbe, in če se lastninska pravica ali
stavbna pravica ne prenaša na vseh parcelah, ki sestavljajo to gradbeno parcelo
stavbe.
(4) Določbe tega člena se smiselno uporabljajo tudi za
delitev solastnine gradbene parcele stavbe, ki ni evidentirana kot ena parcela.
193. člen
(določitev gradbene parcele obstoječi stavbi)
(1) Gradbeno parcelo stavbi, zgrajeni pred začetkom uporabe
tega zakona (v nadaljnjem besedilu: obstoječa stavba), z odločbo o določitvi
gradbene parcele obstoječi stavbi ugotovi upravni organ, pristojen za izdajo
gradbenega dovoljenja, na zahtevo lastnika stavbe. Zahtevo lahko vložita tudi
država ali občina, če za to izkažeta javni interes.
(2) Zemljišče iz tretjega odstavka 190. člena tega
zakona je tisto zemljišče, ki je določeno v:
-       
gradbenem dovoljenju, na podlagi katerega je bila zgrajena stavba;
-       
odločbi, na podlagi katere je bilo k stavbi določeno funkcionalno
zemljišče na podlagi ZUN ali gradbena parcela na podlagi Zakona o graditvi
objektov (Uradni list RS, št. 102/04 – uradno prečiščeno besedilo, 14/05 –
popr., 92/05 – ZJC-B, 93/05 – ZVMS, 111/05 – odl. US, 126/07, 108/09, 61/10 –
ZRud-1, 20/11 – odl. US, 57/12, 101/13 – ZDavNepr, 110/13, 22/14 – odl. US,
19/15, 61/17 – GZ in 66/17 – odl. US; v nadaljnjem besedilu: ZGO-1) ali
-       
odločbi o ugotovitvi pripadajočega zemljišča k stavbi v skladu s predpisi,
ki urejajo vzpostavitev etažne lastnine na določenih stavbah in ugotavljanju
pripadajočega zemljišča.
(3) Ne glede na prvo in drugo alinejo prejšnjega odstavka
lahko lastnik stavbe, občina ali država zahtevajo, da se kot zemljišče iz
tretjega odstavka 190. člena tega zakona določi stavbno zemljišče, ki je
bilo do začetka uporabe tega zakona v naravi urejeno in dejansko uporabljano
kot gradbena parcela stavbe, če ima lastnik stavbe na vseh sestavinah gradbene
parcele pridobljeno lastninsko ali drugo stvarno pravico, ki izkazuje pravico
graditi v skladu s predpisi, ki urejajo graditev. Tako določena gradbena
parcela stavbe ne more presegati morebitne največje površine gradbene parcele
stavbe, določene v prostorskem izvedbenem aktu.
(4) Zahtevi za določitev gradbene parcele obstoječi stavbi se
priloži listina iz drugega odstavka tega člena s pripadajočo dokumentacijo.
(5) Če iz listine iz drugega odstavka tega člena s
pripadajočo dokumentacijo izhaja drugačno parcelno stanje, kot je določeno v
katastru nepremičnin v času vložitve zahteve za določitev gradbene parcele
obstoječi stavbi, se zahtevi priloži tudi dokumentacija iz prve alineje sedmega
odstavka tega člena, s katero se rekonstruirajo in ponovno določijo sestavine
gradbene parcele obstoječi stavbi, kot je bila določena v listini iz drugega
odstavka tega člena.
(6) Če iz listine iz prve in druge alineje drugega odstavka
tega člena in pripadajoče dokumentacije zaradi pomanjkanja podatkov ni mogoče
določiti gradbene parcele, se gradbena parcela obstoječe stavbe lahko določi le
na podlagi tretjega odstavka tega člena.
(7) Če se gradbena parcela obstoječi stavbi določa na podlagi
tretjega odstavka tega člena se zahtevi priloži tudi:
-       
del projektne dokumentacije za pridobitev mnenj in gradbenega dovoljenja,
ki določa gradbeno parcelo;
-       
mnenje občine glede skladnosti gradbene parcele, z veljavnim prostorskim
izvedbenim aktom; pri izdaji mnenja se smiselno upoštevajo določila zakona, ki
ureja graditev.
(8) Če iz listine iz drugega in sedmega odstavka tega člena
in pripadajoče dokumentacije ali na podlagi projektne dokumentacije iz prve
alineje prejšnjega odstavka izhaja, da gradbeno parcelo sestavlja eden ali več
delov parcel ali območje stavbne pravice oziroma območje stvarne služnosti, ki
ni vpisano v kataster nepremičnin, je treba pred izdajo odločbe o določitvi
gradbene parcele obstoječi stavbi urediti sestavine gradbene parcele, kot jih
določa peti odstavek 190. člena tega zakona.
(9) Stranka v postopku je predlagatelj določitve gradbene
parcele stavbe. Če je predlagatelj določitve gradbene parcele stavbe država ali
občina je stranka v postopku tudi lastnik stavbe, ki se ji predlaga določitev
gradbene parcele stavbe.
(10) Če je obstoječa stavba v lasti več oseb, je zahteva za
določitev njene gradbene parcele posel rednega upravljanja stavbe.
(11) Če so na podlagi listin iz drugega in osmega odstavka
tega člena določljive vse sestavine gradbene parcele, kot jih določa peti
odstavek 190. člena tega zakona in ima lastnik stavbe na vseh sestavinah
gradbene parcele pridobljeno lastninsko ali drugo stvarno pravico, ki izkazuje
pravico graditi v skladu s predpisi, ki urejajo graditev, upravni organ z
odločbo o določitvi gradbene parcele obstoječi stavbi določi identifikacijsko
oznako gradbene parcele.
(12) Če niso izpolnjeni pogoji za določitev identifikacijske
oznake gradbene parcele obstoječi stavbi, upravni organ, pristojen za izdajo
gradbenega dovoljenja zahtevo zavrne.
(13) Zoper odločbo o določitvi gradbene parcele obstoječi
stavbi je dovoljena pritožba v osmih dneh od njene vročitve.
(14) Na podlagi pravnomočne odločbe o določitvi gradbene
parcele obstoječi stavbi, upravni organ pristojen za izdajo gradbenega
dovoljenja, po uradni dolžnosti predlaga spremembe vpisov v katastru
nepremičnin. Če je gradbena parcela obstoječe stavbe sestavljena iz več parcel
oziroma območij stavbnih pravic oziroma območij stvarne služnosti, upravni
organ predlaga sodišču vpis zaznambe gradbene parcele stavbe v zemljiški
knjigi.
(15) Ta člen se ne uporablja za stavbe, ki jim je najprej
treba določiti pripadajoče zemljišče v skladu s predpisi, ki urejajo
vzpostavitev etažne lastnine na določenih stavbah in ugotavljanje pripadajočega
zemljišča.
194. člen
(sprememba gradbene parcele stavbe)
(1) Gradbena parcela stavbe se lahko spremeni z odločbo o
spremembi gradbene parcele stavbe, če so po predlagani spremembi izpolnjeni
pogoji prostorskega izvedbenega akta za določitev gradbene parcele k tej stavbi
in če ima predlagatelj na zemljiščih, ki sestavljajo novo gradbeno parcelo
stavbe, pridobljeno lastninsko ali drugo stvarno pravico, ki izkazuje pravico
graditi v skladu s predpisi, ki urejajo graditev.
(2) Odločbo o spremembi gradbene parcele stavbi izda upravni
organ, pristojen za izdajo gradbenega dovoljenja, na zahtevo lastnika parcel,
na katerih je stavba. Zahtevo lahko vložita tudi država ali občina, če za to
izkažeta javni interes.
(3) Zahtevi za spremembo gradbene parcele stavbe se priložita
dokumenta iz sedmega odstavka prejšnjega člena.
(4) Če vsi lastniki skupne gradbene parcele zahtevajo, da se
njeno zemljišče razdeli tako, da se vključi v gradbene parcele vseh ali
posameznih stavb, ki jim je do zdaj pripadalo kot skupna gradbena parcela,
upravni organ o takih spremembah gradbenih parcel odloči z eno odločbo.
(5) Če je stavba v lasti več oseb, je zahteva za spremembo
gradbene parcele stavbe posel, ki presega redno upravljanje.
(6) V odločbi o spremembi gradbene parcele stavbe upravni
organ, pristojen za gradbene zadeve:
-       
ugotovi s katerim gradbenim dovoljenjem je bila določena gradbena parcela
stavbe;
-       
na podlagi katerega uporabnega dovoljenja ali odločbe o določitvi
gradbene parcele stavbi je bila gradbena parcela stavbe vpisana v kataster
nepremičnin;
-       
katere so sestavine obstoječe gradbene parcele stavbe;
-       
katere so sestavine novo predlagane gradbene parcele stavbe in ali
izpolnjujejo pogoje iz petega odstavka 190. člena tega zakona;
-       
ugotovi ali novo predlagana gradbena parcela stavbe izpolnjuje pogoje iz
prvega odstavka tega člena.
(7) Če so izpolnjeni pogoji iz četrte in pete alineje prejšnjega
ostavka, upravni organ z odločbo o spremembi meje gradbene parcele stavbe
določi novo identifikacijsko oznako gradbene parcele, ki nadomesti predhodno
identifikacijsko oznako.
(8) Odločba o spremembi gradbene parcele stavbe dopolnjuje
gradbeno dovoljenje in uporabno dovoljenje stavbe ali odločbo o določitvi
gradbene parcele stavbi.
(9) Če niso izpolnjeni pogoji iz četrte in pete alineje
šestega odstavka tega člena, upravni organ, pristojen za izdajo gradbenega
dovoljenja zahtevo zavrne.
(10) Stranka v postopku je predlagatelj spremembe gradbene
parcele stavbe. Če je predlagatelj spremembe gradbene parcele stavbe država ali
občina, je stranka v postopku tudi lastnik stavbe, ki se ji predlaga sprememba
gradbene parcele stavbe.
(11) Zoper odločbo o spremembi gradbene parcele stavbi je
dovoljena pritožba v osmih dneh od njene vročitve.
(12) V odločbi o spremembi gradbene parcele stavbe upravni
organ dovoli tudi potrebne spremembe vpisov v katastru nepremičnin. Na podlagi
pravnomočne odločbe o spremembi gradbene parcele stavbe in izvedenih sprememb
vpisov v katastru nepremičnin upravni organ sodišču predlaga izvedbo odločbe o
spremembi gradbene parcele stavbe v zemljiški knjigi.
(13) Če sestavine novo predlagane gradbene parcele ne
izpolnjujejo pogojev iz petega odstavka 190. člena tega zakona, je za
spremembo gradbene parcele stavbe treba najprej izvesti geodetski postopek
spremembe mej sestavin gradbene parcele stavbe, v skladu s predpisi, ki urejajo
kataster nepremičnin.
(14) Šteje se, da ne gre za spremembo gradbene parcele
stavbe, če se spreminjajo samo sestavine gradbene parcele stavbe, območje
gradbene parcele stavbe pa ostaja nespremenjeno. V tem primeru upravni organ,
pristojen za geodetske zadeve, po uradni dolžnosti pripiše identifikacijsko
oznako gradbene parcele stavbe novim parcelam in na podlagi pravnomočne odločbe
izvedenega geodetskega postopka po uradni dolžnosti predlaga zemljiški knjigi
zaznambo gradbene parcele novim parcelam. Če se parcele, ki so v zemljiški
knjigi zaznamovane z zaznambo gradbene parcele stavbe, v katastru nepremičnin
združijo v eno parcelo, zemljiška knjiga po uradni dolžnosti zbriše zaznambe
gradbene parcele pri starih parcelah in zaznambo izvede pri novi parceli.
195. člen
(prenehanje gradbene parcele stavbe)
(1) Gradbena parcela stavbe v celoti preneha z uničenjem
stavbe, skupna gradbena parcela pa z uničenjem vseh stavb, ki jim pripada.
(2) Gradbena parcela stavbe preneha na delu zemljišča, ki je
vanjo vključeno, če na njem preneha stvarna pravica lastnika parcele, na kateri
je stavba.
(3) Gradbena parcela stavbe ne preneha, če stavba, zgrajena
na podlagi stavbne pravice, postane sestavina zemljišča zaradi prenehanja
stavbne pravice.
(4) Upravni organ, pristojen za izdajo gradbenega dovoljenja,
z odločbo ugotovi prenehanje gradbene parcele stavbe na zahtevo lastnika
parcele stavbe, imetnika stavbne pravice, države ali občine in vsake druge
osebe, ki za to izkaže pravni interes, postopek pa se lahko začne tudi po
uradni dolžnosti.
(5) Na podlagi pravnomočne odločbe iz prejšnjega odstavka se
po uradni dolžnosti izbrišeta gradbena parcela iz katastra nepremičnin in
zaznamba gradbene parcele iz zemljiške knjige.
3. oddelek: Soglasje za spreminjanje meje parcele
196. člen
(namen soglasja za spreminjanje meje parcele)
(1) Namen soglasja za spreminjanje meje parcele je zagotoviti
in vzdrževati parcelno strukturo zemljišč, ki je v skladu z občinskim
prostorskim izvedbenim aktom.
(2) Soglasje za spreminjanje meje parcele je treba pridobiti
v postopkih pogodbene komasacije ter postopkih združitve in delitve parcel,
izravnave meje in drugih postopkih, s katerimi se lahko v skladu s predpisi, ki
urejajo kataster nepremičnin, spreminja meja parcele.
(3) Soglasje za spreminjanje meje parcele je treba pridobiti
za spreminjanje mej gradbenih parcel stavb in pripadajočih zemljiščih stavb iz
evidence stavbnih zemljišč.
(4) Občina lahko z odlokom določi območje, v katerem je treba
pridobiti soglasje za spreminjanje meje parcele, tudi za spreminjanje mej
parcel. Območje se določi tako, da ga je mogoče grafično prikazati v katastru
nepremičnin. Obvezo za pridobitev soglasja v tem območju občina vpiše na
parcele v katastru nepremičnin.
(5) Ne glede na prvi odstavek tega člena se lahko kot območje
iz prejšnjega odstavka opredeli tudi območje iz druge alineje 144. člena
tega zakona.
(6) Ne glede na tretji in četrti odstavek tega člena soglasja
za spreminjanje meje parcele ni treba pridobiti ob parcelaciji zaradi
razlastitve ali upravni komasaciji.
(7) Odločba o komasacijskem soglasju iz 169. člena tega
zakona se šteje kot soglasje za spreminjanje meje parcele.
197. člen
(postopek izdaje soglasja za spreminjanje meje parcele)
(1) Soglasje za spreminjanje meje parcele izda občina na
podlagi zahteve lastnika nepremičnine ali geodetskega podjetja v 15 dneh od
prejema popolne zahteve. Zahteva vsebuje priloge, ki jih pripravi geodetsko
podjetje:
-       
grafični prikaz starih in novih parcelnih mej,
-       
podatek o površini starih in novih parcel,
-       
obrazložitev razlogov za spremembo meje in skladnosti spremembe meje z
občinskim prostorskim izvedbenim aktom.
(2) Če občina o izdaji soglasja za spreminjanje meje parcele
ne odloči v roku iz prejšnjega odstavka, se šteje, da je bila sprememba meje
izvedena v skladu z občinskim prostorskim izvedbenim aktom.
(3) Če občina ugotovi, da spreminjanje meje parcele ni v
skladu z občinskim prostorskim izvedbenim aktom, zavrne izdajo soglasja z
upravno odločbo.
4. poglavje: PRESKRBA IN PRIDOBIVANJE ZEMLJIŠČ TER
PRAVIC NA NJIH
1. oddelek: Načrt preskrbe z zemljišči
198. člen
(načrt preskrbe z zemljišči)
(1) Količinsko in časovno usklajeno zagotavljanje zemljišč in
pravic na njih za prostorski razvoj se izvaja na podlagi načrta preskrbe in
upravljanja zemljišč (v nadaljnjem besedilu: načrt preskrbe).
(2) Načrt preskrbe vsebuje kratkoročni, srednjeročni in
dolgoročni del, pri čemer se šteje, da je kratki rok obdobje do dveh let,
srednji rok od dveh do petih let, dolgi rok od pet do petnajst let.
(3) Načrt preskrbe pripravi občina na podlagi razvojnih
dokumentov občine in občinskih prostorskih aktov.
(4) Za oceno potreb po stavbnih in drugih zemljiščih se
izdela strokovna podlaga, v kateri se:
-       
analizira stanje stavbnih zemljišč iz evidence stavbnih zemljišč;
-       
ocenijo potrebe po stavbnih zemljiščih za bivanje (stanovanja vseh vrst,
zlasti javna najemna stanovanja), gospodarske dejavnosti in družbene
infrastrukture, gospodarske javne službe in druge sektorske načrte občine po
časovnih obdobjih iz drugega odstavka tega člena.
(5) Za pripravo strokovne podlage se uporabijo tudi strokovne
podlage pripravljene v postopkih priprave prostorskih aktov, zlasti
urbanistična zasnova, ocene demografskega razvoja, gospodarskega razvoja po
gospodarskih dejavnostih ter razvoja občinske prometne infrastrukture in drugih
občinskih infrastrukturnih omrežij.
(6) Načrt preskrbe vsebuje besedilni in grafični del.
Strokovna podlaga iz prejšnjega odstavka je spremljajoče gradivo načrta
preskrbe.
(7) Načrt preskrbe sprejme občinski svet.
(8) Načrt preskrbe je podlaga za izvajanje ukrepov zemljiške
politike v skladu s tem zakonom ter za pridobivanje zemljišč, razpolaganje z
njimi in upravljanje teh v skladu s predpisi, ki urejajo stvarno premoženje
države in samoupravnih lokalnih skupnosti.
2. oddelek: Predkupna pravica države in občine
199. člen
(predkupna pravica)
(1) Občina lahko določi območje predkupne pravice:
-       
na stavbnih zemljiščih;
-       
v ureditvenem območju naselja;
-       
v drugem ureditvenem območju;
-       
na kmetijskih, gozdnih, vodnih in drugih zemljiščih za graditev objektov
gospodarske javne infrastrukture in objektov, ki se uporabljajo za varstvo pred
naravnimi in drugimi nesrečami;
-       
v območju za dolgoročni razvoj naselja, kot je določen v OPN.
(2) Država lahko določi območje predkupne pravice v območju:
-       
DPN,
-       
uredbe o najustreznejši varianti ali
-       
državnega prostorskega ureditvenega načrta.
(3) Območje predkupne pravice se določi tako, da ga je mogoče
grafično prikazati v katastru nepremičnin.
(4) Območje predkupne pravice določi občinski svet z odlokom
ali vlada z uredbo. Vlada lahko določi območje predkupne pravice z uredbo, s
katero se sprejme državni prostorski izvedbeni akt.
200. člen
(izključitev predkupne pravice)
(1) Občina ne more uveljavljati predkupne pravice:
-       
če lastnik proda ali podari nepremičnino solastniku, svojemu zakoncu ali
zunajzakonskemu partnerju oziroma svojemu sorodniku v ravni vrsti;
-       
če je kupec država, oseba javnega prava, ki jo je ustanovila država, ali
izvajalec državne javne službe ali investitor gospodarske javne infrastrukture
ali
-       
pri prodaji etažne lastnine.
(2) Država ne more uveljavljati predkupne pravice v primerih
iz prve in tretje alineje prejšnjega odstavka.
201. člen
(pravice in obveznosti oseb, vključenih v prodajo)
(1) Lastnik nepremičnine, ki je v območju predkupne pravice,
mora nepremičnino pred prodajo najprej ponuditi v odkup državi ali občini kot
nosilcu predkupne pravice. O ponudbi in pogojih prodaje, vsebovanih v ponudbi,
se lastnik nepremičnine z državo ali občino ni dolžen pogajati.
(2) Država ali občina se o sprejetju ali zavrnitvi ponudbe
pisno izjavi v 15 dneh od njenega prejema. V izjavi o zavrnitvi ponudbe se
navedeta datum prejema ponudbe in ponujena ceno.
(3) Če država ali občina v 15 dneh od prejema ponudbe ne
predloži izjave o njenem sprejetju, se šteje, da država ali občina ni sprejela
ponudbe. V tem primeru lahko lastnik nepremičnino proda drugi osebi, pri čemer
cena ne sme biti nižja od tiste, ki je bila ponujena državi ali občini.
(4) Določba prejšnjega odstavka o višini cene za prodajo
nepremičnine drugi osebi veže prodajalca še tri mesece po tem, ko je
nepremičnino ponudil v odkup, vendar pa mora po preteku tega roka nepremičnino
z enako ali drugačno ceno ponovno najprej ponuditi v odkup državi ali občini.
(5) Če občina ne namerava uveljaviti predkupne pravice, se o
tem lahko izjavi že v lokacijski informaciji v skladu z 279. členom tega
zakona, prodajalec pa v treh mesecih od njene izdaje občini ni dolžen dati
ponudbe za odkup niti ga v tem roku ne zavezujejo določbe o višini cene pri
prodaji drugi osebi.
(6) Če gre za prodajo kmetijskega zemljišča, gozda ali
kmetije in občina ali država ne uveljavlja predkupne pravice, poteka prodaja
kmetijskega zemljišča, kmetije ali gozda v skladu s predpisi, ki urejajo
kmetijska zemljišča in gozdove.
(7) Prodajalec mora v primeru prodaje nepremičnine drugi
osebi notarju predložiti pisno ponudbo, ki jo je dal državi ali občini, in
izjavo države ali občine, da ponudbe ni sprejela ali da ne uveljavlja predkupne
pravice, ali dokazilo o tem, da je že preteklo 15 dni od njegove ponudbe. Notar
mora pred overitvijo podpisa preveriti, ali je bila ponudba vložena in ali
občina ali država dejansko ni izdala izjave v predpisanem roku.
(8) Pogodba, sklenjena v nasprotju s tem členom, je nična.
3. oddelek: Razlastitev in omejitev lastninske pravice
3.1 Splošna določba
202. člen
(dopustnost razlastitve in omejitve lastninske pravice)
(1) Lastninska pravica na nepremičnini se lahko odvzame proti
odškodnini ali nadomestilu v naravi (v nadaljnjem besedilu: razlastitev) ali
omeji s pravico uporabe za določen čas in tudi obremeni z začasno ali trajno
služnostjo.
(2) Razlastitev in omejitev ali obremenitev lastninske
pravice je dopustna le v javno korist, če je za dosego javne koristi nujno
potrebna in je javna korist razlastitvenega namena v sorazmerju s posegom v
zasebno lastnino.
(3) Razlastitev in omejitev ali obremenitev lastninske
pravice iz prvega odstavka tega člena ni dopustna, če država ali občina
razpolaga z drugo ustrezno nepremičnino za dosego istega namena.
(4) Ne glede na določbe tega člena, se nepremičnine lahko
razlastijo za namene, ki jih določajo drugi zakoni. V tem primeru se za
postopek razlastitve in omejitve lastninske pravice in za odškodnino uporablja
ta zakon, če zakon ne določa drugače.
3.2 Razlastitev
3.2.1 Razlastitev, javna korist, ter razlastitveni upravičenec
in razlastitveni zavezanec
203. člen
(namen razlastitve)
(1) Če so izpolnjeni pogoji iz prejšnjega člena, se
nepremičnina lahko razlasti za naslednje namene:
-       
za gradnjo in prevzem objektov in omrežij gospodarske javne
infrastrukture ter grajenega javnega dobra;
-       
za gradnjo in prevzem objektov za potrebe obrambe države, državnih
rezerv, varnosti državljanov in njihovega premoženja ter varstva pred naravnimi
in drugimi nesrečami;
-       
za gradnjo in prevzem objektov družbene infrastrukture;
-       
za gradnjo javnih najemnih stanovanj.
(2) Poleg razlastitvenih namenov iz prejšnjega odstavka se
lahko razlasti tudi nepremičnina, ki je potrebna za izvedbo omilitvenih ali
izravnalnih ukrepov v skladu s predpisi, ki urejajo ohranjanje narave, če so
bili ti ukrepi določeni zaradi izvedbe prostorskih ureditev iz prejšnjega
odstavka.
(3) Za prevzem objektov in omrežij iz prvega odstavka tega
člena se šteje pridobitev lastninske ali druge stvarne pravice na teh
nepremičninah, na katerih so zgrajeni objekti in omrežja iz prve do tretje
alineje prvega odstavka tega člena.
204. člen
(javna korist)
(1) Šteje se, da je javna korist za nepremičnine iz prvega in
drugega odstavka prejšnjega člena izkazana, če:
-       
so te nepremičnine vključene v DPN, državni prostorski ureditveni načrt,
OPN, OPPN ali prostorski izvedbeni akt iz četrtega odstavka 62. člena tega
zakona, in če so ti akti pripravljeni tako natančno, da je te nepremičnine
mogoče grafično prikazati v katastru nepremičnin, ali
-       
je bilo na teh nepremičninah izdano celovito dovoljenje.
(2) Šteje se, da je javna korist za nepremičnine iz prvega in
drugega odstavka prejšnjega člena izkazana tudi, če vlada ali občinski svet
glede na svojo pristojnost načrtovanja za konkretno nepremičnino sprejme sklep,
s katerim ugotovi, da je gradnja objekta na teh nepremičninah nujno potrebna in
v javno korist, in če:
-       
prostorski akt ni pripravljen z natančnostjo, kot jo določa prejšnji
odstavek, vendar predvideva gradnjo objektov iz prvega odstavka prejšnjega
člena;
-       
gre za izvedbo dodatnih prostorskih ureditev v skladu z 88. členom
tega zakona ali
-       
se pri pripravi projektne dokumentacije za gradnjo objektov iz prvega
odstavka prejšnjega člena na podlagi prostorskih izvedbenih aktov iz prve
alineje prejšnjega odstavka izkaže, da je zaradi zagotavljanja funkcionalnih in
tehničnih lastnosti objektov potreben poseg tudi na nepremičninah, ki niso
zajete v teh prostorskih aktih.
(3) Pripravljavec sklepa vlade iz prejšnjega odstavka je
ministrstvo, v pristojnost katerega spadata gradnja in prevzem objekta iz
prvega odstavka prejšnjega člena.
(4) Pred sprejetjem se sklep iz drugega odstavka tega člena
javno razgrne za najmanj 15 dni. O kraju in času javne razgrnitve se javnost
obvesti z javnim naznanilom na svetovnem spletu in na krajevno običajen način.
V okviru javne razgrnitve ima javnost možnost dajati pripombe in predloge o
katerih mora pripravljavec sklepa zavzeti stališče, nato pa o tem obvestiti
dajalca pripomb in predlogov.
(5) Ne glede na prvi in drugi odstavek tega člena se šteje,
da je javna korist za prevzem nepremičnin iz prve alineje prvega odstavka
203. člena tega zakona izkazana za nepremičnine, na katerih so že zgrajeni
objekti in omrežja gospodarske javne infrastrukture ali njihovi deli, ki so
evidentirani v katastru gospodarske javne infrastrukture.
205. člen
(razlastitveni upravičenec in razlastitveni zavezanec)
(1) Razlastitveni upravičenec je država ali občina.
(2) Razlastitvena zavezanka ali razlastitveni zavezanec (v
nadaljnjem besedilu: razlastitveni zavezanec) je fizična ali pravna oseba, ki
ima v lasti nepremičnino, ki je predmet razlastitve. Razlastitveni zavezanec je
lahko tudi oseba javnega prava, razen države.
(3) Če je razlastitveni zavezanec občina ali druga oseba
javnega prava in se nepremičnina uporablja za javne namene, se pri razlastitvi
tehtata javna korist, ki se zasleduje z razlastitvijo, in javna korist, ki se
zagotavlja z uporabo nepremičnine pred razlastitvijo.
(4) Če je oseba, vpisana v zemljiški knjigi kot lastnik
nepremičnine, sklenila pravni posel, na podlagi katerega se lahko kot lastnik
vpiše druga oseba, ima položaj stranke v razlastitvenem postopku tudi oseba, ki
se lahko vpiše v zemljiško knjigo kot lastnik, če ta do konca razlastitvenega
postopka na prvi stopnji predloži kot dokaz listino o lastninski pravici,
sposobno za vpis v zemljiško knjigo. Razlastitveni organ mora osebo na to
opozoriti.
(5) Če nastane spor o tem, kdo je razlastitveni zavezanec,
imajo vse udeležene osebe pravico nastopati v razlastitvenem postopku kot
stranke.
3.2.2 Razlastitveni postopek
206. člen
(pristojnost)
O razlastitvah prednostno odločajo v upravnem postopku na
prvi stopnji upravne enote (v nadaljnjem besedilu tega poglavja: upravni organ)
na drugi stopnji pa ministrstvo, razen če je z zakonom določeno drugače.
207. člen
(ponudba za odkup nepremičnine)
(1) Ponudbo za odkup pripravi razlastitveni upravičenec ali
investitor na podlagi ocenjene vrednosti nepremičnine ter ocenjenih nadomestil
za škodo in drugih stroškov v skladu z določbami tega zakona, ki urejajo
odškodnino za razlastitev.
(2) Kot ustrezna ponudba se šteje tudi pogodba zaradi
uskladitve zemljiškoknjižnega stanja z dejanskim, ki ji je priloženo dokazilo o
izplačilu celotne odškodnine.
(3) Razlastitveni upravičenec mora pri vročitvi ponudbe iz
prejšnjega odstavka ravnati v skladu s pravili o vročanju priporočenih in
vrednostnih pošiljk, ki jih določajo predpisi, ki urejajo poštne storitve. Če
naslovnik pošiljke ne prevzame ali če odkloni prevzem, se s potekom roka za
prevzem poštne pošiljke šteje, da je bila ponudba vročena.
208. člen
(skrbnik za posebne primere)
Na predlog razlastitvenega upravičenca upravni organ,
pristojen za odločanje o skrbništvu, v 60 dneh imenuje skrbnika za poseben
primer, če:
-       
v uradnih evidencah ne obstajajo podatki o lastniku nepremičnine in ta
ni znan;
-       
je iz razpoložljivih podatkov razvidno, da je lastnik nepremičnine umrl,
vendar še ni razglašen za mrtvega ali dedovanje po njem še ni uvedeno;
-       
ni mogoče ugotoviti stalnega ali začasnega prebivališča lastnika
nepremičnine in nima zastopnika;
-       
je lastnik nepremičnine v tujini in nima zastopnika ali pooblaščenca v
Republiki Sloveniji;
-       
ne prebiva na naslovu v Republiki Sloveniji oziroma na stalnem ali
začasnem naslovu v tujini ali
-       
gre za naknadno najdeno premoženje istega lastnika, dodatni sklep o
dedovanju pa še ni bil izdan.
209. člen
(zahteva za razlastitev)
(1) Če razlastitveni upravičenec ali investitor v 30 dneh po
vročitvi ponudbe za odkup z lastnikom nepremičnine ni uspel skleniti pogodbe o
prodaji nepremičnine, sme razlastitveni upravičenec vložiti zahtevo za
razlastitev, s čimer se začne razlastitveni postopek.
(2) Zahtevi za razlastitev se priložijo:
-       
seznam nepremičnin, predlaganih za razlastitev, z njihovimi podatki iz
katastra nepremičnin in zemljiške knjige;
-       
izvleček iz ustreznega prostorskega akta iz prvega odstavka
204. člena tega zakona, ki je podlaga za razlastitev, v primerih iz
drugega odstavka 204. člena tega zakona pa še sklep vlade ali občinskega
sveta;
-       
razlastitveni elaborat z utemeljitvijo javne koristi in obrazložitvijo
njene pravne podlage;
-       
roki izvajanja del, zaradi katerih je predlagana razlastitev;
-       
ponudba iz 207. člena tega zakona.
(3) V razlastitvenem elaboratu iz tretje alineje prejšnjega
odstavka mora biti natančno določen obseg nepremičnin, glede katerih je
predlagana razlastitev, pri čemer območje predlagane razlastitve ne sme
presegati meje, določene s prostorskim izvedbenim aktom, razen v primeru iz
tretje alineje drugega odstavka 204. člena tega zakona. Če je za izvedbo
razlastitve potrebna parcelacija nepremičnine, mora razlastitveni elaborat
vsebovati tudi načrt parcelacije oziroma natančen opis predvidene parcelacije.
(4) Zahtevo za razlastitev lahko predloži tudi razlastitveni
zavezanec, če ima lastninsko ali drugo stvarno pravico na nepremični omejeno,
ker je na tej nepremičnini:
-       
uveljavljen državni prostorski načrt ali OPPN za prostorske ureditve, ki
so lahko predmet razlastitve v skladu z 203. členom tega zakona, ali
-       
že zgrajen objekt, ki je lahko predmet razlastitve v skladu z
203. členom tega zakona.
(5) Zahteva iz prejšnjega odstavka se lahko vloži, če razlastitveni
upravičenec v 30 dneh od poziva k ureditvi zemljiškoknjižnega stanja tega
pogodbeno ne uredi z razlastitvenim zavezancem. Zahteva v tem primeru vsebuje
seznam nepremičnin, opis dejanskega stanja, izvleček iz ustreznega prostorskega
izvedbenega akta in poziv k ureditvi zemljiškoknjižnega stanja, ki je bil
poslan razlastitvenemu upravičencu. Upravni organ lahko na podlagi predloga
razlastitvenega upravičenca ali razlastitvenega zavezanca z odločbo dovoli
izvedbo postopka parcelacije. Predlogu se priloži načrt parcelacije oziroma
natančen opis predvidene parcelacije.
(6) Zahteva iz prve alineje četrtega odstavka tega člena se
lahko vloži po desetih letih od uveljavitve uredbe o državnem prostorskem
načrtu ali odloka o OPPN.
(7) Če upravni organ zahtevo razlastitvenega zavezanca zavrne
z odločbo, razlastitveni zavezanec krije stroške postopka.
210. člen
(sklep o uvedbi razlastitvenega postopka)
(1) Po prejemu popolne zahteve za razlastitev upravni organ s
sklepom odloči o uvedbi razlastitvenega postopka. Zoper ta sklep ni dovoljena
pritožba.
(2) Na predlog razlastitvenega upravičenca upravni organ
odloči tudi o položitvi zneska iz tretjega odstavka 215. člena tega zakona
pri sodišču ali notarju.
(3) Upravni organ pošlje sklep o uvedbi razlastitvenega postopka
sodišču, ki v skladu z zakonom, ki ureja zemljiško knjigo, odloči o zaznambi
razlastitvenega postopka.
(4) Dokler razlastitveni postopek ni pravnomočno končan, brez
soglasja razlastitvenega upravičenca ni dopusten promet z nepremičnino, ki je
predmet razlastitve, niti njeno bistveno spreminjanje. Pravni posel, sklenjen v
nasprotju s tem odstavkom, je ničen.
211. člen
(pripravljalna dela v razlastitvenem postopku)
(1) Upravni organ lahko na podlagi predloga razlastitvenega
upravičenca ali investitorja ali na predlog razlastitvenega zavezanca z odločbo
dovoli izvedbo postopka za ureditev mej, parcelacije, merjenj, raziskav terena
in drugih pripravljalnih del na nepremičninah, ki so predvidene za razlastitev.
Pritožba ne zadrži izvršitve.
(2) Lastnik nepremičnin oziroma njihov posestnik mora
dovoliti dostop na te nepremičnine osebam, ki se izkažejo z ustreznim
pooblastilom predlagatelja izvedbe pripravljalnih del na podlagi pogodb za
izvajanje pripravljalnih del in odločbe iz prejšnjega odstavka.
(3) O začetku pripravljalnih del njihov izvajalec pisno
obvesti lastnika in posestnika nepremičnine najmanj osem dni pred začetkom
izvajanja del.
(4) Lastniku zemljišča, ki mu je zaradi izvajanja
pripravljalnih del nastala škoda, je predlagatelj izvedbe pripravljalnih del
dolžen plačati odškodnino po pravilih civilnega prava.
(5) Če upravni organ zavrne zahtevo za razlastitev, geodetska
uprava po pravnomočnosti odločbe o zavrnitvi na zahtevo razlastitvenega
zavezanca ali investitorja odpravi odločbo o parcelaciji, predlagatelj izvedbe
pripravljalnih del pa mora odpraviti vse posledice pripravljalnih del, če to ni
mogoče, pa izplačati razlastitvenemu zavezancu odškodnino za vso dejansko
škodo.
(6) Če v roku meseca dni ni sklenjen sporazum o odškodnini iz
prejšnjega odstavka, to odškodnino na predlog razlastitvenega zavezanca odmeri
sodišče v nepravdnem postopku.
212. člen
(odkup preostalih nepremičnin)
(1) Če razlastitveni zavezanec v postopku razlastitve
ugotovi, da bi z razlastitvijo dela njegovih nepremičnin zanj izgubila
gospodarski pomen tudi lastninska pravica na preostalem delu njegovih
nepremičnin, lahko med razlastitvenim postopkom zahteva, da razlastitveni
upravičenec odkupi tudi te nepremičnine.
(2) Razlastitveni zavezanec vloži zahtevo iz prejšnjega
odstavka pri upravnem organu, ki vodi postopek razlastitve. Upravni organ
odloči o zahtevi hkrati z odločitvijo o razlastitvi.
213. člen
(odločba o razlastitvi)
Upravni organ odloči o razlastitvi z odločbo po izvedenem
ugotovitvenem postopku. Če se zahtevi ugodi ali delno ugodi, morajo biti v
izreku odločbe navedene nepremičnine, ki se razlaščajo. Upravni organ lahko v
odločbi določi rok ali datum za prevzem razlaščene nepremičnine, če se o tem
dogovorijo stranke postopka, in rok za začetek gradnje objektov, zaradi katerih
je bila predlagana razlastitev.
214. člen
(pridobitev lastninske pravice in posesti)
(1) Razlastitveni upravičenec pridobi lastninsko pravico na
razlaščenih nepremičninah s pravnomočno odločbo o razlastitvi.
(2) Razlastitveni upravičenec lahko prevzame posest na
razlaščeni nepremičnini šele, ko plača odškodnino iz 216. člena tega
zakona ali zagotovi razlastitvenemu zavezancu posest na nadomestni
nepremičnini, če v odločbi o razlastitvi ni določen drugačen rok.
(3) Razlastitveni zavezanec izroči razlastitvenemu
upravičencu razlaščeno nepremičnino prosto vseh stvari, ki niso sestavina te
nepremičnine.
215. člen
(pridobitev lastninske pravice in posesti v nujnem postopku
ali s položitvijo odškodnine in varščine)
(1) Če se razlastitev zahteva za namene iz prvega in drugega
odstavka 203. člena tega zakona, ki zahtevajo hitro pridobitev
nepremičnin, se izvede nujni razlastitveni postopek, v katerem odloča upravni
organ prednostno, pritožba zoper odločbo o razlastitvi pa ne zadrži prenosa
lastninske pravice in pridobitve posesti, razen če zakon ne določa drugače.
Razlog izbire in potreba uporabe nujnega postopka morata biti v zahtevi za
razlastitev dodatno obrazložena in utemeljena.
(2) Nujni postopek se uporabi tudi za prevzem nepremičnin iz
prve alineje prvega odstavka 203. člena tega zakona, ki so evidentirane v
katastru gospodarske javne infrastrukture in imajo pridobljeno gradbeno
dovoljenje.
(3) Pritožba zoper odločbo o razlastitvi ne zadrži prenosa
lastninske pravice in pridobitve posesti tudi če razlastitveni upravičenec pri
sodišču ali notarju položi znesek v višini odškodnine za nepremičnino, kot
izhaja iz ocenjevanja vrednosti nepremičnin in nadomestil za škodo po tem
zakonu, in varščino za morebitno škodo, povzročeno z nujnim postopkom, v višini
ene polovice ocenjene odškodnine. Varščina se vračuna v odškodnino za
razlaščeno nepremičnino, če pa jo presega, se v preseženem delu vrne
razlastitvenemu upravičencu.
(4) V primerih iz prejšnjih odstavkov upravni organ odloči o
odškodnini oziroma nadomestilu, če v razlastitvenem postopku razlastitveni
upravičenec in zavezanec skleneta sporazum o odškodnini oziroma nadomestilu,
ali napoti stranki na sodišče za odmero odškodnine v nepravdnem postopku, v
primeru spora o pravici do odškodnine pa stranki napoti na pravdo.
(5) Glede vsebine in drugih značilnosti sporazuma iz
prejšnjega odstavka se smiselno uporablja 217. člen tega zakona.
3.2.3 Odškodnina in nadomestna nepremičnina
216. člen
(odškodnina)
(1) Lastniku pripada za razlaščeno nepremičnino ustrezna odškodnina
ali enakovredna nadomestna nepremičnina.
(2) Odškodnina obsega vrednost razlaščenih nepremičnin,
nadomestila za škodo in druge stroške, povezane z razlastitvijo ter denarno
nadomestilo iz osmega odstavka 109. člena tega zakona, če ga razlastitveni
zavezanec uveljavlja.
(3) Nadomestila za škodo so:
-       
nadomestilo za škodo za spremljajoče objekte na nepremičnini;
-       
nadomestilo za škodo zaradi uničenja ali zmanjšanja obstoječega pridelka
na kmetijskih oziroma gozdnih zemljiščih;
-       
nadomestilo za škodo zaradi zmanjšanja prihodkov iz naslova poslovanja
poslovnega subjekta na nepremičnini;
-       
nadomestilo za drugo škodo, ki je povezana s poslovanjem poslovnega
subjekta, za tiste dejavnosti, ki so priglašene pristojni finančni upravi in če
so pridobljena vsa dovoljenja za opravljanje teh dejavnosti poslovnega
subjekta;
-       
nadomestilo iz osmega odstavka 109. člena tega zakona.
(4) Upravičenci do nadomestila za škodo so lastniki
nepremičnin oziroma nosilci pravic na nepremičninah.
(5) Odškodnina se določi z uporabo metodologije ocenjevanja
vrednosti nepremičnin, škod na njih in drugih stroškov za umeščanje prostorskih
ureditev državnega pomena.
(6) Če je razlastitveni upravičenec za omejitev ali odvzem
lastninske pravice na isti nepremičnini za isti razlastitveni namen v preteklosti
že plačal odškodnino, se ta odškodnina v revalorizirani vrednosti upošteva pri
odškodnini zaradi razlastitve ali omejitve lastninske pravice na nepremičnini.
(7) Odškodnino in upravičene stroške, nastale v zvezi z
razlastitvenim postopkom, plača razlastitveni upravičenec.
(8) Če razlastitveni zavezanec noče sprejeti odškodnine,
lahko razlastitveni upravičenec izpolni svojo obveznost s položitvijo
odškodnine pri sodišču.
217. člen
(sporazum o odškodnini oziroma nadomestilu)
(1) Najpozneje v 15 dneh po pravnomočnosti odločbe o
razlastitvi upravni organ pozove razlastitvenega upravičenca in razlaščenca,
naj skleneta sporazum o odškodnini oziroma nadomestilu (v nadaljnjem besedilu:
sporazum).
(2) V sporazumu za razlaščeno nepremičnino morajo biti določeni
zlasti oblika in višina odškodnine ter rok, v katerem mora razlastitveni
upravičenec izpolniti svojo odškodninsko obveznost in prevzeti razlaščeno
nepremičnino ali izročiti nadomestno nepremičnino.
(3) Sporazum mora vsebovati vse podatke, potrebne za izpolnitev
obveznosti razlastitvenega upravičenca.
(4) Sporazum je lahko dan na zapisnik pri upravnem organu, ki
vodi postopek razlastitve. Upravni organ po prejetju sporazuma na zapisnik izda
odločbo, v katero vključi vsebino sporazuma. Odločba se lahko izpodbija le iz
razlogov, iz katerih se v skladu s predpisi, ki urejajo splošni upravni
postopek, lahko izpodbija poravnava, vendar pa to ne zadrži izvršitve.
(5) Če je sporazum predložen v obliki notarsko overjene
listine, ima moč izvršilnega naslova.
(6) Če v dveh mesecih po pozivu iz prvega odstavka tega člena
ni sklenjen sporazum o odškodnini oziroma nadomestilu, lahko razlastitveni
upravičenec ali razlaščenec vloži predlog za odmero odškodnine oziroma
določitev nadomestila v nepravdnem postopku na pristojnem sodišču.
218. člen
(nadomestilo v naravi)
(1) Če se odvzame lastninska pravica na stavbi oziroma delu
stavbe, ki ga razlaščenec uporablja kot stanovanje, mora razlastitveni
upravičenec zagotoviti razlaščencu lastninsko pravico na enakovredni stavbi oziroma
delu stavbe, razen če razlaščenec zahteva odškodnino v denarju. Smiselno se te
določbe uporabljajo tudi za nepremičnine, ki predstavljajo osnovna sredstva za
opravljanje poklicne ali kmetijske dejavnosti razlaščenca.
(2) Ne glede na nadomestilo v naravi ima razlaščenec pravico
do povračila stroškov, ki nastanejo v zvezi z razlastitvijo, kot so selitveni
stroški, izgubljeni dobiček za čas selitve in morebitna zmanjšana vrednost
preostale nepremičnine (v nadaljnjem besedilu: stranski stroški).
3.2.4 Druge stvarne in obligacijske pravice
219. člen
(druge stvarne in obligacijske pravice)
(1) V odločbi o razlastitvi je treba navesti, ali ugasnejo
stvarne pravice na nepremičnini in obligacijske pravice.
(2) Upravni organ po uradni dolžnosti ugotovi imetnike pravic
iz prejšnjega odstavka.
(3) Pravice iz prvega odstavka tega člena lahko ugasnejo le,
če predlagatelj razlastitve to posebej zahteva. V tem primeru upravni organ
ugotovi, ali je ugasnitev pravic nujno potrebna in sorazmerna z javno koristjo,
ki se zasleduje z razlastitvijo. Imetniki pravic imajo položaj stranke v
postopku.
(4) Za postopek določitve odškodnine oziroma nadomestila za
odvzete stvarne in obligacijske pravice se uporabljajo določbe tega zakona, ki
veljajo za določitev odškodnine oziroma nadomestila za razlaščeno nepremičnino.
(5) Če se odvzame stvarna pravica, ki zagotavlja imetniku
stanovanje ali prekine trajno najemno stanovanjsko razmerje, mora razlastitveni
upravičenec taki osebi zagotoviti enakovredno pravico. Za enakovredno pravico
se šteje istovrstna pravica na enakovredni stavbi oziroma stanovanju pod
enakovrednimi pogoji, kot so najemnina, pogoji za prenehanje pogodbe in
podobno, tako da je osebi zagotovljen enak dejanski in pravni položaj. Poleg
tega ima taka oseba tudi pravico do odškodnine za stranske stroške.
(6) Oseba iz prejšnjega odstavka se lahko odloči za določitev
odškodnine namesto zagotovitve enakovredne pravice.
3.3 Omejitev lastninske pravice
220. člen
(začasna uporaba)
(1) Za namene iz 203. in 253. člena tega zakona se
lastninska pravica na nepremičnini lahko omeji s pravico uporabe za določen čas
(v nadaljnjem besedilu: začasna uporaba).
(2) Za ustanovitev pravice začasne uporabe se uporabljajo
določbe tega zakona, ki veljajo za služnost v javno korist.
221. člen
(služnost v javno korist)
(1) Lastninska pravica na nepremičnini se lahko začasno ali
trajno obremeni s služnostjo v javno korist (v nadaljnjem besedilu: služnost).
(2) S služnostjo se lastninska pravica na nepremičnini lahko
omeji, če je to nujno potrebno za gradnjo omrežij in objektov gospodarske javne
infrastrukture ali njihovo nemoteno delovanje. Ustanovitev služnosti lahko
predlaga država, občina oziroma izvajalec javne službe.
(3) Če tako določa poseben zakon, se lahko služnost ustanovi
tudi za gradnjo ali nemoteno delovanje omrežij in objektov druge javne
infrastrukture. V tem primeru je upravičenec investitor te javne
infrastrukture.
(4) Pred vložitvijo zahteve za ustanovitev služnosti mora
upravičenec ponuditi lastniku sklenitev pogodbe o ustanovitvi služnosti.
(5) Zahtevi za obremenitev nepremičnine s služnostjo v javno
korist se priloži:
-       
seznam nepremičnin, predlaganih za obremenitev, z njihovimi podatki iz
katastra nepremičnin in zemljiške knjige;
-       
izvleček iz DPN, državnega prostorskega ureditvenega načrta, OPN ali
OPPN, če se služnost ustanavlja na njegovi podlagi;
-       
opredelitev trajanja in načina služnosti, ponudba za sklenitev pogodbe o
služnosti ali začasni uporabi iz prejšnjega odstavka;
-       
sklep vlade ali občinskega sveta, če je javna korist ugotovljena v
skladu z drugim odstavkom 204. člena tega zakona.
(6) Ne glede na predpise, ki urejajo stvarnopravna razmerja,
se lahko uvede postopek omejitve lastninske pravice tudi zoper posameznega
solastnika ali skupnega lastnika nepremičnine, če so zanj izkazani pogoji za
uvedbo postopka.
(7) Odločba o ustanovitvi služnosti v javno korist se lahko
izvrši, ko postane pravnomočna, razen če upravni organ ugotovi, da gre za nujni
postopek iz 215. člena tega zakona.
(8) V primeru ustanovitve služnosti lastniku nepremičnine
pripada odškodnina, ki obsega zmanjšano vrednost nepremičnine ali dejansko
škodo in izgubljeni dobiček.
(9) Če v tem členu ni določeno drugače, se glede drugih
vprašanj, ki niso posebej urejena, uporabljajo določbe tega zakona o
razlastitvi.
3.4 Vrnitev nepremičnine, ukinitev služnosti v javno
korist in ukinitev pravice uporabe
222. člen
(pravica do vrnitve)
(1) Če razlastitveni upravičenec v roku iz 213. člena
tega zakona ne zagotovi začetka gradnje objekta ali objektov, zaradi katerih je
bila predlagana razlastitev, lahko razlaščenec zahteva vrnitev nepremičnine pri
upravnem organu, pristojnem za razlastitev.
(2) V primeru sklenitve pogodbe o prodaji oziroma nakupu
nepremičnine lahko prejšnji lastnik razdre pogodbo pod pogoji, ob katerih je v
skladu s prejšnjim odstavkom mogoče zahtevati vrnitev razlaščene nepremičnine.
223. člen
(vračanje nepremičnine)
(1) O vrnitvi nepremičnine se razlastitveni upravičenec in
razlaščenec lahko sporazumeta, pri čemer se glede obličnosti sporazuma
uporablja 217. člen tega zakona.
(2) Če se razlaščenec in razlastitveni upravičenec ne
sporazumeta o vrnitvi nepremičnine, odloča o tem upravni organ. Če zahtevi
ugodi, odloči tudi o vrnitvi nadomestnih nepremičnin ali plačilu odškodnine z
zakonitimi zamudnimi obrestmi. Če je vrednost prej navedenih nepremičnin sporna
zaradi povečanja ali zmanjšanja vrednosti, upravni organ napoti stranki na
sodišče, ki o plačilu in odmeri odškodnine odloča v nepravdnem postopku.
224. člen
(ukinitev služnosti v javno korist in pravice uporabe)
Če se izkaže, da pravica do začasne uporabe iz
220. člena tega zakona ali služnost v javno korist iz 221. člena tega
zakona ni več nujno potrebna za izvedbo namena, zaradi katerega je bila
ustanovljena, upravni organ na predlog lastnika oziroma upravičenca to pravico
ukine z odločbo.
225. člen
(učinek odprave odločbe o razlastitvi)
Odločba o razlastitvi se na zahtevo razlaščenca odpravi, če
razlastitveni upravičenec ne plača ali položi odškodnine oziroma ne zagotovi
nadomestne nepremičnine v enem letu po:
-       
izdaji odločbe o sporazumno določeni odškodnini oziroma nadomestilu,
-       
sklenitvi sporazuma pred notarjem ali
-       
pravnomočni odločitvi o odmeri odškodnine na sodišču.
5. poglavje: FINANČNA SREDSTVA ZEMLJIŠKE POLITIKE
1. oddelek: Komunalni prispevek
226. člen
(komunalni prispevek)
(1) Komunalni prispevek je obvezna dajatev občini, ki jo
plača zavezanka ali zavezanec za plačilo komunalnega prispevka (v nadaljnjem
besedilu: zavezanec) zaradi priključitve oziroma uporabe komunalne opreme.
(2) Komunalni prispevek je komunalni prispevek za novo
komunalno opremo in komunalni prispevek za obstoječo komunalno opremo.
(3) Uporaba komunalne opreme je uporaba tiste vrste komunalne
opreme, ki jo objekt uporablja, ne da bi se nanjo tudi priključil.
(4) Za priključitev na komunalno opremo se šteje tudi
posredna priključitev na komunalno opremo preko priključkov obstoječih
objektov.
(5) Plačilo komunalnega prispevka je pogoj za priključitev
objekta na posamezno vrsto komunalne opreme oziroma začetek uporabe posamezne
vrste komunalne opreme. Pristojni izvajalec gospodarske javne službe priključi
objekt na posamezno vrsto komunalne opreme, ko pridobi potrdilo občine o
poravnanih obveznostih plačila komunalnega prispevka.
(6) Ne glede na prejšnji odstavek lahko pristojni izvajalec
gospodarske javne službe v primeru odmere komunalnega prispevka zaradi
izboljšanja opremljenosti zemljišča priključi objekt na komunalno opremo tudi
preden so poravnane obveznosti plačila komunalnega prispevka, če se občina in
zavezanec dogovorita o drugačnih možnostih plačila komunalnega prispevka.
(7) S plačilom komunalnega prispevka niso poravnani stroški
graditve tistih delov priključkov, ki so v zasebni lasti.
(8) Občina vodi evidenco plačil komunalnih prispevkov 20 let.
Za objekt, za katerega je plačan komunalni prispevek, se vodijo najmanj podatek
o komunalni opremi, za katero je bil odmerjen komunalni prispevek, ter podatki
o površini gradbene parcele, bruto tlorisni površini in namembnosti objekta.
(9) Vlada podrobneje predpiše vrste objektov, ki so predmet
odmere komunalnega prispevka, ter odmero in način izračuna komunalnega
prispevka za novo in obstoječo komunalno opremo.
227. člen
(komunalni prispevek za novo komunalno opremo)
(1) Komunalni prispevek za novo komunalno opremo je plačilo
dela stroškov graditve komunalne opreme. Namenjen je povrnitvi stroškov
opremljanja občini.
(2) Komunalni prispevek za novo komunalno opremo se izračuna
ob upoštevanju obračunskih stroškov nove komunalne opreme na enoto mere iz
četrtega odstavka 164. člena tega zakona in meril za odmero komunalnega
prispevka za novo komunalno iz petega odstavka 164. člena tega zakona.
(3) Komunalni prispevek za posamezno vrsto nove komunalne
opreme iz programa opremljanja se lahko odmeri, če je zemljišče, na katerem je
objekt, za katerega je treba plačati komunalni prispevek, v obračunskem območju
tovrstne komunalne opreme.
(4) Komunalni prispevek za novo komunalno opremo se lahko
odmeri le za tisto komunalno opremo, ki je določena v programu opremljanja in:
-       
jo je občina že zgradila oziroma predala v upravljanje v obsegu iz
programa opremljanja oziroma v obsegu, ki zagotavlja zavezancem enak raven
oskrbe, če se pri podrobnejšem projektiranju ali izvedbi izkaže, da so zaradi
tehničnih, funkcionalnih ali drugih rešitev oziroma razmer potrebna odstopanja
od rešitev načrtovane komunalne opreme iz programa opremljanja, ali
-       
je občina še ni zgradila oziroma predala v upravljanje v obsegu iz
programa opremljanja, vendar le, če zavezanec in občina skleneta pogodbo o
priključitvi v skladu z 239. členom tega zakona.
(5) Šteje se, da je komunalna oprema iz prve alineje
prejšnjega odstavka nova in da se zanjo lahko odmerja komunalni prispevek za
novo komunalno opremo najpozneje dokler niso izvedene vse prostorske ureditve,
ki so s prostorskim izvedbenim aktom načrtovane v območju opremljanja.
(6) S plačilom komunalnega prispevka za novo komunalno opremo
je zavezancu zagotovljena možnost priključitve na novo komunalno opremo oziroma
možnost njene uporabe ali mu je zagotovljeno, da bo ta zgrajena v roku in
obsegu v skladu s programom opremljanja ali pogodbo o priključitvi iz
239. člena tega zakona.
228. člen
(komunalni prispevek za obstoječo komunalno opremo)
(1) Komunalni prispevek za obstoječo komunalno opremo je
prispevek za obremenitev obstoječe komunalne opreme.
(2) Za obremenitev obstoječe komunalne opreme iz prejšnjega
odstavka štejeta tudi posredna priključitev na obstoječo komunalno opremo prek
nove komunalne opreme iz programa opremljanja ali pogodbe o opremljanju in
posredna priključitev prek priključkov obstoječih objektov.
(3) Komunalni prispevek za obstoječo komunalno opremo se
odmerja v območju celotne občine. Vključenost zemljišča, na katerem je objekt,
za katerega mora zavezanec plačati komunalni prispevek, v oskrbno območje iz
osmega odstavka 230. člena tega zakona ni pogoj za odmero komunalnega
prispevka za obstoječo komunalno opremo.
(4) Komunalni prispevek za obstoječo komunalno opremo se
izračuna ob upoštevanju stroškov obstoječe komunalne opreme na enoto mere iz
tretjega odstavka 230. člena tega zakona in meril za odmero komunalnega
prispevka za obstoječo komunalno opremo iz šestega odstavka 230. člena
tega zakona.
(5) Če se nova komunalna oprema posredno ali neposredno
priključuje na obstoječo komunalno opremo oziroma bremeni že zgrajeno komunalno
opremo, se zavezancu iz tretjega odstavka 229. člena tega zakona odmeri le
pripadajoči del komunalnega prispevka za obstoječo komunalno opremo.
(6) S plačilom komunalnega prispevka za obstoječo komunalno
opremo je zavezancu zagotovljena možnost priključitve na obstoječo komunalno
opremo oziroma možnost njene uporabe.
(7) Vlada podrobneje predpiše način izračuna pripadajočega
dela komunalnega prispevka za obstoječo komunalno opremo iz petega odstavka
tega člena.
229. člen
(zavezanec za plačilo komunalnega prispevka)
(1) Zavezanec za plačilo komunalnega prispevka za novo
komunalno opremo je:
-       
lastnik zemljišča, ki je na novo opremljeno s komunalno opremo iz
programa opremljanja;
-       
investitor oziroma lastnik objekta, ki se na novo priključuje ali uporablja
komunalno opremo iz programa opremljanja, ali
-       
investitor oziroma lastnik objekta, ki se mu povečuje bruto tlorisna
površina.
(2) Zavezanec za plačilo komunalnega prispevka za obstoječo
komunalno opremo je investitor oziroma lastnik:
-       
objekta, ki se na novo neposredno ali posredno priključuje na ali
uporablja obstoječo komunalno opremo;
-       
objekta, ki se mu povečuje bruto tlorisna površina, ali
-       
objekta, ki se mu spreminja namembnost.
(3) Zavezanec za plačilo komunalnega prispevka za obstoječo
komunalno opremo je tudi:
-       
zavezanec za plačilo komunalnega prispevka za novo komunalno opremo iz
programa opremljanja, če se komunalna oprema iz programa opremljanja neposredno
ali posredno priključuje na obstoječo komunalno opremo oziroma bremeni že
zgrajeno komunalno opremo;
-       
investitor, ki gradi objekt v območju, ki se opremlja na podlagi pogodbe
o opremljanju, če se komunalna oprema, ki je predmet pogodbe o opremljanju,
posredno ali neposredno priključuje na obstoječo komunalno opremo oziroma
bremeni že zgrajeno komunalno opremo.
230. člen
(podlage za odmero komunalnega prispevka za obstoječo
komunalno opremo)
(1) Podlage za odmero komunalnega prispevka za obstoječo
komunalno opremo so:
-       
stroški obstoječe komunalne opreme,
-       
stroški obstoječe komunalne opreme na enoto mere,
-       
merila za odmero komunalnega prispevka za obstoječo komunalno opremo.
(2) Stroški posamezne vrste obstoječe komunalne opreme iz
prve alineje prejšnjega odstavka so dejanski stroški izvedenih investicij
oziroma ocenjena vrednost posamezne vrste obstoječe komunalne opreme. Izraženi
so v eurih.
(3) Stroški posamezne vrste obstoječe komunalne opreme na
enoto mere iz druge alineje prvega odstavka tega člena so stroški posamezne
vrste obstoječe komunalne opreme, preračunani na kvadratni meter gradbene
parcele stavbe in kvadratni meter bruto tlorisne površine objekta. Izraženi so
v eurih na kvadratni meter.
(4) Obstoječa komunalna oprema iz prvega, drugega in tretjega
odstavka tega člena je komunalna oprema, ki je zgrajena in predana v
upravljanje posameznemu izvajalcu gospodarske javne službe. Med obstoječo
komunalno opremo se šteje tudi komunalna oprema za izboljšanje opremljenosti
zemljišča iz drugega odstavka 161. člena tega zakona.
(5) Ne glede na prejšnji odstavek se med obstoječo komunalno
opremo ne šteje komunalna oprema iz petega odstavka 227. člena tega
zakona.
(6) Merila za odmero komunalnega prispevka za obstoječo
komunalno opremo so:
-       
površina gradbene parcele stavbe,
-       
bruto tlorisna površina objekta,
-       
razmerje med deležem gradbene parcele stavbe in deležem površine
objekta,
-       
faktor namembnosti objekta,
-       
prispevna stopnja zavezanca.
(7) Podlage iz prvega odstavka tega člena se določijo ob
upoštevanju oskrbnega območja posamezne vrste obstoječe komunalne opreme v
celotni občini.
(8) Oskrbno območje posamezne vrste obstoječe komunalne
opreme so poselitvena območja, na katerih se zagotavlja priključevanje oziroma
uporaba posamezne vrste obstoječe komunalne opreme. Oskrbno območje posamezne
vrste obstoječe komunalne opreme se opredeli v elaboratu iz devetega odstavka
tega člena, pri čemer se za vsako vrsto obstoječe komunalne opreme opredeli eno
oskrbno območje.
(9) Podlage iz prvega odstavka tega člena se izdelajo na
podlagi elaborata, ki vsebuje grafični in besedilni del ter se izdela v
digitalni in analogni obliki.
(10) Ne glede na prejšnji odstavek elaborata ni treba
izdelati, če občina stroške obstoječe komunalne opreme na enoto mere določi
tako, da jih povzame iz predpisa iz petega odstavka 231. člena tega
zakona.
(11) Podlage iz prvega odstavka tega člena sprejme občina z
odlokom.
(12) Odloku iz prejšnjega odstavka tega člena se dodeli
identifikacijska številka, pod katero se ta akt objavi v prostorskem
informacijskem sistemu. Tam se objavi tudi elaborat iz devetega odstavka tega
člena.
(13) Glede objave odloka iz prejšnjega odstavka se smiselno
uporablja 57. člen tega zakona, glede osebnih podatkov pa 59. člen
tega zakona.
(14) Občina na zahtevo ministrstva temu v 15 dneh po prejemu
zahteve pošlje veljavne podlage iz prvega odstavka tega člena.
(15) Vlada podrobneje predpiše vsebino, obliko in način
priprave podlag za odmero komunalnega prispevka za obstoječo komunalno opremo
in vsebino elaborata iz devetega odstavka tega člena.
231. člen
(nadomestna uporaba podlag in pravil za odmero in izračun
komunalnega prispevka za obstoječo komunalno opremo)
(1) Če občina ne določi podlag za odmero komunalnega
prispevka za obstoječo komunalno opremo v skladu s prejšnjim členom, tega
odmeri na podlagi nadomestnih podlag za odmero komunalnega prispevka za
obstoječo komunalno opremo.
(2) Nadomestne podlage za odmero komunalnega prispevka za
obstoječo komunalno opremo iz prejšnjega člena so:
-       
povprečni stroški obstoječe komunalne opreme na enoto mere (izraženi v
eurih na kvadratni meter);
-       
bruto tlorisna površina objekta in površina gradbene parcele stavbe.
(3) Komunalni prispevek za obstoječo komunalno opremo se v
primeru iz prvega odstavka tega člena izračuna ob upoštevanju povprečnih
stroškov obstoječe komunalne opreme na enoto mere iz prve alineje prejšnjega
odstavka in meril iz druge alineje prejšnjega odstavka.
(4) Ne glede na tretji odstavek prejšnjega člena lahko občina
določi stroške obstoječe komunalne opreme na enoto mere tako, da povzame
povprečne stroške obstoječe komunalne opreme na enoto mere iz prve alineje
drugega odstavka tega člena.
(5) Minister podrobneje predpiše povprečne stroške obstoječe
komunalne opreme na enoto mere in izračun komunalnega prispevka na podlagi
nadomestnih podlag za odmero komunalnega prispevka za obstoječo komunalno
opremo.
232. člen
(odmera komunalnega prispevka)
(1) Za odmero komunalnega prispevka je pristojna občina, v
kateri je objekt, za katerega se odmerja komunalni prispevek.
(2) Ne glede na prejšnji odstavek je za odmero komunalnega
prispevka pristojna tista občina, ki ima v lasti komunalno opremo, na katero se
priključuje objekt, če to ni občina, v kateri je objekt.
(3) Komunalni prispevek za novo komunalno opremo se odmeri
zaradi:
-       
gradnje objekta,
-       
akontacije komunalnega prispevka za novo komunalno opremo,
-       
legalizacije objekta,
-       
naknadne priključitve objekta na novo komunalno opremo iz programa
opremljanja.
(4) Komunalni prispevek za novo komunalno opremo se ne
odmerja če občina z investitorjem sklene pogodbo o opremljanju v skladu s
167. členom tega zakona.
(5) Komunalni prispevek za obstoječo komunalno opremo se
odmeri zaradi:
-       
gradnje objekta,
-       
izboljšanja opremljenosti s komunalno opremo,
-       
legalizacije objekta,
-       
naknadne priključitve na posamezno vrsto obstoječe komunalne opreme.
(6) Komunalni prispevek se odmeri z odmerno odločbo.
(7) Če se komunalni prispevek za obstoječo komunalno opremo
odmerja zaradi gradnje objekta, ki se posredno priključuje na obstoječo
komunalno opremo prek nove komunalne opreme iz programa opremljanja, se izda
ena odmerna odločba, s katero se odmeri komunalni prispevek za obstoječo in
novo komunalno opremo.
(8) Zoper odmerno odločbo je dovoljena pritožba, o kateri
odloča župan. Rok za odločitev o pritožbi je 30 dni.
(9) Elektronsko poslovanje za odmero komunalnega prispevka
zaradi gradnje in legalizacije objekta, razen za gradnjo enostavne stavbe in
spremembe namembnosti nezahtevnega objekta, omogoča oddajo vloge za odmero
komunalnega prispevka in dostop do dokumentacije za njegovo odmero.
233. člen
(odmera komunalnega prispevka zaradi gradnje objekta)
(1) Komunalni prispevek zaradi gradnje objekta se odmeri na
zahtevo investitorja.
(2) Ne glede na prejšnji odstavek se komunalni prispevek
odmeri po uradni dolžnosti zaradi:
-       
spremembe namembnosti nezahtevnega objekta ali
-       
gradnje enostavne stavbe.
(3) Vloga za odmero komunalnega prispevka zaradi gradnje
objekta iz prvega odstavka tega člena se vloži v elektronski obliki z vsebino
iz predpisanega obrazca prek storitev za elektronsko poslovanje na področju
graditve objektov (eGraditev) iz petega odstavka 263. člena tega zakona.
(4) Ne glede na prejšnji odstavek se vloga za odmero
komunalnega prispevka iz prejšnjega odstavka lahko vloži tudi v fizični obliki
pri občini, če investitor nima možnosti vloge oddati v elektronski obliki.
(5) Vloga za odmero komunalnega prispevka iz prvega odstavka
tega člena vsebuje:
-       
podatke o objektu;
-       
dokončno oziroma pravnomočno gradbeno dovoljenje v skladu s predpisi, ki
urejajo graditev;
-       
mnenja pristojnih mnenjedajalcev za priključevanje na komunalno opremo;
-       
projektno dokumentacijo za izvedbo gradnje v skladu s predpisi, ki
urejajo graditev, če gre za novogradnjo manj zahtevnega ali zahtevnega objekta;
-       
dokumentacijo za pridobitev gradbenega dovoljenja za nezahteven objekt v
skladu s predpisi, ki urejajo graditev, če gre za novogradnjo nezahtevnega
objekta;
-       
dokumentacijo za pridobitev gradbenega dovoljenja za spremembo
namembnosti v skladu s predpisi, ki urejajo graditev, če gre za spremembo
namembnosti objekta.
(6) Vlogi za odmero komunalnega prispevka iz prvega odstavka
tega člena se lahko priložijo tudi podatki in dokazila o morebitnih preteklih
vlaganjih v komunalno opremo, že poravnanih obveznosti plačila komunalnega
prispevka in druga dokumentacija, pomembna za odločitev o odmeri komunalnega
prispevka.
(7) Šteje se, da so vlogi priloženi dokumenti iz petega in
šestega odstavka tega člena, če so evidentirani v storitvi za elektronsko
poslovanje na področju graditve objektov (eGraditev) iz petega odstavka
263. člena tega zakona ali vloženi pri občini.
(8) Rok za izdajo odmerne odločbe je 15 dni od popolne vloge
iz tretjega ali četrtega odstavka tega člena.
(9) Plačilo komunalnega prispevka v primeru novogradnje
objekta, razen enostavnega objekta, je pogoj za prijavo začetka gradnje
objekta, razen če odmerna odločba ni izdana v roku iz prejšnjega odstavka ali
če o pritožbi ni odločeno v roku iz osmega odstavka prejšnjega člena.
(10) Plačilo komunalnega prispevka v primeru spremembe
namembnosti objekta, razen nezahtevnega objekta, je pogoj za pridobitev
uporabnega dovoljenja za spremembo namembnosti objekta, razen če odmerna
odločba ni izdana v roku iz osmega odstavka tega člena ali če o pritožbi ni
odločeno v roku iz osmega odstavka prejšnjega člena.
(11) Občina v primeru odmere komunalnega prispevka zaradi
gradnje objekte, razen v primeru spremembe namembnosti nezahtevnega objekta in
gradnje enostavne stavbe, najpozneje naslednji dan po plačilu komunalnega
prispevka v storitvi za elektronsko poslovanje na področju graditve objektov
(eGraditev) iz petega odstavka 263. člena tega zakona potrdi plačilo
komunalnega prispevka.
(12) V primeru iz prve alineje drugega odstavka tega člena
občina odmeri komunalni prispevek po uradni dolžnosti po pravnomočnosti
gradbenega dovoljenja za spremembo namembnosti. Če občina komunalnega prispevka
ne odmeri v 30 dneh od prejema obvestila o pravnomočnosti gradbenega dovoljenja
ali če o pritožbi ni odločeno v roku iz osmega odstavka prejšnjega člena, se
šteje, da je komunalni prispevek plačan.
(13) V primeru iz druge alineje drugega odstavka tega člena
občina odmeri komunalni prispevek po uradni dolžnosti na podlagi prejema
obvestila o prijavi začetka gradnje enostavne stavbe v skladu s predpisi, ki
urejajo graditev. Če občina komunalnega prispevka ne odmeri v 30 dneh od
prejema obvestila o prijavi začetka gradnje enostavne stavbe ali če o pritožbi
ni odločeno v roku iz osmega odstavka prejšnjega člena, se šteje, da je
komunalni prispevek plačan.
(14) Minister podrobneje predpiše vsebino obrazca vloge iz
petega odstavka tega člena.
234. člen
(odmera komunalnega prispevka zaradi izboljšanja
opremljenosti)
(1) Komunalni prispevek zaradi izboljšanja opremljenosti se
odmeri, če se zemljišče opremi z dodatno vrsto komunalne opreme, na katero se
obstoječi objekt do tedaj ni mogel priključiti oziroma uporaba katere mu ni
bila omogočena.
(2) Komunalni prispevek iz prejšnjega odstavka se odmeri po
uradni dolžnosti kot komunalni prispevek za obstoječo komunalno opremo, če so
izpolnjeni pogoji iz četrtega odstavka 161. člena tega zakona.
(3) Pri odmeri komunalnega prispevka iz prvega odstavka tega
člena se podatek o bruto tlorisni površini objekta in namembnosti objekta
pridobi iz uradnih evidenc. Če zavezanec dokaže, da je dejanska bruto tlorisna
površina objekta manjša od bruto tlorisne površine objekta, navedene v uradnih
evidencah, se pri izračunu komunalnega prispevka upošteva bruto tlorisna
površina objekta iz elaborata za vpis v uradno evidenco če je vložena popolna
vloga za vpis spremembe neto oziroma bruto tlorisne površine objekta v uradno
evidenco.
(4) Če je v uradni evidenci ali elaboratu za vpis v uradno
evidenco naveden podatek o neto tlorisni površini stavbe, se pri odmeri
komunalnega prispevka upošteva bruto tlorisna površina stavbe določena kot
zmnožek neto tlorisne površine stavbe, pomnožene s faktorjem 1,2.
(5) Občina pozove zavezanca, naj ji predloži podatke iz
tretjega in četrtega odstavka tega člena, če ti niso razvidni iz uradne
evidence.
(6) Komunalni prispevek iz prvega odstavka tega člena se
lahko odmeri najpozneje v dveh letih od izboljšanja opremljenosti zemljišča ali
najpozneje v dveh letih od priključitve objekta na javno omrežje, pri čemer
začne rok teči z dnem pridobitve uporabnega dovoljenja, ali z dnem, na katerega
je zgrajena komunalna oprema predana v upravljanje, če za gradnjo komunalne
opreme ni predpisano gradbeno dovoljenje.
235. člen
(odmera akontacije komunalnega prispevka za novo komunalno
opremo)
(1) Akontacija komunalnega prispevka za novo komunalno opremo
se odmeri po uradni dolžnosti lastniku urejenega zazidljivega zemljišča v
območju opremljanja, ki je opremljeno s komunalno opremo iz programa
opremljanja, če je zgrajena ali predana v upravljanje vsa komunalna oprema v
obračunskih območjih, kjer leži urejeno zazidljivo zemljišče. Akontacija
komunalnega prispevka se lahko odmeri tudi, če urejeno zazidljivo zemljišče še
ni vpisano v evidenco stavbnih zemljišč v skladu s tem zakonom.
(2) Akontacija komunalnega prispevka iz prejšnjega odstavka
se odmeri od površine urejenega zazidljivega zemljišča.
(3) Plačana akontacija komunalnega prispevka iz prvega
odstavka tega člena se upošteva pri odmeri komunalnega prispevka zaradi
gradnje.
(4) Vlada podrobneje predpiše način izračuna akontacije
komunalnega prispevka za novo komunalno opremo in način upoštevanja plačane
akontacije iz prejšnjega odstavka.
236. člen
(odmera komunalnega prispevka zaradi legalizacije objekta)
(1) Komunalni prispevek zaradi legalizacije objekta se odmeri
na zahtevo investitorja pred izdajo odločbe o legalizaciji ali dovoljenja za
objekt daljšega obstoja v skladu s predpisi, ki urejajo graditev.
(2) Vloga za odmero komunalnega prispevka zaradi legalizacije
objekta se vloži po tem, ko upravni organ, pristojen za gradbene zadeve,
potrdi, da so izpolnjeni vsi pogoji za izdajo odločbe o legalizaciji objekta
ali dovoljenja za objekt daljšega obstoja v skladu s predpisi, ki urejajo
graditev, razen pogoja plačila komunalnega prispevka.
(3) Vloga za odmero komunalnega prispevka zaradi legalizacije
objekta se vloži v elektronski obliki z vsebino iz predpisanega obrazca prek
storitev za elektronsko poslovanje na področju graditve objektov (eGraditev) iz
petega odstavka 263. člena tega zakona.
(4) Ne glede na prejšnji odstavek se vloga za odmero
komunalnega prispevka iz prejšnjega odstavka lahko na občino vloži v fizični
obliki, če investitor nima možnosti, da bi vlogo oddal v elektronski obliki.
(5) Vloga za odmero komunalnega prispevka zaradi legalizacije
objekta vsebuje:
-       
podatke o objektu;
-       
dokumentacijo za legalizacijo objekta v skladu s predpisi, ki urejajo
graditev;
-       
potrdilo, da so izpolnjeni vsi pogoji za izdajo odločbe o legalizaciji
objekta ali dovoljenja za objekt daljšega obstoja v skladu s predpisi, ki
urejajo graditev, razen pogoja plačila komunalnega prispevka.
(6) Vlogi za odmero komunalnega prispevka iz prejšnjega
odstavka se lahko priložijo tudi podatki in dokazila o morebitnih preteklih
vlaganjih v komunalno opremo, že poravnanih obveznosti plačila komunalnega
prispevka in druga dokumentacija, pomembna za odločitev o odmeri komunalnega
prispevka.
(7) Šteje se, da so vlogi priloženi dokumenti iz petega in
šestega odstavka tega člena, če so evidentirani v storitvi za elektronsko
poslovanje na področju graditve objektov (eGraditev) iz petega odstavka
263. člena tega zakona ali oddani občini.
(8) Rok za izdajo odmerne odločbe je 15 dni od popolne vloge.
(9) Plačilo komunalnega prispevka zaradi legalizacije objekta
je pogoj za izdajo odločbe o legalizaciji objekta ali dovoljenja za objekt
daljšega obstoja, razen če odmerna odločba ni izdana v roku iz prejšnjega
odstavka ali če o pritožbi ni odločeno v roku iz osmega odstavka
232. člena tega zakona.
(10) Občina najpozneje naslednji dan po plačilu komunalnega
prispevka v storitvi za elektronsko poslovanje na področju graditve objektov
(eGraditev) iz petega odstavka 263. člena tega zakona potrdi plačilo
komunalnega prispevka.
(11) Minister podrobneje predpiše vsebino obrazca vloge iz
petega odstavka tega člena.
237. člen
(odmera komunalnega prispevka zaradi priključitve
obstoječega objekta)
(1) Komunalni prispevek zaradi priključitve obstoječega
objekta se odmeri na zahtevo lastnika objekta, pred priključitvijo obstoječega
objekta na novo vrsto komunalne opreme, na katero do tedaj še ni bil
priključen, in pri kateri ne gre za izboljšanje opremljenosti zemljišča.
(2) Pri odmeri komunalnega prispevka iz prejšnjega odstavka
se podatek o bruto tlorisni površini objekta in namembnosti objekta pridobi iz
uradnih evidenc. Če zavezanec dokaže, da je dejanska bruto tlorisna površina
objekta manjša od bruto tlorisne površine objekta navedene v uradnih evidencah,
se pri izračunu komunalnega prispevka upošteva površina objekta iz elaborata za
vpis v uradno evidenco, če je vložena popolna vloga za vpis spremembe v uradno
evidenco.
(3) Če je v uradni evidenci naveden podatek o neto tlorisni
površini stavbe, se uporabi četrti odstavek 234. člena tega zakona.
(4) Občina pozove zavezanca, naj ji predloži podatke iz
drugega ali tretjega odstavka tega člena, če ti niso razvidni iz uradne
evidence.
238. člen
(obročno odplačevanje komunalnega prispevka)
(1) Občina lahko predpiše možnost obročnega plačevanja
komunalnega prispevka v primeru odmere komunalnega prispevka zaradi:
-       
izboljšanja opremljenosti zemljišča,
-       
akontacije komunalnega prispevka za novo komunalno opremo.
(2) V primeru obročnega odplačevanja komunalnega prispevka se
komunalni prispevek plača v enakih zaporednih mesečnih obrokih. Občina glede na
vrednost odmerjenega komunalnega prispevka predpiše število zaporednih obrokov
oziroma najdaljšo dobo odplačevanja in najmanjšo višino posameznega obroka ter
pogoje za odobritev obročnega odplačevanja.
(3) Pri odmeri komunalnega prispevka zaradi izboljšanja
opremljenosti je lahko najdaljša doba odplačevanja 36 mesecev, pri čemer je
najmanjši znesek obroka 50 eurov.
(4) Ne glede na prejšnji odstavek lahko občina za socialno
šibkejše občane predpiše tudi daljšo dobo odplačevanja in nižji najmanjši
znesek obroka.
(5) Pri odmeri akontacije komunalnega prispevka za novo
komunalno opremo je lahko najdaljša doba odplačevanja 24 mesecev, pri čemer je
lahko najmanjši znesek obroka 200 eurov.
(6) Zavezanec za plačilo komunalnega prispevka mora v primeru
obročnega odplačevanja komunalnega prispevka, to finančno zavarovati, in sicer:
-       
z zastavo premoženja,
-       
zavarovanjem pri zavarovalnici,
-       
bančno garancijo ali
-       
poroštvom.
(7) Ne glede na prejšnji odstavek finančno zavarovanje
obročnega odplačevanja komunalnega prispevka zaradi izboljšanja opremljenosti
ni potrebno, če znesek, za katerega je odobreno obročno odplačevanje, ne
presega 3.500 eurov.
(8) Zavezanec za plačilo komunalnega prispevka vloži vlogo za
obročno odplačevanje komunalnega prispevka najpozneje do dne zapadlosti
obveznosti plačila komunalnega prispevka.
(9) Če zavezanec zamudi s plačilom treh zaporednih obrokov in
po opozorilu občine v 30 dneh ne poravna svojih zapadlih obveznosti, zapadejo v
takojšnje plačilo tudi vsi preostali neporavnani obroki komunalnega prispevka,
razen če se zavezanec in občina ne dogovorita drugače.
(10) Če je obročno odplačevanje daljše od 12 mesecev, se
zaračunajo obresti. Če občina ne predpiše načina obrestovanja, se zaračunajo
obresti po evropski medbančni obrestni meri.
239. člen
(pogodba o priključitvi)
(1) Zavezanec za plačilo komunalnega prispevka in občina se s
pogodbo o priključitvi dogovorita, da bo občina odmerila komunalni prispevek za
novo komunalno opremo iz programa opremljanja, še preden bo komunalna oprema
zgrajena in predana v upravljanje, in o roku, do katerega bo občina zagotovila
opremljanje stavbnih zemljišč. V pogodbi o priključitvi se določijo tudi druge
pravice in obveznosti v zvezi s priključevanjem objekta na komunalno opremo iz
programa opremljanja. Če občina ne zagotovi opremljanja in ne omogoči
priključitve na komunalno opremo v dogovorjenem roku, odgovarja za povzročeno
škodo.
(2) S sklenjeno pogodbo o priključitvi iz prejšnjega odstavka
investitor pred upravnim organom, pristojnim za gradbene zadeve, izkazuje
minimalno komunalno oskrbo objekta v skladu s predpisi, ki urejajo graditev.
240. člen
(zakonske oprostitve plačila komunalnega prispevka za novo
in obstoječo komunalno opremo)
(1) Če se objekt nadomešča zaradi naravne ali druge nesreče,
se v obsegu nadomeščenega objekta ne plača komunalni prispevek za obstoječo
komunalno opremo, in sicer ne glede na to, ali se objekt zgradi na isti ali
drugi lokaciji.
(2) Komunalni prispevek za novo in obstoječo komunalno opremo
se ne plača za objekte, investitor katerih je občina ali pravna oseba javnega
prava, ustanoviteljica katere je občina.
(3) Če je občina ali oseba iz prejšnjega odstavka investitor
le za del objekta, se oprostitev plačila komunalnega prispevka za novo in
obstoječo komunalno opremo upošteva le za ta del objekta.
241. člen
(občinske oprostitve plačila komunalnega prispevka)
(1) Občina lahko ob upoštevanju razvojnih dokumentov predpiše
oprostitev plačila komunalnega prispevka za obstoječo komunalno opremo, in
sicer:
-       
delno oprostitev do višine 50 odstotkov za posamezne vrste stanovanjskih
stavb v skladu s predpisi, ki urejajo klasifikacijo vrst objektov;
-       
delno ali celotno oprostitev za posamezne vrste nestanovanjskih stavb v
skladu s predpisi, ki urejajo klasifikacijo vrst objektov;
-       
delno oprostitev do višine 50 odstotkov za prizidavo obstoječega
objekta.
(2) Občina lahko predpiše oprostitev plačila komunalnega
prispevka za novo in obstoječo komunalno opremo za stavbe, ki so enostavni
objekti in se v skladu s tem zakonom štejejo za pomožne objekte na gradbeni
parceli ali pripadajočem zemljišču osnovnega objekta.
242. člen
(upoštevanje preteklih vlaganj v komunalno opremo in že
poravnanih obveznosti plačila komunalnega prispevka)
(1) Če investitor plača komunalni prispevek za novo oziroma
obstoječo komunalno opremo zaradi gradnje, ne prijavi pa začetka gradnje
oziroma mu gradbeno dovoljenje preneha veljati, ni upravičen do vračila
komunalnega prispevka. Poravnane obveznosti plačila komunalnega prispevka se
investitorju ali njegovemu pravnemu nasledniku upoštevajo pri naslednji odmeri
na predmetnem zemljišču ali v funkcionalno zaokroženem območju, v katerem je
več med seboj prostorsko in funkcionalno povezanih objektov, če gre za gradnjo
v kompleksnih območjih.
(2) Poravnane obveznosti iz prejšnjega odstavka se upoštevajo
največ 20 let od njihovega plačila.
(3) Občina pri odmeri komunalnega prispevka upošteva pretekla
vlaganja ali že poravnane obveznosti plačila komunalnega prispevka, če gre za
odstranitev obstoječega objekta in gradnjo novega objekta na tem zemljišču.
(4) Zavezanec za plačilo komunalnega prispevka je, v primeru
uveljavljana preteklih vlaganj ali že poravnanih obveznosti iz prejšnjega
odstavka, občini dolžen predložiti vsa zahtevana dokazila o odstranjenem
objektu.
(5) Občina lahko pri odmeri komunalnega prispevka predpiše
delno ali celotno upoštevanje preteklih vlaganj v komunalno opremo oziroma že
poravnanih obveznosti plačila komunalnega prispevka za posamezno vrsto
komunalne opreme v primeru vlaganja zavezanca ali njegovega pravnega naslednika
v izgradnjo posamezne vrste komunalne opreme ali v obliki finančnih ali drugih
sredstev.
(6) Občina lahko pri odmeri komunalnega prispevka zaradi
izboljšanja opremljenosti zemljišča določi upoštevanje preteklih vlaganj v
individualne sisteme za komunalno samooskrbo.
(7) Pri odmeri komunalnega prispevka zaradi legalizacije v
primeru izdaje dovoljenja za objekt daljšega obstoja v skladu s predpisi, ki
urejajo graditev, se pri objektu, za katerega je bilo pridobljeno gradbeno
dovoljenje, vendar je ta zgrajen v nasprotju z njim, upošteva že poravnan
komunalni prispevek ali plačilo sorazmernega dela stroškov opremljanja
stavbnega zemljišča.
(8) Za objekt, za katerega se šteje, da ima v skladu s
197. členom Zakona o graditvi objektov (Uradni list RS, št. 102/04 –
uradno prečiščeno besedilo, 14/05 – popr., 92/05 – ZJC-B, 93/05 – ZVMS, 111/05
– odl. US, 126/07, 108/09, 61/10 – ZRud-1, 20/11 – odl. US, 57/12, 101/13 –
ZDavNepr, 110/13, 22/14 – odl. US, 19/15, 61/17 – GZ in 66/17 – odl. US)
uporabno dovoljenje, se šteje, da ima poravnan komunalni prispevek za komunalno
opremo, na katero je objekt priključen, ali mu je omogočena njena uporaba.
(9) Vlada podrobneje predpiše način upoštevanja preteklih
vlaganj in že poravnanih obveznosti iz tega člena.
243. člen
(namenska poraba sredstev, zbranih s komunalnim prispevkom)
(1) Komunalni prispevek je namenski vir financiranja gradnje
komunalne opreme. Občina predpiše komunalni prispevek kot namenski prihodek.
(2) Sredstva, zbrana s komunalnimi prispevki, občina uporabi
le za gradnjo komunalne opreme v skladu z načrtom razvojnih programov
občinskega proračuna.
244. člen
(prispevek za začasno uporabo obstoječe komunalne opreme za
začasne objekte)
(1) Za začasno uporabo obstoječe komunalne opreme za začasne
nujne in začasne skladiščne objekte v skladu s predpisi, ki urejajo graditev (v
nadaljnjem besedilu: začasni objekt), se odmeri prispevek za začasno uporabo
obstoječe komunalne opreme za začasne objekte (v nadaljnjem besedilu: prispevek
za začasne objekte).
(2) Za določitev zavezanca za plačilo prispevka za začasne
objekte se smiselno uporablja prva alineja drugega odstavka 229. člena
tega zakona.
(3) Za odmero prispevka za začasne skladiščne objekte se
smiselno uporablja trinajsti odstavek 233. člena ali 237. člen tega
zakona. Za odmero prispevka za začasne nujne objekte se smiselno uporablja
237. člen tega zakona.
(4) Prispevek za začasne objekte se izračuna na podlagi bruto
tlorisne površine začasnega objekta in predvidenega časa postavitve začasnega
objekta ob uporabi povprečnih stroškov obstoječe komunalne opreme na enoto mere
iz prve alineje drugega odstavka 231. člena tega zakona.
(5) Plačilo prispevka za začasne objekte je pogoj za priključitev
začasnega objekta na posamezno vrsto komunalne opreme oziroma začetek uporabe
posamezne vrste komunalne opreme. Pristojni izvajalec gospodarske javne službe
lahko priklopi začasni objekt na posamezno vrsto komunalne opreme, ko pridobi
potrdilo občine o poravnanem plačilu prispevka za začasne objekte.
(6) Ne glede na prejšnji odstavek se začasni nujni objekt v
skladu s predpisi, ki urejajo graditev, lahko priključi na komunalno opremo
tudi če prispevek za začasne objekte ob priključitvi še ni poravnan.
(7) Plačan prispevek za začasne objekte se upošteva pri
odmeri komunalnega prispevka za obstoječo komunalno opremo zaradi graditve
objekta na tem zemljišču oziroma v funkcionalno zaokroženem območju, v katerem
je več med seboj prostorsko in funkcionalno povezanih objektov, če gre za
gradnjo na kompleksnih območjih.
(8) Plačan prispevek za začasne objekte iz prejšnjega
odstavka se upošteva največ 20 let od njegovega plačila. Občina vodi plačila
prispevka za začasne objekte v evidenci plačil komunalnih prispevkov iz osmega
odstavka 226. člena tega zakona.
(9) Vlada podrobneje predpiše podlage in način izračuna
prispevka za začasne objekte.
2. oddelek: Taksa na neizkoriščeno stavbno zemljišče
245. člen
(namen takse na neizkoriščeno stavbno zemljišče)
Občina lahko za doseganje racionalne rabe prostora in razvoja
stavbnih zemljišč določi območja, v katerih se plačuje taksa na neizkoriščeno
stavbno zemljišče.
246. člen
(neizkoriščeno stavbno zemljišče)
Kot neizkoriščeno stavbno zemljišče se šteje zemljišče:
-       
ki je vpisano v evidenco stavbnih zemljišč kot urejeno zazidljivo
zemljišče;
-       
na katerem ni pridobljeno veljavno gradbeno dovoljenje;
-       
ki samo ali skupaj s sosednjimi zemljišči izpolnjuje pogoje glede
velikosti gradbene parcele v skladu s prostorskim aktom;
-       
ki je v območju, v katerem se plačuje taksa na neizkoriščeno stavbno
zemljišče.
247. člen
(območje plačevanja takse na neizkoriščeno stavbno
zemljišče)
(1) Območje, v katerem se plačuje taksa na neizkoriščeno
stavbno zemljišče, določi občina na podlagi ciljev in prioritet prostorskega
razvoja občine, kot jih določajo prostorski akti in drugi razvojni dokumenti
občine, ter na podlagi trendov prostorskega razvoja in bilance površin.
(2) Območje plačevanja takse na neizkoriščeno stavbno
zemljišče se določi tako, da ga je mogoče grafično prikazati v katastru
nepremičnin.
(3) Območje plačevanja takse na neizkoriščeno stavbno
zemljišče se določi z odlokom, ki se v postopku priprave javno objavi in
obravnava ob smiselni uporabi določb tega zakona, ki urejajo javno objavo
osnutka OPN.
(4) Odlok iz prejšnjega odstavka tega člena mora biti
uveljavljen pred 1. januarjem leta, za katero se odmerja taksa na
neizkoriščeno stavbno zemljišče.
(5) Odlok iz tretjega odstavka tega člena občina v
15 dneh po njegovi uveljavitvi pošlje ministrstvu.
(6) Območje plačevanja takse na neizkoriščeno stavbno
zemljišče se vodi v evidenci stavbnih zemljišč.
248. člen
(zavezanec za plačilo takse na neizkoriščeno stavbno
zemljišče)
Zavezanec za plačilo takse na neizkoriščeno stavbno zemljišče
je lastnik zemljišča ali imetnik stavbne pravice na tem zemljišču, ki je v
območju plačevanja takse na neizkoriščeno stavbno zemljišče, vpisan v zemljiški
knjigi 31. decembra leta, za katero se odmerja taksa na neizkoriščeno
stavbno zemljišče.
249. člen
(višina takse na neizkoriščeno stavbno zemljišče)
(1) Taksa na neizkoriščeno stavbno zemljišče znaša 0,3 eura
na kvadratni meter neizkoriščenega stavbnega zemljišča.
(2) Taksa na neizkoriščeno stavbno zemljišče se plačuje letno
do 31. marca za preteklo leto.
250. člen
(odločba o odmeri takse na neizkoriščeno stavbno zemljišče)
(1) Občina zavezancu odmeri takso na neizkoriščeno stavbno
zemljišče z odločbo po uradni dolžnosti.
(2) O zemljiščih, za katera se z odločbo iz prejšnjega
odstavka določi plačevanje takse na neizkoriščeno stavbno zemljišče, občina
vodi javno evidenco, ki je povezljiva z evidenco stavbnih zemljišč.
251. člen
(oprostitve)
(1) Taksa na neizkoriščeno stavbno zemljišče se ne plačuje za
zemljišča v lasti občine.
(2) Taksa na neizkoriščeno stavbno zemljišče se ne plača za
leto, v katerem lastnik nepremičnine ali imetnik stavbne pravice pridobi
pravnomočno gradbeno dovoljenje.
252. člen
(pripadnost in namenskost sredstev)
(1) Taksa na neizkoriščeno stavbno zemljišče pripada
proračunu občine, v kateri je zemljišče.
(2) Prihodki iz takse na neizkoriščeno stavbno zemljišče so
namenski vir občine za financiranje ukrepov zemljiške politike.
6. poglavje: PRENOVA IN UREJENOST PROSTORA
1. oddelek: Ukrepi pri prenovi
253. člen
(obveznosti v območju prenove)
(1) Lastniki nepremičnin v območju prenove so obvezani
izvesti spremembe na svojih nepremičninah v skladu z OPPN, izdelanim za to
območje.
(2) Občina in lastniki nepremičnin v območju prenove se
dogovorijo za soudeležbo pri izvedbi sprememb na nepremičninah, kar se uredi s
pogodbo.
(3) Če se prenova financira z javnimi sredstvi, lahko občina
med prenovo začasno omeji pravico uporabe nepremičnine, če je to potrebno
zaradi nemotene tehnične izvedbe prenovitvenih del oziroma zaradi varnosti
uporabnikov nepremičnin.
(4) S pogodbo med občino in lastnikom nepremičnine iz
prejšnjega odstavka se določijo:
-       
višina in način povrnitve vloženih občinskih sredstev v prenovo
nepremičnine;
-       
možnosti odkupa, solastništva ali drugih stvarnih in obligacijskih
razmerij na nepremičnini, kadar njen lastnik ni sposoben financirati prenove;
-       
odškodnina lastniku zaradi omejene uporabe nepremičnine;
-       
druge medsebojne obveznosti, ki izhajajo iz prenove.
(5) Če je lastniku nepremičnina iz tretjega odstavka tega
člena osnovni vir dohodka, mu mora občina povrniti škodo, ki nastane z
omejitvijo uporabe nepremičnine, ali zagotoviti enakovredne nadomestne prostore
za nemoteno opravljanje dejavnosti.
(6) Če lastnik nepremičnine iz tretjega odstavka tega člena
to uporablja za prebivanje in je zaradi prenove to onemogočeno, mora občina
njemu in drugim posameznikom, ki imajo prijavljeno stalno prebivališče na
naslovu, kjer je onemogočeno prebivanje, in tam tudi dejansko prebivajo,
zagotoviti primerno začasno prebivališče. V tem primeru se lastniku ne prizna
odškodnina zaradi omejene uporabe nepremičnine.
(7) Občina po sprejetju OPPN za posege v prostor v okviru
projekta prenove zagotovi transparentno in sprotno obveščanje, usklajevanje,
spremljanje in izmenjavo informacij z vsemi udeleženci, vključenimi v prenovo,
in širšo javnostjo. Občina vzpostavi spletno stran, na kateri pregledno
predstavi vse podatke, vključno s finančnimi elementi projekta prenove. Občina
zagotovi tudi strokovna pojasnila v zvezi s projektom prenove oziroma
informacijsko pisarno, če prenova zadeva več ljudi.
254. člen
(nove dejavnosti v območju prenove)
Če v območjih oziroma v objektih, pomembnih z vidika
ohranjanja naravnih vrednot in kulturne dediščine, ni primerno ohranjati
obstoječih dejavnosti, je treba s prenovo omogočiti druge dejavnosti, ki
upoštevajo naravne vrednote in kulturno dediščino v skladu s predpisi, ki
urejajo ohranjanje narave in varstvo kulturne dediščine.
2. oddelek: Odreditev vzdrževanja
255. člen
(namen odreditve vzdrževanja)
Občina lahko za ohranjanje in izboljšanje urejenosti naselja
in krajine ob hkratnem upoštevanju zahtev s področja urejanja prostora,
graditve, varstva okolja, varstva kulturne dediščine in ohranjanja narave v
določenih primerih zapove upoštevanje prostorskega izvedbenega akta in ustrezno
izvedbo posega v prostor tako, da odredi vzdrževanje.
256. člen
(razlogi za odreditev vzdrževanja)
Če so na objektih ali zemljiščih, vključno z zasaditvijo teh
zemljišč in na drugih sestavinah zemljišč (v nadaljnjem besedilu tega poglavja:
nepremičnina), take pomanjkljivosti, da zaradi izrabljenosti, zastarelosti,
vremenskih vplivov, lastnega učinkovanja ali učinkovanja tretjih kvarno
vplivajo na urejenost naselja in krajine ali ovirajo redno rabo okoliških
javnih površin in so posledica opustitve redne in pravilne uporabe ter
vzdrževanja teh nepremičnin, pa ne gre za nevarno gradnjo v skladu s predpisi,
ki urejajo graditev, lahko občina naloži lastniku, da izvede potrebna
vzdrževalna dela.
257. člen
(merila za ugotovitev kvarnega vpliva)
(1) Kvarni vpliv je kombinacija pomanjkljivega stanja
nepremičnine in njene lokacije ali namena.
(2) Merila za ugotavljanje pomanjkljivega stanja nepremičnine
so zlasti:
-       
močno odpadanje zaključnih plasti fasade;
-       
poškodovana streha ali napušč;
-       
poškodbe na fasadi, njena močna onesnaženost ter spremembe njene barve
in teksture, zamakanje fasade zaradi poškodb strehe ali napušča;
-       
poškodbe žlebov in neustrezno odvajanje padavinske vode;
-       
poškodbe strešne kritine;
-       
poškodbe stavbnega pohištva (vrat, oken in drugega stavbnega pohištva);
-       
neizvedena ozelenitev okolice objekta;
-       
zaraslo grmičevje, previsoka ali nevzdrževana drevesa in drugo rastje,
ki vpliva na rabo sosednjih, zlasti javnih površin, oziroma na podobo varovane
kulturne krajine;
-       
neurejena okolica objekta, zlasti neurejeni pomožni objekti, kopičenje
odpadkov ter gradbenega in drugega materiala na dvoriščih;
-       
neurejena opuščena oziroma neaktivna gradbena jama ali gradbišče;
-       
poškodovana urbana oprema (klopi, igrala, ureditve na cestnih
postajališčih ipd.).
(3) Merila za ugotavljanje lokacije ali namena nepremičnine
so merila iz četrtega odstavka 132. člena tega zakona.
258. člen
(odreditev vzdrževanja)
(1) Občina odredi vzdrževanje z odločbo, s katero lastnika
ali upravljavca nepremičnine zaveže, da v določenem roku izvede vzdrževalna
dela, ter določi katera so ta dela in katere so pomanjkljivosti, ki kvarno
vplivajo na urejenost naselja ali krajine.
(2) Občina pred izdajo odločbe seznani zavezanca iz
prejšnjega odstavka o nameri izdaje odločbe in mu svetuje, kako naj se ukrepi,
kot naj bi bili odrejeni, izvajajo, ter mu predstavi možnosti sofinanciranja iz
proračunskih in drugih sredstev, če zavezanec iz gospodarskih in drugih
razlogov takih del ne bi mogel izvesti sam. Občina in zavezanec lahko skleneta
pisni dogovor o izvedbi vzdrževanja, v katerem se lahko dogovorita tudi za
finančno soudeležbo občine.
(3) Vzdrževalna dela se lahko odredijo, če je izpolnjeno vsaj
eno merilo iz drugega odstavka prejšnjega člena in vsaj eno merilo iz četrtega
odstavka 132. člena tega zakona. Če leži nepremičnina v območju odloka o
urejenosti naselij in krajine, se šteje, da je izpolnjeno vsaj eno merilo iz
četrtega odstavka 132. člena tega zakona.
(4) Če je objekt zavarovan v skladu s predpisi, ki urejajo
varstvo kulturne dediščine, je treba dela izvajati na podlagi
kulturnovarstvenega soglasja organa, pristojnega za varstvo kulturne dediščine.
(5) Če se med postopkom odreditve vzdrževanja ugotovi, da se
odreditev nanaša na nepremičnino, ki se v skladu s predpisi, ki urejajo
graditev, šteje za nelegalen ali neskladen objekt in je bil zoper njegovega
lastnika v skladu s predpisi, ki urejajo graditev, že izrečen inšpekcijski
ukrep, občina postopek odreditve vzdrževalnih del prekine, in sicer dokler se
tak inšpekcijski ukrep ne izvrši ali ustavi.
7. poglavje: RABA JAVNIH POVRŠIN IN GRAJENO JAVNO DOBRO
259. člen
(splošna in posebna raba javnih površin)
(1) Splošna raba javnih površin je raba, ki je namenjena
prostemu gibanju oseb, predvsem za prehod in dostop do drugih javnih površin,
zelenega sistema, bivališč, poslovnih objektov, gospodarske javne
infrastrukture in družbene infrastrukture, ter rekreaciji, igri in drugim
prostočasnim dejavnostim na prostem.
(2) Splošna raba javnih površin v lasti države ali občine se
izvaja v skladu z namenom ter pod pogoji in omejitvami, ki jih določa zakon
oziroma predpis, izdan na njegovi podlagi.
(3) Splošna raba javnih površin v zasebni lasti se izvaja v
skladu s pravili, ki jih določi njihov lastnik, ali o katerih se občina ali
država z lastnikom dogovori v skladu s pravili civilnega prava. Če se v skladu
s tem zakonom na javni površini v zasebni lasti vzpostavi grajeno javno dobro,
se splošna raba takih javnih površin izvaja v skladu s pravili iz akta iz
šestega odstavka 260. člena tega zakona.
(4) Občina lahko z odlokom določi javne površine in predpiše
pogoje za posebno rabo javnih površin. Posebna raba javnih površin je raba, ki
glede na vrsto javne površine bistveno ne zmanjšuje ali posega v njeno splošno
rabo, ter s katero se na njej omogočajo trajno ali začasno izvajanje
gospodarskih in družbenih dejavnosti, izvajanje posegov na objektih, ki mejijo
na javno površino, ter drugi posegi in dejavnosti, na primer:
-       
postavitev gostinskih vrtov,
-       
postavitev objektov, opreme in naprav za prodajo in oglaševanje izdelkov
in storitev,
-       
postavitev polnilnih točk ter odjemnih in oddajnih mest za vozila,
-       
postavitev gradbenih odrov in gradbišč,
-       
izvedba javnih prireditev,
-       
izvedba snemanj,
-       
prirejanje razstav.
(5) Javne površine lahko pridobijo status grajenega javnega
dobra.
260. člen
(postopek za pridobitev statusa grajenega javnega dobra)
(1) Status grajenega javnega dobra državnega pomena se
pridobi z ugotovitveno odločbo, ki jo na podlagi sklepa vlade po uradni
dolžnosti izda tisto pristojno ministrstvo, na področje katerega spada tako
grajeno javno dobro. Status grajenega javnega dobra lokalnega pomena se pridobi
z ugotovitveno odločbo, ki jo na podlagi sklepa občinskega sveta po uradni
dolžnosti izda občinska uprava.
(2) Ne glede na prejšnji odstavek se status grajenega javnega
dobra lokalnega pomena za nepremičnine, ki so v območju državnega prostorskega
izvedbenega akta, pridobi z ugotovitveno odločbo, ki jo na podlagi sklepa
občinskega sveta po uradni dolžnosti izda občinska uprava, po pridobitvi
predhodnega soglasja ministrstva, v pristojnost katerega spada prostorska
ureditev, načrtovana z državnim prostorskim izvedbenim aktom.
(3) Vlada ali občinski svet sprejme sklep iz prvega in
drugega odstavka tega člena na predlog pristojnega ministra ali župana.
Predlogu se priložijo navedba pravne podlage, ki določa, da lahko zemljišče,
objekt ali njegov del pridobi status grajenega javnega dobra, uporabno
dovoljenje, kadar je to predpisano, in izpis iz katastra nepremičnin ali
katastra gospodarske javne infrastrukture.
(4) Ne glede na prvi odstavek tega člena pristojno
ministrstvo ali občinski upravni organ izda ugotovitveno odločbo po uradni
dolžnosti brez sprejetega sklepa vlade ali občinskega sveta, če je:
-       
nepremičnina, za katero zakon določa, da je grajeno javno dobro,
predvidena v DPN, državnem prostorskem ureditvenem načrtu, OPN, OPPN ali
prostorskem izvedbenem aktu iz četrtega odstavka 62. člena tega zakona, in
so ti akti pripravljeni tako natančno, da je to nepremičnino mogoče grafično
prikazati v katastru nepremičnin;
-       
zanjo pridobljeno uporabno dovoljenje in je evidentirana v katastru
nepremičnin ali katastru gospodarske javne infrastrukture;
-       
dano soglasje ministrstva iz drugega odstavka tega člena v primeru
grajenega javnega dobra lokalnega pomena za nepremičnine, ki so v območju
državnega prostorskega izvedbenega akta.
(5) Pred izdajo ugotovitvene odločbe država ali občina na
nepremičnini pridobi lastninsko ali drugo ustrezno stvarno ali obligacijsko
pravico, ki omogoča tako splošno rabo, ki ustreza namenu pridobitve statusa
grajenega javnega dobra ali kot jo za pridobitev statusa grajenega javnega
dobra določajo področni predpisi.
(6) Če v skladu s prejšnjim odstavkom za pridobitev statusa
grajenega javnega dobra ni potrebna lastninska pravica države ali občine, se v
aktu, s katerim se pridobi druga ustrezna pravica, opredelijo splošna raba
grajenega javnega dobra, pogoji in omejitve, ki jih iz tega naslova trpi
lastnik, odškodnina zaradi omejitve lastninske pravice in vprašanje
odgovornosti za škodo, nastalo pri splošni rabi grajenega javnega dobra.
(7) Ugotovitvena odločba vsebuje tudi navedbo parcelne
številke zemljišč, na katerih je zgrajen objekt ali njegov del, in številko
objekta ali njegovega dela, ki je pridobil status grajenega javnega dobra
državnega ali lokalnega pomena.
(8) Ugotovitvena odločba se vroči z javnim naznanilom. Če
država ali občina ni lastnik zemljišča, objekta ali njegovega dela, na katerem
se vzpostavi status grajenega javnega dobra, ali če so na tej nepremičnini
druge stvarne pravice ali pravice iz zakupne ali najemne pogodbe, se
ugotovitvena odločba vroči tudi lastniku, imetniku stvarne pravice, zakupniku
ali najemniku.
(9) Pristojno ministrstvo ali občinska uprava pošlje
pravnomočno ugotovitveno odločbo o pridobitvi statusa grajenega javnega dobra pristojnemu
sodišču, ki po uradni dolžnosti vpiše zaznambo o javnem dobru v zemljiško
knjigo.
261. člen
(posledice pridobitve statusa grajenega javnega dobra)
(1) Zemljišče, objekt ali njegov del, ki ima pridobljen
status grajenega javnega dobra, mora njegov lastnik ali upravljavec vzdrževati
v stanju, ki omogoča splošno rabo v skladu z njegovim namenom.
(2) V primeru iz šestega odstavka prejšnjega člena se vlada
ali občina z lastnikom ali upravljavcem nepremičnine iz prejšnjega odstavka
dogovori tudi o vzdrževanju primernega stanja nepremičnine.
(3) Na nepremičnini iz prvega odstavka tega člena, ki je
pridobila status grajenega javnega dobra, ni mogoče pridobiti lastninske ali
druge stvarne pravice s priposestvovanjem niti ne more biti predmet izvršbe.
262. člen
(prenehanje statusa grajenega javnega dobra)
(1) Status grajenega javnega dobra preneha, če je zemljišče,
objekt ali njegov del v celoti uničen in ga ni mogoče obnoviti, zaradi česar je
onemogočena njegova splošna raba.
(2) Status grajenega javnega dobra lahko preneha tudi, če se
uredi zemljišče, zgradi drug objekt ali njegov del z enakim namenom splošne
rabe, zaradi česar se lahko odvzame status na prvotnem javnem dobru.
(3) Za odvzem statusa grajenega javnega dobra se smiselno
uporablja 260. člen tega zakona.
(4) Če raba grajenega javnega dobra v zasebni lasti preseže
namen splošne rabe ter pogoje in omejitve iz akta iz šestega odstavka
260. člena tega zakona, lahko lastnik zahteva ali odstop od dogovora in
odvzem statusa grajenega javnega dobra ali odškodnino, ali državi ali občini
predlaga, naj grajeno javno dobro pridobi v last, razen če je to gradbena
parcela njegove stavbe.
VI. del: PROSTORSKI INFORMACIJSKI SISTEM, SPREMLJANJE STANJA
PROSTORSKEGA RAZVOJA IN INFORMACIJE S PODROČJA UREJANJA PROSTORA
1. poglavje: PROSTORSKI INFORMACIJSKI SISTEM
263. člen
(prostorski informacijski sistem)
(1) Ministrstvo za opravljanje nalog države in podporo
občinam ter za omogočanje elektronskega poslovanja na področju urejanja
prostora in graditve objektov vodi in vzdržuje prostorski informacijski sistem.
(2) Prostorski informacijski sistem vsebuje:
-       
podatke o prostorskih aktih, ki se vodijo v zbirki prostorskih aktov;
-       
podatke o graditvi objektov, ki se vodijo v zbirki podatkov o graditvi
objektov;
-       
podatke o stavbnih zemljiščih, ki se vodijo v evidenci stavbnih
zemljišč;
-       
podatke o poseljenih zemljiščih, ki se vodijo v evidenci dejanske rabe
poseljenih zemljišč;
-       
podatke o pristojnostih, ki se vodijo v zbirki območij pristojnosti;
-       
podatke o strokovnih podlagah, ki se vodijo v zbirki strokovnih podlag;
-       
podatke o zbirkah podatkov, ki se vodijo na seznamu zbirk podatkov o
pravnih režimih, in tiste podatke o pravnih režimih s seznama zbirk podatkov o
pravnih režimih, ki jih upravljavci teh zbirk posredujejo v prostorski informacijski
sistem;
-       
podatke o aktih za opremljanje stavbnih zemljišč in odmero komunalnega
prispevka, ki se vodijo v zbirki podatkov o aktih za opremljanje stavbnih
zemljišč in odmero komunalnega prispevka;
-       
podatke iz sistema spremljanja stanja prostorskega razvoja;
-       
druge podatke za izvajanje ukrepov zemljiške in prostorske politike.
(3) Podatki iz prostorskega informacijskega sistema so
povezani s podatki o nepremičninah.
(4) Prostorski informacijski sistem vsebuje prikaz stanja
prostora, ki omogoča storitve v zvezi s podatki, ki se uporabljajo v postopkih
v skladu s tem zakonom in v skladu s predpisi, ki urejajo graditev.
(5) Prostorski informacijski sistem vsebuje tudi storitve za
elektronsko poslovanje na področju prostorskega načrtovanja (ePlan) in graditve
objektov (eGraditev) ter storitve za vodenje, vzdrževanje, povezovanje in
dostop do podatkov iz drugega odstavka tega člena. Za dostop do teh storitev se
vzpostavi enotna vstopna točka.
(6) Vlada podrobneje predpiše vsebino prostorskega
informacijskega sistema, pravila vodenja podatkov in storitev ter njihovo
medopravilnost.
264. člen
(obveznosti udeležencev pri urejanju prostora v okviru
prostorskega informacijskega sistema)
(1) Udeleženci pri urejanju prostora v skladu s tem zakonom,
udeleženci pri graditvi objektov in mnenjedajalci v skladu s predpisi, ki
urejajo graditev, ter inšpekcijske službe, upravni organi in drugi udeleženci
(v nadaljnjem besedilu: udeleženci pri urejanju prostora in graditvi objektov)
zagotavljajo medopravilnost zbirk podatkov in storitev v zvezi s prostorskimi
podatki za vodenje postopkov v skladu s tem zakonom in v skladu s predpisi, ki
urejajo graditev, ter poslujejo v skladu s predpisom iz šestega odstavka
prejšnjega člena in ministrstvu zagotavljajo dostop do podatkov.
(2) Za vodenje prostorskega informacijskega sistema in
zagotavljanje medopravilnosti lahko ministrstvo z udeleženci iz prejšnjega
odstavka sklene dogovor, s katerim se podrobneje opredelijo medsebojne pravice
in dolžnosti, pravila za dostop oziroma izmenjava in uporaba podatkov, uporaba
storitev in drugo.
(3) Udeleženci pri urejanju prostora in graditvi objektov
uporabljajo storitve prostorskega informacijskega sistema v delih, kjer te
podpirajo postopke v skladu s tem zakonom in v skladu s predpisi, ki urejajo
graditev.
265. člen
(zbirka prostorskih aktov)
(1) V zbirki prostorskih aktov se vodijo in vzdržujejo
podatki o pravnem stanju v prostoru na podlagi prostorskih aktov, vključno s
podatki, ki nastanejo v postopkih njihove priprave.
(2) Zbirko prostorskih aktov vodi in vzdržuje ministrstvo v
sodelovanju z udeleženci pri urejanju prostora in graditvi objektov v okviru
pristojnosti, ki jih imajo v skladu s tem zakonom.
(3) Zbirka prostorskih aktov je povezana s katastrom
nepremičnin.
(4) Udeleženci pri urejanju prostora in graditvi objektov v
okviru pristojnosti, ki jih imajo v skladu s tem zakonom, redno in brezplačno
posredujejo podatke ter zagotavljajo popolno in ažurno stanje v zbirki
prostorskih aktov. Pripravljavec je dolžen v zbirki prostorskih aktov evidentirati
tudi podatke, povezane s prostorskimi akti. Nabor teh podatkov se določi v
predpisu iz šestega odstavka 263. člena tega zakona.
(5) Podatki v zbirki prostorskih aktov se hranijo trajno.
266. člen
(zbirka podatkov o graditvi objektov)
(1) V zbirki podatkov o graditvi objektov se za vodenje
upravnih postopkov na področju graditve objektov, ki jih določa ta zakon ali
predpisi, ki urejajo graditev, vodijo in vzdržujejo podatki o upravnih aktih na
področju graditve objektov in drugi podatki o graditvi objektov. Podatki v
zbirki podatkov o graditvi objektov so:
-       
podatki o investitorju, projektantu in vodji projektiranja, nadzorniku
in vodji nadzora, izvajalcih in vodjih gradnje, mnenjedajalcih (naziv ali ime
in priimek, naslov, matična številka ali EMŠO, identifikacijska številka v
skladu z zakonom, ki ureja arhitekturno in inženirsko dejavnost);
-       
podatki o upravnem aktu (digitalna oblika upravnega akta,
identifikacijska številka upravnega akta, podatki o upravnem organu, ki je
izdal akt, vrsta upravnega postopka, datum izdaje, dokončnosti in
pravnomočnosti upravnega akta, zaznamba morebitne razveljavitve, odprave ali
ničnosti upravnega akta);
-       
podatki o nepremičninah, na katere se nanaša upravni akt (številka
parcele, številka stavbe in šifra katastrske občine);
-       
podatki o gradbeni parceli;
-       
drugi podatki o graditvi objektov (mnenja, soglasja in podatki o drugih
dovoljenjih po posebnih predpisih, podatki o projektni dokumentaciji z
digitalnimi modeli objektov (BIM), podatki o zakoličbi objekta, podatki o
začetku gradnje ter drugi podatki in dokumentacija v postopku graditve
objektov).
(2) Zbirko podatkov o graditvi objektov vodi in vzdržuje
ministrstvo v sodelovanju z upravnimi organi in drugimi osebami, pristojnimi za
izdajo upravnih aktov, v skladu s predpisi, ki urejajo graditev.
(3) Za vodenje upravnih postopkov na področju graditve se
zbirka podatkov o graditvi objektov lahko povezuje s temi zbirkami podatkov:
-       
register prostorskih enot;
-       
poslovni register Slovenije (za povezovanje evidence se uporablja matična
številka);
-       
centralni register prebivalstva (za povezovanje evidence se uporablja
EMŠO);
-       
kataster nepremičnin (za povezovanje se uporablja identifikacijska
oznaka parcele, stavbe ali dela stavbe);
-       
zemljiška knjiga (za povezovanje se uporablja identifikacijska oznaka
parcele, stavbe ali dela stavbe);
-       
zbirke podatkov o inšpekcijskih postopkih na področju graditve (za
povezovanje se uporablja identifikacijska oznaka parcele, stavbe ali dela
stavbe).
(4) Osebni podatki iz tega člena se smejo zbirati in obdelovati
le za vodenje upravnih postopkov na področju graditve objektov, ki jih določa
ta zakon, ali predpisi, ki urejajo graditev.
(5) Vsi podatki v zbirki podatkov o graditvi objektov se
hranijo trajno.
(6) Pravico do dostopa do osebnih podatkov iz tega člena ima:
-       
državni organ za vodenje upravnih postopkov na področju graditve
objektov, ki jih določa ta zakon ali predpisi, ki urejajo graditev;
-       
oseba, ki nastopa kot investitor, glede podatkov, ki se nanašajo nanjo.
267. člen
(evidenca stavbnih zemljišč)
(1) Občina za prostorsko načrtovanje, ugotavljanje dejanskega
stanja v prostoru in izvajanje ukrepov zemljiške politike vzpostavi evidenco
stavbnih zemljišč. Ministrstvo zagotovi tehnične pogoje za vodenje zbirke
podatkov evidence stavbnih zemljišč na državni ravni.
(2) Evidenca stavbnih zemljišč vsebuje podatke o stavbnih
zemljiščih, in sicer o pozidanih in nepozidanih stavbnih zemljiščih. Podatki iz
evidence stavbnih zemljišč so temeljni podatki za:
-       
načrtovanje namenske rabe prostora oziroma novih stavbnih zemljišč v
postopku priprave občinskih prostorskih izvedbenih aktov;
-       
načrtovanje komunalne opreme;
-       
izvajanje ukrepov zemljiške politike, in sicer za sanacijo in
zagotavljanje ustrezne parcelne in lastniške strukture, zagotavljanje cenovno
dostopnih zemljišč za bivanje in delo, gospodarjenje z zemljišči v javnem
interesu in za odmero dajatev na stavbnih zemljiščih;
-       
vrednotenje stavbnih zemljišč;
-       
evidentiranje gradbene parcele v katastru nepremičnin.
(3) V evidenci stavbnih zemljišč se vodijo:
-       
podatki o območju zemljišča,
-       
podatki o lastnostih zemljišča,
-       
podatki o povezavi z nepremičninami,
-       
drugi podatki, potrebni za vodenje evidence.
(4) V evidenci stavbnih zemljišč se za nepozidana stavbna
zemljišča vodijo tudi podatki o njihovih razvojnih stopnjah v skladu s 151. členom
tega zakona.
(5) V evidenci stavbnih zemljišč se vodijo tudi podatki o
razvrednotenih območjih.
268. člen
(postopek vzdrževanja podatkov iz evidence stavbnih
zemljišč)
(1) Podatke iz evidence stavbnih zemljišč vzdržujejo občine.
Podatki iz evidence stavbnih zemljišč se vzdržujejo na podlagi sprememb, ki so
posledica sprejetja posamičnih ali splošnih pravnih aktov s področja urejanja
prostora, graditve ali javnih financ ali drugih sprememb v prostoru, ki
pomenijo tudi spremembo podatkov v evidenci stavbnih zemljišč. Vsako spremembo
podatkov o stavbnih zemljiščih mora občina posredovati v evidenco stavbnih
zemljišč najpozneje v treh mesecih od njenega nastanka.
(2) Ministrstvo za vzdrževanje evidence stavbnih zemljišč
občini zagotovi dostop do podatkov o gradbenih parcelah in podatkov iz
monitoringa posegov v prostor, opravljenega v skladu z 275. členom tega
zakona.
(3) Občina določi predlog sprememb podatkov v evidenci
stavbnih zemljišč in o tem obvesti lastnike nepremičnin:
-       
z javno razgrnitvijo podatkov na sedežu občine ali vaške, krajevne ali
četrtne skupnosti in svetovnem spletu, ki ne sme biti krajša od 30 dni, ali
-       
pisnim obvestilom, ki se lastniku nepremičnine pošlje po pošti.
(4) Lastnik nepremičnine lahko v času javne razgrnitve
podatkov ali v 30 dneh od prejema pisnega obvestila pošlje pripombe k predlogu
iz prejšnjega odstavka elektronsko ali po pošti. Pripomba mora biti
obrazložena.
(5) Občina prouči pravočasno prejete pripombe lastnikov
nepremičnin v sodelovanju z občinskim urbanistom, geodetsko upravo in upravno
enoto. Utemeljene pripombe upošteva pri pripravi končnega predloga sprememb
podatkov v evidenci stavbnih zemljišč in lastnika zemljišča pisno seznani s
stališčem glede pripomb.
(6) Če se lastnik nepremičnine ne strinja s stališčem občine
iz prejšnjega odstavka, lahko zahteva izdajo odločbe o uvrstitvi zemljišča med
poseljena ali nepozidana stavbna zemljišča. Odločbo izda občinski upravni
organ. Zoper odločbo sme lastnik nepremičnine v 15 dneh od vročitve vložiti
pritožbo.
269. člen
(postopek uskladitve podatkov iz evidence stavbnih zemljišč
na zahtevo lastnika)
(1) Če lastnik zemljišča meni, da se podatek iz evidence
stavbnih zemljišč na zemljišču v njegovi lasti ne ujema z dejanskim stanjem,
lahko vloži pri občini predlog za uskladitev podatkov na njegovem zemljišču z
dejanskim stanjem. Občina uskladi podatek z dejanskim stanjem kot spremembo
podatkov v evidenci stavbnih zemljišč in o tem obvesti lastnika zemljišča
(tehnični postopek uskladitve).
(2) Če občina v tehničnem postopku uskladitve iz prejšnjega
odstavka predlogu lastnika zemljišča ne ugodi ali ne ugodi v celoti, o tem
odloči občinski upravni organ z odločbo.
(3) Če občina v evidenci stavbnih zemljišč ne uskladi
evidentiranega stanja z dejanskim stanjem v 60 dneh po prejemu predloga oziroma
o tem ne obvesti lastnika zemljišča, lahko lastnik zemljišča pri občinskem
upravnem organu zahteva uvedbo postopka za uskladitev evidentiranega stanja z
dejanskim stanjem v skladu s predpisi, ki urejajo splošni upravni postopek.
270. člen
(evidenca dejanske rabe poseljenih zemljišč)
(1) Za ugotavljanje dejanskega stanja v prostoru se vzpostavi
evidenca dejanske rabe poseljenih zemljišč iz tretjega odstavka 189. člena
tega zakona.
(2) Evidenco dejanske rabe poseljenih zemljišč vodi
ministrstvo.
(3) V evidenci dejanske rabe poseljenih zemljišč se vodijo
podatki o poseljenih zemljiščih, evidentiranih v evidenci stavbnih zemljišč.
(4) V evidenci dejanske rabe poseljenih zemljišč se vodijo ti
podatki o poseljenih zemljiščih:
-       
območje zemljišča;
-       
vrsta dejanske rabe;
-       
delež dejanske rabe na zemljišču;
-       
drugi podatki, potrebni za vodenje evidence.
271. člen
(zbirka območij pristojnosti)
(1) Za odločanje v postopkih na področju prostorskega
načrtovanja in graditve objektov ministrstvo vzpostavi zbirko območij
pristojnosti. Ta se uporablja kot podporna zbirka podatkov pri storitvah
elektronskega poslovanja na področju prostorskega načrtovanja in graditve
objektov. Ministrstvo zagotovi tehnične pogoje za vodenje zbirke podatkov.
(2) V zbirki območij pristojnosti se vodijo:
-       
podatki o udeležencih pri urejanju prostora in graditvi objektov, ki
imajo v skladu s tem zakonom in predpisi, ki urejajo graditev, pristojnosti v
postopkih na področju prostorskega načrtovanja in graditve objektov (naziv,
naslov, matična številka, kontaktna oseba, elektronska pošta);
-       
podatki o pristojnosti glede na postopek;
-       
podatki o območju pristojnosti glede na postopek;
-       
podatki o pravni podlagi o pristojnosti;
-       
podatki o področju delovanja;
-       
podatki o ravni pristojnosti;
-       
drugi neosebni podatki, potrebni za vodenje evidence.
(3) Vsako spremembo podatkov v zbirki območij pristojnosti
morajo udeleženci posredovati v zbirko območij pristojnosti najpozneje v tednu
dni od njenega nastanka.
272. člen
(zbirka strokovnih podlag)
(1) Ministrstvo vzpostavi zbirko strokovnih podlag za
pripravo prostorskih aktov in postopke na področju graditve objektov, v kateri
se vodijo strokovne podlage, na katerih temeljijo rešitve prostorskega akta,
ter strokovne podlage, na katerih temeljijo rešitve v projektni in drugi
dokumentaciji v postopkih na področju graditve objektov. Ministrstvo zagotovi
tehnične pogoje za vodenje zbirke.
(2) V zbirki strokovnih podlag se za vsako strokovno podlago
vodijo ti podatki:
-       
naziv strokovne podlage,
-       
podatki o avtorju strokovne podlage,
-       
podatki o odgovorni osebi za pripravo strokovne podlage,
-       
podatki o območju strokovne podlage.
(3) Pripravljavec prostorskega akta, investitor na področju
graditve oziroma naročnik strokovne podlage iz 63. člena tega zakona so
dolžni evidentirati strokovne podlage v zbirko strokovnih podlag.
(4) Medopravilnost zbirke strokovnih podlag se zagotavlja s
povezljivostjo z zbirko prostorskih aktov in zbirko podatkov o graditvi
objektov.
(5) Dostop do strokovnih podlag se zagotavlja prek storitev
prostorskega informacijskega sistema.
(6) Za strokovne podlage iz prvega odstavka tega člena se
lahko vodijo osebni podatki o avtorju strokovne podlage in odgovorni osebi za
pripravo te. Osebni podatki se lahko obdelujejo v postopku priprave
prostorskega akta, v postopku na področju graditve objektov in za zagotavljanje
dostopa do strokovnih podlag prek storitev prostorskega informacijskega
sistema.
(7) Osebna podatka iz prejšnjega odstavka sta ime in priimek.
Ta podatka sta javna in se trajno hranita v prostorskem informacijskem sistemu.
(8) Izdelovalec strokovne podlage zagotavlja anonimizacijo
osebnih podatkov v strokovnih podlagah. V prostorskem informacijskem sistemu se
ta gradiva lahko javno objavijo le, če so anonimizirana.
273. člen
(seznam zbirk podatkov o pravnih režimih)
(1) V zbirkah podatkov o pravnih režimih se vodijo podatki o
pravnih režimih. Te zbirke vodijo in vzdržujejo pristojni upravljavci zbirk
podatkov. To so občine ali državni organi.
(2) Za vključevanje zbirk podatkov o pravnih režimih v
storitve prostorskega informacijskega sistema se vzpostavi seznam zbirk
podatkov o pravnih režimih.
(3) Seznam zbirk podatkov o pravnih režimih vsebuje:
-       
ime zbirke podatkov;
-       
navedbo predpisa, ki določa in podrobneje ureja zbirko podatkov;
-       
podatke o dostopu, uporabi in storitvah v zvezi z zbirko podatkov;
-       
podatke o organu, pristojnem za predpis, ki določa in podrobneje ureja
zbirko podatkov;
-       
podatke o upravljavcu zbirke podatkov;
-       
dogovore s posameznimi upravljavci zbirk podatkov.
(4) Upravljavci zbirk podatkov s seznama zbirk podatkov
zagotavljajo popolnost in ažurnost podatkov, ki so v njihovi pristojnosti ter
omogočajo ministrstvu uporabo in dostop do podatkov.
(5) Vpise na seznam zbirk podatkov izvaja ministrstvo na
predlog pristojnega organa ali upravljavca posamezne zbirke podatkov o pravnih
režimih.
(6) Za vodenje seznama zbirk podatkov o pravnih režimih lahko
ministrstvo z upravljavci zbirk podatkov o pravnih režimih sklene dogovor, s
katerim se podrobneje opredelijo medsebojne pravice in dolžnosti, pravila za dostop
do podatkov oziroma izmenjavo in uporabo teh, uporabo storitev v zvezi z
zbirkami podatkov in drugo.
(7) Upravljavci zbirk podatkov iz prvega odstavka tega člena
morajo v zvezi s podatki iz teh zbirk zagotoviti omrežne storitve, kot so
določene s predpisi, ki urejajo infrastrukturo za prostorske informacije.
(8) Če upravljavec zbirke podatkov ne more zagotoviti
omrežnih storitev iz prejšnjega odstavka, se te lahko zagotovijo v prostorskem
informacijskem sistemu. Zagotovitev omrežnih storitev za te podatke se
podrobneje opredeli v dogovoru iz šestega odstavka tega člena. Pogoje za zajem
in vzdrževanje podatkov zagotovi posamezen upravljavec zbirke podatkov.
(9) Ministrstvo objavlja ažuren seznam zbirk v okviru enotne
vstopne točke.
274. člen
(zbirka podatkov o aktih za opremljanje stavbnih zemljišč in
odmero komunalnega prispevka)
(1) V zbirki podatkov o aktih za opremljanje stavbnih
zemljišč in odmero komunalnega prispevka se vodijo in vzdržujejo podatki o
pravnem stanju v prostoru na podlagi programov opremljanja stavbnih zemljišč in
odlokov o podlagah za odmero komunalnega prispevka za obstoječo komunalno
opremo.
(2) Zbirko vodi ministrstvo, ki zagotovi tehnične pogoje za
vodenje te.
(3) V zbirki podatkov se vodijo:
-       
podatki o območjih opremljanja stavbnih zemljišč;
-       
podatki o obračunskih območjih posamezne vrste nove komunalne opreme;
-       
podatki o pravnih podlagah za odmero komunalnega prispevka za obstoječo
komunalno opremo;
-       
drugi podatki, potrebni za vodenje evidence.
(4) Občine so dolžne v zbirko brezplačno posredovati podatke
iz prejšnjega odstavka in zagotavljati ažurno stanje podatkov v zbirki.
275. člen
(monitoring posegov v prostor)
(1) Ministrstvo zagotavlja redno izvajanje monitoringa
posegov v prostoru za nadzor nad posegi v prostor in za evidentiranje sprememb.
(2) Monitoring posegov v prostoru se izvaja z metodami
daljinskega zaznavanja, terensko identifikacijo neskladja in drugimi ustreznimi
metodami.
(3) Identificirana neskladja poseljenih zemljišč s stanjem v
evidenci stavbnih zemljišč in katastru nepremičnin se evidentirajo kot
neskladja poseljenih zemljišč.
(4) Identificirana neskladja stavb s stanjem v zbirki
podatkov o graditvi objektov in v katastru stavb se evidentirajo kot neskladja
stavb.
(5) Neskladja poseljenih zemljišč in stavb lahko identificira
tudi drug organ ali posameznik ter jih posreduje ministrstvu, ki jih preveri in
obdela ter vpiše v evidenco stavbnih zemljišč ali kataster nepremičnin.
276. člen
(prikaz stanja prostora)
(1) Prikaz stanja prostora omogoča storitve v zvezi s podatki,
in sicer zlasti s:
-       
podatki iz zbirke prostorskih aktov,
-       
podatki iz zbirke podatkov o graditvi objektov,
-       
podatki iz evidence stavbnih zemljišč,
-       
podatki iz evidenc dejanskih rab prostora,
-       
podatki iz zbirk podatkov o pravnih režimih,
-       
podatki o nepremičninah,
-       
podatki državnega topografskega sistema.
(2) Podatki, ki so na voljo prek storitev prikaza stanja
prostora, so temeljni podatki za pripravo prostorskih aktov. Dostop do osebnih
podatkov je omejen v skladu s predpisi, ki določajo namen, vsebino in dostop do
zbirk podatkov iz prejšnjega odstavka.
(3) Pred uporabo podatkov iz prvega odstavka tega člena se
preveri njihova kakovost, pri tem pa se upoštevajo evidentirana neskladja
zemljišč iz prejšnjega člena. Če kakovost ne ustreza predvidenemu namenu, se
podatki izboljšajo.
(4) Za vzpostavitev in zagotavljanje rednega delovanja
storitev prikaza stanja prostora lahko ministrstvo z upravljavci zbirk podatkov
oziroma storitev sklene dogovor, s katerim se podrobneje opredelijo medsebojne
pravice in dolžnosti, pravila za dostop do podatkov oziroma izmenjavo in
uporabo teh, ter uporabo storitev v zvezi z zbirkami podatkov in drugo.
2. poglavje: SISTEM SPREMLJANJA STANJA PROSTORSKEGA
RAZVOJA
277. člen
(sistem spremljanja stanja prostorskega razvoja)
Za ugotavljanje stanja in trendov prostorskega razvoja
ministrstvo v okviru prostorskega informacijskega sistema vzpostavi sistem
spremljanja stanja prostorskega razvoja, ki na podlagi izbranih kazalnikov
omogoča vrednotenje doseganja ciljev na področju prostorskega razvoja in
pripravo poročila o prostorskem razvoju.
278. člen
(poročilo o prostorskem razvoju)
(1) Vlada vsaka štiri leta sprejme poročilo o prostorskem
razvoju in ga predstavi Državnemu zboru Republike Slovenije. Poročilo pripravi
ministrstvo, potrdi pa Komisija za prostorski razvoj. Poročilo vsebuje analizo
stanja in smernic prostorskega razvoja, analizo izvajanja Strategije in drugih
prostorskih aktov in predloge za nadaljnji prostorski razvoj države, vključno s
predlogi za posodobitev Strategije in drugih državnih predpisov v zvezi z
urejanjem prostora.
(2) Ministrstvo po lastni presoji pripravlja tudi problemska
ali tematska poročila.
(3) Lokalne skupnosti vsaka štiri leta pripravijo poročilo o
prostorskem razvoju v njihovem območju, v katerem prikažejo analizo stanja in
smernic prostorskega razvoja občine, analizo izvajanja občinskih prostorskih
aktov in predloge za prilagoditev občinskih prostorskih aktov ter ga objavijo
na krajevno običajen način. Poročilo pripravijo občine, ki imajo veljaven
občinski prostorski plan, pri drugih občinah pa to poročilo nadomesti poročilo
o prostorskem razvoju za območje sprejetega regionalnega prostorskega plana.
(4) Pripravljavec regionalnega prostorskega plana vsaka štiri
leta po sprejetju regionalnega prostorskega plana pripravi poročilo o
prostorskem razvoju za območje regionalnega prostorskega plana. Poročilo je
tudi osnova za načrtovanje kohezijske politike in se navezuje na analizo stanja
v skladu s predpisi, ki urejajo skladen regionalni razvoj. Vsebina poročila se
lahko podrobneje določi v posameznem regionalnem prostorskem planu.
3. poglavje: INFORMACIJE S PODROČJA UREJANJA PROSTORA
279. člen
(lokacijska informacija)
(1) Lokacijska informacija vsebuje podatke o namenski rabi
prostora iz veljavnih prostorskih aktov, podatke o obstoju drugih javnopravnih
dejstev v prostoru in podatke o pravnih režimih, ki veljajo na določenem
zemljišču, in sicer:
-       
podatek o namenski rabi prostora;
-       
podatek o razvojni stopnji nepozidanega stavbnega zemljišča;
-       
podatek o tem, ali je nepozidano stavbno zemljišče v območju plačevanja
takse za neizkoriščeno stavbno zemljišče;
-       
podatek o prostorskih aktih in prostorskih aktih ali njihovih spremembah
v pripravi;
-       
podatke o pravnih režimih;
-       
podatke o začasnih ukrepih;
-       
podatek o tem, ali je zemljišče v območju, kjer je treba pridobiti
soglasje za spreminjanje meje parcele;
-       
podatek o tem, ali je zemljišče v območju predkupne pravice občine ali
države.
(2) Lokacijski informaciji se lahko priloži tudi kopija
grafičnega dela prostorskega akta.
(3) Če v območju ali parceli, na katero se nanaša lokacijska
informacija, velja DPN, in občina namenske rabe prostora še ni določila v
skladu z njim, se to posebej navede v lokacijski informaciji.
(4) Lokacijsko informacijo izda občina na podlagi zahtevka,
iz katerega je razvidno, katere vsebine iz prvega odstavka tega člena mora
vsebovati lokacijska informacija. Ima naravo potrdila iz uradne evidence in se
izda v skladu s predpisi, ki urejajo upravni postopek proti plačilu upravne
takse, pri čemer se šteje, da parcele v eni katastrski občini predstavljajo en
zahtevek. En zahtevek lahko obsega največ deset parcel.
(5) Minister podrobneje predpiše obliko in vsebino obrazca za
pridobitev in izdajo lokacijske informacije ter podrobnejšo vsebino lokacijske
informacije.
280. člen
(potrdilo o pogojih za spreminjanje meje parcele)
(1) Potrdilo o pogojih za spreminjanje meje parcele vsebuje
podatke o namenski rabi prostora, tiste določbe prostorskega izvedbenega akta,
ki so pomembne za spreminjanje meje parcele, in navedbo začasnega ukrepa
prepovedi spreminjanja meje parcele, če je ta vzpostavljen. Potrdilu se priloži
tudi kopija grafičnega prikaza prostorskega izvedbenega akta.
(2) Potrdilo o pogojih za spreminjanje meje parcele izda
občina. Ima naravo potrdila iz uradne evidence in se izda v skladu s predpisi,
ki urejajo upravni postopek proti plačilu upravne takse.
4. poglavje: PODATKI O OMREŽJIH GOSPODARSKE JAVNE
INFRASTRUKTURE
281. člen
(evidentiranje podatkov o omrežjih in objektih gospodarske
javne infrastrukture)
(1) Podatki o omrežjih in objektih gospodarske javne
infrastrukture se vodijo v katastru gospodarske javne infrastrukture na podlagi
podatkov o že zgrajenih omrežjih in objektih gospodarske javne infrastrukture
in podatkov, ki jih posredujejo investitorji po končani gradnji.
(2) Kataster gospodarske javne infrastrukture iz prejšnjega
odstavka je zbirna evidenca podatkov o gospodarski javni infrastrukturi v
Republiki Sloveniji. Vodi in vzdržuje jo pristojni organ za geodetske zadeve.
(3) Vpis podatkov o gospodarski javni infrastrukturi v
kataster gospodarske javne infrastrukture je vpis podatkov o novo zgrajeni
gospodarski infrastrukturi in sprememb podatkov o obstoječi gospodarski
infrastrukturi.
(4) Vloga za vpis podatkov o gospodarski javni infrastrukturi
v kataster gospodarske infrastrukture se vloži pri organu pristojnem za
geodetske zadeve. Vlogo vloži investitor gradnje ali upravljavec obstoječe
gospodarske javne infrastrukture, če ta še ni evidentirana v katastru
gospodarske javne infrastrukture ali če gre za spremembo podatkov o obstoječi
gospodarski javni infrastrukturi. Vlogi se priloži elaborat za vpis objekta
gospodarske javne infrastrukture v kataster gospodarske javne infrastrukture.
(5) Investitor vloži vlogo za vpis podatkov v kataster
gospodarske javne infrastrukture pred pridobitvijo uporabnega dovoljenja v
skladu s predpisi, ki urejajo graditev. Če za infrastrukturo v skladu s
predpisi, ki urejajo graditev, ni potrebna pridobitev uporabnega dovoljenja, se
vloga za vpis vloži najpozneje v 30 dneh po dokončanju posega v prostor.
(6) Vloga za vpis spremembe podatkov v katastru gospodarske
javne infrastrukture, ki pomeni tudi spremembo podatka v zbirki topografskih
podatkov, se evidentira in posreduje pristojnemu organu za geodetske zadeve v
treh mesecih od njenega nastanka.
(7) Za vodenje katastra gospodarske javne infrastrukture se
uporabljajo identifikacijske oznake, ki jih določi organ, pristojen za
geodetske zadeve.
(8) Med podatke o omrežjih in objektih gospodarske javne
infrastrukture, ki se vodijo v katastru gospodarske javne infrastrukture, se
šteje tudi evidenca o planinskih poteh v skladu s predpisi, ki urejajo
planinske poti. V ta namen se ne glede na te predpise prostorski prikaz tras
planinskih poti ne prikaže na geodetskem načrtu, temveč z linijami, lokacije
katerih so določene s koordinatami lomov v državnem koordinatnem sistemu z
natančnostjo, ki ustreza natančnosti merila 1 : 5000.
(9) Vsebino katastra gospodarske javne infrastrukture za
posamezne vrste omrežij in objektov gospodarske javne infrastrukture podrobneje
predpišejo pristojni ministri v soglasju z ministrom za prostor.
VII. del: IZVAJANJE POSEGOV V PROSTOR
282. člen
(izvajanje posegov v prostor)
(1) Posegi v prostor se izvajajo tako, da so skladni:
-       
z neposredno uporabnimi temeljnimi pravili urejanja prostora;
-       
s podrobnejšimi pravili urejanja prostora iz drugega odstavka
15. člena tega zakona;
-       
s prostorskimi izvedbenimi akti in
-       
s sorodnimi predpisi.
(2) Skladnost iz prejšnjega odstavka se za gradbene posege
zagotavlja z izdajo mnenja občine o skladnosti gradnje oziroma uporabe objekta
in skladnosti gradbene parcele z občinskimi prostorskimi izvedbenimi akti,
neposredno uporabnimi temeljnimi pravili urejanja prostora in podrobnejšimi
pravili urejanja prostora iz drugega odstavka 15. člena tega zakona, v
skladu s predpisi, ki urejajo graditev.
(3) Ne glede na prejšnji odstavek se skladnost iz prvega
odstavka tega člena na območju DPN in uredbe o državnem prostorskem ureditvenem
načrtu zagotavlja z izdajo mnenja ministrstva o skladnosti gradnje oziroma
uporabe objekta z državnim prostorskim izvedbenim aktom, neposredno uporabnimi
temeljnimi pravili urejanja prostora in podrobnejšimi pravili urejanja prostora
iz drugega odstavka 15. člena tega zakona, v skladu s predpisi, ki urejajo
graditev.
(4) Mnenje o skladnosti iz drugega in tretjega odstavka tega
člena se izda v roku 30 dni od prejetja popolne zahteve za pridobitev mnenja.
Pri nepopolni zahtevi za izdajo mnenja mnenjedajalec zahteva dopolnitev, in to
v desetih dneh od prejema zahteve, sicer se šteje, da je zahteva za izdajo
mnenja popolna.
(5) Skladnost negradbenih posegov s pravili in akti iz prve
do tretje alineje prvega odstavka tega člena se zagotavlja z njihovo
priglasitvijo, izvedbo in inšpekcijskim nadzorom v skladu s tem zakonom.
Skladnost negradbenih posegov s sorodnimi predpisi se zagotavlja v skladu z
njihovimi določbami, razen če ta zakon ne določa drugače.
(6) Ne glede na drugi odstavek tega člena se za gradbene
posege, za katere v skladu s predpisi, ki urejajo graditev, gradbeno dovoljenje
ni potrebno, skladnost s pravili iz prve in druge alineje prvega odstavka tega
člena ter z občinskimi prostorskimi izvedbenimi akti zagotavlja tudi s
priglasitvijo v skladu s tem zakonom.
283. člen
(pogoji za izvedbo posega v prostor)
(1) Za izvedbo gradbenega posega, za katerega gradbeno
dovoljenje v skladu s predpisi, ki urejajo graditev, ni potrebno, ali izvedbo
negradbenega posega lahko investitor pri občini pridobi pogoje za njegovo
izvedbo.
(2) Občina lahko z odlokom določi višino takse za izdajo
pogojev iz prejšnjega odstavka.
(3) Pogoji za izvedbo iz prvega odstavka tega člena veljajo
tri mesece od dneva izdaje.
284. člen
(priglasitev posega v prostor)
(1) Občina lahko zahteva priglasitev izvedbe negradbenih
posegov in izvedbe gradbenih posegov, za katere gradbeno dovoljenje v skladu s
predpisi, ki urejajo graditev, ni potrebno, in k priglašenemu posegu v prostor
izda soglasje. Soglasje k priglašenemu posegu v prostor se izda v skladu s
predpisi, ki urejajo upravni postopek proti plačilu upravne takse.
(2) Občina z odlokom določi, za katere posege v prostor
oziroma v katerih območjih v občini je priglasitev potrebna.
(3) Občina izda soglasje k priglašenemu posegu v prostor, če
je ta v skladu s pravili in akti iz prve do tretje alineje prvega odstavka
282. člena tega zakona.
(4) Rok za izdajo soglasja k priglašenemu posegu v prostor je
15 dni. Če soglasje v tem roku ni izdano se šteje, da je priglašen poseg v
skladu s pravili in akti iz prve do tretje alineje prvega odstavka
282. člena tega zakona.
(5) Če sorodni predpisi določajo, da je treba za izvedbo
posegov iz prvega odstavka tega člena pridobiti soglasje, dovoljenje ali drugo
odobritev, in je za izdajo takega akta pristojna občina, ki je za tak poseg
predpisala tudi priglasitev, se ne izda ločeno, temveč kot del soglasja iz
tretjega odstavka tega člena.
(6) Ne glede na prvi odstavek tega člena je obvezna
priglasitev gradbenih posegov, za katere gradbeno dovoljenje v skladu s
predpisi, ki urejajo graditev, ni potrebno, če ti predpisi določajo, da je:
-       
pred njihovo izvedbo treba pridobiti mnenje občine o njihovi skladnosti
s prostorskim aktom ali
-       
treba prijaviti začetek njihove gradnje in je pristojni organ za
evidentiranje te prijave občina.
(7) V primeru iz prejšnjega odstavka se ne glede na predpise,
ki urejajo graditev, kot mnenje občine oziroma kot evidentiranje prijave
začetka gradnje šteje soglasje k priglašenemu posegu v prostor.
(8) Soglasje k priglašenemu posegu v prostor neha veljati, če
investitor ne začne z izvedbo priglašenega posega v prostor v šestih mesecih po
pravnomočnosti soglasja.
VIII. del: INŠPEKCIJSKI NADZOR
1. poglavje: IZVAJANJE INŠPEKCIJSKEGA NADZORA
285. člen
(inšpekcijski nadzor)
(1) Nadzor nad izvajanjem tega zakona in na njegovi podlagi
izdanih predpisov v delih, ki se nanašajo na ravnanja izdelovalcev in
odgovornih vodij, ter nad skladnostjo izvajanja vseh negradbenih posegov v
prostor z državnim prostorskim izvedbenim aktom, opravljajo gradbeni
inšpektorji.
(2) Nadzor nad izvajanjem tega zakona in na njegovi podlagi
izdanih predpisov glede evidentiranja gospodarske javne infrastrukture
opravljajo geodetski inšpektorji.
(3) Občinska inšpekcija je pristojna za inšpekcijski nadzor
nad:
-       
skladnostjo izvajanja vseh negradbenih posegov v prostor z neposredno
uporabnimi temeljnimi pravili urejanja prostora v skladu s tem zakonom, s
podrobnejšimi pravili urejanja prostora iz drugega odstavka 15. člena tega
zakona in z občinskim prostorskim izvedbenim aktom;
-       
priglasitvijo nameravane izvedbe posega v prostor, kadar je ta
predpisana, in izvajanjem posegov v prostor v skladu z njo;
-       
delom občinskega urbanista v skladu s šestim, sedmim in osmim odstavkom
46. člena tega zakona;
-       
priklopom objektov na posamezno vrsto komunalne opreme brez poravnanih
obveznosti komunalnega prispevka in priklopom začasnih objektov na posamezno
vrsto komunalne opreme brez poravnanih obveznosti prispevka za začasne objekte.
(4) Inšpektorji s področja kmetijstva, gozdarstva, prometa,
energetike, rudarstva, kulturne dediščine, varstva okolja, voda in ohranjanja
narave v sklopu inšpekcijskega nadzora in izrekanja ukrepov, ki ga opravljajo v
skladu s predpisi s svojih delovnih področij, preverjajo in upoštevajo tudi
skladnost dejanske rabe objektov ali rabe zemljišči z namensko rabo prostora,
določeno v občinskih prostorskih izvedbenih aktih.
2. poglavje: INŠPEKCIJSKI UKREPI
286. člen
(inšpekcijski ukrepi)
(1) Pri izvajanju inšpekcijskega nadzora iz prve in druge
alineje tretjega odstavka prejšnjega člena občinski inšpektor odredi, da se
poseg odstrani, vzpostavi prejšnje stanje ali drugače sanira poseg v prostor,
če vzpostavitev v prejšnje stanje ni mogoča, in sicer na investitorjeve
stroške, če investitorja ni mogoče odkriti, pa na stroške lastnika oziroma
upravljavca zemljišča, če ugotovi, da se negradbeni poseg v prostor izvaja v
nasprotju:
-       
z neposredno uporabnimi temeljnimi pravili urejanja prostora po tem
zakonu;
-       
s podrobnejšimi pravili urejanja iz drugega odstavka 15. člena tega
zakona;
-       
z občinskimi prostorskimi izvedbenimi akti;
-       
brez soglasja k priglašenemu posegu, kadar je to predpisano.
(2) Če se negradbeni poseg v prostor izvaja v nasprotju s
soglasjem o priglašenem posegu, inšpektor odredi, da se dela uskladijo s pogoji
iz tega soglasja.
(3) Če del iz prejšnjega odstavka ni mogoče uskladiti, inšpektor
odredi, da se izvajanje posega ustavi, dokler investitor ne pridobi
spremenjenega soglasja o priglašenem posegu. Investitor mora za spremembo tega
soglasja zaprositi v enem mesecu po izdanem ukrepu ustavitve izvajanja posega.
(4) Inšpektor odredi ukrep v skladu s prvim odstavkom tega
člena, če:
-       
investitor nadaljuje dela kljub izdanemu ukrepu iz drugega oziroma
tretjega odstavka tega člena;
-       
občina izdajo spremenjenega soglasja zavrne ali
-       
investitor v roku iz prejšnjega odstavka ne zaprosi za spremembo
soglasja.
(5) Če inšpektor iz četrtega odstavka prejšnjega člena pri
izvajanju inšpekcijskega nadzora, ki ga opravlja v skladu s predpisi s svojih
delovnih področij, ugotovi neskladnost dejanske rabe objektov ali rabe zemljišč
z namensko rabo prostora, določeno v občinskih prostorskih izvedbenih aktih,
odredi, da se v določenem roku neskladna raba odpravi, vzpostavi prejšnje
stanje ali drugače sanira raba prostora, če vzpostavitev v prejšnje stanje ni
možna in sicer na stroške uporabnika objekta ali zemljišča, če tega ni mogoče
odkriti, pa na stroške lastnika oziroma upravljavca objekta ali zemljišča.
(6) Gradbeni inšpektor izreče ukrep ustavitve gradnje in
naloži odpravo nepravilnosti, če ugotovi, da investitor k prijavi začetka
gradnje ni priložil listin iz tretjega odstavka 109. člena tega zakona ali
če prejme obvestilo ministrstva v skladu s petim odstavkom 109. člena tega
zakona.
IX. del: KAZENSKE DOLOČBE
287. člen
(prekrški v zvezi z oglaševanjem zunaj poselitvenih območij)
(1) Z globo od 3.000 do 15.000 eurov se za prekršek kaznuje
pravna oseba, če gre za pravno osebo, ki v skladu s predpisi, ki urejajo
gospodarske družbe, šteje za srednjo ali veliko gospodarsko družbo, pa z globo
od 6.000 do 30.000 eurov, če postavi trajni ali začasni objekt, napravo
ali predmet za oglaševanje v nasprotju s 35. členom tega zakona.
(2) Z globo od 3.000 do 15.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 1.000 do 3.500 eurov se za prekršek iz prvega
odstavka tega člena kaznuje tudi odgovorna oseba pravne osebe, odgovorna oseba
samostojnega podjetnika posameznika, odgovorna oseba posameznika, ki samostojno
opravlja dejavnost, ali odgovorna oseba v državnem organu ali v samoupravni
lokalni skupnosti.
(4) Z globo od 1.000 do 3.000 eurov se za prekršek iz prvega
odstavka tega člena kaznuje posameznik.
288. člen
(prekrški izdelovalca in odgovornega vodje)
(1) Z globo od 3.000 do 15.000 eurov se za prekršek kaznuje
pravna oseba, če gre za pravno osebo, ki v skladu s predpisi, ki urejajo
gospodarske družbe, šteje za srednjo ali veliko gospodarsko družbo, pa z globo
od 6.000 do 30.000 eurov, če kot izdelovalec prostorskega akta za
odgovornega vodjo imenuje posameznika, ki ne izpolnjuje pogojev iz petega
odstavka 45. člena tega zakona.
(2) Z globo od 3.000 do 15.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 1.000 do 5.000 eurov se za prekršek iz prvega
odstavka tega člena kaznuje odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost.
289. člen
(prekrški občinskega urbanista)
(1) Z globo od 1.000 do 5.000 eurov se za prekršek kaznuje
občinski urbanist, ki v nasprotju s šestim odstavkom 46. člena tega zakona
v občini, kjer opravlja naloge občinskega urbanista, preverja skladnost pobude
za lokacijsko preveritev, če:
-       
kot pobudnik te lokacijske preveritve nastopa bodisi on sam bodisi
njegov zakonec ali zunajzakonski partner ali bližnji sorodnik do tretjega
kolena;
-       
je lastnik ali imetnik drugih stvarnih pravic na zemljišču, na katerega
se nanaša pobuda za lokacijsko preveritev, ali
-       
če v tej lokacijski preveritvi nastopa kot izdelovalec elaborata
lokacijske preveritve.
(2) Z globo od 1.000 do 5.000 eurov se za prekršek kaznuje
občinski urbanist, ki v nasprotju s šestim odstavkom 46. člena tega zakona
v občini, kjer opravlja naloge občinskega urbanista, potrdi mnenje o skladnosti
dokumentacije za pridobitev gradbenega dovoljenja z občinskimi prostorskimi
izvedbenimi akti v skladu s predpisi, ki urejajo graditev, če kot investitor
ali projektant nastopa bodisi on sam bodisi njegov zakonec ali zunajzakonski
partner ali bližnji sorodnik do tretjega kolena.
(3) Z globo od 3.000 do 15.000 eurov se za prekršek iz prvega
in drugega odstavka tega člena kaznuje pravna oseba, pri kateri je zaposlen
občinski urbanist, če gre za pravno osebo, ki v skladu s predpisi, ki urejajo
gospodarske družbe, šteje za srednjo ali veliko gospodarsko družbo, pa z globo
od 6.000 do 30.000 eurov.
(4) Z globo od 3.000 do 15.000 eurov se za prekršek iz prvega
in drugega odstavka tega člena kaznuje samostojni podjetnik posameznik in
posameznik, ki samostojno opravlja dejavnost, pri katerem je zaposlen občinski
urbanist.
(5) Z globo od 1.000 do 5.000 eurov se za prekršek iz prvega
in drugega odstavka tega člena kaznuje odgovorna oseba pravne osebe ali
samostojnega podjetnika posameznika ali posameznika, ki samostojno opravlja
dejavnost, pri katerem je zaposlen občinski urbanist.
290. člen
(prekrški izvajalca gospodarske javne službe)
(1) Z globo od 500 do 5.000 eurov se za prekršek kaznuje
pravna oseba, če gre za pravno osebo, ki v skladu s predpisi, ki urejajo
gospodarske družbe, šteje za srednjo ali veliko gospodarsko družbo, pa z globo
od 1.000 do 10.000 eurov, ki izvaja gospodarsko javno službo, če v
nasprotju s petim in šestim odstavkom 226. člena tega zakona omogoči
zavezancu za plačilo komunalnega prispevka priklop na posamezno vrsto komunalne
opreme, čeprav zavezanec nima poravnanih teh obveznosti.
(2) Z globo od 500 do 5.000 eurov se za prekršek iz
prejšnjega odstavka kaznuje samostojni podjetnik posameznik in posameznik, ki
samostojno opravlja dejavnost.
(3) Z globo od 100 do 2.000 eurov se za prekršek iz prvega
odstavka tega člena kaznuje odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost ali
odgovorna oseba režijskega obrata, ki izvaja gospodarsko javno službo.
(4) Z globo od 200 do 1.500 eurov se za prekršek kaznuje
pravna oseba, če gre za pravno osebo, ki v skladu s predpisi, ki urejajo
gospodarske družbe, šteje za srednjo ali veliko gospodarsko družbo, pa z globo
od 400 do 3.000 eurov, ki izvaja gospodarsko javno službo, če v nasprotju
s petim in šestim odstavkom 226. člena tega zakona omogoči zavezancu za
plačilo prispevka za začasne objekte priklop na posamezno vrsto komunalne
opreme, čeprav zavezanec nima poravnanih teh obveznosti.
(5) Z globo od 100 do 1.500 eurov se za prekršek iz
prejšnjega odstavka kaznuje samostojni podjetnik posameznik in posameznik, ki
samostojno opravlja dejavnost.
(6) Z globo od 100 do 500 eurov se za prekršek iz četrtega
odstavka kaznuje odgovorna oseba pravne osebe ali samostojnega podjetnika
posameznika ali posameznika, ki samostojno opravlja dejavnost, ali odgovorna
oseba režijskega obrata, ki izvaja gospodarsko javno službo.
291. člen
(prekrški v zvezi z vpisom podatkov o gospodarski
infrastrukturi v kataster gospodarske infrastrukture)
(1) Z globo od 2.000 do 9.000 eurov se za prekršek kaznuje
investitor ali upravljavec objekta gospodarske javne infrastrukture, ki je
pravna oseba če:
-       
v skladu četrtim odstavkom 281. člena tega zakona ne vloži vloge za
vpis podatkov v kataster gospodarske javne infrastrukture za infrastrukturo, ki
še ni vpisana v predmetni kataster, ali če vlogi ne priloži elaborata za vpis;
-       
v skladu s petim odstavkom 281. člena tega zakona ne vloži vloge za
vpis podatkov v kataster gospodarske javne infrastrukture pred pridobitvijo
uporabnega dovoljenja v skladu s predpisi, ki urejajo graditev, če za
infrastrukturo pridobitev uporabnega dovoljenja v skladu s predpisi, ki urejajo
graditev, ni potrebna, pa vloge za vpis podatkov v kataster gospodarske javne
infrastrukture ne vloži najpozneje v 30 dneh po dokončanju posega v
prostor;
-       
v skladu s šestim odstavkom 281. člena tega zakona v treh mesecih
ne vloži vloge za vpis spremembe podatkov v katastru gospodarske javne
infrastrukture, ki pomeni tudi spremembo podatka v zbirki topografskih
podatkov.
(2) Z globo od 1.000 do 5.000 eurov se za prekršek iz
prejšnjega odstavka kaznuje samostojni podjetnik ali posameznik, ki samostojno
opravlja dejavnost.
(3) Z globo od 500 do 3.000 eurov se za prekršek iz prvega
odstavka tega člena kaznuje za prekršek tudi odgovorna oseba pravne osebe,
odgovorna oseba samostojnega podjetnika posameznika, odgovorna oseba
posameznika, ki samostojno opravlja dejavnost, odgovorna oseba državnega organa
in odgovorna oseba organa samoupravne lokalne skupnosti.
292. člen
(višina globe v hitrem prekrškovnem postopku)
Za prekrške iz tega zakona se sme v hitrem prekrškovnem
postopku izreči globa tudi v znesku, ki je višji od najnižje predpisane globe v
skladu s tem zakonom.

Zakon o urejanju prostora – ZureP-3 (Uradni
list RS, št. 199/21) vsebuje naslednje prehodne in
končne določbe:
»X. del: PREHODNE IN KONČNE DOLOČBE
1. poglavje: VELJAVNOST OBSTOJEČIH PROSTORSKIH AKTOV IN
DRUGIH SPLOŠNIH AKTOV UREJANJA PROSTORA
293. člen
(veljavnost državnih
prostorskih izvedbenih aktov)
Kot predpisi, izdani na podlagi 97. člena tega zakona,
še naprej veljajo:
-       
državni prostorski načrti, sprejeti na podlagi ZUreP-2, ter
-       
prostorski izvedbeni akti, ki se v skladu s četrtim odstavkom
266. člena ZUreP-2 štejejo za DPN.
294. člen
(veljavnost občinskih
prostorskih aktov)
(1) Kot predpisi, izdani na podlagi 81. člena tega
zakona, še naprej veljajo:
-       
občinski prostorski plani, sprejeti na podlagi ZUreP-2 in
-       
občinski prostorski akti, ki se v skladu s prvim odstavkom in prvo
alinejo drugega odstavka 267. člena ZUreP-2 štejejo za občinske prostorske
plane.
(2) Kot predpisi, izdani na podlagi 124. člena tega
zakona, še naprej veljajo:
-       
občinski prostorski načrti, sprejeti na podlagi ZUreP-2,
-       
občinski prostorski izvedbeni akti, ki se v skladu z drugo alinejo
drugega odstavka in četrtim odstavkom 267. člena ZUreP-2 štejejo za OPN in
-       
občinski prostorski izvedbeni akti, ki se v skladu z drugo alinejo
drugega odstavka 273. člena ZUreP-2 štejejo za OPN.
(3) Kot predpisi, izdani na podlagi 129. člena tega
zakona, še naprej veljajo:
-       
občinski podrobni prostorski načrti, sprejeti na podlagi ZUreP-2, in
-       
občinski prostorski izvedbeni akti, ki se v skladu s četrtim odstavkom
267. členom ZUreP-2 štejejo za OPPN.
295. člen
(veljavnost starejših
občinskih prostorskih aktov)
(1) Z dnem uveljavitve tega zakona prenehajo veljati
prostorske sestavine občinskega dolgoročnega plana za obdobje od leta 1986 do leta
2000 in prostorske sestavine občinskega srednjeročnega družbenega plana za
obdobje od leta 1986 do leta 1990 (v nadaljnjem besedilu: prostorske
sestavine). Ne glede na to se te sestavine še uporabljajo do uveljavitve OPN v
skladu s tem zakonom, najpozneje pa do 31. decembra 2024.
(2) Z dnem uveljavitve tega zakona ostanejo v veljavi
prostorski ureditveni pogoji, sprejeti na podlagi ZUN. Prenehati veljajo z dnem
uveljavitve OPN v skladu s tem zakonom, najpozneje pa 31. decembra 2024.
Do prenehanja veljavnosti se ne smejo spreminjati in dopolnjevati. Postopki za
spremembe in dopolnitve prostorskih ureditvenih pogojev, začeti pred
uveljavitvijo tega zakona, se končajo po postopku, kot je v skladu s tem
zakonom predpisan za pripravo OPPN, razen če ta zakon ne določa drugače.
(3) Kot predpisi, izdani na podlagi 129. člena tega
zakona, še naprej veljajo tudi:
-       
prostorski izvedbeni načrti, sprejeti na podlagi ZUN,
-       
občinski lokacijski načrti, sprejeti na podlagi ZUreP-1, ter
-       
zazidalni načrti, sprejeti na podlagi ZUPl.
(4) Z OPN se ugotovi, kateri prostorski akti iz prejšnjega
odstavka ali njihove posamezne sestavine so v neskladju z OPN ali že izvedeni.
Če občina ugotovi, da so ti akti že izvedeni ali da so v celoti ali v
posameznih delih v neskladju z OPN, jih v celoti oziroma v neskladnem delu
razveljavi.
(5) Če občina ne sprejme odloka o ugotovitvi skladnosti, se
prostorski akti iz tretjega odstavka tega člena ne smejo izvajati.
(6) Za prostorske akte iz prvega in drugega odstavka tega
člena se 141. in 142. člen tega zakona ne uporabljata.
(7) Do ureditve v predpisih, ki urejajo varstva okolja, je na
območjih teles odlagališč odpadkov do izdaje odločbe o prenehanju
okoljevarstvenega dovoljenja zaradi prenehanja obratovanja naprave v skladu s
predpisi, ki urejajo varstvo okolja, dopustno načrtovati in izvajati le tiste
posege v prostor, ki so potrebni zaradi obratovanja odlagališča in spremljanja
stanja na njih. Ne glede na prejšnjo poved se lahko na območju telesa
odlagališča odpadkov izjemoma načrtuje in izvaja tudi druge posege v telo
odlagališča, ki ne vplivajo na stabilnost odlagališča, pri čemer je za
načrtovanje teh posegov treba pridobiti pozitivno mnenje ministrstva,
pristojnega za okolje. Ministrstvo, pristojno za okolje, pozitivno mnenje
oziroma soglasje izda, če so za odlagališče zagotovljene vse zahteve, kot jih
določa predpis, ki ureja odlagališča odpadkov.
296. člen
(veljavnost drugih splošnih
aktov urejanja prostora)
(1) Odloki o zakoniti predkupni pravici občine, izdani na
podlagi ZUreP-1 in ZUreP-2, še naprej veljajo kot predpisi, izdani na podlagi
199. člena tega zakona.
(2) Odloki, izdani na podlagi 109. člena ZUreP-2, še
naprej veljajo kot predpisi, izdani na podlagi 120. člena tega zakona.
(3) Odloki, izdani na podlagi 132. člena ZUreP-2, še
naprej veljajo kot predpisi, izdani na podlagi 139. člena tega zakona.
(4) Odloki, izdani na podlagi 153. člena ZUreP-2, še
naprej veljajo kot odloki izdani na podlagi 163. člena tega zakona.
(5) Odloki, izdani na podlagi 186. člena ZUreP-2, še
naprej veljajo kot odloki, izdani na podlagi 196. člena tega zakona.
(6) Načrti preskrbe z zemljišči, izdelani na podlagi
188. člena ZUreP-2, še naprej veljajo kot načrti preskrbe, izdani na
podlagi 198. člena tega zakona.
(7) Odloki, izdani na podlagi 218. člena ZUreP-2, še
naprej veljajo kot odloki izdani na podlagi 230. člena tega zakona.
(8) Odloki, izdelani na podlagi 232. člena ZUreP-2, še
naprej veljajo kot odloki, izdani na podlagi 247. člena tega zakona.
(9) Z dnem začetka uporabe tega zakona prenehajo veljati programi
opremljanja ter odloki o merilih in odmeri komunalnega prispevka, izdani na
podlagi predpisov veljavnih pred začetkom uporabe ZUreP-2.
297. člen
(nadomestna uporaba podlag
za odmero komunalnega prispevka za obstoječo komunalno opremo)
Občine, ki nimajo sprejetega odloka v skladu z
230. členom tega zakona, do sprejetja tega odloka komunalni prispevek za
obstoječo komunalno opremo odmerjajo na podlagi prvega odstavka
231. člena.
2. poglavje: KONČANJE POSTOPKOV PRIPRAVE PROSTORSKIH
AKTOV
298. člen
(končanje postopkov
priprave prostorskih aktov)
(1) Postopki priprave prostorskih aktov, začeti na podlagi
ZPNačrt, katerih priprava se je v skladu s prvim, drugim in tretjim odstavkom
273. člena ZUreP-2 nadaljevala po dosedanjih predpisih, se končajo po
ZPNačrt.
(2) Postopki priprave prostorskih aktov, začeti na podlagi
ZUPUDPP, katerih priprava se je v skladu s prvim odstavkom 270. člena
ZUreP-2 nadaljevala po dosedanjih predpisih, se končajo po ZUPUDPP.
(3) Postopki priprave prostorskih aktov, začeti na podlagi
ZUreP-2, se končajo po dosedanjih predpisih.
(4) Ne glede na drugi in tretji odstavek tega člena se
postopki priprave državnih prostorskih izvedbenih aktov iz drugega in tretjega
odstavka tega člena lahko nadaljujejo po tem zakonu, če tako predlaga pobudnik
priprave državnega prostorskega izvedbenega akta, pri čemer se postopek
nadaljuje glede na že opravljena dejanja v postopku in tako, da ne pride do
zmanjšanja ravni sodelovanja nosilcev urejanja prostora in javnosti.
(5) Postopka priprave lokacijskih načrtov, začeta v skladu z
ZUOPZP, za katera sta izdana Odlok o programu priprave lokacijskega načrta za
vplivno območje plazu Macesnik v Občini Solčava (Uradni list RS,
št. 92/03, 85/07 in 59/11) in Odlok o programu priprave lokacijskega
načrta za vplivno območje plazu Slano Blato v Občini Ajdovščina (Uradni list
RS, št. 23/04 in 31/17), se nadaljujeta po tem zakonu, pri čemer se
postopek nadaljuje glede na že opravljena dejanja v postopku in tako, da ne
pride do zmanjšanja ravni sodelovanja nosilcev urejanja prostora in javnosti.
299. člen
(končanje postopkov
lokacijskih preveritev)
Postopki lokacijske preveritve, začeti pred začetkom uporabe
tega zakona, se končajo po dosedanjih predpisih.
300. člen
(omogočanje legalizacije)
(1) Postopek lokacijske preveritve za namen iz druge alineje
prvega odstavka 134. člena tega zakona se lahko izvede smiselno tudi za
namen postopka legalizacije objekta na stavbnem zemljišču v skladu s predpisi,
ki urejajo graditev. Glede namembnosti, lege, velikosti in oblikovanja objekta
se zagotovi čim večja skladnost z njegovo okolico in čim manjša odstopanja od
izvedbene regulacije prostora glede tovrstnih gradenj in prostora, kjer objekt
stoji.
(2) Sklep o lokacijski preveritvi se lahko sprejme najpozneje
dva meseca pred iztekom roka, ki ga predpisi, ki urejajo graditev, določajo za
vložitev zahteve za legalizacijo.
3. poglavje: SPREJETJE REGIONALNIH PROSTORSKIH PLANOV
301. člen
(rok za sprejetje
regionalnih prostorskih planov)
(1) Regionalni prostorski plan za posamezno razvojno regijo
se sprejme najpozneje do 1. januarja 2027.
(2) Do sprejetja regionalnega prostorskega plana za posamezno
razvojno regijo lahko občina v tej razvojni regiji v občinskem prostorskem
planu določi tudi zasnove prostorskih ureditev lokalnega pomena iz četrtega
odstavka 75. člena tega zakona.
302. člen
(uskladitev z vsebinami iz
regionalnega prostorskega plana ali akcijskega programa za izvajanje
Strategije)
Občina se lahko odloči, da z dnem objave regionalnega
prostorskega plana razveljavi svoj občinski prostorski plan.
303. člen
(nadomestno ukrepanje
države)
(1) Če prvi regionalni prostorski plan ni sprejet do roka iz
301. člena tega zakona, ga pripravi ministrstvo in sprejme vlada kot
regionalni akcijski program, pri čemer se za njegovo pripravo smiselno uporablja
78. člen tega zakona.
(2) Ministrstvo predlaga vladi, da sprejme sklep o
nadomestnem ukrepanju ob smiselni uporabi drugega odstavka 60. člena tega
zakona. Sorazmerni delež stroškov, povezanih z nadomestnim ukrepanjem države,
nosijo občine.
(3) Regionalni akcijski program, sprejet v skladu s tem
členom, šteje za regionalni prostorski plan v skladu s tem zakonom.
304. člen
(podlaga za državno
prostorsko načrtovanje do uveljavitve regionalnega prostorskega plana)
Do sprejetja regionalnega prostorskega plana ali akcijskega
programa za izvajanje Strategije se kot podlaga za izvedbo postopka državnega
prostorskega načrtovanja poleg Strategije uporabljajo tudi drugi razvojni
dokumenti države.
4. poglavje: VSEBINSKE USKLADITVE PROSTORSKIH AKTOV S
TEM ZAKONOM
305. člen
(vsebinska uskladitev glede
poselitvenih območij in območij za dolgoročni razvoj naselja)
(1) Občine najpozneje do 31. decembra 2024 uskladijo
občinske prostorske načrte s tem zakonom glede določanja poselitvenih območij
in območij za dolgoročni razvoj naselij ter glede izvedbe prve tehnične
posodobitve.
(2) Če z dnem uporabe tega zakona občina že pripravlja
občinski prostorski načrt ali njegove spremembe in dopolnitve, lahko že v tem
postopku določi tudi območja iz prejšnjega odstavka.
(3) Če občina v postopku priprave občinskega prostorskega
načrta ali njegovih sprememb in dopolnitev določa trajno varovana kmetijska
zemljišča v skladu s predpisi, ki urejajo kmetijska zemljišča, mora določiti
tudi območja iz prvega odstavka tega člena in izvesti prvo tehnično
posodobitev.
(4) Občina v postopku priprave sprememb in dopolnitev
občinskega prostorskega načrta, v katerih določa območja iz prvega odstavka
tega člena, spremeni in dopolni tudi njegov strateški del, in sicer ne glede na
to, ali je bil sprejet kot poseben akt ali kot del občinskega prostorskega
načrta tako, da se strateški del sprejme kot občinski prostorski plan, če še ni
sprejet regionalni prostorski plan. V takem primeru občina v občinskem
prostorskem planu lahko načrtuje tudi okvirna območja za dolgoročni razvoj
naselij za tista naselja, ki so poimensko navedena v policentričnem urbanem
sistemu, kot ga določa prostorski strateški akt o usmerjanju prostorskega
razvoja države.
(5) Če občina ne uskladi občinskega prostorskega načrta s tem
zakonom v skladu s prvim odstavkom tega člena, po 31. decembru 2024 ne sme
izvajati lokacijskih preveritev v skladu s tem zakonom.
306. člen
(vsebinska uskladitev z
občinskim prostorskim planom, regionalnim prostorskim planom ali akcijskim
programom za izvajanje Strategije)
Drugi odstavek 117. člena tega zakona se začne
uporabljati z dnem sprejetja občinskega prostorskega plana, regionalnega
prostorskega plana ali akcijskega programa za izvajanje Strategije. Občina
prilagodi občinski prostorski načrt s temi prostorskimi strateškimi akti v enem
letu od njihovega sprejetja, do takrat pa se prostorske ureditve lokalnega
pomena, načrtovane v občinskem prostorskem načrtu, ki so v neskladju s temi
prostorskimi strateškimi akti, ne smejo izvajati.
307. člen
(vsebinska uskladitev
razpršene poselitve v veljavnih občinskih prostorskih načrtih ter razpršene
poselitve in razpršene gradnje v občinskih prostorskih načrtih v pripravi s
posamično poselitvijo)
Kot območje stavbnih zemljišč na posamični poselitvi po tem
zakonu štejejo tista zemljišča, ki so kot posamična poselitev določena v
občinskem prostorskem načrtu ali za posamično poselitev štejejo v skladu z
280. členom ZUreP-2.
308. člen
(določanje namenske rabe
prostora posamični poselitvi v OPN)
(1) Do uveljavitve predpisa iz četrtega odstavka
37. člena tega zakona, se posamični poselitvi po tem zakonu v postopkih
priprave OPN, območje stavbnih zemljišč določi kot površina razpršene poselitve
v skladu s Pravilnikom o vsebini, obliki in načinu priprave občinskega prostorskega
načrta ter pogojih za določitev območij sanacij razpršene gradnje in območij za
razvoj in širitev naselij (Uradni list RS, št. 99/07 in 61/17 – ZUreP-2).
(2) Prejšnji odstavek se uporablja tudi v postopkih priprave
občinskih prostorskih načrtov ter njihovih sprememb in dopolnitev, ki v času
uveljavitve tega zakona že potekajo.
309. člen
(spreminjanje podrobnejše
namenske rabe prostora z OPPN)
Do uveljavitve predpisa iz četrtega odstavka 130. člena
tega zakona so z OPPN brez predhodne spremembe OPN ali občinskega prostorskega
načrta dopustne naslednje spremembe podrobnejše namenske rabe:
-       
iz območij proizvodnih dejavnosti v območja centralnih dejavnosti,
območja stanovanj, posebna območja, območja zelenih površin;
-       
iz območij centralnih dejavnosti v območja stanovanj, posebna območja,
območja zelenih površin;
-       
iz območij stanovanj v območja centralnih dejavnosti, posebna območja,
območja zelenih površin;
-       
iz posebnih območij v območja zelenih površin;
-       
znotraj posameznih območij podrobnejše namenske rabe prostora, vendar le
za območja stanovanj, centralnih dejavnosti, posebna območja in območja zelenih
površin;
-       
znotraj površin podrobnejše namenske rabe prostora, kadar so v OPN ali
občinskem prostorskem načrtu te določene podrobneje od predpisanih.
310. člen
(omejitev oglaševanja do
določitve poselitvenih območij)
Določbe 35. člena tega zakona se uporabljajo od
1. januarja 2024.
5. poglavje: DELOVANJE KOMISIJE ZA PROSTORSKI RAZVOJ
311. člen
(začetek delovanja Komisije
za prostorski razvoj)
(1) Komisija za prostorski razvoj začne delovati v treh
mesecih po začetku uporabe tega zakona.
(2) Vlada sprejme poslovnik delovanja Komisije za prostorski
razvoj iz osmega odstavka 40. člena tega zakona pred začetkom delovanja
Komisije za prostorski razvoj na predlog ministrstva.
(3) Do začetka delovanja Komisije za prostorski razvoj se
naloge iz prvega odstavka 40. člena tega zakona ne izvajajo.
6. poglavje: USKLADITEV GLEDE PROSTORSKIH UKREPOV PO
ZUreP-1
312. člen
(prostorski ukrepi v drugih
predpisih)
Za izvajanje drugih predpisov se kot prostorski ukrepi
štejejo začasni ukrepi, predkupna pravica države in občine, razlastitev in
omejitev lastninske pravice, ukrepi pri prenovi ter komasacija na območju
stavbnih zemljišč v skladu s tem zakonom.
7. poglavje: USKLADITEV GLEDE PROSTORSKIH UREDITVENIH
POGOJEV ZA SANACIJO DEGRADIRANEGA PROSTORA PO ZUN
313. člen
(vsebinska uskladitev glede
prostorskih ureditvenih pogojev za sanacijo degradiranega prostora)
Občine najpozneje do 31. decembra 2024 vsebinsko
uskladijo OPN z izvedbeno regulacijo prostora za sanacijo degradiranega
prostora v občini na podlagi predpisov iz četrtega odstavka 340. člena
tega zakona.
8. poglavje: PROSTORSKI INFORMACIJSKI SISTEM
314. člen
(obstoječi prostorski
podatki)
(1) Podatki o upravnih aktih, ki se nanašajo na gradnje v
skladu s 85. členom ZPNačrt, postanejo del zbirke podatkov o graditvi
objektov.
(2) Podatki o pravnem stanju v prostoru na podlagi
prostorskih aktov vključno z namensko rabo prostora v skladu s 85. členom
ZPNačrt postanejo del zbirke prostorskih aktov.
(3) Podatki v zbirki podatkov o graditvi objektov in zbirki
prostorskih aktov po tem zakonu se začnejo voditi po vzpostavitvi storitev
prostorskega informacijskega sistema za elektronsko poslovanje na področju
prostorskega načrtovanja in graditve objektov.
(4) Ministrstvo zagotovi tehnične pogoje za vodenje podatkov
iz projektne dokumentacije iz pete alineje prvega odstavka 266. člena tega
zakona do 31. decembra 2025. Do vzpostavitve tehničnih pogojev so podatki
o digitalnih modelih objektov iz projektne dokumentacije iz pete alineje prvega
odstavka 266. člena tega zakona le osnovni gabariti stavb.
315. člen
(evidenca dejanske rabe
poseljenih zemljišč)
Do vzpostavitve evidence stavbnih zemljišč iz 267. člena
tega zakona se vodijo v evidenci dejanske rabe poseljenih zemljišč podatki o
poseljenih zemljiščih iz masovnega zajema podatkov iz 323. člena tega
zakona.
316. člen
(prikaz stanja prostora)
(1) Ministrstvo vzpostavi prikaz stanja prostora iz
276. člena tega zakona v enem letu po uveljavitvi tega zakona.
(2) Do vzpostavitve prikaza stanja prostora iz
276. člena tega zakona se podatki iz prikaza stanja prostora pridobivajo
pri posameznih upravljavcih zbirk podatkov.
317. člen
(vzpostavitev zbirke
območij pristojnosti)
(1) Ministrstvo vzpostavi tehnične pogoje za vodenje zbirke
območij pristojnosti iz 271. člena tega zakona v devetih mesecih po
uveljavitvi tega zakona.
(2) Institucije, ki imajo v postopkih na področju graditve
objektov in prostorskega načrtovanja v skladu s tem zakonom in predpisi, ki
urejajo graditev, določene pristojnosti, morajo vzpostaviti začetno stanje v
zbirki območij pristojnosti v enem letu po uveljavitvi tega zakona.
(3) Do vzpostavitve zbirke pristojnosti ministrstvo vodi in
ažurno objavlja seznam državnih nosilcev urejanja prostora na svoji spletni
strani.
318. člen
(storitve prostorskega
informacijskega sistema za elektronsko poslovanje na področju prostorskega
načrtovanja)
(1) Ministrstvo vzpostavi storitev za elektronsko poslovanje
na področju prostorskega načrtovanja v enem letu po uveljavitvi tega zakona.
(2) Do začetka uporabe storitev iz prejšnjega odstavka se:
-       
gradiva, ki jih v skladu s tem zakonom v prostorskem informacijskem
sistemu objavi pripravljavec, objavijo na spletnih straneh pripravljavca;
-       
gradiva, ki jih v skladu s tem zakonom v prostorskem informacijskem
sistemu objavi ministrstvo, objavijo na spletnih straneh ministrstva;
-       
gradiva, ki jih v skladu s tem zakonom v prostorskem informacijskem
sistemu objavi vlada, pripravljavec in pobudnik izvedbe postopka državnega
prostorskega načrtovanja, objavijo na spletnih straneh ministrstva.
(3) Ne glede na prvo alinejo prejšnjega odstavka se do
začetka uporabe storitev iz prvega odstavka tega člena v postopku priprave OPN
ter v kratkem postopku sprememb in dopolnitev OPN v skladu s tem zakonom:
-       
sklep o pripravi OPN, osnutek in predlog OPN, objavijo na spletnih
straneh ministrstva po tem, ko ministrstvo preveri tehnično ustreznost gradiva;
-       
osnutek okoljskega poročila objavi na spletnih straneh ministrstva, o
čemer ministrstvo obvesti občino in ministrstvo, pristojno za celovito presojo
vplivov na okolje.
(4) Do začetka uporabe storitev iz prvega odstavka tega člena
se ne glede na drugi odstavek 56. člena tega zakona ne preverja tehnična
ustreznost gradiv v postopku priprave OPPN.
(5) Do začetka uporabe storitev iz prvega odstavka tega člena
in ne glede na tretji odstavek 56. člena tega zakona ministrstvo dodeli
identifikacijsko številko občinskega prostorskega izvedbenega akta ob objavi
sklepa o njegovi pripravi, v postopku državnega prostorskega načrtovanja pa, ko
prejme pobudo.
(6) Obveznost predhodnega evidentiranja veljavnih prostorskih
aktov, kot ga določa četrti odstavek 56. člena tega zakona, ne velja za
občino, ki še nima sprejetega OPN.
(7) Do začetka uporabe storitev iz prvega odstavka tega člena
se drugi odstavek 57. člena tega zakona ne uporablja.
(8) Do začetka uporabe storitev iz prvega odstavka tega člena
se ne uporabljajo določbe 58. člena tega zakona, ki se nanašajo na objavo
v prostorskem informacijskem sistemu.
(9) Do začetka uporabe storitev iz prvega odstavka tega člena
občina posreduje sklep in elaborat iz sedmega odstavka 138. člena tega
zakona na ministrstvo, na pristojno upravno enoto pa samo sklep.
(10) Ne glede na drugi in tretji odstavek tega člena
ministrstvo v postopku lokacijske preveritve pri izdaji mnenja dodeli
identifikacijsko številko in preveri, ali je elaborat lokacijske preveritve
pripravljen v tehnično ustrezni obliki.
319. člen
(objava podatkov o aktih za
opremljanje stavbnih zemljišč in odmero komunalnega prispevka do vzpostavitve
prostorskega informacijskega sistema)
(1) Ministrstvo vzpostavi storitev za objavo podatkov o aktih
za opremljanje stavbnih zemljišč in odmero komunalnega prispevka do
31. decembra 2030.
(2) Do vzpostavitve storitev iz prejšnjega odstavka se
program opremljanja iz 163. člena tega zakona in odlok o podlagah za
odmero komunalnega prispevka za obstoječo komunalno opremo iz 230. člena
tega zakona objavita v uradnem glasilu in na svetovnem spletu.
(3) Do vzpostavitve storitev iz prvega odstavka tega člena se
identifikacijska številka v prostorskem informacijskem sistemu za akta iz
prejšnjega odstavka ne določa.
(4) Do vzpostavitve storitve iz prvega odstavka tega člena
občina posreduje program opremljanja iz 163. člena tega zakona ministrstvu
najpozneje v 15 dneh po njegovi uveljavitvi.
(5) Do vzpostavitve storitve iz prvega odstavka tega člena
občina posreduje odlok o podlagah za odmero komunalnega prispevka za obstoječo
komunalno opremo iz 230. člena tega zakona ministrstvu najpozneje v 15
dneh po njegovi uveljavitvi.
9. poglavje: GRADBENA PARCELA
320. člen
(določanje gradbene parcele
obstoječi stavbi)
Določbe 193. člena tega zakona glede določanja gradbene
parcele obstoječim stavbam se začnejo uporabljati 1. junija 2024.
321. člen
(določanje in evidentiranje
gradbenih parcel)
(1) Ministrstvo in geodetska uprava vzpostavita informacijsko
rešitev za podporo evidentiranju gradbenih parcel stavb do 1. januarja
2023.
(2) Določbe 191., 192., 194. in 195. člena tega zakona
se za novozgrajene stavbe začnejo uporabljati z dnem vzpostavitve informacijske
rešitve za podporo evidentiranju gradbenih parcel stavb iz prejšnjega odstavka.
(3) Določbe 191. člena do vključno 195. člena tega
zakona se za prizidave, rekonstrukcije in spremembe namembnosti obstoječih
stavb začnejo uporabljati 1. januarja 2025.
(4) Občine uskladijo prostorske izvedbene akte glede
določanja velikosti in oblike gradbenih parcel iz 39. člena tega zakona do
datuma vzpostavitve informacijske rešitve za podporo evidentiranju gradbenih
parcel iz prvega odstavka tega člena.
10. poglavje: VZPOSTAVITEV EVIDENCE STAVBNIH ZEMLJIŠČ
322. člen
(vzpostavitev evidence
stavbnih zemljišč)
Evidenco stavbnih zemljišč iz 267. člena tega zakona
občine vzpostavijo do 31. decembra 2026.
323. člen
(masovni zajem podatkov o
poseljenih zemljiščih)
Masovni zajem podatkov o poseljenih zemljiščih se izvede na
podlagi podatkov:
-       
dejanskega stanja v naravi z ustvarjenimi in naravnimi mejami,
-       
stanja evidentiranih nepremičnin in lastništva na njih ter
-       
namenske rabe prostora v skladu s prostorskimi izvedbenimi akti.
324. člen
(postopek vzpostavitve
evidence stavbnih zemljišč)
(1) Občina določi predlog poseljenih zemljišč in nepozidanih
stavbnih zemljišč. Pri določanju predloga poseljenih zemljišč uporabi podatke
iz prejšnjega člena, podatke o gradbenih parcelah stavb, podatke o pripadajočih
zemljiščih javne cestne in javne železniške infrastrukture ter druge podatke o
pozidanih zemljiščih. Nepozidanim stavbnim zemljiščem občina določi razvojne stopnje.
(2) Občina o predlogu poseljenih zemljišč in nepozidanih
stavbnih zemljišč seznani lastnike nepremičnin z javno razgrnitvijo podatkov na
sedežu občine ali vaške, krajevne ali četrtne skupnosti in na svetovnem spletu,
ki ne sme biti krajša od 30 dni.
(3) Lastnik nepremičnine lahko v času javne razgrnitve
podatkov pošlje pripombe k predlogu iz prejšnjega odstavka elektronsko ali po
pošti. Pripomba mora biti obrazložena.
(4) Občina pravočasno prejete pripombe lastnikov nepremičnin
v sodelovanju z občinskim urbanistom, z upravljavci matičnih evidenc dejanskih
rab zemljišč in upravno enoto prouči. Utemeljene pripombe upošteva pri pripravi
končnega predloga podatkov in lastnika zemljišča pisno seznani s stališčem
glede pripomb.
(5) Če se lastnik nepremičnine s stališčem občine iz
prejšnjega odstavka ne strinja, lahko zahteva izdajo odločbe o uvrstitvi
zemljišča med poseljena ali nepozidana stavbna zemljišča. Odločbo izda občinski
upravni organ. Zoper odločbo sme lastnik nepremičnine v 15 dneh od vročitve vložiti
pritožbo.
(6) Občina posreduje podatke o poseljenih zemljiščih, podatke
o pripadajočih zemljiščih javne cestne in javne železniške infrastrukture ter
podatke o nepozidanih stavbnih zemljiščih z razvojnimi stopnjami v evidenco
stavbnih zemljišč najpozneje do roka za vzpostavitev evidence iz
322. člena tega zakona.
325. člen
(vpis pripadajočih zemljišč
stavb v kataster nepremičnin)
Podatki o pripadajočih zemljiščih obstoječih stavb se iz
evidence stavbnih zemljišč prevzamejo in vpišejo v kataster nepremičnin kot
dejanska raba pozidanih zemljišč.
11. poglavje: LOKACIJSKA INFORMACIJA
326. člen
(lokacijska informacija)
(1) Do vzpostavitve prostorskega informacijskega sistema je
sestavni del lokacijske informacije iz 279. člena tega zakona tudi podatek
o prostorskih izvedbenih pogojih, če ga naročnik lokacijske informacije zahteva
in če prostorski izvedbeni akti niso dostopni na svetovnem spletu.
(2) Do uskladitve predpisov, ki urejajo upravne takse, se:
-       
upravna taksa obračuna po tarifi, kot je v skladu s predpisi, ki urejajo
upravne takse, določena za potrdilo o namenski rabi zemljišča (tarifna
št. 37), če se zahtevek za izdajo lokacijske informacije v skladu s tem
zakonom nanaša samo na podatek o namenski rabi prostora;
-       
v drugih primerih upravna taksa obračuna po tarifi, kot je v skladu s
predpisi, ki urejajo upravne takse, določena za lokacijsko informacijo za
gradnjo objektov in izvajanje drugih del (tarifna št. 36).
(3) Do uskladitve predpisov, ki urejajo zemljiško knjigo,
lokacijska informacija šteje kot potrdilo o namenski rabi zemljišča.
12. poglavje: DOLOČANJE ODŠKODNIN V RAZLASTITVENIH
POSTOPKIH
327. člen
(ocenjevanje vrednosti
nepremičnin)
(1) Do zakonske ureditve metodologije ocenjevanja vrednosti
nepremičnin, škod na njih in drugih stroškov ter izvajalcev tega ocenjevanja
izvajajo ocenjevanje odškodnin iz 216. člena tega zakona cenilci iz
49. člena tega zakona, pri čemer upoštevajo naslednje podatke in stanje na
dan uvedbe razlastitvenega postopka:
-       
o nepremičninah in o njihovi posplošeni vrednosti, ki se v skladu s
predpisi, ki urejajo evidentiranje nepremičnin in množično vrednotenje
nepremičnin vodijo v javnih evidencah, ter druge podatke, ki jih pridobijo od
lastnikov nepremičnin oziroma nosilcev pravic na njih, ter skladnost navedenih
podatkov s primerljivimi nepremičninami;
-       
stanje nepremičnin v naravi;
-       
namensko rabo prostora, pri državnem prostorskem izvedbenem aktu pa
namensko rabo prostora pred uveljavitvijo tega akta, ki je podlaga za
razlastitev, in
-       
mednarodne standarde ocenjevanja vrednosti.
(2) Pri ocenjevanju vrednosti se upoštevajo podatki o
nepremičninah, kot se vodijo v javnih evidencah v skladu s predpisi, ki urejajo
evidentiranje nepremičnin.
(3) Če lastnik nepremičnin oziroma nosilec pravic na njih na
poziv cenilca ne predloži zahtevanih podatkov, se pri ocenjevanju vrednosti
uporabijo razpoložljivi podatki iz javnih evidenc.
(4) Razlastitveni upravičenec ali investitor ima za pripravo
ponudbe za odkup nepremičnine pravico pridobiti podatke iz uradnih evidenc.
(5) Kadar je za ocenjevanje vrednosti nepremičnine treba
pridobiti podatke, ki se ne vodijo v uradnih evidencah, imata cenilec iz
49. člena tega zakona, razlastitveni upravičenec in investitor pravico
pridobiti te podatke neposredno od lastnika nepremičnine ali od imetnika stvarnih
ter obligacijskih pravic na njej.
13. poglavje: ODMERA TAKSE NA NEIZKORIŠČENO STAVBNO
ZEMLJIŠČE IN AKONTACIJA KOMUNALNEGA PRISPEVKA ZA NOVO KOMUNALNO OPREMO
328. člen
(odmera takse na
neizkoriščeno stavbno zemljišče in akontacije komunalnega prispevka za novo
komunalno opremo)
(1) Do posredovanja podatkov iz šestega odstavka
324. člena tega zakona v evidenco stavbnih zemljišč se izpolnjevanje
pogojev za urejeno zazidljivo zemljišče iz prve alineje 246. člena tega
zakona dokazuje v postopku izdaje odločbe o odmeri takse na neizkoriščeno
stavbno zemljišče iz 250. člena tega zakona.
(2) Do posredovanja podatkov iz šestega odstavka
324. člena tega zakona v evidenco stavbnih zemljišč se izpolnjevanje
pogojev za urejeno zazidljivo zemljišče iz prvega odstavka 235. člena tega
zakona dokazuje v postopku izdaje odločbe o odmeri akontacije komunalnega
prispevka za novo komunalno opremo.
14. poglavje: DOLOČANJE BRUTO TLORISNE POVRŠINE OBJEKTA
329. člen
(določanje bruto tlorisne
površine objekta)
Do uveljavitve predpisov, ki urejajo izračun površin stavb,
je bruto tlorisna površina objekta bruto tlorisna površina stavbe, določena v
skladu s standardom SIST ISO 9836, ali površina gradbeno inženirskega objekta,
določena kot bruto tlorisna površina, izračunana ob smiselni uporabi standarda
SIST ISO 9836.
15. poglavje: UPRAVNI POSTOPKI
330. člen
(končanje upravnih
postopkov)
(1) Postopki za odmero komunalnega prispevka, začeti pred
začetkom uporabe tega zakona, se končajo po dosedanjih predpisih.
(2) Razlastitveni postopki, ki do začetka uporabe tega zakona
niso pravnomočno končani, se končajo po dosedanjih predpisih.
(3) Komasacijski postopki, začeti pred začetkom uporabe tega
zakona, se končajo po dosedanjih predpisih.
331. člen
(odmera komunalnega
prispevka zaradi gradnje objekta)
(1) Ne glede na deveti odstavek 232. člena in
233. člen tega zakona se do vzpostavitve storitev za elektronsko
poslovanje na področju graditve objektov (eGraditev) iz petega odstavka
263. člena tega zakona komunalni prispevek zaradi gradnje objekta odmeri
na zahtevo investitorja, ki se vloži v fizični obliki.
(2) Ne glede na drugo alinejo drugega odstavka in trinajsti
odstavek 233. člena tega zakona se do vzpostavitve storitev za elektronsko
poslovanje na področju graditve objektov (eGraditev) iz petega odstavka
263. člena tega zakona komunalni prispevek za gradnjo enostavnih stavb ne
odmerja.
(3) Upravni organ, pristojen za gradbene zadeve, seznani
občino o uvedbi postopka izdaje gradbenega dovoljenja, če investitor upravnemu
organu ni sporočil, da je postopek odmere komunalnega prispevka že uveden. Če
občina še ni uvedla postopka odmere komunalnega prispevka na zahtevo
investitorja, uvede postopek in investitorju odmeri komunalni prispevek na
podlagi obvestila upravnega organa.
(4) Vlogi investitorja ali obvestilu iz prejšnjega odstavka
se priložijo:
-       
dokumentacija za pridobitev gradbenega dovoljenja, izdelana v skladu s
predpisi, ki urejajo graditev;
-       
mnenja pristojnih mnenjedajalcev za priključevanje na komunalno opremo
ali dokazilo o tem, da mnenje ni bilo izdano v predpisanem roku;
-       
podatki in dokazila o morebitnih preteklih vlaganjih v komunalno opremo,
morebitnih že poravnanih obveznostih plačila komunalnega prispevka in druga
dokumentacija, ki je pomembna za odločitev o odmeri komunalnega prispevka.
(5) V primeru iz tretjega odstavka tega člena investitor
upravnemu organu, pristojnemu za gradbene zadeve, predloži dodaten izvod
dokumentacije iz prejšnjega odstavka.
(6) Vloga za odmero komunalnega prispevka iz prvega odstavka
tega člena je popolna, če so ji priloženi dokumenti iz prve in druge alineje
četrtega odstavka tega člena.
(7) Rok za izdajo odmerne odločbe je 15 dni od prejema
popolne vloge investitorja iz prvega odstavka tega člena ali obvestila iz
tretjega odstavka tega člena.
(8) Občina izda potrdilo o plačanem komunalnem prispevku.
(9) Če odmerna odločba ni izdana v roku iz sedmega odstavka
tega člena ali če o pritožbi ni odločeno v roku iz osmega odstavka
232. člena tega zakona, plačilo komunalnega prispevka ni pogoj za izdajo
gradbenega dovoljenja.
332. člen
(odmera komunalnega
prispevka zaradi legalizacije objekta)
(1) Ne glede na deveti odstavek 232. člena in
236. člen tega zakona se do vzpostavitve storitev za elektronsko
poslovanje na področju graditve objektov (eGraditev) iz petega odstavka
263. člena tega zakona komunalni prispevek zaradi legalizacije objekta
odmeri na zahtevo investitorja, ki se vloži v fizični obliki.
(2) Upravni organ, pristojen za gradbene zadeve, seznani
občino o uvedbi postopka legalizacije objekta, če investitor upravnemu organu
ni sporočil, da je postopek odmere komunalnega prispevka že uveden. Če občina
še ni uvedla postopka odmere komunalnega prispevka na zahtevo investitorja,
uvede postopek in investitorju odmeri komunalni prispevek na podlagi obvestila
upravnega organa.
(3) Vlogi investitorja ali obvestilu iz prejšnjega odstavka
se priložijo:
-       
dokumentacija za legalizacijo objekta, izdelana v skladu s predpisi, ki
urejajo graditev;
-       
podatki in dokazila o morebitnih preteklih vlaganjih v komunalno opremo
in morebitnih že poravnanih obveznosti plačila komunalnega prispevka ter druga
dokumentacija, ki je pomembna za odločitev o odmeri komunalnega prispevka.
(4) V primeru iz drugega odstavka tega člena investitor
upravnemu organu, pristojnemu za gradbene zadeve, predloži dodaten izvod
dokumentacije iz prejšnjega odstavka.
(5) Vloga za odmero komunalnega prispevka iz prvega odstavka
tega člena je popolna, če so ji priloženi dokumenti iz prve alineje tretjega
odstavka tega člena.
(6) Rok za izdajo odmerne odločbe je 15 dni od prejema
popolne vloge investitorja iz prvega odstavka tega člena ali obvestila iz
drugega odstavka tega člena.
(7) Občina izda potrdilo o plačanem komunalnem prispevku.
(8) Če odmerna odločba ni izdana v roku iz šestega odstavka
tega člena ali če o pritožbi ni odločeno v roku iz osmega odstavka
232. člena tega zakona, plačilo komunalnega prispevka ni pogoj za izdajo
odločbe o legalizaciji objekta ali dovoljenja za objekt daljšega obstoja.
333. člen
(vračilo komunalnega
prispevka in upoštevanje že poravnanih obveznosti iz naslova plačila
komunalnega prispevka)
(1) Ne glede na prvi odstavek 242. člena tega zakona je
investitor, ki je plačal komunalni prispevek do vzpostavitve storitev za
elektronsko poslovanje na področju graditve objektov (eGraditev) iz petega
odstavka 263. člena tega zakona, upravičen do vračila komunalnega
prispevka za obstoječo komunalno opremo v petih letih od plačila, če ga je
plačal za objekt, za katerega:
-       
gradbeno dovoljenje ni bilo izdano ali je prenehalo veljati;
-       
se je gradbeno dovoljenje spremenilo tako, da je komunalni prispevek po
spremembi nižji od komunalnega prispevka, plačanega pred spremembo;
-       
ni bila izdana odločba o legalizaciji ali dovoljenje za objekt daljšega
obstoja.
(2) Ne glede na prejšnji odstavek lahko investitor zahteva
vračilo komunalnega prispevka v petih letih po prenehanju veljavnosti
gradbenega dovoljenja.
(3) Vračilo iz prvega odstavka tega člena lahko zahteva
investitor, ki je komunalni prispevek plačal, ali njegovi pravni nasledniki v
skladu s predpisi, ki urejajo dedovanje. Vsem drugim pravnim naslednikom se v
roku iz prejšnjega odstavka lahko prizna le plačilo komunalnega prispevka,
vendar le, če se investitor, ki je plačal komunalni prispevek, pisno odpove
vračilu tega komunalnega prispevka.
(4) Po preteku roka iz prvega ali drugega odstavka tega člena
občina investitorju ali njegovim pravnim naslednikom upošteva poravnane
obveznosti plačila komunalnega prispevka za obstoječo komunalno opremo pri
naslednji odmeri komunalnega prispevka na predmetnem zemljišču.
(5) Določba prvega odstavka 242. člena tega zakona se do
vzpostavitve storitev za elektronsko poslovanje na področju graditve objektov
(eGraditev) iz petega odstavka 263. člena tega zakona uporablja tudi v
primeru, če je investitor plačal komunalni prispevek za novo komunalno opremo
za objekt, za katerega gradbeno dovoljenje ni bilo izdano.
(6) Že poravnane obveznosti iz naslova plačila komunalnega
prispevka v primeru iz četrtega in petega odstavka tega člena se upoštevajo
največ 20 let od plačila komunalnega prispevka.
(7) Ne glede na prejšnji odstavek se rok iz prejšnjega
odstavka ne uporablja za investitorja, ki mu je bilo do začetka uporabe tega
zakona priznano plačilo prispevka za novo komunalno opremo zaradi izpolnitve
obveznosti po pogodbi o opremljanju.
(8) Ne glede na prvi odstavek 330. člena tega zakona se
za vračilo in upoštevanje plačila komunalnega prispevka, ki je bil plačan do
začetka uporabe tega zakona, uporabljajo določbe tega člena.
334. člen
(določitev statusa
grajenega javnega dobra)
(1) Določba četrtega odstavka 260. člena tega zakona
glede pridobitve statusa grajenega javnega dobra z izdajo ugotovitvene odločbe
po uradni dolžnosti brez poprejšnjega sklepa vlade ali občinskega sveta se
uporablja tudi, če je z dnem začetka uporabe tega zakona:
-       
za nepremičnino, za katero zakon odloča, da je grajeno javno dobro, v
zemljiški knjigi vpisano, da je splošno ljudsko premoženje ali družbena
lastnina, ali
-       
na podlagi Zakona o lastninjenju nepremičnin v družbeni lastnini (Uradni
list RS, št. 44/97 in 59/01, v nadaljnjem besedilu: ZLNDL) imela na
nepremičnini, za katero zakon določa, da je grajeno javno dobro, pravico
uporabe država ali občina.
(2) V primerih iz prve in druge alineje prejšnjega odstavka
je treba pridobiti tudi predhodno soglasje ministrstva, v katerega pristojnost
spada prostorska ureditev, načrtovana z državnim prostorskim izvedbenim aktom,
če je nepremičnina, ki pridobi status grajenega javnega dobra lokalnega pomena,
na območju državnega prostorskega izvedbenega akta.
16. poglavje: OBČINSKI URBANISTI IN DRUGI UDELEŽENCI PRI
UREJANJU PROSTORA
335. člen
(občinski urbanisti)
(1) Osebe, ki z dnem uveljavitve tega zakona izpolnjujejo
pogoje za občinskega urbanista v skladu z ZUreP-2, nadaljujejo opravljanje
nalog kot občinski urbanisti po tem zakonu.
(2) Občine morajo zagotoviti sodelovanje občinskega urbanista
iz 46. člena tega zakona z začetkom uporabe tega zakona.
(3) Občina sporoči zbornici, pristojni za arhitekturo in
prostor, podatke o občinskem urbanistu iz drugega odstavka 46. člena tega
zakona v 30 dneh po začetku uporabe tega zakona. Ti podatki so ime in priimek
ter identifikacijska številka pooblaščenega arhitekta in inženirja v skladu s
predpisi, ki urejajo arhitekturno in inženirsko dejavnost.
(4) Ne glede na drugi odstavek 46. člena tega zakona
lahko kot občinski urbanist nastopa tudi oseba, ki je z dnem uveljavitve tega
zakona zaposlena:
-       
v občinski upravi ali skupni medobčinski upravi najmanj štiri leta,
opravlja naloge s področja priprave prostorskih aktov in ima najmanj izobrazbo,
pridobljeno po študijskem programu druge stopnje v skladu s predpisi, ki
urejajo visoko šolstvo, ali izobrazbo, ki ustreza ravni izobrazbe, pridobljeni
po študijskih programih druge stopnje;
-       
v občinski upravi ali skupni medobčinski upravi in ima najmanj sedem let
delovnih izkušenj s področja izdelave prostorskih aktov ali izvedbe postopkov
njihove priprave in ima najmanj izobrazbo, pridobljeno po študijskem programu
druge stopnje v skladu s predpisi, ki urejajo visoko šolstvo, ali izobrazbo, ki
ustreza ravni izobrazbe, pridobljeni po študijskih programih druge stopnje, ali
-       
pri izdelovalcu prostorskega akta in je bila 1. junija 2018 vpisana
v imenik Zbornice za arhitekturo in prostor z licenco za prostorsko načrtovanje
P na podlagi ZGO-1.
(5) Občina sporoči podatke o občinskem urbanistu iz
prejšnjega odstavka zbornici, pristojni za arhitekturo in prostor, v 30 dneh po
začetku uporabe tega zakona in ob vsaki spremembi zaposlitvenega statusa
občinskega urbanista. Podatki o občinskem urbanistu iz prejšnjega odstavka
obsegajo ime in priimek občinskega urbanista, njegovo izobrazbo in delovne
izkušnje s področja urejanja prostora.
(6) Osebe iz tretjega odstavka 46. člena tega zakona
morajo izkazati poznavanje vsebin usposabljanja za imenovanje v naziv v skladu
s predpisi, ki urejajo javne uslužbence, v treh mesecih po začetku uporabe tega
zakona ter so se dolžne stalno strokovno izobraževati smiselno na način, kot
velja za pooblaščene prostorske načrtovalce v skladu s predpisi, ki urejajo
arhitekturno in inženirsko dejavnost.
336. člen
(prostorski načrtovalci po
Zakonu o graditvi objektov)
(1) Šteje se, da posameznik, ki je bil 1. junija 2018
vpisan v imenik Zbornice za arhitekturo in prostor z licenco P v skladu z
ZGO-1, izpolnjuje pogoje za pooblaščenega prostorskega načrtovalca v skladu z
zakonom, ki ureja arhitekturno in inženirsko dejavnost.
(2) Posamezniku iz prejšnjega odstavka Zbornica za
arhitekturo in prostor vpiše v imenik poklicni naziv pooblaščeni prostorski
načrtovalec. Posameznik mora najkasneje v šestih mesecih po začetku uporabe
tega zakona predložiti dokazilo o načinu opravljanja poklicnih nalog iz
tretjega odstavka 5. člena Zakona o arhitekturni in inženirski dejavnosti
(Uradni list RS, št. 61/2017; v nadaljnjem besedilu: ZAID) in dokazila o
sklenjenem zavarovanju odgovornosti za škodo iz 15. člena ZAID. Če v tem
roku dokazil ne predloži, mu zbornica po uradni dolžnosti izda odločbo o
mirovanju in vpiše mirovanje v imenik.
(3) Šteje se, da ima posameznik, ki je imel z dnem
1. junija 2018 pridobljen status prostorskega načrtovalca v skladu z ZGO-1
in ZUreP-1, najmanj štiri leta delovnih izkušenj s področja priprave
prostorskih izvedbenih aktov in je sodeloval pri pripravi najmanj štirih
prostorskih izvedbenih aktov, pridobljene praktične izkušnje in opravljen
strokovni izpit za pooblaščenega prostorskega načrtovalca v skladu s predpisi,
ki urejajo arhitekturno in inženirsko dejavnost.
337. člen
(nosilci urejanja prostora)
(1) Nosilci urejanja prostora morajo pripraviti smernice iz
prve alineje tretjega odstavka 41. člena tega zakona v enem letu po
uveljavitvi tega zakona in jih predložiti v obravnavo Komisiji za prostorski
razvoj.
(2) Do objave smernic iz prejšnjega odstavka pripravljavci
prostorskih aktov pri pripravi prostorskih aktov upoštevajo splošne smernice
nosilcev urejanja prostora, pripravljene v skladu z ZUreP-2, in lahko zaprosijo
nosilce urejanja prostora za konkretne smernice v skladu z ZUreP-2.
(3) Do uskladitve predpisov, ki urejajo ohranjanje narave, se
smernice v skladu s tem zakonom štejejo za splošne smernice.
17. poglavje: PRENEHANJE VELJAVNOSTI IN UPORABA ZAKONOV
338. člen
(razveljavitev in uporaba
zakonov)
(1) Z dnem uveljavitve tega zakona preneha veljati:
-       
ZUreP-2,
-       
89. člen ZPNačrt,
-       
Zakon o komunalnih dejavnostih (Uradni list SRS, št. 8/82, Uradni
list RS, št. 32/93 – ZGJS, 32/93 – ZVO in 44/97 – ZSZ) ter
-       
določbe Zakona o stavbnih zemljiščih (Uradni list RS, št. 44/97,
67/02 – ZV-1, 110/02 – ZUreP-1 in 110/02 – ZGO-1) v delu, ki se nanašajo na
urejanje grajenega javnega dobra.
(2) Ne glede na prejšnji odstavek se ZUreP-2 uporablja do
začetka uporabe tega zakona.
(3) Ne glede na prvi odstavek tega člena se ZUreP-2, ZPNačrt
in ZUPUDPP uporabljajo za dokončanje postopkov v skladu z 298. in
299. členom tega zakona.
18. poglavje: KONČNE DOLOČBE
339. člen
(izdaja podzakonskih
predpisov)
(1) V šestih mesecih po uveljavitvi tega zakona izda vlada
predpise iz:
-       
sedmega odstavka 16. člena tega zakona;
-       
šestega odstavka 20. člena tega zakona;
-       
osmega odstavka 40. člena tega zakona;
-       
devetega odstavka 165. člena tega zakona;
-       
devetega odstavka 226. člena tega zakona;
-       
sedmega odstavka 228. člena tega zakona;
-       
petnajstega odstavka 230. člena tega zakona;
-       
četrtega odstavka 235. člena tega zakona;
-       
devetega odstavka 242. člena tega zakona;
-       
devetega odstavka 244. člena tega zakona;
-       
šestega odstavka 263. člena tega zakona.
(2) V devetih mesecih po uveljavitvi tega zakona izda
minister predpise iz:
-       
četrtega odstavka 37. člena tega zakona;
-       
četrtega odstavka 50. člena tega zakona;
-       
devetega odstavka 64. člena tega zakona;
-       
četrtega odstavka 130. člena tega zakona;
-       
šestega odstavka 151. člena tega zakona;
-       
šestega odstavka 159. člena tega zakona;
-       
petega odstavka 231. člena tega zakona;
-       
štirinajstega odstavka 233. člena tega zakona;
-       
enajstega odstavka 236. člena tega zakona in
-       
petega odstavka 279. člena tega zakona.
340. člen
(prenehanje veljavnosti in
podaljšanje uporabe podzakonskih predpisov)
(1) Z dnem uveljavitve tega zakona prenehajo veljati:
-       
Uredba o postopku priprave in sprejemanja prostorskih ureditvenih
pogojev za sanacijo degradiranega prostora (Uradni list RS, št. 56/93 in
47/94),
-       
Pravilnik o izvedbi komasacije zemljišč na območju občinskega
lokacijskega načrta (Uradni list RS, št. 21/04),
-       
Pravilnik o podrobnejši vsebini, obliki in načinu priprave Strategije
prostorskega razvoja Slovenije ter vrstah njenih strokovnih podlag (Uradni list
RS, št. 38/03),
-       
Pravilnik o podrobnejši vsebini, obliki in načinu priprave regionalne
zasnove prostorskega razvoja ter vrstah njenih strokovnih podlag (Uradni list
RS, št. 24/04),
-       
Pravilnik o podrobnejši vsebini, obliki in načinu priprave Prostorskega
reda Slovenije ter vrstah njegovih strokovnih podlag (Uradni list RS,
št. 42/04),
-       
Navodilo za vodenje evidence o predpisanem varovanju prostora in o
omejitvah pri posegih v prostor (Uradni list SRS, št. 27/85),
-       
Navodilo o evidentiranju in ocenitvi javnih površin ter izkazovanju
stroškov, potrebnih za njihovo vzdrževanje (Uradni list SRS, št. 29/85),
-       
Navodilo o evidenci stavbnih zemljišč (Uradni list SRS, št. 11/88),
-       
Navodilo za podrobnejši izračun sorazmernega dela stroškov priprave in
odpremljanje stavbnega zemljišča s komunalnimi in drugimi objekti in napravami
sekundarnega omrežja (Uradni list RS, št. 22/90),
-       
Navodilo za pripravo prostorskih ureditvenih pogojev za sanacijo
degradiranega prostora (Uradni list RS, št. 56/93 in 29/94 – odl. US),
-       
Navodilo za določanje in prikazovanje potreb obrambe in zaščite v
prostorskih planih (Uradni list RS, št. 23/94),
-       
Program priprave strategije prostorskega razvoja Slovenije (Uradni list
RS, št. 50/03),
-       
Program priprave Prostorskega reda Slovenije (Uradni list RS,
št. 60/04),
-       
Program priprave regionalne zasnove prostorskega razvoja Savinjske
statistične regije (SKTE 3) (Uradni list RS, št. 10/05),
-       
Program priprave regionalne zasnove prostorskega razvoja Koroške (Uradni
list RS, št. 10/05),
-       
Program priprave regionalne zasnove prostorskega razvoja Južne Primorske
(Uradni list RS, št. 87/05),
-       
Program priprave regionalne zasnove prostorskega razvoja Jugovzhodne
Slovenije (Uradni list RS, št. 107/05),
-       
Program priprave državnega lokacijskega načrta za preložitev regionalne
ceste RII-420 na območju naselja Dobova (Uradni list RS, št. 58/03),
-       
Program priprave državnega lokacijskega načrta za hidroelektrarno Blanca
(Uradni list RS, št. 62/03, 79/04, 38/05 in 33/07 – ZPNačrt),
-       
Program priprave državnega lokacijskega načrta za zavarovano območje
Kobilarne Lipica (Uradni list RS, št. 82/03),
-       
Program priprave državnega lokacijskega načrta za obojestranski
bencinski servis Vipava na odseku hitre ceste Razdrto–Vipava (Uradni list RS,
št. 82/03),
-       
Program priprave državnega lokacijskega načrta za kablovod 110 kV
Pekre–Koroška vrata–Melje (Uradni list RS, št. 82/03),
-       
Program priprave državnega lokacijskega načrta za cesto G1-2 (HC)
Hajdina–Ptuj na območju Občine Hajdina (Uradni list RS, št. 83/03),
-       
Program priprave državnega lokacijskega načrta za daljnovod 2 x 110 kV
Beričevo–Trbovlje (Uradni list RS, št. 102/03),
-       
Program priprave državnega lokacijskega načrta za kompresorsko postajo
Ajdovščina (Uradni list RS, št. 127/03),
-       
Program priprave državnega lokacijskega načrta za hitro cesto na odseku
Ptuj–Markovci (Uradni list RS, št. 1/04),
-       
Program priprave državnega lokacijskega načrta za preložitev glavne
ceste G1-6 in regionalne ceste R2-404 na območju Ilirske Bistrice (Uradni list
RS, št. 1/04),
-       
Program priprave državnega lokacijskega načrta za avtocesto na odseku
Slivnica–Draženci (Uradni list RS, št. 6/04, 67/05 in 33/07 – ZPNačrt),
-       
Program priprave državnega lokacijskega načrta za preložitev glavne
ceste G2-108 ob naselju Zgornji Log pri Litiji (Uradni list RS,
št. 16/04),
-       
Program priprave državnega lokacijskega načrta za Hidroelektrarno Krško
(Uradni list RS, št. 19/04),
-       
Program priprave državnega lokacijskega načrta za zagotavljanje poplavne
varnosti v Spodnji Savinjski dolini (Uradni list RS, št. 19/04),
-       
Program priprave državnega lokacijskega načrta za zagotavljanje poplavne
varnosti jugozahodnega dela Ljubljane (Uradni list RS, št. 35/04),
-       
Program priprave državnega lokacijskega načrta za avtocestni priključek
Naklo (Uradni list RS, št. 66/04),
-       
Program priprave državnega lokacijskega načrta za drugi tir železniške
proge na odseku Divača–Koper (Uradni list RS, št. 66/04),
-       
Program priprave državnega lokacijskega načrta za prenosni plinovod M2/1
na odseku med Rogaško Slatino in Trojanami (Uradni list RS, št. 66/04),
-       
Program priprave državnega lokacijskega načrta za prenosni plinovod M2/1
na odseku med Trojanami in Vodicami pri Ljubljani (Uradni list RS,
št. 66/04),
-       
Program priprave državnega lokacijskega načrta za prenosni plinovod (R25
D) od odcepa na magistralnem plinovodu M2 pri Šentrupertu do Termoelektrarne
Šoštanj v Šoštanju (Uradni list RS, št. 74/04),
-       
Program priprave državnega lokacijskega načrta za odsek avtoceste
mednarodni mejni prehod Gruškovje–meja z Republiko Hrvaško (Uradni list RS,
št. 79/04),
-       
Program priprave državnega lokacijskega načrta za odlagališče nizko in
srednje radioaktivnih odpadkov (Uradni list RS, št. 128/04),
-       
Program priprave državnega lokacijskega načrta za avtocesto na odseku Koseze–Kozarje
(Uradni list RS, št. 27/05),
-       
Program priprave državnega lokacijskega načrta za odsek avtoceste
Draženci–Mednarodni mejni prehod Gruškovje (Uradni list RS, št. 29/05),
-       
Program priprave državnega lokacijskega načrta za prenosni plinovod R45
za oskrbo Bele krajine (Uradni list RS, št. 34/05),
-       
Program priprave državnega lokacijskega načrta za ureditev Savinje za
zagotavljanje poplavne varnosti urbaniziranih območij od Ločice ob Savinji do
Letuša (Uradni list RS, št. 38/05),
-       
Program priprave državnega lokacijskega načrta za priključek Brezovica
na avtocestnem odseku Ljubljana–Vrhnika (Uradni list RS, št. 47/05),
-       
Program priprave državnega lokacijskega načrta za prenosni plinovod
R25A/1 Trojane–Hrastnik (Uradni list RS, št. 58/05),
-       
Program priprave državnega lokacijskega načrta za prenosni plinovod M6
od Ajdovščine do Lucije (Uradni list RS, št. 74/05),
-       
Program priprave državnega lokacijskega načrta za navezovalno cesto
Jeprca–Stanežiče (Uradni list RS, št. 75/05),
-       
Program priprave državnega lokacijskega načrta za prenosni plinovod
M5/R51 na odseku od Vodic do Termoelektrarne Toplarne Ljubljana (Uradni list
RS, št. 75/05),
-       
Program priprave državnega lokacijskega načrta za regionalno cesto I.
reda R1-221/1219 Zagorje–Bevško na območju plazu Ruardi (Uradni list RS,
št. 87/05),
-       
Program priprave državnega lokacijskega načrta za regionalno cesto III.
reda R3-647/1368 Mlačevo–Rašica mimo naselja Ponikve (Uradni list RS,
št. 115/05),
-       
Program priprave državnega lokacijskega načrta za izvennivojsko križanje
Zijavnica regionalne ceste I. reda R1-215/1162 Trebnje–Mokronog z železniško
progo Sevnica–Trebnje (Uradni list RS, št. 5/06),
-       
Program priprave državnega lokacijskega načrta za ureditev celovite
oskrbe prebivalstva s pitno vodo in varovanja vodnih virov Pomurja (Uradni list
RS, št. 40/06),
-       
Program priprave državnega lokacijskega načrta za rekonstrukcijo in
elektrifikacijo železniške proge Pragersko–Hodoš (Uradni list RS,
št. 45/06),
-       
Program priprave državnega lokacijskega načrta za črpalno
hidroelektrarno na Dravi in daljnovodno povezavo ČHE–RTP Maribor (Uradni list
RS, št. 45/06),
-       
Program priprave državnega lokacijskega načrta za gradnjo državne ceste
med avtocesto A1 Šentilj–Koper in mejo z Republiko Avstrijo (Uradni list RS,
št. 49/06),
-       
Program priprave državnega lokacijskega načrta za cesto G2-108
Hrastnik–Zidani Most in deviacijo ceste G1-5 Rimske Toplice–Zidani Most–Radeče
(Uradni list RS, št. 77/06),
-       
Program priprave državnega lokacijskega načrta za celovito prostorsko
ureditev pristanišča za mednarodni promet v Kopru (Uradni list RS,
št. 86/06),
-       
Program priprave državnega lokacijskega načrta za regionalno cesto
R2-428/1249 Radmirje–Luče in zagotavljanje poplavne varnosti naselja Luče
(Uradni list RS, št. 77/06),
-       
Program priprave državnega lokacijskega načrta za gradnjo državne ceste
med avtocesto A2 Ljubljana–Obrežje pri Novem mestu in mejo z Republiko Hrvaško
(Uradni list RS, št. 90/06),
-       
Program priprave državnega lokacijskega načrta za gradnjo državne ceste
med avtocesto A1 Maribor-Ljubljana in avtocesto A2 Ljubljana-Obrežje pri Novem
mestu (Uradni list RS, št. 97/06),
-       
Program priprave državnega lokacijskega načrta za nadvoz državne ceste
Teharje–Svetina čez železniško progo Zidani Most–Maribor (Uradni list RS,
št. 113/06),
-       
Program priprave državnega lokacijskega načrta za območje Šmartinskega
jezera (Uradni list RS, št. 136/06),
-       
Program priprave državnega lokacijskega načrta za letališče Cerklje ob
Krki (Uradni list RS, št. 138/06),
-       
Program priprave državnega lokacijskega načrta za razširitev
kompresorske postaje Kidričevo (Uradni list RS, št. 4/07),
-       
Program priprave državnega lokacijskega načrta za območje Celjske koče
(Uradni list RS, št. 36/07),
-       
Program priprave državnega lokacijskega načrta za centralno čistilno
napravo v Občini Bohinj (Uradni list RS, št. 36/07),
-       
Program priprave državnega lokacijskega načrta za bioplinsko napravo na
Cvenu v Občini Ljutomer (Uradni list RS, št. 36/07),
-       
Program priprave državnega lokacijskega načrta za bioplinsko napravo v
Mlajtincih v Občini Moravske Toplice (Uradni list RS, št. 36/07),
-       
Program priprave državnega lokacijskega načrta za vzporedni plinovod M
1/3 od mejne merilnoregulacijske postaje Ceršak do slovensko-avstrijske meje
(Uradni list RS, št. 36/07),
-       
Odlok o programu priprave lokacijskega načrta za mednarodni mejni prehod
Jelšane (Uradni list RS, št. 26/02),
-       
Odlok o programu priprave lokacijskega načrta za mednarodni mejni prehod
Gruškovje (Uradni list RS, št. 28/02),
-       
Odlok o programu priprave lokacijskega načrta za mednarodni mejni prehod
Dobova (Uradni list RS, št. 46/02),
-       
Odlok o programu priprave lokacijskega načrta za mednarodni mejni prehod
Dragonja (Uradni list RS, št. 115/02 in 120/05),
-       
Odlok o programu priprave državnega lokacijskega načrta za mednarodni
mejni prehod Središče ob Dravi (Uradni list RS, št. 50/05),
-       
Odlok o programu priprave državnega lokacijskega načrta za mednarodni
mejni prehod Starod (Uradni list RS, št. 34/04),
-       
Odlok o programu priprave državnega lokacijskega načrta za mednarodni
mejni prehod Sočerga (Uradni list RS, št. 71/06),
-       
Odlok o programu priprave državnega lokacijskega načrta za mednarodni
mejni prehod Zavrč (Uradni list RS, št. 71/06),
-       
Odlok o programu priprave lokacijskega načrta za vplivno območje plazu
Stovže v Občini Bovec (Uradni list RS, št. 6/03),
-       
Odlok o programu priprave lokacijskega načrta za vplivno območje plazu
Gradišče nad Prvačino v Mestni občini Nova Gorica (Uradni list RS,
št. 92/03),
-       
Odlok o programu priprave lokacijskega načrta za vplivno območje plazu
Strug nad vasjo Koseč v Občini Kobarid (Uradni list RS, št. 92/03),
-       
Odlok o programu priprave lokacijskega načrta za vplivno območje plazu
Šmihel v Mestni občini Nova Gorica (Uradni list RS, št. 92/03),
-       
Odlok o programu priprave lokacijskega načrta za vplivno območje plazu
Podmark v Občini Šempeter–Vrtojba (Uradni list RS, št. 29/04),
-       
Odlok o programu priprave lokacijskega načrta za obvozno cesto mimo
naselja Dragonja na mednarodnem mejnem prehodu Dragonja (Uradni list RS,
št. 128/06),
-       
Odlok o lokacijskem načrtu hidroelektrarne Boštanj (Uradni list RS,
št. 19/90, 15/03 in 59/03),
-       
Uredba o začasnih ukrepih za zavarovanje urejanja prostora na podlagi
programa priprave lokacijskega načrta za avtocesto na odseku Lenart–Spodnja
Senarska (Uradni list RS, št. 55/04),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave lokacijskega načrta za glavno
cesto Želodnik-Mengeš-Vodice na odseku Mengeš–Žeje (Uradni list RS,
št. 121/06),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave lokacijskega načrta za avtocesto
na odseku Pluska–Ponikve (Uradni list RS, št. 132/06),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave lokacijskega načrta za avtocesto
na odseku Ponikve–Hrastje (Uradni list RS, št. 132/06),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
glavno cesto na odseku Želodnik–Mengeš–Vodice, na odseku Žeje–Vodice (Uradni
list RS, št. 70/07),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
avtocesto na odseku Koseze–Kozarje (Uradni list RS, št. 112/09),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Sklepa o začetku priprave državnega prostorskega
načrta za izvennivojsko križanje glavne in magistralne železniške proge z
glavno cesto Šentjur–Mestinje v Grobelnem (Uradni list RS, št. 90/10),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
preložitev glavne ceste G2-108 ob naselju Zgornji Log pri Litiji (Uradni list
RS, št. 100/10),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
avtocestni odsek Draženci–Mednarodni mejni prehod Gruškovje (Uradni list RS,
št. 106/10),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave lokacijskega načrta za hitro
cesto na odseku Koper–Dragonja (Uradni list RS, št. 9/11),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
priključek Brezovica na avtocestnem odseku Ljubljana–Vrhnika (Uradni list RS,
št. 12/11),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave lokacijskega načrta za izgradnjo
daljnovoda DV 2 x 110 kV RTP Polje–RTP Vič (Uradni list RS, št. 61/13),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Sklepa o začetku priprave državnega prostorskega
načrta za državno cesto od priključka Velenje jug do priključka Slovenj Gradec
jug (Uradni list RS, št. 20/14),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Sklepa o začetku priprave državnega prostorskega
načrta za državno cesto od priključka Slovenj Gradec jug do Dravograda z
obvoznicami (Uradni list RS, št. 54/14),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Sklepa o pripravi državnega prostorskega načrta za
RTP 110/20 kV Dobruška vas (Uradni list RS, št. 3/15),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Sklepa o začetku priprave državnega prostorskega
načrta za prenosni plinovod M3/1 Kalce–Vodice (Uradni list RS, št. 30/15),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Sklepa o začetku priprave državnega prostorskega
načrta za državno cesto od priključka na avtocesti A1 Šentilj–Koper pri
Šentrupertu do priključka Velenje jug (Uradni list RS, št. 97/15),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
hitro cesto na odseku Jagodje–Lucija (Uradni list RS, št. 107/08),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
zagotavljanje poplavne varnosti jugozahodnega dela Ljubljane (Uradni list RS,
št. 98/12),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
navezovalno cesto Jeprca–Stanežiče in Programa priprave lokacijskega načrta za
povezovalno cesto Stanežiče–Brod (Uradni list RS, št. 26/11),
-       
Uredba o prenehanju veljavnosti Uredbe o začasnih ukrepih za zavarovanje
urejanja prostora na podlagi Programa priprave državnega lokacijskega načrta za
celovito prostorsko ureditev pristanišča za mednarodni promet v Kopru (Uradni
list RS, št. 88/12).
(2) Z dnem uveljavitve tega zakona preneha veljati Pravilnik
o prikazu stanja prostora (Uradni list RS, št. 50/08), uporablja pa se za
končanje postopkov priprave prostorskih aktov, ki se v skladu z
273. členom ZUreP-2 končajo po ZPNačrt.
(3) Z dnem uveljavitve tega zakona prenehata veljati:
-       
Odlok o strategiji prostorskega razvoja Slovenije (Uradni list RS,
št. 76/04, 33/07 – ZPNačrt in 61/17 – ZUreP-2), uporablja pa se do
uveljavitve oziroma začetka uporabe predpisa iz 70. člena tega zakona;
-       
Uredba o prostorskem redu Slovenije (Uradni list RS, št. 122/04,
33/07 – ZPNačrt in 61/17 – ZUreP-2), uporablja pa se do uveljavitve oziroma
začetka uporabe predpisov iz 15. člena tega zakona.
(4) 31. decembra 2024 prenehajo veljati:
-       
Uredba o prostorskih ureditvenih pogojih za sanacijo degradiranega
prostora občine Ajdovščina (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Brežice (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Cerknica (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Domžale (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Gornja Radgona (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Grosuplje (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ilirska Bistrica (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Izola (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Jesenice (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Kočevje (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Lenart (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Litija (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ljubljana Bežigrad (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ljubljana Center (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ljubljana Moste-Polje (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ljubljana Šiška (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ljubljana Vič-Rudnik (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Murska Sobota (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Postojna (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Piran (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ribnica (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Ruše (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Sevnica (Uradni list RS, št. 62/94),
-       
Uredba o prostorskih ureditvenih pogojih za sanacijo degradiranega
prostora občine Slovenske Konjice (Uradni list RS, št. 62/94).
341. člen
(podaljšanje veljavnosti in
uporabe podzakonskih predpisov)
(1) Po uveljavitvi tega zakona še naprej veljajo:
-       
Pravilnik o elaboratu ekonomike (Uradni list RS, št. 61/17), kot
predpis izdan na podlagi tretjega odstavka 68. člena tega zakona;
-       
Pravilnik o povrnitvi stroškov občinam za investicije v izgradnjo
elektroenergetskega omrežja (Uradni list RS, št. 93/08 in 61/17 –
ZUreP-2), kot predpis izdan na podlagi petega odstavka 162. člena tega
zakona;
-       
Pravilnik o vodenju in vsebini podatkov o komunikacijskih omrežjih in
pripadajoči infrastrukturi, omrežnih priključnih točkah in drugih elektronskih
komunikacijskih omrežjih (Uradni list RS, št. 55/15 in 40/17 – ZEKom-1C),
kot predpis izdan na podlagi devetega odstavka 281. člena tega zakona;
-       
Pravilnik o katastrih gospodarske javne infrastrukture javnih služb
varstva okolja (Uradni list RS, št. 28/11), kot predpis izdan na podlagi
devetega odstavka 281. člena tega zakona;
-       
Pravilnik o vsebini in načinu vodenja zbirke podatkov o dejanski rabi
prostora (Uradni list RS, št. 9/04, 7/18 – ZEN-A in 33/19 – ZEN-B);
-       
Pravilnik o določitvi kriterijev za izkazovanje pomembnejših dosežkov
delovanja nevladnih organizacij za podelitev statusa nevladne organizacije v
javnem interesu na področju urejanja prostora (Uradni list RS, št. 52/19).
(2) Do uveljavitve oziroma začetka uporabe podzakonskih
predpisov, izdanih na podlagi tega zakona, se uporabljajo naslednji predpisi:
-       
Uredba o prostorskem informacijskem sistemu (Uradni list RS,
št. 119/07, 8/10 – ZIPI in 61/17 – ZUreP-2);
-       
Uredba o programu opremljanja stavbnih zemljišč in odloku o podlagah za
odmero komunalnega prispevka za obstoječo komunalno opremo ter o izračunu in
odmeri komunalnega prispevka (Uradni list RS, št. 20/19, 30/19 – popr. in
34/19);
-       
Pravilnik o javnih natečajih za izbiro strokovno najprimernejših rešitev
prostorskih ureditev in objektov (Uradni list RS, št. 108/04, 114/06 –
ZUE, 33/07 – ZPNačrt, 57/12 – ZGO-1D in 61/17 – ZUreP-2);
-       
Pravilnik o vsebini, obliki in načinu priprave občinskega prostorskega
načrta ter pogojih za določitev območij sanacij razpršene gradnje in območij za
razvoj in širitev naselij (Uradni list RS, št. 99/07 in 61/17 – ZUreP-2);
-       
Pravilnik o vsebini, obliki in načinu priprave državnega prostorskega
načrta (Uradni list RS, št. 106/11);
-       
Pravilnik o vsebini, obliki in načinu priprave občinskega podrobnega
prostorskega načrta (Uradni list RS, št. 99/07 in 61/17 – ZUreP-2);
-       
Pravilnik o obliki lokacijske informacije ter o načinu njene izdaje
(Uradni list RS, št. 35/04, 33/07 – ZPNačrt in 61/17 – ZUreP-2);
-       
Pravilnik o podlagah za odmero komunalnega prispevka za obstoječo
komunalno opremo na osnovi povprečnih stroškov opremljanja stavbnih zemljišč s
posameznimi vrstami komunalne opreme (Uradni list RS, št. 66/18).
342. člen
(začetek uporabe zakona)
Ta zakon se začne uporabljati 1. junija 2022.
343. člen
(začetek veljavnosti
zakona)
Ta zakon začne veljati 31. decembra 2021.«.

Zakon
o spremembah in dopolnitvah Zakona o državni upravi – ZDU-1O (Uradni list RS, št. 18/23)
vsebuje naslednjo končno določbo:
»59. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o uvajanju naprav za proizvodnjo električne
energije iz obnovljivih virov energije – ZUNPEOVE (Uradni list RS, št. 78/23)
spreminja 295. člen zakona tako, da se glasi:
»295. člen
(veljavnost starejših
občinskih prostorskih aktov)
(1) Z dnem uveljavitve tega zakona prenehajo veljati
prostorske sestavine občinskega dolgoročnega plana za obdobje od leta 1986 do
leta 2000 in prostorske sestavine občinskega srednjeročnega družbenega plana za
obdobje od leta 1986 do leta 1990 (v nadaljnjem besedilu: prostorske
sestavine). Ne glede na to se te sestavine še uporabljajo do uveljavitve OPN v
skladu s tem zakonom, najpozneje pa do 31. decembra 2024.
(2) Z dnem uveljavitve tega zakona ostanejo v veljavi
prostorski ureditveni pogoji, sprejeti na podlagi ZUN. Prenehati veljajo z dnem
uveljavitve OPN v skladu s tem zakonom, najpozneje pa 31. decembra 2024.
Do prenehanja veljavnosti se ne smejo spreminjati in dopolnjevati. Postopki za
spremembe in dopolnitve prostorskih ureditvenih pogojev, začeti pred
uveljavitvijo tega zakona, se končajo po postopku, kot je v skladu s tem
zakonom predpisan za pripravo OPPN, razen če ta zakon ne določa drugače.
(3) Kot predpisi, izdani na podlagi 129. člena tega
zakona, še naprej veljajo tudi:
-       
prostorski izvedbeni načrti, sprejeti na podlagi ZUN,
-       
občinski lokacijski načrti, sprejeti na podlagi ZUreP-1, ter
-       
zazidalni načrti, sprejeti na podlagi ZUPl.
(4) Z OPN se ugotovi, kateri prostorski akti iz prejšnjega
odstavka ali njihove posamezne sestavine so v neskladju z OPN ali že izvedeni.
Če občina ugotovi, da so ti akti že izvedeni ali da so v celoti ali v
posameznih delih v neskladju z OPN, jih v celoti oziroma v neskladnem delu
razveljavi.
(5) Če občina ne sprejme odloka o ugotovitvi skladnosti, se
prostorski akti iz tretjega odstavka tega člena ne smejo izvajati.
(6) Za prostorske akte iz prvega in drugega odstavka tega
člena se 141. in 142. člen tega zakona ne uporabljata.
(7) (črtan)«;
ter vsebuje naslednjo končno določbo:
»94. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.