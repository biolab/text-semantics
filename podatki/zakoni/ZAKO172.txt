I. SPLOŠNE DOLOČBE
1. člen
(vsebina zakona)
Ta zakon ureja statusna vprašanja
visokošolskih zavodov, pogoje za opravljanje visokošolske dejavnosti,
opredeljuje javno službo v visokem šolstvu in ureja način njenega financiranja.
S tem zakonom se urejajo tudi statusna
vprašanja članic univerz, katerih dejavnost je potrebna za uresničevanje
visokošolske dejavnosti (npr. knjižnice, inštituti), in študentskih domov.
2. člen
(vrste visokošolskih zavodov)
Visokošolski zavodi so univerze, fakultete,
umetniške akademije in visoke strokovne šole.
3. člen
(univerze)
Univerza zagotavlja razvoj znanosti,
strokovnosti in umetnosti ter prek fakultet, umetniških akademij ali visokih
strokovnih šol v izobraževalnem procesu posreduje spoznanja z več znanstvenih
oziroma umetniških področij ali disciplin. 
Univerza lahko neposredno organizira
izvajanje znanstveno-raziskovalnih in študijskih interdisciplinarnih programov.
4. člen
(fakultete in umetniške akademije)
Fakulteta opravlja pretežno
znanstveno-raziskovalno in izobraževalno dejavnost s področij ene ali več
sorodnih oziroma med seboj povezanih znanstvenih disciplin in skrbi za njihov
razvoj. 
Umetniška akademija opravlja pretežno
umetniško in izobraževalno dejavnost s področij ene ali več sorodnih oziroma
med seboj povezanih umetniških disciplin in skrbi za njihov razvoj.
5. člen
(visoke strokovne šole)
Visoka strokovna šola opravlja
izobraževalno dejavnost s področja ene ali več sorodnih oziroma med seboj
povezanih strok in skrbi za njihov razvoj. 
Visoka strokovna šola lahko opravlja tudi
raziskovalno oziroma umetniško delo, če je tako določeno z ustanovitvenim
aktom.
6. člen
(avtonomija visokošolskih zavodov)
Univerza je avtonomni, znanstveno-raziskovalni,
umetniški in izobraževalni visokošolski zavod s posebnim položajem.
Univerze in samostojni visokošolski zavodi,
ki jih ustanovi Republika Slovenija, delujejo po načelih avtonomije, ki jim
zagotavlja predvsem: 
-      
svobodo raziskovanja, umetniškega ustvarjanja
in posredovanja znanja, 
-      
samostojno urejanje notranje organizacije in
delovanja s statutom v skladu z zakonom, 
-      
sprejemanje meril za izvolitev v naziv
visokošolskih učiteljev, znanstvenih delavcev in visokošolskih sodelavcev,
-      
volitve v nazive visokošolskih učiteljev,
znanstvenih delavcev in visokošolskih sodelavcev, 
-      
izbiro visokošolskih učiteljev, znanstvenih
delavcev in visokošolskih sodelavcev za zasedbo delovnih mest, 
-      
izdelavo in sprejem študijskih in
znanstveno-raziskovalnih programov, določanje študijskega režima ter določanje
oblik in obdobij preverjanja znanj študentov, 
-      
podeljevanje strokovnih in znanstvenih naslovov
v skladu z zakonom ter podeljevanje častnega doktorata in naziva zaslužni
profesor, 
-      
volitve, imenovanja in odpoklic organov v
skladu s statuti in drugimi akti, 
-      
odločanje o oblikah sodelovanja z drugimi
organizacijami, 
-      
upravljanje s premoženjem v skladu z namenom,
za katerega je bilo pridobljeno.
6.a člen
(javni interes)
Visokošolsko izobraževanje, ki ga v obliki
javnoveljavnih študijskih programov izvajajo visokošolski zavodi v Republiki
Sloveniji v skladu s tem zakonom, je v javnem interesu.
6.b člen
(javna služba)
Javna služba v visokem šolstvu obsega
izobraževalne, znanstvenoraziskovalne, umetniške in podporne dejavnosti in jo
izvajajo javni visokošolski zavodi in zasebni visokošolski zavodi za koncesionirane
študijske programe.
Izobraževalna dejavnost, ne glede na način
izvajanja, obsega študijske programe za pridobitev izobrazbe prve, druge in
tretje stopnje.
Znanstvenoraziskovalna dejavnost obsega
področja, ki jih opredeljuje zakon, ki ureja znanstvenoraziskovalno dejavnost.
Umetniška dejavnost obsega umetniško
ustvarjanje na področju izobraževalnega in raziskovalnega dela v okviru
umetniških disciplin, katerega rezultati so javno dostopni.
Podporne dejavnosti so knjižnična,
informacijska, administrativna, tehnična, strokovna in upravljavska dejavnost,
dejavnost študentskih domov in druge podporne dejavnosti.
6.c člen
(financiranje javne službe)
Javna služba v visokem šolstvu je
financirana iz javnih virov, iz nejavnih virov pa, če tako določa ta zakon.
6.č člen
(druge dejavnosti)
Javni visokošolski zavod lahko poleg
dejavnosti javne službe opravlja tudi druge dejavnosti, povezane z dejavnostmi
iz prvega odstavka 6.b člena tega zakona, ki pomenijo prodajo blaga in storitev
na trgu. Opravljanje drugih dejavnosti iz tega odstavka ne sme posegati v obseg
in kakovost zagotavljanja javne službe.
Kadar javni visokošolski zavod opravlja
druge dejavnosti, mora biti cena določena tako, da so vanjo všteti vsi stroški,
ki so povezani s prodajo blaga in storitev na trgu in se nanašajo na izdatke za
blago in storitve, investicije in investicijsko vzdrževanje, amortizacijo in
stroške dela.
Javni visokošolski zavod prihodke in
odhodke javne službe ter tržne dejavnosti vodi ločeno v skladu z veljavnimi
finančnimi predpisi.
Presežek prihodkov nad odhodki, ustvarjen z
drugimi dejavnostmi, ki ga javni visokošolski zavod izračuna v skladu z
zakonom, ki ureja fiskalno pravilo, in zakonom, ki ureja izvrševanje proračuna,
mora javni visokošolski zavod voditi na ločenem računu. Presežek prihodkov nad
odhodki, ki se ugotovi v skladu z zakonoma iz prejšnjega stavka, mora javni
visokošolski zavod nameniti za izvajanje in razvoj dejavnosti.
Presežka odhodkov nad prihodki,
ustvarjenega z drugimi dejavnostmi, javni visokošolski zavod ne sme poravnati
iz sredstev javne službe. O načinu poravnave tega primanjkljaja odloča
ustanovitelj na predlog upravnega odbora javnega visokošolskega zavoda.
Določbe četrtega odstavka in prvega stavka
petega odstavka tega člena se uporabljajo tudi za zasebne visokošolske zavode s
koncesijo v delu dodeljene koncesije.
7. člen
(izobraževanje pod enakimi pogoji)
Državljani Republike Slovenije imajo
pravico do izobraževanja na visokošolskih zavodih v Republiki Sloveniji pod
enakimi pogoji. 
Slovenci brez slovenskega državljanstva se
lahko na visokošolskih zavodih v Republiki Sloveniji izobražujejo pod enakimi
pogoji kot državljani Republike Slovenije. 
Slovenci brez slovenskega državljanstva po
tem zakonu so potomci oseb slovenske narodnosti do tretjega kolena v ravni
vrsti. 
Državljani članic Evropske unije imajo
pravico do izobraževanja na visokošolskih zavodih v Republiki Sloveniji pod
enakimi pogoji kot državljani Republike Slovenije
Tuji državljani se lahko izobražujejo na
visokošolskih zavodih v Republiki Sloveniji pod enakimi pogoji kot državljani
Republike Slovenije pod pogojem, da se uporablja načelo vzajemnosti, ali pod
pogojem, da so v Republiki Sloveniji dokončali srednješolsko izobraževanje in
opravili maturo, tako kot določa 38. člen tega zakona, ali pod pogojem, da
imajo stalno prebivališče v Republiki Sloveniji in so sami ali vsaj eden od
njihovih staršev ali skrbnikov do začetka izbirnega postopka rezidenti
Republike Slovenije za davčne namene.
Visokošolski zavodi zagotavljajo enako
obravnavo ne glede na narodnost, raso ali etnično poreklo, nacionalno in
socialno poreklo, spol, zdravstveno stanje, invalidnost, vero ali prepričanje,
starost, spolno usmerjenost, družinsko stanje, premoženjsko stanje ali drugo
osebno okoliščino.
Podrobnejše pogoje v zvezi s številom
prostih vpisnih mest, plačilom šolnine, bivanjem v študentskih domovih ter
drugimi pravicami in dolžnostmi študentov v skladu s tem zakonom za
izobraževanje oseb iz drugega in četrtega odstavka tega člena in za tujce
določi minister, pristojen za visoko šolstvo. S statutom javnega visokošolskega
zavoda se za Slovence brez slovenskega državljanstva lahko določijo ugodnejši
pogoji za vpis.
7.a člen
(štipendiranje tujcev in Slovencev brez
slovenskega državljanstva)
(se
preneha uporabljati)
Republika Slovenija lahko Slovencem brez
slovenskega državljanstva, ob upoštevanju meddržavnih pogodb in sporazumov ali
na podlagi vzajemnosti pa tudi tujcem, zagotavlja štipendije ali študijske
pomoči za študij po študijskih programih za pridobitev izobrazbe ali
izpopolnjevanje.
Pri izbiri kandidatov za štipendije ali
študijske pomoči se upoštevajo pogoji, določeni v meddržavni pogodbi ali
sporazumu; če jih ta ne vsebuje, se upošteva kandidatov uspeh pri študiju.
Podrobnejše pogoje in način dodeljevanja
štipendij ali študijskih pomoči Slovencem brez slovenskega državljanstva in
tujcem določi minister, pristojen za visoko šolstvo.
7.b člen
(prepoved spolnega in drugega nadlegovanja
ter trpinčenja v študijskem okolju)
Vsak študent ima pravico do varnega
študijskega okolja z ničelno toleranco do spolnega in drugega nadlegovanja ter
trpinčenja. 
Prepovedano je spolno in drugo
nadlegovanje. Spolno nadlegovanje je kakršna koli oblika neželenega verbalnega,
neverbalnega ali fizičnega ravnanja ali vedenja spolne narave z učinkom ali
namenom prizadeti dostojanstvo osebe, zlasti kadar gre za ustvarjanje
zastraševalnega, sovražnega, ponižujočega, sramotilnega ali žaljivega okolja.
Nadlegovanje je vsako neželeno vedenje, povezano s katero koli osebno
okoliščino, z učinkom ali namenom prizadeti dostojanstvo osebe ali ustvariti
zastraševalno, sovražno, ponižujoče, sramotilno ali žaljivo okolje. 
Odklonitev ravnanj in vedenja iz prejšnjega
odstavka s strani prizadetega študenta ne sme biti razlog za diskriminacijo pri
študijskih dejavnostih ali študijskem napredovanju. 
Prepovedano je trpinčenje v študijskem
okolju. Trpinčenje v študijskem okolju je vsako ponavljajoče se ali
sistematično, graje vredno ali očitno negativno in žaljivo ravnanje ali vedenje,
usmerjeno proti posameznim študentom v študijskem okolju. 
Študent, ki je žrtev prepovedanih ravnanj
in vedenja iz tega člena, in osebe, ki mu pomagajo, ne smejo biti izpostavljene
neugodnim posledicam zaradi ukrepanja proti spolnemu in drugemu nadlegovanju
ter trpinčenju. 
Minister, pristojen za visoko šolstvo,
sprejme pravilnik, ki opredeljuje postopek obravnave zaznane kršitve.
8. člen
(učni jezik)
Učni jezik je slovenski. 
Visokošolski zavod lahko izvaja študijske
programe ali njihove dele v tujem jeziku, pod pogoji, določenimi s statutom. 
Če visokošolski zavod opravlja javno
službo, se lahko v tujem jeziku izvajajo: 
-      
študijski programi tujih jezikov, 
-      
deli študijskih programov, če pri njihovem
izvajanju sodelujejo gostujoči visokošolski učitelji iz tujine ali je vanje vpisano večje število tujih študentov, 
-      
študijski programi, če se ti programi na
visokošolskem zavodu izvajajo tudi v slovenskem jeziku.
Visokošolski zavodi skrbijo za razvoj
slovenščine kot strokovnega oziroma znanstvenega jezika.
Tujcem in Slovencem brez slovenskega
državljanstva se omogoči učenje slovenščine.
Podrobnejši način skrbi za razvoj in učenje
slovenščine določi minister, pristojen za visoko šolstvo.
II. STATUSNA OPREDELITEV
VISOKOŠOLSKIH ZAVODOV, ČLANIC UNIVERZ IN ŠTUDENTSKIH DOMOV
9. člen
(ustanovitev zavoda)
Visokošolski zavod in študentski dom lahko
ustanovijo domače in tuje fizične in pravne osebe. 
Za opravljanje javne službe v visokem
šolstvu Republika Slovenija ustanavlja javne visokošolske zavode in študentske
domove.
10. člen
(pravna subjektiviteta univerze in članic)
Univerza je pravna oseba.
Univerza, ki je ustanovljena kot javni
zavod, je posredni uporabnik proračuna in ima odprt podračun v sistemu enotnega
zakladniškega računa države.
V okviru univerze iz prvega odstavka tega
člena se ustanovijo fakultete in umetniške akademije, lahko pa tudi visoke
strokovne šole in druge članice univerze, kot jih določa drugi odstavek
1. člena tega zakona (v nadaljnjem besedilu: članice univerze). Članice
univerze se kot del subjekta vpisa vpišejo v sodni register kot
pravnoorganizacijska oblika »članica univerze«.
Univerza nastopa v pravnem prometu
samostojno, v svojem imenu in za svoj račun.
V pravnem prometu lahko nastopa v svojem
imenu in za svoj račun, in v tem delu uveljavlja svojo pravno in poslovno
sposobnost, tudi članica univerze, če opravlja dejavnosti, ki pomenijo prodajo
blaga in storitev na trgu iz 6.č člena tega zakona. Prihodek, ustvarjen iz
opravljanja teh dejavnosti, v celoti pripade članici univerze, ki ga je ustvarila.
Članica univerze s prihodkom iz prejšnjega stavka razpolaga v skladu s 6.č
členom tega zakona. Univerza in ustanovitelj za te obveznosti članice univerze
ne odgovarjata.
Univerza, ki je ustanovljena kot javni
zavod, mora za sredstva članic univerze, pridobljena iz naslova izvajanja
dejavnosti iz 6.č člena tega zakona, odpreti ločene podračune znotraj sistema
enotnega zakladniškega računa države.
Medsebojna razmerja med univerzo in njenimi
članicami se podrobneje uredijo z aktom o ustanovitvi univerze in s statutom
univerze.
10.a člen
(mednarodna zveza univerz)
Mednarodno zvezo univerz s sedežem v
Republiki Sloveniji na podlagi pisnega sporazuma ali pogodbe ustanovita vsaj
ena univerza, ustanovljena skladno s tem zakonom, ki ima akreditirane študijske
programe na vsaj treh področjih po KLASIUS
klasifikaciji in raziskovalno dejavnost na vsaj treh
področjih po Frascati klasifikaciji, in vsaj ena univerza s sedežem zunaj
Republike Slovenije, akreditirana v državi, kjer ima sedež. Skupaj s prej
opredeljenima univerzama so lahko ustanoviteljice mednarodne zveze univerz tudi
druge univerze, druge zveze univerz ali univerzitetne mreže, visokošolske in
raziskovalne organizacije s sedežem v Republiki Sloveniji ali zunaj nje.
Univerze, ki jih je ustanovila Republika Slovenija, za ustanovitev mednarodne
zveze univerz potrebujejo soglasje Vlade Republike Slovenije.
Ob ustanovitvi mednarodne zveze univerz s
sedežem v Republiki Sloveniji po pravu Republike Slovenije, statut ali drug
temeljni akt te mednarodne zveze univerz vsebuje vse, kar mora po zakonu
urejati akt ustanovitve zavoda. Mednarodna zveza univerz iz tega odstavka se
vpiše v register, ki ga vodi sodišče, skladno s predpisi o sodnem registru, na
podlagi sporazuma oziroma pogodbe o ustanovitvi in statuta oziroma drugega
temeljnega akta mednarodne zveze univerz.
Mednarodna zveza univerz iz prejšnjega
odstavka je univerza po tem zakonu ne glede na izpolnjevanje pogojev za
ustanovitev univerze.
Ne glede na prejšnji odstavek ima
mednarodna zveza univerz iz drugega odstavka tega člena organe, ki jih določata
sporazum ali pogodba o njeni ustanovitvi in statut ali drug temeljni akt te
zveze. Pri upravljanju mednarodne zveze univerz iz drugega odstavka tega člena
imajo študenti pravice, ki jih določata sporazum ali pogodba o njeni
ustanovitvi in statut ali drug temeljni akt te zveze.
Mednarodna zveza univerz s sedežem v
Republiki Sloveniji za svoje delovanje ne more prejemati sredstev iz proračuna
Republike Slovenije, namenjenih za študijsko dejavnost javnih in koncesioniranih
visokošolskih zavodov ter investicije v visokem šolstvu. Mednarodna zveza
univerz s sedežem v Republiki Sloveniji za svoje delovanje prejema sredstva iz
posebne proračunske postavke v proračunu Republike Slovenije.
V primeru prenehanja obstoja mednarodne
zveze univerz po tem členu so ustanovitelji študentom dolžni omogočiti
dokončanje študija na univerzah ustanoviteljicah. Nepremičnine, pridobljene iz
sredstev Republike Slovenije oziroma Evropske unije, so last Republike
Slovenije.
11. člen
(samostojni visokošolski zavodi)
Fakultete in umetniške akademije, ki niso
javni visokošolski zavodi, in visoke strokovne šole se lahko ustanovijo kot
samostojni visokošolski zavodi in so pravne osebe.
11.a člen
(skupnost samostojnih visokošolskih
zavodov)
Samostojni visokošolski zavodi se
združujejo v Skupnost samostojnih visokošolskih zavodov za obravnavanje in
usklajevanje vprašanj skupnega pomena.
Skupnost samostojnih visokošolskih zavodov
postane reprezentativna, ko je v njej združenih najmanj 70 odstotkov vseh
samostojnih visokošolskih zavodov.
12. člen
(pridružene članice univerze)
V univerzo se lahko vključijo kot
pridružene članice samostojni visokošolski in drugi zavodi. 
Pogoji za vključitev ter pravice in
obveznosti pridruženih članic se uredijo s statutom univerze.
13. člen
(premoženje)
Univerza oziroma samostojni visokošolski
zavod, ki ga je ustanovila Republika Slovenija, je lastnik premoženja,
pridobljenega iz javnih in drugih virov.
Visokošolski zavod upravlja in razpolaga s
premoženjem, ki ga uporablja za opravljanje svoje dejavnosti v skladu z aktom o
ustanovitvi in statutom, če s tem zakonom ni drugače določeno.
Univerza oziroma samostojni visokošolski
zavod iz prvega odstavka tega člena lahko odtuji ali obremeni nepremičnino
oziroma opremo večje vrednosti, pridobljeno iz javnih sredstev, le v soglasju z
ustanoviteljem.
Sredstva, pridobljena od prodaje premoženja
iz prejšnjega odstavka, se lahko uporabijo za investicije, investicijsko
vzdrževanje in opremo.
14. člen
(pogoji za ustanovitev zavoda)
Visokošolski zavod se lahko ustanovi, če:
1.    
so opredeljena študijska področja in
znanstvenoraziskovalne oziroma umetniške discipline, za katere se visokošolski
zavod ustanavlja; pri opredelitvi študijskih področij se uporablja
klasifikacijski sistem izobraževanja in usposabljanja KLASIUS, pri opredelitvi
znanstvenoraziskovalnih področij pa mednarodna klasifikacija Frascati;
2.    
so predloženi predlogi študijskih programov, ki
jih bo visokošolski zavod izvajal, pri čemer mora biti izkazana povezanost teh
študijskih programov z znanstvenoraziskovalnim, umetniškim oziroma strokovnim
delom izvajalcev predmetov in z okoljem, v katerem bo zavod deloval;
3.    
so zagotovljeni ustrezni prostori,
tehnično-tehnološka in druga potrebna oprema za izvedbo študijskih programov;
4.    
so študentom in zaposlenim zagotovljene
storitve knjižnice visokošolskega zavoda, ki bo z izvajanjem knjižnične
dejavnosti podpirala študijski, strokovni, raziskovalni in umetniški proces
visokošolskega zavoda;
5.    
so zagotovljeni visokošolski učitelji,
znanstveni delavci, visokošolski sodelavci in drugi strokovni sodelavci,
potrebni za izvedbo študijskega programa, pri čemer mora biti v kadrovskem
načrtu izkazano:
- 
da bo imela univerza za izvajanje vsakega
letnika univerzitetnega študijskega programa zaposlenih najmanj tretjino
visokošolskih učiteljev za poln delovni čas oziroma temu ustrezen obseg
zaposlitev za krajši delovni čas od polnega;
- 
da bo na samostojnem visokošolskem zavodu –
fakulteti ali umetniški akademiji ekvivalent najmanj enega zaposlenega
visokošolskega učitelja za poln delovni čas oziroma temu ustrezen obseg
zaposlitev za krajši delovni čas od polnega na študijski program;
- 
da bo na samostojnem visokošolskem zavodu –
visoki strokovni šoli ekvivalent najmanj enega zaposlenega visokošolskega
učitelja za poln delovni čas oziroma temu ustrezen obseg zaposlitev za krajši
delovni čas od polnega na dva študijska programa;
6.    
ima predložen program strokovnega oziroma
raziskovalnega dela in poročilo o temeljnem ali aplikativnem
znanstveno-raziskovalnem oziroma umetniškem delu predvidenih nosilcev in
izvajalcev predmetov v zadnjih petih letih na področjih, za katera se
visokošolski zavod ustanavlja in v katerih so predlogi študijskih programov.
Za ustanovitev univerze morajo biti
akreditirani študijski programi na vseh treh stopnjah na vsaj štirih
znanstvenoraziskovalnih disciplinah po klasifikaciji Frascati in vsaj petih
izobraževalnih področjih na drugi klasifikacijski ravni KLASIUS. Za ustanovitev
samostojnega visokošolskega zavoda – fakultete ali umetniške akademije, morajo
biti izpolnjeni pogoji za izvajanje študijskih programov najmanj za dve
stopnji, za samostojni visokošolski zavod – visoko strokovno šolo pa najmanj za
prvo stopnjo.
Pred sprejemom akta o ustanovitvi mora
ustanovitelj pri Nacionalni agenciji Republike Slovenije za kakovost v visokem
šolstvu pridobiti odločbo o akreditaciji visokošolskega zavoda.
Visokošolski zavod mora pri Nacionalni
agenciji Republike Slovenije za kakovost v visokem šolstvu najmanj vsakih pet
let pridobiti odločbo o podaljšanju akreditacije visokošolskega zavoda. Šteje
se, da veljavnost akreditacije poteče z zaključkom študijskega leta, v katerem
se izteče obdobje podeljene akreditacije.
Vlogo za podaljšanje akreditacije mora
visokošolski zavod vložiti najmanj leto dni pred iztekom veljavnosti
akreditacije. Če visokošolski zavod vlogo vloži v roku iz prejšnjega stavka,
Nacionalna agencija Republike Slovenije za kakovost v visokem šolstvu pa o njej
do izteka veljavnosti akreditacije ne odloči, se šteje, da je akreditacija
veljavna do dokončnosti nove odločbe o podaljšanju akreditacije. Če
visokošolski zavod vloge za podaljšanje akreditacije visokošolskega zavoda ne
vloži v roku iz prvega stavka tega odstavka, mu akreditacija preneha z dnem
izteka veljavnosti akreditacije.
15. člen
(sprejem ustanovitvenega akta javnega
visokošolskega zavoda)
Akt o ustanovitvi javnega visokošolskega
zavoda sprejme Državni zbor Republike Slovenije.
16. člen
(pogoji za
začetek dela in opravljanja dejavnosti)
Visokošolski zavod lahko začne opravljati
dejavnost, ko je akreditiran in vpisan v sodni register ter ima akreditiran
vsaj en študijski program za pridobitev izobrazbe.
17. člen
(pogoji za izvajanje programov brez javne
veljavnosti)
Visokošolski zavod, ki ne izvaja študijskih
programov z javno veljavnostjo, lahko začne z delom, ko v skladu s svojim
statutom sprejme študijski program in izpolni pogoje glede tehnične
opremljenosti, varstva pri delu in druge predpisane pogoje.
18. člen
(zaščita imen visokošolskih zavodov)
Pod imenom univerza, fakulteta, umetniška
akademija in visoka strokovna šola smejo v pravnem prometu poslovati le
visokošolski zavodi, ki so ustanovljeni v skladu s tem zakonom in izpolnjujejo
pogoje za opravljanje visokošolske dejavnosti iz 16. oziroma 17. člena tega
zakona.
19. člen
(statut)
Visokošolski zavodi, ki so pravne osebe,
imajo statut, s katerim urejajo svojo organizacijo in delovanje.
20. člen
(organi)
Organi univerze so: rektor, senat, upravni
odbor in študentski svet. 
Organi članice univerze so: dekan, senat, akademski
zbor in študentski svet. 
Organ članice univerze iz drugega odstavka
1. člena tega zakona je direktor, lahko pa tudi strokovni svet. 
Organi samostojnega visokošolskega zavoda, so: senat, akademski zbor, upravni odbor, študentski svet in
dekan. 
Visokošolski zavod ima lahko tudi druge
organe v skladu z ustanovitvenim aktom ali statutom.
21. člen
(senat)
Senat je strokovni organ visokošolskega
zavoda. 
Senat univerze izvolijo senati članic
univerze tako, da so enakopravno zastopane vse znanstvene in umetniške discipline
ter strokovna področja. 
Senat fakultete, umetniške akademije
oziroma visoke strokovne šole sestavljajo visokošolski učitelji, če tako določa
statut, pa tudi znanstveni delavci. Sestavljen mora biti tako, da so v njem
enakopravno zastopane vse znanstvene in umetniške discipline ter strokovna
področja visokošolskega zavoda. Število članov senata se določi s statutom. 
Po svoji funkciji je član senata univerze
rektor, član senata članice univerze oziroma samostojnega visokošolskega zavoda
pa dekan.
Po svoji funkciji so člani senata univerze
tudi predstavniki študentskega sveta univerze, člani senata fakultete,
umetniške akademije oziroma visoke strokovne šole pa tudi predstavniki
študentskega sveta teh visokošolskih zavodov. Študenti imajo v senatu najmanj petino
članov.
Strokovni svet je strokovni organ članice
univerze iz drugega odstavka 1. člena tega zakona. Sestava je določena s statutom univerze v skladu z ustanovitvenim
aktom.
21.a člen
(akademski zbor)
Akademski zbor članice univerze oziroma samostojnega
visokošolskega zavoda sestavljajo vsi visokošolski učitelji, znanstveni
delavci, asistenti z raziskovalnim nazivom in visokošolski sodelavci ne glede
na naziv ter študenti, in sicer tako, da je njihovo število najmanj ena petina
članov akademskega zbora. Pri delu akademskega zbora sodelujejo tudi drugi
delavci. Način sodelovanja drugih delavcev se določi s statutom.
Akademski zbor:
-      
izvoli senat članice,
-      
obravnava poročila o delu visokošolskega zavoda
ter daje predloge in pobude senatu,
-      
opravlja druge naloge, določene s statutom.
Akademski zbor izmed svojih članov izvoli
predsednika. Predsednik sklicuje in vodi seje.
Ne glede na drugi odstavek tega člena lahko
študenti, ki so člani akademskega zbora, volijo le člane senata članice, ki so
predstavniki študentov.
Način oblikovanja akademskega zbora se
določi s statutom.
22. člen
(upravni odbor)
Upravni odbor je organ upravljanja
visokošolskega zavoda. 
Poleg nalog, določenih z zakonom, upravni
odbor odloča o zadevah materialne narave in skrbi za nemoteno materialno
poslovanje visokošolskega zavoda. 
Upravni odbor visokošolskega zavoda, ki ga
je ustanovila Republika Slovenija, sestavljajo predstavniki ustanovitelja,
predstavniki delavcev, ki opravljajo visokošolsko dejavnost, predstavniki
študentov, predstavnik drugih delavcev in predstavniki delodajalcev.
Sestava upravnega odbora zasebnega
visokošolskega zavoda se določi z ustanovitvenim aktom in statutom.
23. člen
(rektor)
Rektor vodi, predstavlja in zastopa
univerzo ter opravlja naslednje naloge: 
-      
sklicuje in praviloma vodi seje senata
univerze,
-      
na podlagi volitev imenuje dekana,
-      
usklajuje izobraževalno,
znanstveno-raziskovalno oziroma umetniško in drugo delo na univerzi, 
-      
skrbi in odgovarja za zakonitost dela univerze
in za izvrševanje njenih obveznosti, določenih z zakonom, drugimi predpisi ter
splošnimi akti univerze,
-      
s soglasjem senata sprejema merila o kakovosti
univerze, študijskih programov, znanstveno-raziskovalnega, umetniškega ter
strokovnega dela in je pristojen za spremljanje, ugotavljanje in zagotavljanje
kakovosti (samoevalvacija univerze); 
-      
najmanj enkrat letno poroča senatu, upravnemu
odboru in ustanovitelju o delu univerze, 
-      
promovira doktorje znanosti, 
-      
podeljuje nagrade univerze, 
-      
opravlja druge naloge v skladu z zakonom,
drugimi predpisi ter splošnimi akti univerze. 
Rektorja na splošnih in neposrednih
volitvah za dobo štirih let izvolijo tri skupine volivcev:
-      
visokošolski učitelji, znanstveni delavci,
asistenti z raziskovalnim nazivom in visokošolski sodelavci,
-      
študentje in
-      
drugi delavci.
Volilno pravico imajo delavci iz prve in
tretje alinee prejšnjega odstavka, ki imajo na univerzi sklenjeno pogodbo o
zaposlitvi vsaj za polovični delovni čas. S statutom je mogoče določiti tudi
manjši obseg zaposlitve, vendar ne nižjega od 25 %.
Skupine volivcev imajo različen odstotek
števila glasov v skupnem obsegu števila glasov:
-      
delavci 80 % vseh glasov, od tega delavci
iz tretje alinee drugega odstavka tega člena največ 25 %,
-      
študenti 20 % vseh glasov.
Podrobnejši postopek volitev rektorja
določi statut univerze.
Za rektorja je lahko izvoljen redni profesor,
ki je na univerzi zaposlen s polnim delovnim časom.
Rektor je lahko ponovno izvoljen, vendar
skupni mandat ne sme trajati več kot osem let.
S statutom univerze se določijo razlogi in
postopek za razpis predčasnih volitev rektorja.
Univerze, ki jih ni ustanovila Republika
Slovenija, postopek izbire rektorja določijo s statutom.
24. člen
(dekan oziroma direktor)
Dekan oziroma direktor članice univerze ima
pooblastila in odgovornosti v skladu z ustanovitvenim aktom, je strokovni vodja
članice univerze in poslovodni organ pri izvajanju dejavnosti članice univerze
iz 6.č člena tega zakona, in opravlja naslednje naloge:
-      
usklajuje izobraževalno,
znanstveno-raziskovalno, umetniško in drugo delo,
-      
skrbi in odgovarja za zakonitost dela,
-      
je pristojen za spremljanje, ugotavljanje in
zagotavljanje kakovosti članice univerze, študijskih programov,
znanstveno-raziskovalnega, umetniškega ter strokovnega dela in pripravo letnega
poročila o kakovosti (samoevalvacija članice);
-      
najmanj enkrat letno poroča o delu senatu članice
in rektorju,
-      
druge naloge v skladu z zakonom, drugimi
predpisi ter splošnimi akti univerze.
Dekana na splošnih in neposrednih volitvah
za dobo štirih let izvolijo tri skupine volivcev:
-      
visokošolski učitelji, znanstveni delavci in
visokošolski sodelavci, ki imajo na univerzi sklenjeno pogodbo o zaposlitvi
vsaj za polovični delovni čas, in pretežno opravljajo delo na članici,
-      
študenti in
-      
ostali delavci, ki imajo na univerzi sklenjeno
pogodbo o zaposlitvi vsaj za polovični delovni čas, in pretežno opravljajo delo
na članici.
Za skupine volivcev iz prve in tretje
alinee prejšnjega odstavka se v statutu lahko določi tudi manjši obseg
zaposlitve, vendar ne nižji od 25 %.
Skupine volivcev imajo različen odstotek
števila glasov v skupnem obsegu števila glasov:
-      
delavci 80 % vseh glasov, od tega delavci
iz tretje alinee drugega odstavka tega člena največ 25 %,
-      
študenti 20 % vseh glasov.
Podrobnejši postopek volitev določi statut
univerze.
Za dekana članice univerze ali samostojnega
visokošolskega zavoda je lahko izvoljen, kdor je na njem zaposlen kot
visokošolski učitelj.
Dekan članice univerze ali samostojnega
visokošolskega zavoda lahko med opravljanjem funkcije dekana v okviru delovne
obveznosti opravlja tudi neposredno pedagoško obveznost dve uri na teden. Ne glede
na prejšnji stavek lahko dekan članice univerze ali samostojnega visokošolskega
zavoda opravlja še dodatno pedagoško, znanstvenoraziskovalno, umetniško ali
strokovno delo kot dopolnilno delo pri istem delodajalcu v obsegu, ki ne
presega 20 odstotkov polnega delovnega časa na teden, pri čemer se pri
določitvi obsega neposredne pedagoške obveznosti upošteva delež zaposlitve
dekana na delovnem mestu dekana.
Za direktorja članice univerze iz drugega
odstavka 1. člena tega zakona je lahko imenovan,
kdor ima najmanj izobrazbo, pridobljeno po študijskem programu druge stopnje v
skladu s tem zakonom oziroma izobrazbo, ki ustreza ravni izobrazbe, pridobljene
po študijskih programih druge stopnje. Postopek njegovega imenovanja in
razrešitve se določi v statutu.
Dekan samostojnega visokošolskega zavoda je poslovodni organ in strokovni vodja zavoda in opravlja
naslednje naloge:
-      
usklajuje izobraževalno,
znanstveno-raziskovalno, umetniško in drugo delo,
-      
skrbi in odgovarja za zakonitost dela,
-      
je pristojen za spremljanje, ugotavljanje in
zagotavljanje kakovosti visokošolskega zavoda, študijskih programov,
znanstveno-raziskovalnega, umetniškega ter strokovnega dela in pripravo letnega
poročila o kakovosti (samoevalvacija visokošolskega zavoda);
-      
najmanj enkrat letno poroča o delu senatu
visokošolskega zavoda,
-      
druge naloge v skladu z zakonom, drugimi
predpisi ter splošnimi akti visokošolskega zavoda.
Samostojni visokošolski zavodi trajanje
mandata dekana in postopek izbire dekana določijo s statutom pri čemer
samostojni visokošolski zavodi, ki jih je ustanovila Republika Slovenija
izvolijo dekana po postopku in na način, kot ga določajo drugi, tretji in
četrti odstavek tega člena.
Dekan članice univerze ali samostojnega
visokošolskega zavoda, ki ga je ustanovila Republika Slovenija, je lahko
ponovno izvoljen, vendar skupni mandat ne sme trajati več kot osem let.
S statutom univerze se določijo razlogi in
postopek za razpis predčasnih volitev dekana.
25. člen
(ločitev funkcij)
Glede na naravo dejavnosti in obseg dela
visokošolskega oziroma drugega zavoda se s statutom lahko določi, da sta
funkcija vodenja strokovnega dela in poslovodna funkcija ločeni. V tem primeru
statut določi pristojnosti strokovnega vodje in pristojnosti poslovodnega
organa.
26. člen
(študentski svet)
Študentski svet sestavljajo predstavniki
študentov. 
Študentski svet obravnava in daje
pristojnim organom mnenje o statutu visokošolskega zavoda, o vseh zadevah, ki
se nanašajo na pravice in dolžnosti študentov, lahko pa tudi mnenje o
kandidatih za rektorja in dekana, ter sprejema in izvaja program interesnih
dejavnosti študentov visokošolskega zavoda v sodelovanju s skupnostjo
študentov. 
Če mnenje iz prejšnjega odstavka ni
upoštevano, lahko študentski svet zahteva, da pristojni organ na način in po
postopku, določenem s statutom, še enkrat obravnava in odloči o posamezni
zadevi.
27. člen
(tajništvo visokošolskega zavoda)
Za opravljanje upravno-administrativnih in
strokovno-tehničnih nalog ima visokošolski zavod tajništvo, ki ga vodi tajnik.
28. člen
(ureditev organov)
Naloge, pristojnosti, število članov, način
izvolitve, trajanje mandata in način odločanja organov visokošolskih zavodov se
podrobneje uredijo s statutom v skladu z zakonom in ustanovitvenim aktom.
29. člen
(rektorska konferenca)
Univerze za obravnavanje in usklajevanje
vprašanj skupnega pomena oblikujejo rektorsko konferenco.
30. člen
(pečat)
Javni visokošolski zavodi imajo pečat
okrogle oblike, ki vsebuje ime in sedež visokošolskega zavoda in grb Republike
Slovenije. Tak pečat uporabljajo tudi visokošolski zavodi pri opravljanju javne
službe na podlagi koncesije.
31. člen
(študentski domovi)
Dejavnost študentskih domov je javna
služba. Opravljajo jo lahko univerze, drugi zavodi, gospodarske družbe,
samostojni podjetnik posameznik in druge pravne osebe. Pri opravljanju
dejavnosti morajo zagotoviti zastopanje študentskih interesov pri upravljanju.
Študentski dom se lahko ustanovi v okviru
univerze kot njena članica.
Organa študentskega doma, članice univerze,
sta direktor in študentski svet stanovalcev.
Študenti, člani študentskega sveta
stanovalcev, zastopajo študentske interese pri upravljanju v skladu z zakonom,
aktom o ustanovitvi in statutom.
III. IZOBRAŽEVALNO, ZNANSTVENO-RAZISKOVALNO IN
UMETNIŠKO DELO
32. člen
(akreditacija
študijskih programov in spremembe obveznih sestavin študijskih programov)
Študijske programe za pridobitev izobrazbe
in študijske programe za izpopolnjevanje sprejme senat univerze na predlog
senata članice univerze oziroma senat samostojnega visokošolskega zavoda.
Univerza oziroma samostojni visokošolski
zavod mora študijski program akreditirati pri Nacionalni agenciji Republike
Slovenije za kakovost v visokem šolstvu. Akreditacija je študijskemu programu
podeljena za nedoločen čas.
Za regulirane poklice mora Nacionalna agencija
Republike Slovenije za kakovost v visokem šolstvu v postopku akreditacije
pridobiti soglasje ministrstva, v katerega pristojnost sodi poklic, ki ga bo
pridobil diplomant.
Z akreditacijo pri Nacionalni agenciji
Republike Slovenije za kakovost v visokem šolstvu študijski programi postanejo
javnoveljavni. Visokošolski zavodi jih javno objavijo najkasneje do razpisa za
vpis.
Visokošolski zavod obvezne sestavine
študijskih programov spreminja sam po postopku, po katerem sprejema študijske
programe.
O spremembah obveznih sestavin študijskih
programov visokošolski zavod seznani Nacionalno agencijo Republike Slovenije za
kakovost v visokem šolstvu v 30 dneh od njihovega sprejema, in sicer na način,
ki ga ta določi. Spremembe obveznih sestavin visokošolski zavod tudi javno
objavi na svoji spletni strani.
Spremembe obveznih sestavin študijskih
programov iz četrtega odstavka tega člena začnejo veljati z naslednjim
študijskim letom, če so sprejete na pristojnih organih visokošolskega zavoda in
poslane Nacionalni agenciji Republike Slovenije za kakovost v visokem šolstvu
pred objavo razpisa za vpis, v primeru javnih visokošolskih zavodov pa pred
pridobitvijo soglasja iz sedmega odstavka 40. člena tega zakona.
Javnoveljavni so tudi študijski programi,
akreditirani v državah članicah Evropske unije, ki jih izvaja mednarodna zveza
univerz iz drugega odstavka 10.a člena tega zakona, če imajo njihove diplome v
državi akreditacije naravo javne listine, dajejo v tej državi javnoveljavno
stopnjo izobrazbe ter javnoveljavni naslov in jih v državi akreditacije
izvajajo akreditirane organizacije. Programi morajo biti priglašeni Nacionalni
agenciji Republike Slovenije za kakovost v visokem šolstvu. K vlogi za
priglasitev je potrebno priložiti pozitivno mnenje vsaj enega visokošolskega
zavoda, ki izpolnjuje pogoje o klasifikacijah iz prvega odstavka 10.a člena
tega zakona, ki ima sedež v Republiki Sloveniji in ki izvaja po vrsti
izobrazbe, obsegu in vsebini primerljiv študijski program. V mnenju se ugotovi
enakovrednost v tujini pridobljenega strokovnega oziroma znanstvenega naslova
slovenskemu strokovnemu oziroma znanstvenemu naslovu.
Nacionalna agencija Republike Slovenije za
kakovost v visokem šolstvu prizna javnoveljavnost tudi študijskim programom,
akreditiranim v drugih državah, če so izpolnjeni pogoji iz prejšnjega odstavka.
32.a člen
(javnoveljavna izobrazba in listine)
Kdor opravi vse obveznosti po študijskem
programu za pridobitev izobrazbe, si pridobi javnoveljavno izobrazbo in dobi
diplomo, ki je javna listina. Vsebino in obliko diplome določi pristojni organ
visokošolskega zavoda in ju objavi v Uradnem listu Republike Slovenije.
Sestavni del diplome je »Priloga k
diplomi«. Visokošolski zavodi jo izdajajo v slovenščini in enem od uradnih
jezikov Evropske unije. Sestavine obrazca določi minister, pristojen za visoko
šolstvo, na predlog Nacionalne agencije Republike Slovenije za kakovost v
visokem šolstvu.
Diploma in »Priloga k diplomi« sta
brezplačni.
Kdor opravi vse obveznosti po študijskem
programu za izpopolnjevanje ali po delu študijskega programa za pridobitev
izobrazbe, dobi potrdilo, ki je javna listina.
V primeru, da študijski program izvaja
mednarodna zveza univerz, je treba na diplomi oziroma potrdilu navesti, da gre
za študijski program v okviru mednarodne zveze univerz.
33. člen
(študijski programi za pridobitev
izobrazbe)
Študijski programi za pridobitev izobrazbe
se razvrščajo v tri stopnje:
a) 
prva stopnja
-
visokošolski strokovni študijski programi,
-
univerzitetni študijski programi,
b) 
druga stopnja
-
magistrski študijski programi,
-
enoviti magistrski študijski programi,
c) 
tretja stopnja
-
doktorski študijski programi.
Študijski programi prve stopnje so
dodiplomski študijski programi, študijski programi druge in tretje stopnje pa
podiplomski študijski programi.
Visokošolski strokovni študijski programi
študentom omogočajo pridobitev strokovnega znanja in usposobljenost za uporabo
znanstvenih metod pri reševanju zahtevnih strokovnih in delovnih problemov,
razvijanje zmožnosti za sporazumevanje v stroki in med strokami, strokovno kritičnost
in odgovornost, iniciativnost in samostojnost pri odločanju in vodenju. Obvezen
sestavni del teh študijskih programov je praktično izobraževanje v delovnem
okolju.
Univerzitetni študijski programi študentom
omogočajo pridobitev strokovnega znanja s študijem teoretičnih in metodoloških
konceptov, usposobljenost za prenos in uporabo teoretičnega znanja v prakso in
reševanje strokovnih in delovnih problemov, zlasti z iskanjem novih virov
znanja in uporabo znanstvenih metod, razvijanje zmožnosti za sporazumevanje v
stroki in med strokami, strokovno kritičnost in odgovornost, iniciativnost in
samostojnost pri odločanju ter vodenju zahtevnega dela. Sestavni del teh
programov je lahko tudi praktično izobraževanje v delovnem okolju ali
sodelovanje pri raziskovalnem delu.
Magistrski študijski programi študentom
omogočajo poglabljanje znanja na širših strokovnih področjih, usposabljajo za
iskanje novih virov znanja na strokovnem in znanstvenem področju, za uporabo
znanstvenoraziskovalnih metod v širšem spektru problemov in v novih ali
spremenjenih okoliščinah, prevzemanje odgovornosti za vodenje najzahtevnejših
delovnih sistemov ter za razvijanje kritične refleksije, socialnih in
komunikacijskih zmožnosti za vodenje skupinskega dela. Obvezen sestavni del teh
programov so projektne naloge v delovnem okolju oziroma temeljne, aplikativne
ali razvojne raziskovalne naloge.
Enoviti magistrski študijski programi
omogočajo študentom pridobitev in poglabljanje strokovnega znanja in
usposobljenosti iz četrtega in petega odstavka tega člena. Glede razpisa za
vpis, pogojev za vpis in meril za izbiro ob omejitvi vpisa se zanje uporabljajo
določbe zakona za univerzitetne študijske programe prve stopnje.
Enoviti magistrski študijski programi se
lahko oblikujejo, če izobražujejo za poklice, urejene z direktivami Evropske
unije, izjemoma, če je tako določeno s posebnim predpisom, pa tudi za druge
poklice v Republiki Sloveniji.
Doktorski študijski programi študentom
omogočajo poglobljeno razumevanje teoretskih in metodoloških konceptov ter
usposobljenost za samostojno razvijanje novega znanja in reševanje
najzahtevnejših problemov s preizkušanjem in izboljševanjem znanih ter
odkrivanjem novih rešitev, za vodenje najzahtevnejših delovnih sistemov ter
znanstvenoraziskovalnih projektov s širokega strokovnega, znanstvenega oziroma
umetniškega področja in razvijanje kritične refleksije. Obvezen sestavni del
teh programov so tudi temeljne ali aplikativne raziskovalne naloge.
Cilji in izhodišča za oblikovanje
študijskih programov se podrobneje določijo v nacionalnem ogrodju visokošolskih
kvalifikacij.
33.a člen
(študijski programi za izpopolnjevanje)
Študijski programi za izpopolnjevanje so
oblika vseživljenjskega učenja, in so namenjeni predvsem za izpopolnjevanje,
dopolnjevanje, poglabljanje in posodabljanje znanja.
Poleg programov iz prejšnjega odstavka
visokošolski zavodi lahko organizirajo tudi različne oblike neformalnega
učenja, na primer tečaje, poletne šole, programe usposabljanja in podobno, če
to ne vpliva na izvajanje študijskih programov za pridobitev izobrazbe.
33.b člen
(skupni študijski programi)
Skupni študijski programi so študijski
programi za pridobitev izobrazbe, ki jih visokošolski zavod sprejme in izvaja
skupaj z enim ali več visokošolskimi zavodi iz Republike Slovenije ali tujine.
Za skupne študijske programe, ki jih izvaja
skupaj več visokošolskih zavodov iz Republike Slovenije, se poleg določb tega
zakona upoštevajo tudi merila za oblikovanje in sprejemanje skupnih študijskih
programov, ki jih sprejme Nacionalna agencija Republike Slovenije za kakovost v
visokem šolstvu.
Za skupne študijske programe, ki jih
visokošolski zavod s sedežem v Republiki Sloveniji namerava izvajati s tujimi
visokošolskimi zavodi, ki so akreditirani pri agencijah, ki so na seznamu
Evropskega združenja agencij za kakovost v visokem šolstvu (European Quality
Assurance Register for Higher Education; v nadaljnjem besedilu: EQAR), postopek
prve akreditacije programa izvede ena od agencij, ki so na seznamu EQAR. Taki
programi morajo biti priglašeni Nacionalni agenciji Republike Slovenije za
kakovost v visokem šolstvu na način, ki ga ta določi.
Za skupne študijske programe, ki jih
visokošolski zavod s sedežem v Republiki Sloveniji namerava izvajati s tujim
visokošolskim zavodom, ki ni akreditiran pri agencijah, ki so na seznamu EQAR,
se postopek prve akreditacije programa izvede pri Nacionalni agenciji Republike
Slovenije za kakovost v visokem šolstvu, zaključen pa mora biti najkasneje v
petih mesecih od popolnosti vloge za akreditacijo.
Kdor opravi vse obveznosti po skupnem
študijskem programu za pridobitev izobrazbe, dobi skupno diplomo, ki je javna
listina. Vsebino in obliko skupne diplome ter priloge k diplomi določijo
sodelujoči visokošolski zavodi. Sodelujoči visokošolski zavodi se lahko
dogovorijo, da namesto skupne diplome podelijo vsak svojo diplomo.
Skupni študijski programi s tujimi
visokošolskimi zavodi morajo biti pred začetkom izvajanja vpisani v eVŠ in
javno objavljeni pred sprejemom razpisa za vpis.
33.c člen
(transnacionalno izobraževanje)
Visokošolsko transnacionalno izobraževanje
po tem zakonu so vse oblike in načini visokošolskega izobraževanja, pri katerem
se javnoveljavni študijski program v celoti ali njegovi posamezni deli izvajajo
v drugi državi, kot je sedež nosilca visokošolskega študijskega programa.
Visokošolsko transnacionalno izobraževanje
v Republiki Sloveniji se lahko izvaja ali organizira na podlagi pogodbe med
visokošolskim zavodom, ki je akreditiran v Republiki Sloveniji, in tujim
visokošolskim zavodom, ki izvaja javnoveljavne študijske programe in izdaja
javne listine v državi, kjer je ustanovljen.
Visokošolsko transnacionalno izobraževanje
lahko v Republiki Sloveniji izvaja tudi tuji visokošolski zavod oziroma druga
tuja institucija, če pristojni organi države, kjer je sedež nosilca
visokošolskega študijskega programa, priznavajo, da za primer transnacionalno
izvajanega visokošolskega študijskega programa nosilec tega programa in program
sodita v njihov visokošolski sistem, kar pred začetkom izvajanja
transnacionalnega izobraževanja ugotavlja Nacionalna agencija Republike
Slovenije za kakovost v visokem šolstvu.
Visokošolski zavodi, akreditirani v
Republiki Sloveniji v skladu s tem zakonom, lahko izvajajo visokošolsko
transnacionalno izobraževanje v tujini na podlagi pogodbe z ustreznim
visokošolskim zavodom v tujini in podeljujejo slovensko javno listino.
Podrobnejše pogoje, načine in oblike
visokošolskega transnacionalnega izobraževanja, obvezne sestavine pogodbe za
izvajanje visokošolskega transnacionalnega izobraževanja iz drugega in četrtega
odstavka tega člena ter način ugotavljanja izpolnjevanja pogojev iz tretjega
odstavka tega člena določi Nacionalna agencija Republike Slovenije za kakovost
v visokem šolstvu.
Listina o zaključenem visokošolskem
transnacionalnem izobraževanju, ki se izvaja v Republiki Sloveniji kot del
tujega visokošolskega sistema, se šteje kot tuja listina in je predmet
postopka, ki ureja vrednotenje oziroma priznavanje izobraževanja v Republiki
Sloveniji.
34. člen
(izvajalci študijskih programov)
Študijske programe iz 33., 33.a in 33.b
člena tega zakona organizirajo in izvajajo univerze, fakultete in umetniške
akademije.
Visoka strokovna šola organizira in izvaja
visokošolske strokovne študijske programe ter študijske programe za
izpopolnjevanje. Če je z ustanovitvenim aktom določeno in v akreditacijskem
postopku ugotovljeno, da ima zagotovljene ustrezne visokošolske učitelje,
znanstvene delavce in visokošolske sodelavce ter izpolnjuje pogoje za
opravljanje znanstveno-raziskovalnega oziroma umetniškega dela, lahko izvaja
tudi magistrske študijske programe, drugače pa le v sodelovanju z visokošolskim
zavodom iz prejšnjega odstavka.
35. člen
(sestavine študijskih programov za
pridobitev izobrazbe)
Študijski programi za pridobitev izobrazbe
se oblikujejo po načelih o vzpostavljanju evropskega visokošolskega prostora ob
upoštevanju evropskih standardov in smernic za zagotavljanje kakovosti v
evropskem visokošolskem prostoru (v nadaljnjem besedilu: evropski standardi).
Študijski programi za pridobitev izobrazbe,
ki izobražujejo za regulirane poklice, za katere velja vzajemno priznavanje
poklicnih kvalifikacij, se oblikujejo tudi v skladu s predpisi, ki urejajo
priznavanje poklicnih kvalifikacij.
Študijski programi za pridobitev izobrazbe
prve in druge stopnje imajo naslednje obvezne sestavine:
-      
splošne podatke o programu (ime, stopnja,
vrsta, trajanje ter podatek o tem, ali gre za interdisciplinarni, enopredmetni,
dvopredmetni, pedagoški, nepedagoški ali skupni študijski program),
-      
opredelitev temeljnih ciljev programa, splošnih
ter predmetno-specifičnih kompetenc oziroma učnih izidov, ki se s programom
pridobijo,
-      
predmetnik s kreditnim ovrednotenjem študijskih
obveznosti po Evropskem prenosnem kreditnem sistemu (v nadaljnjem besedilu:
ECTS) in opredelitvijo deleža izbirnosti v programu,
-      
pogoje za vpis in merila za izbiro ob omejitvi
vpisa,
-      
merila za priznavanje znanja in spretnosti,
pridobljenih pred vpisom v program,
-      
načine ocenjevanja,
-      
pogoje za napredovanje po programu,
-      
pogoje za prehajanje med programi,
-      
način izvajanja študija,
-      
pogoje za dokončanje študija,
-      
pogoje za dokončanje posameznih delov programa,
če jih program vsebuje,
-      
študijsko področje študijskega programa po
klasifikaciji KLASIUS ter znanstvenoraziskovalno disciplino po klasifikaciji
Frascati,
-      
razvrstitev v nacionalno ogrodje kvalifikacij,
evropsko ogrodje visokošolskih klasifikacij ter evropsko ogrodje kvalifikacij,
-      
strokovni naslov, tvorjen v skladu z zakonom.
Doktorski študijski programi so podlaga za
pripravo študijskega in raziskovalnega programa posameznega študenta. V
doktorskem študijskem programu se smiselno opredelijo obvezne sestavine iz
prejšnjega odstavka, razen sestavin iz šeste, devete, enajste in štirinajste
alinee. Te se v programu opredelijo, če je tako določeno s statutom
visokošolskega zavoda. S predmetnikom se določijo vsebinska področja in
kreditno ovrednotene obveznosti, ki se lahko razporejajo v študijski in
raziskovalni program posameznega študenta (skupinske oblike študijskega dela,
skupinsko ali individualno raziskovalno delo). Organizirane oblike študija po
doktorskem študijskem programu obsegajo najmanj 60 kreditnih točk. Z doktorskim
študijskim programom se določi tudi znanstveni ali umetniški naslov, tvorjen v
skladu z zakonom.
Študijski programi za pridobitev izobrazbe
imajo lahko tudi druge sestavine, določene s statutom visokošolskega zavoda.
35.a člen
(sestavine študijskih programov za
izpopolnjevanje)
Obvezne sestavine študijskih programov za
izpopolnjevanje so:
-      
splošni podatki o programu (ime, vrsta,
trajanje),
-      
opredelitev temeljnih ciljev programa oziroma
splošnih ter predmetno– specifičnih kompetenc, ki se s programom pridobijo,
-      
predmetnik s kreditnim ovrednotenjem študijskih
obveznosti po ECTS in opredelitvijo deleža izbirnosti v programu,
-      
pogoji za vpis in merila za izbiro ob omejitvi
vpisa,
-      
merila za priznavanje znanja in spretnosti,
pridobljenih pred vpisom v program,
-      
načini ocenjevanja,
-      
pogoji za napredovanje po programu,
-      
način izvajanja študija,
-      
pogoji za dokončanje študija.
Študijski programi za izpopolnjevanje imajo
lahko tudi druge sestavine, določene s statutom visokošolskega zavoda.
36. člen
(študijske obveznosti in trajanje študija)
Študijske obveznosti se v študijskih
programih ovrednotijo s kreditnimi točkami po ECTS. Posamezni letnik
študijskega programa obsega 60 kreditnih točk.
Visokošolski strokovni študijski programi
in univerzitetni študijski programi obsegajo od 180 do 240 kreditnih točk in
trajajo tri do štiri leta.
Magistrski študijski programi obsegajo 60
do 120 kreditnih točk in trajajo eno do dve leti, vendar tako, da na istem
strokovnem področju skupaj s študijskim programom prve stopnje trajajo pet let.
Magistrski študijski programi, ki obsegajo 60 kreditnih točk, omogočajo
študentom, ki so na prvi stopnji končali študij, ovrednoten s 180 kreditnimi
točkami, dodatni letnik, tako da si skupaj pridobijo 120 kreditnih točk,
potrebnih za dokončanje magistrskega študijskega programa.
Trajanje študija po študijskih programih,
ki izobražujejo za poklice, urejene z direktivami Evropske unije, mora biti
usklajeno s temi direktivami. Enoviti magistrski študijski programi za druge
poklice v Republiki Sloveniji iz sedmega odstavka 33. člena tega zakona
obsegajo 300 kreditnih točk in trajajo pet let. 
Doktorski študijski programi obsegajo 180
do 240 kreditnih točk in trajajo tri do štiri leta.
Študij po študijskih programih prve in
druge stopnje se lahko izvaja tudi po delih, določenih s programom.
Študijski programi za izpopolnjevanje
obsegajo najmanj 10 in največ 60 kreditnih točk.
37. člen
(študijsko leto in obseg predavanj)
Študijsko leto traja od 1. oktobra do 30.
septembra. 
Dodiplomski študijski programi obsegajo
najmanj 20 in največ 30 ur predavanj, seminarjev in vaj tedensko in 30 tednov
letno. Če študijski program vsebuje praktično usposabljanje, skupna obremenitev
študenta ne sme preseči 40 ur na teden in 42 tednov letno.
Če narava študija to omogoča, se ne glede
na določbe iz prvega in drugega odstavka tega člena s študijskim programom
lahko prilagodita organizacija in časovna razporeditev predavanj, seminarjev in
vaj možnostim študentov (izredni študij). Prilagoditev se opravi na način in po
postopku, določenem s statutom. 
Na način in po postopku, določenem s
statutom, se lahko s študijskim programom prilagodita organizacija in časovna
razporeditev predavanj, seminarjev in vaj na umetniških akademijah.
38. člen
(pogoji za vpis)
V visokošolski študij prve stopnje se lahko
vpiše, kdor je opravil maturo.
V študij po univerzitetnem študijskem
programu na posameznem strokovnem področju se lahko vpiše tudi, kdor je opravil
poklicno maturo po ustreznem programu za pridobitev srednje strokovne izobrazbe
z istega strokovnega področja ter izpit iz enega od predmetov mature.
Ustrezni program za pridobitev srednje
strokovne izobrazbe ter predmet mature iz prejšnjega odstavka se določita s
študijskim programom.
V študij po visokošolskem strokovnem
študijskem programu se lahko vpiše tudi, kdor je opravil poklicno maturo ali
zaključni izpit po ustreznem programu za pridobitev srednje strokovne
izobrazbe, določenem s študijskim programom.
S študijskim programom se lahko kot pogoj
za vpis določijo tudi posebne nadarjenosti oziroma psihofizične sposobnosti.
Umetniška akademija lahko s svojim
študijskim programom določi, da se v študij vpiše tudi, kdor ne izpolnjuje
pogojev iz prvega, drugega oziroma četrtega odstavka tega člena, izkazuje pa
izjemno umetniško nadarjenost.
38.a člen
(pogoji za vpis v magistrski in doktorski
študijski program)
V magistrski študijski program se lahko
vpiše, kdor je končal:
-      
študijski program prve stopnje z ustreznih
strokovnih področij,
-      
študijski program prve stopnje z drugih
strokovnih področij, če je pred vpisom opravil študijske obveznosti, ki so
bistvene za nadaljevanje študija; te obveznosti se določijo glede na različnost
strokovnega področja in obsegajo od 10 do največ 60 kreditnih točk, kandidati
pa jih lahko opravijo med študijem na prvi stopnji, v programih za
izpopolnjevanje ali z opravljanjem izpitov pred vpisom v magistrski študijski
program.
Strokovna področja iz prve alinee in
študijske obveznosti iz druge alinee prejšnjega odstavka se določijo z
magistrskim študijskim programom.
Z magistrskim študijskim programom se lahko
kot pogoj za vpis določijo tudi posebne nadarjenosti oziroma psihofizične
sposobnosti ali ustrezne delovne izkušnje.
V doktorski študijski program se lahko
vpiše, kdor je končal:
-      
študijski program druge stopnje,
-      
študijski program iz četrtega odstavka 36. člena
tega zakona, če je ovrednoten s 300 kreditnimi točkami.
38.b člen
(enakovrednost tujega izobraževanja)
Pogoje za vpis iz 38. in 38.a člena tega
zakona izpolnjuje tudi, kdor je končal enakovredno izobraževanje v tujini.
39. člen
(prehodi)
S študijskimi programi se, v skladu z
merili, ki jih določi Nacionalna agencija Republike Slovenije za kakovost v
visokem šolstvu, določijo pogoji za prehode med študijskimi programi iste
stopnje, ter pogoji za prehod iz višješolskih študijskih programov v študijske
programe prve stopnje.
40. člen
(razpis)
Vpis v študijske programe z javno
veljavnostjo se opravi na podlagi javnega razpisa najpozneje do
30. septembra. Iz upravičenih razlogov, ki jih določi pristojni organ
visokošolskega zavoda, pa najpozneje do 30. oktobra, če tako na podlagi
prošnje kandidata odloči pristojni organ visokošolskega zavoda. Za študenta, ki
se po prvem vpisu v prvi letnik študijskega programa izpiše do 15. oktobra
v študijskem letu, v katerem se je vpisal, se šteje, da se v ta študijski
program ni vpisal.
Vsi kandidati morajo oddati elektronsko
prijavo za vpis prek spletnega portala eVŠ.
Razpise za vpis v dodiplomske študijske
programe visokošolski zavodi objavijo najmanj šest mesecev pred začetkom novega
študijskega leta. Razpis za vpis v dodiplomske študijske programe in enovite
magistrske študijske programe, ki jih izvajajo javni in koncesionirani
visokošolski zavodi, je skupen.
Razpisi za vpis v podiplomske študijske
programe se objavijo najmanj šest mesecev pred začetkom novega študijskega
leta.
Ne glede na tretji in četrti odstavek tega
člena se lahko za študente, vpisane v študijski program, ki mu je akreditacija
prenehala, dodatni razpis za vpis v druge javnoveljavne študijske programe objavi
do 15. oktobra tekočega študijskega leta.
Razpis za vpis obsega:
-      
ime visokošolskega zavoda in njegov naslov,
-      
ime študijskega programa,
-      
kraj izvajanja študijskega programa,
-      
trajanje študija,
-      
pogoje za vpis in merila za izbiro kandidatov v
primeru omejitve vpisa,
-      
predvideno število prostih vpisnih mest,
-      
postopke in roke za prijavo na razpis in za
izvedbo vpisa.
O vsebini razpisa si morata javni
visokošolski zavod in koncesionirani visokošolski zavod pred objavo pridobiti
soglasje Vlade Republike Slovenije.
Postopke in roke iz sedme alinee šestega
odstavka tega člena ter način objave razpisa določi minister, pristojen za
visoko šolstvo.
Visokošolski zavodi in visokošolske
prijavno-informacijske službe vročajo oziroma posredujejo kandidatom v
seznanitev dokumente in obvestila v zvezi z razpisom za vpis z odložitvijo
dokumenta oziroma obvestila v spletni portal eVŠ.
Visokošolski zavod oziroma visokošolska
prijavno-informacijska služba o vložitvi dokumenta oziroma obvestila iz
prejšnjega odstavka preko portala eVŠ tudi obvesti kandidata, in sicer da je
prejel dokument, ki mu ga je treba vročiti, ali obvestilo, s katerim mora biti
seznanjen. Informativno sporočilo o elektronsko odloženem dokumentu oziroma
obvestilu kandidat prejme na svoj elektronski naslov, ki ga je sporočil ob
prijavi, in s sporočilom na številko svojega mobilnega telefona, če jo je
sporočil ob prijavi za vpis preko portala eVŠ.
Kandidat prevzame dokument oziroma
obvestilo s spletnega portala eVŠ v elektronski obliki po predhodni
avtentikaciji. Šteje se, da je bil kandidat seznanjen z vsebino dokumenta
oziroma obvestila z vpisom v spletni portal eVŠ.
Ob osebni vročitvi dokumenta preko portala
eVŠ kandidat elektronsko potrdi elektronsko vročilnico. Dan elektronske
potrditve elektronske vročilnice iz prejšnjega stavka se šteje za dan vročitve
dokumenta. Če kandidat dokumenta ne prevzame v petih dneh od dneva prejema
informativnega sporočila o elektronsko odloženem dokumentu na portalu eVŠ,
velja vročitev za opravljeno z dnem preteka tega roka.
Elektronska vročilnica iz prejšnjega
odstavka mora vsebovati naslednje podatke:
-      
številko dokumenta,
-      
navedbo prejemnika (kandidata),
-      
naslov prejemnika (kandidata) in
-      
datum in uro vročitve.
41. člen
(omejitev vpisa)
Visokošolski zavod lahko omeji vpis v
študijske programe, ki se izvajajo v okviru javne službe, če število prijav za
vpis bistveno presega število razpisanih mest oziroma njegove zmogljivosti
(kadrovske, prostorske, opremske in druge).
Pri izbiri kandidatov za vpis v
visokošolske strokovne in univerzitetne študijske programe se upošteva splošni
uspeh, dosežen pri maturi, poklicni maturi oziroma zaključnem izpitu, ter
splošni učni uspeh, dosežen v tretjem in četrtem letniku srednje šole, lahko pa
tudi uspeh pri posameznih, s študijskim programom določenih predmetih mature, poklicni
maturi oziroma zaključnega izpita ter pri posameznih predmetih iz tretjega in četrtega
letnika srednje šole.
Pri izbiri kandidatov za vpis v magistrske
študijske programe se upošteva uspeh pri študiju prve stopnje (povprečna ocena,
ocena diplomskega dela), lahko pa tudi uspeh pri posameznih, s študijskim
programom določenih predmetih oziroma predmetnih področjih prve stopnje oziroma
pri izbirnem izpitu, določenem s študijskim programom.
Pri izbiri kandidatov za vpis v doktorske
študijske programe se upošteva uspeh pri študiju druge stopnje (povprečna
ocena, ocena magistrskega dela), lahko pa tudi uspeh pri izbirnem izpitu,
določenem s študijskim programom, ali pri preizkusu umetniške nadarjenosti
oziroma psihofizičnih sposobnosti.
Visokošolski zavod si mora k omejitvi vpisa
pridobiti soglasje Vlade Republike Slovenije, ki se javno objavi.
42. člen
(znanstveno-raziskovalno in umetniško
delo)
Visokošolski zavodi organizirajo in
izvajajo znanstveno-raziskovalno oziroma umetniško delo ter skrbijo za razvoj
strok. 
Visokošolski zavodi, ki opravljajo javno
službo, izvajajo znanstveno-raziskovalno in umetniško delo v skladu s
programom, ki ga sprejme in objavi senat visokošolskega zavoda po postopku,
določenem za sprejem in objavo študijskih programov. 
Visokošolski zavodi izvajajo
temeljno-raziskovalne, aplikativno-raziskovalne ter razvojne in druge projekte
v skladu z zakonom, ki ureja raziskovalno dejavnost, ter opravljajo svetovalne
in druge storitve.
IV. NACIONALNI PROGRAM VISOKEGA ŠOLSTVA
43. člen
(razveljavljen)
44. člen
(vsebina nacionalnega programa)
Nacionalni program visokega šolstva: 
-      
opredeli cilje visokega šolstva, 
-      
določi študijska, znanstveno-raziskovalna in
umetniška področja nacionalnega pomena, 
-      
opredeli dejavnosti, potrebne za razvoj in
učinkovito delo v visokem šolstvu, 
-      
določi standarde za opravljanje visokošolske
dejavnosti, 
-      
določi okvirni obseg potrebnih sredstev za
izvedbo nacionalnega programa. 
Nacionalni program visokega šolstva in
nacionalni program raziskovalne dejavnosti morata biti pri opredeljevanju
raziskovalnih področij usklajena.
45. člen
(priprava nacionalnega programa)
Nacionalni program visokega šolstva sprejme
Državni zbor. 
Predlog nacionalnega programa oblikuje
Vlada Republike Slovenije na podlagi strokovnih izhodišč, ki jih pripravi Svet
Republike Slovenije za visoko šolstvo v sodelovanju s Svetom za znanost in
tehnologijo Republike Slovenije. 
Sredstva, potrebna za uresničitev
nacionalnega programa visokega šolstva, se določijo v proračunu Republike
Slovenije.
46. člen
(izvajanje nacionalnega programa)
Nacionalni program visokega šolstva izvajajo
javni visokošolski zavodi, skupnost študentov in študentski domovi. 
Nacionalni program visokega šolstva izvajajo
tudi visokošolski zavodi in študentski domovi na podlagi koncesije. 
Pri izvajanju nacionalnega programa lahko z
visokošolskimi zavodi sodelujejo tudi raziskovalne organizacije. 
O razmestitvi študijskih programov, s katerimi
se uresničuje nacionalni program visokega šolstva, odloči Vlada Republike
Slovenije.
47. člen
(podelitev koncesije)
Koncesija za opravljanje javne službe v
visokem šolstvu se dodeli z odločbo Vlade Republike Slovenije na podlagi
javnega razpisa. 
Koncesija za opravljanje javne službe
dejavnosti študentskih domov se dodeli z odločbo ministrstva, pristojnega za
visoko šolstvo, na podlagi javnega razpisa.
V javnem razpisu se navedejo zlasti:
predmet koncesije, pogoji za opravljanje javne službe, čas, za katerega se
dodeljuje koncesija, rok, do katerega se sprejemajo prijave, ter rok, v katerem
bodo prijavljeni obveščeni o izbiri. 
Razmerja med koncedentom in koncesionarjem
se uredijo s pogodbo o koncesiji, ki se sklene v pisni obliki. 
S pogodbo se uredijo zlasti: 
-      
obseg izvajanja javne službe, 
-      
začetek izvajanja javne službe, 
-      
rok za odpoved koncesije, ki ne sme biti krajši
od roka, potrebnega za dokončanje študija, podaljšanega za dve leti, 
-      
sredstva, ki jih za opravljanje javne službe
zagotavlja koncedent, 
-      
upravljanje in razpolaganje s premoženjem,
pridobljenim iz javnih sredstev.
V. SVET REPUBLIKE SLOVENIJE ZA VISOKO ŠOLSTVO
48. člen
(ustanovitev Sveta Republike Slovenije za
visoko šolstvo)
Vlada Republike Slovenije ustanovi Svet
Republike Slovenije za visoko šolstvo kot posvetovalni organ (v nadaljnjem
besedilu: Svet za visoko šolstvo).
Svet za visoko šolstvo uredi način svojega
dela s poslovnikom.
49. člen
(naloge Sveta za visoko šolstvo)
Svet za visoko šolstvo opravlja naslednje
naloge:
-      
svetuje pri strokovnih izhodiščih in
oblikovanju nacionalnega programa visokega šolstva,
-      
svetuje pri pripravi in spreminjanju
visokošolske zakonodaje,
-      
svetuje pri načrtovanju razvoja visokega
šolstva,
-      
daje mnenje k nacionalnemu ogrodju
kvalifikacij,
-      
opravlja druge naloge v skladu z zakonom.
Svet za visoko šolstvo pri svojem delu
sodeluje s strokovnimi sveti za posamezna področja vzgoje in izobraževanja ter
znanosti in tehnologije in Nacionalno agencijo Republike Slovenije za kakovost
v visokem šolstvu.
Administrativno-tehnične naloge za Svet za
visoko šolstvo opravlja ministrstvo, pristojno za visoko šolstvo, ki zagotavlja
tudi sredstva za njegovo delovanje.
50. člen
(sestava Sveta za visoko šolstvo)
Svet za visoko šolstvo ima predsednika in
23 članov. Sestavljajo ga strokovnjaki s področja visokega šolstva ter znanosti
in tehnologije, gospodarstva, predstavniki študentov visokošolskih zavodov in
višjih strokovnih šol ter socialnih partnerjev. Njegovi člani so tudi štirje
rektorji univerz, ki jih izbere rektorska konferenca, predsednik Slovenske
akademije znanosti in umetnosti, predsednik sveta Nacionalne agencije Republike
Slovenije za kakovost v visokem šolstvu ter predsednik Inženirske akademije
Slovenije.
Svet za visoko šolstvo mora biti sestavljen
tako, da se zagotovi zastopanost večine študijskih in večine
znanstveno-raziskovalnih področij.
Predsednika in 16 članov imenuje Vlada
Republike Slovenije, od tega:
-      
dva visokošolska učitelja oziroma znanstvena
delavca izmed kandidatov, ki jih predlagajo visokošolski zavodi,
-      
dva visokošolska učitelja oziroma znanstvena
delavca izmed kandidatov, ki jih predlagajo javni raziskovalni zavodi,
-      
enega izmed članov iz razreda umetnosti
Slovenske akademije znanosti in umetnosti izmed kandidatov, ki jih predlaga
Slovenska akademija znanosti in umetnosti,
-      
dva predstavnika zaposlenih na visokošolskih
ali raziskovalnih zavodih, izmed kandidatov, ki jih predlagajo reprezentativni
sindikati na področju visokega šolstva,
-      
enega predstavnika višjih strokovnih šol izmed
kandidatov, ki jih predlaga reprezentativno združenje višjih strokovnih šol,
-      
štiri predstavnike gospodarstva izmed
kandidatov, ki jih predlagajo reprezentativna združenja delodajalcev,
-      
štiri predstavnike študentov, od teh je en
študent višjih strokovnih šol, izmed kandidatov, ki jih predlaga
reprezentativna organizacija študentov v sodelovanju s študentskimi sveti.
Mandat predsednika in članov Sveta za
visoko šolstvo traja štiri leta, mandat predstavnikov študentov pa dve leti.
Mandat študentu predčasno preneha, če izgubi status študenta.
50.a člen
(črtan)
50.b člen
(črtan)
50.c člen
(črtan)
51. člen
(črtan)
V.a JAVNA AGENCIJA 
51.a člen
(črtan)
51.b člen
(črtan)
51.c člen
(črtan)
51.č člen
(črtan)
51.d člen
(črtan)
V.b NACIONALNA AGENCIJA ZA KAKOVOST V VISOKEM ŠOLSTVU
51.e člen
(ustanovitev Nacionalne agencije Republike
Slovenije za kakovost v visokem šolstvu)
Republika Slovenija ustanovi Nacionalno
agencijo Republike Slovenije za kakovost v visokem šolstvu (v nadaljnjem
besedilu: agencija) kot osebo javnega prava za zagotavljanje kakovosti v
visokem šolstvu ter za razvojno in svetovalno delo na področju, za katerega je
ustanovljena.
Ustanovitveni akt, ki se objavi v Uradnem
listu Republike Slovenije, sprejme Vlada Republike Slovenije. Vlada Republike
Slovenije izvaja ustanoviteljske pravice v imenu Republike Slovenije. V
ustanovitvenem aktu se določijo:
-      
ime in sedež agencije,
-      
namen agencije,
-      
naloge oziroma dejavnosti agencije,
-      
sestava organov agencije ter število in
mandatna doba članov teh organov,
-      
pristojnosti organov agencije,
-      
razmerja agencije do ustanovitelja,
-      
razmerja agencije do drugih subjektov,
-      
sredstva, ki jih ustanovitelj namenja za
ustanovitev in začetek dela agencije,
-      
način financiranja agencije,
-      
odgovornost ustanovitelja za obveznosti
agencije,
-      
druga vprašanja, pomembna za ustanovitev in
delovanje agencije,
-      
druga vprašanja, za katera ta ali drug zakon
določa, da morajo biti urejena v ustanovitvenem aktu.
Pri svojem delovanju je agencija samostojna
in neodvisna. Zavezujejo jo načela strokovnosti, nepristranosti, zakonitosti in
politične nevtralnosti.
Agencija je neposredni nevladni proračunski
uporabnik.
Agencija po javnem pooblastilu na podlagi
tega zakona ureja pravna razmerja in odloča v posamičnih stvareh. Pri izvajanju
teh nalog agencija izdaja:
-      
splošne akte za izvrševanje javnih pooblastil,
ki se objavijo v Uradnem listu Republike Slovenije,
-      
posamične upravne akte za odločanje v
posamičnih javnopravnih stvareh.
Če s tem zakonom ni določeno drugače,
agencija o posamičnih pravicah in zahtevkih strank odloča po postopku, določenem
z zakonom, ki ureja splošni upravni postopek.
51.f člen
(naloge agencije)
Agencija ima naslednje naloge:
-      
skrbi za delovanje sistema zagotavljanja
kakovosti v visokem šolstvu in višjem strokovnem izobraževanju,
-      
določi postopke in merila za zunanje evalvacije
in akreditacije ter druga merila in predpise,
-      
določi minimalne standarde za izvolitev v
nazive visokošolskih učiteljev, znanstvenih delavcev in visokošolskih
sodelavcev na visokošolskih zavodih,
-      
izvaja zunanje evalvacije visokošolskih zavodov
ter študijskih programov in višjih strokovnih šol,
-      
izvaja prve akreditacije visokošolskih zavodov,
akreditacije študijskih programov, podaljšanje akreditacije visokošolskih
zavodov in akreditacije sprememb visokošolskih zavodov,
-      
preveri spremembe obveznih sestavin študijskih
programov in v primeru večjih pomanjkljivosti oziroma neskladnosti ukrepa v skladu z a51.t členom
tega zakona,
-      
vzpostavi in posodablja register strokovnjakov,
-      
imenuje skupine strokovnjakov za zunanje
evalvacije in akreditacije ter organizira in sodeluje pri njihovem
izobraževanju,
-      
javno objavlja odločitve agencije, evalvacijska
poročila, letna evalvacijska in akreditacijska poročila ter analize agencije,
ki morajo biti transparentne in dostopne,
-      
vodi javno dostopno evidenco akreditiranih visokošolskih
zavodov in študijskih programov,
-      
vodi javno dostopno evidenco pogodb za
izvajanje visokošolskega transnacionalnega izobraževanja,
-      
posreduje ministrstvu, pristojnemu za visoko
šolstvo, podatke za vpis v eVŠ iz 81.č in 81.d člena tega zakona,
-      
sodeluje z visokošolskimi zavodi in višjimi
strokovnimi šolami, jim svetuje in spodbuja izvajanje samoevalvacij,
-      
sodeluje z mednarodnimi institucijami ali
organi za zagotavljanje kakovosti visokega šolstva,
-      
skrbi za skladnost delovanja agencije z
evropskimi standardi in
mednarodnimi načeli na področju zagotavljanja kakovosti,
-      
zbira in analizira poročila o samoevalvacijah
in zunanjih evalvacijah visokošolskih zavodov in višjih strokovnih šol,
-      
opravlja razvojne naloge na področju, za
katerega je ustanovljena,
-      
opravlja druge naloge v skladu s tem zakonom in
ustanovitvenim aktom.
51.g člen
(organi agencije)
Organi agencije so: svet agencije, direktor
in pritožbena komisija.
51.h člen
(svet agencije)
Svet agencije je najvišji organ odločanja
agencije.
Člani sveta agencije delujejo strokovno,
samostojno in neodvisno ter pri svojem delovanju niso vezani na sklepe,
stališča in navodila institucij, ki so jih imenovale, ali drugih institucij.
Člani sveta agencije pri izvajanju nalog in
sprejemanju odločitev upoštevajo načela preprečevanja konflikta interesov in
načela nepristranskosti. V ta
namen podpišejo posebno izjavo, s katero se zavežejo k spoštovanju načel,
določenih v tem členu.
Svet agencije sestavlja 11 članov:
-      
tri člane imenuje rektorska konferenca,
-      
enega člana imenuje reprezentativno združenje
samostojnih visokošolskih zavodov,
-      
enega člana imenuje reprezentativno združenje
višjih strokovnih šol,
-      
dva člana študenta imenuje reprezentativna
organizacija študentov v sodelovanju s študentskimi sveti,
-      
enega člana imenujejo reprezentativna združenja
delodajalcev po dogovoru,
-      
enega člana imenujejo reprezentativni sindikati
na področju visokega šolstva po dogovoru,
-      
dva člana imenuje Vlada Republike Slovenije na
podlagi javnega poziva, in sicer enega izmed strokovnjakov na področju visokega
šolstva ali zagotavljanja kakovosti v njem, ki študirajo ali delajo v Republiki
Sloveniji, ter enega izmed strokovnjakov na področju visokega šolstva ali
zagotavljanja kakovosti v njem, ki študirajo ali delajo v tujini.
Svet agencije se konstituira in lahko
prične z delom, ko je imenovanih vsaj šest članov.
Mandat članov sveta agencije traja šest
let, mandat predstavnikov študentov pa dve leti. Mandat študentu predčasno
preneha, če izgubi status študenta. Posamezni član je lahko ponovno imenovan, toda
le največ dvakrat zaporedoma. Predsednika sveta agencije in njegovega
namestnika izvolijo člani izmed sebe.
Za člana sveta agencije ne morejo biti
imenovani rektorji in prorektorji univerz, dekani, člani senatov univerz,
njihovih članic ali samostojnih visokošolskih zavodov in direktorji članic
univerz in drugih samostojnih visokošolskih zavodov ali drugih organizacij z
dejavnostjo visokošolskega izobraževanja ter ravnatelji oziroma direktorji
višjih strokovnih šol.
Člana sveta agencije se predčasno razreši,
če:
-      
se ne udeleži treh
zaporednih sej sveta agencije,
-      
predloži izjavo o odstopu,
-      
ne izpolnjuje več pogojev za imenovanje.
V primerih iz prejšnjega odstavka
predsednik sveta agencije pozove institucijo, ki je tega člana imenovala, da
imenuje novega člana. Z imenovanjem novega člana je dotedanji član razrešen.
Mandat novega člana traja do izteka mandata člana, ki ga je nadomestil.
Člani sveta agencije se ob pričetku svojega
mandata udeležijo strokovnega usposabljanja s področja dela sveta agencije, ki ga
organizira agencija.
Naloge sveta agencije so:
-      
imenuje in razrešuje direktorja agencije,
-      
imenuje in razrešuje člane pritožbene komisije
in njihove namestnike,
-      
določi postopke in merila za zunanje evalvacije
in akreditacije, ECTS ter druga merila,
-      
določi postopke in merila za zunanje evalvacije
višjih strokovnih šol,
-      
določi minimalne standarde za izvolitev v
nazive visokošolskih učiteljev, znanstvenih delavcev in visokošolskih
sodelavcev na visokošolskih zavodih,
-      
odloča o akreditacijah visokošolskih zavodov in
njihovih spremembah,
-      
odloča o akreditacijah študijskih programov in
evalvacijah vzorca študijskih programov,
-      
določi merila za uvrstitev strokovnjakov v
register strokovnjakov za zunanje evalvacije in akreditacije,
-      
imenuje skupine strokovnjakov za zunanje
evalvacije in akreditacije,
-      
določi postopke in merila za zagotavljanje
kakovosti delovanja agencije ter zunanjo evalvacijo agencije skladno z
evropskimi standardi,
-      
določa obvezne sestavine pogodbe iz drugega in
četrtega odstavka 33.c člena tega zakona,
-      
določi druge oblike in pogoje visokošolskega
transnacionalnega izobraževanja,
-      
spremlja evropske standarde in mednarodna načela na področju zagotavljanja kakovosti v visokem
šolstvu,
-      
sodeluje pri pripravi predloga finančnega
načrta agencije in daje soglasje k načrtu dela ter poročilu o delu in
poslovanju,
-      
opravlja druge naloge v skladu s tem zakonom in
ustanovitvenim aktom.
Svet agencije sprejema odločitve z večino
glasov vseh članov.
51.i člen
(direktor)
Direktorja imenuje in razrešuje svet
agencije na podlagi javnega natečaja v skladu s pogoji in merili, določenimi s
tem zakonom. Direktor je imenovan za dobo petih let in je lahko ponovno
imenovan.
Za direktorja agencije je lahko imenovana
oseba, ki:
-      
ima najmanj izobrazbo, pridobljeno po
študijskem programu druge stopnje v skladu s tem zakonom oziroma izobrazbo, ki
ustreza ravni izobrazbe, pridobljene po študijskih programih druge stopnje,
-      
ima najmanj deset let delovnih izkušenj skladno
z zakonom, ki ureja položaj javnih uslužbencev,
-      
ima izkušnje na področju visokega šolstva ali
zagotavljanja kakovosti v visokem šolstvu,
-      
izkazuje znanje angleškega jezika na višji
ravni,
-      
ima vodstvene izkušnje,
-      
ni bil pravnomočno obsojen zaradi naklepnega
kaznivega dejanja, ki se preganja po uradni dolžnosti, na nepogojno kazen
zapora v trajanju več kot šest mesecev.
Če direktorju preneha funkcija, svet
agencije imenuje vršilca dolžnosti direktorja brez javnega natečaja do
imenovanja novega direktorja, vendar največ za šest mesecev.
Direktorja se predčasno razreši:
-      
če tako zahteva sam,
-      
če ne izpolnjuje več pogojev za imenovanje,
-      
če stori dejanje, ki je v zakonu, ki ureja
položaj javnih uslužbencev, določeno kot hujša disciplinska kršitev,
-      
če svoje delo opravlja nevestno, nestrokovno
ali se izkaže, da po delovnih in strokovnih kvalitetah ni primeren za
opravljanje dela na položaju direktorja,
-      
če agencija ne dosega zadovoljivih delovnih
rezultatov oziroma če pri njenem delu prihaja do ponavljajočih se napak ali do
težje napake.
Naloge direktorja so naslednje:
-      
organizira in vodi delo ter poslovanje
agencije,
-      
predstavlja in zastopa agencijo,
-      
skrbi za izvajanje sklepov sveta agencije,
-      
posreduje splošne akte iz prve alinee petega
odstavka 51.e člena tega zakona v objavo v Uradni list Republike Slovenije,
-      
zagotavlja, da agencija posluje v skladu z
zakonom, ustanovitvenim aktom in splošnimi akti agencije,
-      
sprejema splošne akte, ki urejajo poslovanje in
delo agencije, za katere ni pristojen drug organ po tem zakonu ali
ustanovitvenem aktu,
-      
pripravi predlog finančnega načrta agencije v
sodelovanju s svetom agencije,
-      
sprejema načrt dela agencije, h kateremu si
mora pridobiti soglasje sveta agencije,
-      
pripravi poročilo o delu in poslovanju
agencije, h kateremu si mora pridobiti soglasje sveta agencije,
-      
skrbi za materialno in finančno poslovanje
agencije,
-      
odloča o delovnopravnih pravicah zaposlenih,
-      
sprejema akt o notranji organizaciji in
sistemizaciji delovnih mest,
-      
opravlja druge naloge v skladu s tem zakonom in
ustanovitvenim aktom.
Poročilo o delu in poslovanju agencije
direktor posreduje enkrat letno ustanovitelju, in sicer najpozneje do
31. maja za preteklo leto.
51.j člen
(pritožbena komisija)
Pritožbeno komisijo imenuje svet agencije
na podlagi javnega poziva. Pritožbeno komisijo sestavljajo trije člani, vsak
član ima svojega namestnika. Člani izmed sebe imenujejo predsednika in
namestnika predsednika. Namestnik nadomesti člana v postopkih odločanja v
primeru njegove odsotnosti oziroma izločitve.
Za člana komisije in njegovega namestnika
je lahko imenovana oseba, ki:
-      
ima najmanj izobrazbo, pridobljeno po
študijskem programu druge stopnje v skladu s tem zakonom oziroma izobrazbo, ki
ustreza ravni izobrazbe, pridobljene po študijskih programih druge stopnje,
-      
ima opravljen pravniški državni izpit in
-      
ima vsaj deset let delovnih izkušenj, od tega
vsaj pet let na sodišču.
Mandat predsednika in članov ter njihovih
namestnikov traja štiri leta. Posamezni član oziroma njegov namestnik je lahko
ponovno imenovan, toda le največ dvakrat zaporedoma.
Član oziroma namestnik člana pritožbene
komisije je predčasno razrešen, če predloži izjavo o odstopu.
V primerih iz prejšnjega odstavka svet
agencije imenuje novega člana oziroma namestnika skladno s tem členom. Z
imenovanjem novega člana oziroma namestnika je dotedanji član oziroma namestnik
razrešen. Mandat novega člana oziroma namestnika traja do izteka mandata člana
oziroma namestnika, ki ga je nadomestil.
Pritožbena komisija sprejema odločitve z
večino glasov vseh članov.
51.k člen
(pritožba)
Pritožbena komisija odloča o pritožbah
zoper odločitve sveta agencije v postopkih akreditacij visokošolskih zavodov in
študijskih programov. Pritožbena komisija odloča tudi o pritožbah zoper
odločitve sveta agencije o izdaji soglasij k preoblikovanju visokošolskih
zavodov in spremembam študijskih programov ter izdaji soglasij k pogodbam za
izvajanje visokošolskega transnacionalnega izobraževanja.
Zoper odločitev sveta agencije je mogoče
vložiti pritožbo v 30 dneh od vročitve odločitve sveta agencije.
Pritožbena komisija odloči o pritožbi v
treh mesecih od njene vložitve. Če pritožbena komisija pritožbi ugodi, vrne
zadevo svetu agencije v ponovno odločanje. Odločitev pritožbene komisije je
dokončna, zoper njo pa je možen upravni spor.
51.l člen
(zaposleni v agenciji)
Za zaposlene v agenciji se uporabljajo
predpisi, ki urejajo položaj javnih uslužbencev.
51.m člen
(sredstva za začetek dela in financiranje
agencije)
Ustanovitelj mora zagotoviti agenciji
potrebne prostore, opremo in sredstva za začetek dela.
Sredstva za delo agencije se zagotavljajo
iz državnega proračuna.
51.n člen
(plačilo članov sveta agencije, pritožbene
komisije in skupin strokovnjakov)
Člani sveta agencije, pritožbene komisije
in člani skupin strokovnjakov so upravičeni do plačila ter povračila stroškov
za delo. Način in višino plačila ter povračila stroškov določi svet agencije.
Sredstva za plačilo iz prejšnjega odstavka
se zagotovijo v finančnem načrtu agencije.
51.o člen
(akreditacije in zunanje evalvacije)
Izpolnjevanje pogojev za ustanovitev
visokošolskega zavoda, izvajanje visokošolske dejavnosti in kakovost
visokošolskih zavodov in študijskih programov agencija preverja v postopkih
akreditacije in zunanje evalvacije.
Akreditacije v visokem šolstvu so:
-      
prva akreditacija visokošolskega zavoda,
-      
akreditacija študijskega programa,
-      
podaljšanje akreditacije visokošolskega zavoda
in
-      
akreditacija sprememb visokošolskega zavoda iz
prvega odstavka a51.š člena tega zakona.
Zunanje evalvacije so:
-      
redna evalvacija visokošolskega zavoda,
-      
izredna evalvacija visokošolskega zavoda,
-      
izredna evalvacija študijskega programa,
-      
evalvacija vzorca študijskih programov.
Prva in vsaka podaljšana akreditacija se
visokošolskemu zavodu podeli za največ pet let. Če se odločitev o podaljšanju
akreditacije sprejme pred potekom veljavne akreditacije visokošolskega zavoda,
začne rok veljavnosti akreditacije teči znova. Šteje se, da veljavnost
akreditacije poteče z zaključkom študijskega leta, v katerem se izteče obdobje
podeljene akreditacije.
Akreditacija visokošolskega zavoda preneha,
če:
-      
je izbrisan iz sodnega registra,
-      
mu ni bila podaljšana akreditacija,
-      
ni vložil vloge za podaljšanje akreditacije v
roku iz petega odstavka 14. člena tega zakona.
Akreditacija študijskega programa preneha,
če:
-      
je prenehala akreditacija visokošolskega zavoda
zaradi razlogov, določenih v prejšnjem odstavku,
-      
svet agencije tako odloči v postopku izredne
evalvacije študijskega programa ali visokošolskega zavoda,
-      
to zahteva visokošolski zavod.
51.p člen
(prva
akreditacija visokošolskih zavodov in akreditacija študijskih programov)
V enem mesecu po prejemu popolne vloge za
prvo akreditacijo visokošolskega zavoda ali akreditacijo študijskega programa
svet agencije imenuje skupino strokovnjakov.
Skupina strokovnjakov pripravi poročilo o
izpolnjevanju meril za prvo akreditacijo visokošolskega zavoda ali akreditacijo
študijskega programa v treh mesecih od imenovanja skupine strokovnjakov.
Poročilo o izpolnjevanju meril za prvo akreditacijo visokošolskega zavoda ali
za akreditacijo študijskega programa se pošlje predlagatelju, ki lahko nanj
poda svoje pripombe v enem mesecu od njegovega prejema. Če predlagatelj v roku
enega meseca ne poda pripomb na poročilo, to postane končno. Če predlagatelj
poda pripombe na poročilo, skupina strokovnjakov po presoji utemeljenosti
pripomb v enem mesecu od njihovega prejema pripravi končno poročilo, v katerem
se opredeli do vseh pripomb vlagatelja.
Poročilo o izpolnjevanju meril za prvo
akreditacijo visokošolskega zavoda skupina strokovnjakov pripravi na podlagi
predložene dokumentacije in ogleda prostorov, v katerih bo visokošolski zavod
opravljal dejavnost.
V primeru akreditacije študijskega programa
skupina strokovnjakov opravi ogled prostorov, v katerih bo visokošolski zavod
izvajal študijski program, če je to potrebno zaradi popolne ugotovitve
dejanskega stanja.
Končno poročilo skupine strokovnjakov se
predloži svetu agencije v enem mesecu od priprave tega poročila. Svet agencije
v treh mesecih od prejema končnega poročila odloči o prvi akreditaciji
visokošolskega zavoda ali o akreditaciji študijskega programa, pri čemer ne
upošteva morebitnih pripomb ali novih dokazil predlagatelja, poslanih agenciji
po izdaji končnega poročila skupine strokovnjakov.
Svet agencije lahko:
-      
v postopku prve akreditacije podeli
akreditacijo visokošolskega zavoda za obdobje petih let,
-      
v postopku akreditacije podeli akreditacijo študijskega
programa za nedoločen čas,
-      
v postopku prve akreditacije zavrne vlogo za
akreditacijo visokošolskega zavoda ali
-      
v postopku akreditacije zavrne vlogo za
akreditacijo študijskega programa.
Svet agencije visokošolskemu zavodu podeli
akreditacijo, če so izpolnjeni pogoji za ustanovitev visokošolskega zavoda iz
tega zakona in pogoji iz meril iz tretje alinee enajstega odstavka 51.h člena
tega zakona.
Svet agencije študijskemu programu podeli
akreditacijo, če so izpolnjeni pogoji iz tega zakona in pogoji iz meril iz
tretje alinee enajstega odstavka 51.h člena tega zakona.
51.r člen
(podaljšanje
akreditacije visokošolskega zavoda)
Postopek za podaljšanje akreditacije
visokošolskega zavoda se začne z vložitvijo vloge visokošolskega zavoda v
skladu z določbo petega odstavka 14. člena tega zakona, nadaljuje z zunanjo
evalvacijo ter konča z odločitvijo o podaljšanju akreditacije. Zunanjo
evalvacijo izvede skupina strokovnjakov, ki jo imenuje svet agencije.
Zunanjo evalvacijo praviloma sestavljata
dva večdnevna obiska visokošolskega zavoda. Število članov v skupini
strokovnjakov ter število dni posameznega obiska agencija določi glede na
velikost visokošolskega zavoda in število študijskih programov, ki jih izvaja.
Temelj za zunanjo evalvacijo je samoevalvacijsko poročilo visokošolskega
zavoda.
Skupina strokovnjakov opravi prvi obisk in
pripravi poročilo o ugotovitvah z morebitnimi predlogi za natančnejšo presojo
posameznih področij delovanja zavoda na drugem obisku, povezano predvsem z
organizacijo, izvedbo, spreminjanjem in samoevalvacijo določenih študijskih
programov, v treh mesecih od svojega imenovanja. Poročilo o ugotovitvah v enem
mesecu od njegovega prejema obravnava svet agencije in odloči o predlogih za
drugi obisk.
Drugi obisk skupina strokovnjakov opravi
praviloma tri mesece po odločitvi sveta agencije o predlogih zanj. Na njem
podrobneje in poglobljeno presoja področja delovanja zavoda oziroma študijske
programe, ki jih je s sklepom določil svet agencije. Skupina strokovnjakov
svoje ugotovitve predstavi visokošolskemu zavodu zadnji dan obiska.
Visokošolski zavod se lahko po predstavitvi ugotovitev izreče o njih oziroma
pojasni stanje. Skupina strokovnjakov morebitne pripombe zavoda upošteva pri
pripravi evalvacijskega poročila.
Skupina strokovnjakov mesec dni po drugem
obisku pripravi evalvacijsko poročilo na podlagi presoje samoevalvacijskega
poročila visokošolskega zavoda in druge dokumentacije, ki jo natančno določi
agencija, ter ugotovitev na obisku visokošolskega zavoda. Evalvacijsko poročilo
se pošlje visokošolskemu zavodu, ki lahko nanj poda svoje pripombe v enem
mesecu od njegovega prejema. Če visokošolski zavod v roku ne poda pripomb na
evalvacijsko poročilo, to postane končno. Če visokošolski zavod poda pripombe
na evalvacijsko poročilo, skupina strokovnjakov po presoji utemeljenosti
pripomb v enem mesecu od prejema pripomb pripravi končno evalvacijsko poročilo.
Evalvacijsko poročilo vsebuje presojo
izpolnjevanja meril za akreditacijo ter zunanjo evalvacijo visokošolskega
zavoda in druge sestavine, ki jih natančneje določi svet agencije.
Samoevalvacijsko poročilo visokošolskega
zavoda in končno evalvacijsko poročilo skupine strokovnjakov se predložita
svetu agencije v enem mesecu od priprave končnega evalvacijskega poročila. Svet
agencije v treh mesecih od prejema dokumentacije odloči o podaljšanju
akreditacije visokošolskega zavoda, pri čemer ne upošteva morebitnih pripomb
ali novih dokazil visokošolskega zavoda, poslanih agenciji po izdaji končnega
poročila skupine strokovnjakov, v katerem se opredeli do vseh pripomb
vlagatelja.
Svet agencije v postopku podaljšanja
akreditacije visokošolskega zavoda sprejme eno izmed naslednjih odločitev:
-      
podaljša akreditacijo visokošolskega zavoda za
obdobje petih let,
-      
podaljša akreditacijo visokošolskega zavoda za
krajše obdobje, ki ne sme biti daljše od treh let, ali
-      
ne podaljša akreditacije visokošolskega zavoda.
Svet agencije sprejme odločitev iz druge
alinee prejšnjega odstavka, če so ugotovljene večje pomanjkljivosti oziroma
neskladnosti pri delovanju visokošolskega zavoda ali sistemu zagotavljanja
njegove kakovosti, ter mu naloži rok za njihovo odpravo.
Svet agencije ne podaljša akreditacije
visokošolskega zavoda, če so ugotovljene večje pomanjkljivosti ali neskladnosti
pri delovanju visokošolskega zavoda ali sistemu zagotavljanja njegove kakovosti
v celotnem obdobju od zadnje akreditacije.
Po poteku roka iz devetega odstavka tega
člena svet agencije ponovno opravi evalvacijo, na podlagi katere podaljša
akreditacijo visokošolskega zavoda za obdobje petih let, če niso ugotovljene
večje pomanjkljivosti oziroma neskladnosti pri delovanju visokošolskega zavoda
ali sistemu zagotavljanja njegove kakovosti. Če so te ugotovljene, lahko:
-      
ponovno podaljša akreditacijo visokošolskega
zavoda za krajše obdobje, ki ne sme biti daljše od treh let, ter mu naloži rok
za njihovo odpravo ali
-      
ne podaljša akreditacije visokošolskega zavoda,
če so bile ugotovljene večje pomanjkljivosti oziroma neskladnosti pri delovanju
visokošolskega zavoda ali sistemu zagotavljanja njegove kakovosti v celotnem
obdobju podaljšanja akreditacije za krajše obdobje.
Po poteku roka iz prejšnjega odstavka svet
agencije tretjič opravi evalvacijo, na podlagi katere lahko podaljša
akreditacijo visokošolskega zavoda za obdobje petih let ali je ne podaljša, če so
ponovno ugotovljene večje pomanjkljivosti ali neskladnosti pri delovanju
visokošolskega zavoda ali sistema zagotavljanja njegove kakovosti.
Če svet agencije ne podaljša akreditacije
visokošolskega zavoda, veljavnost akreditacije poteče z zaključkom študijskega
leta, v katerem postane odločitev sveta agencije dokončna. 
51.s člen
(ponovna vloga za prvo akreditacijo)
Če je vloga za prvo akreditacijo
visokošolskega zavoda iz tretje alinee šestega odstavka 51.p člena tega zakona
zavrnjena ali akreditacija visokošolskega zavoda iz tretje alinee osmega
odstavka, druge alinee enajstega odstavka ali dvanajstega odstavka 51.r člena
tega zakona ni podaljšana, lahko ustanovitelj ponovno vloži vlogo za prvo
akreditacijo visokošolskega zavoda po preteku dveh let od dokončnosti odločbe o
akreditaciji.
V primeru zamude roka za vložitev vloge za
podaljšanje akreditacije visokošolskega zavoda iz petega odstavka 14. člena
tega zakona lahko ustanovitelj ponovno vloži vlogo za prvo akreditacijo
visokošolskega zavoda po dokončnosti sklepa o zavrženju.
V primeru zavrnitve vloge za akreditacijo
študijskega programa iz četrte alinee šestega odstavka 51.p člena tega zakona
ali odvzema akreditacije študijskemu programu iz druge alinee šestega odstavka
ali druge alinee sedmega odstavka 51.š člena tega zakona in tretje alinee
tretjega odstavka ali druge alinee šestega odstavka ali druge alinee sedmega
odstavka a51.t člena tega zakona, lahko visokošolski zavod ponovno vloži vlogo
za akreditacijo tega študijskega programa po preteku enega leta od dokončnosti
odločbe o akreditaciji.
a51.š člen
(spremembe visokošolskega zavoda)
Univerza in samostojni visokošolski zavod
mora vložiti vlogo za akreditacijo sprememb visokošolskega zavoda v primeru:
-      
preoblikovanja v drugo vrsto visokošolskega zavoda,
-      
pripojitve, spojitve ali razdelitve
visokošolskih zavodov,
-      
spremembe lokacije izvajanja študijskega
programa ali uvedbe nove lokacije izvajanja študijskega programa.
O vseh ostalih spremembah mora univerza in
samostojni visokošolski zavod obvestiti agencijo v 30 dneh od nastale spremembe
na način, ki ga določi agencija.
51.š člen
(izredna
evalvacija visokošolskih zavodov)
O izvedbi izredne evalvacije visokošolskega
zavoda odloči svet agencije.
Postopek izredne evalvacije visokošolskega
zavoda poteka po enakem postopku kot podaljšanje akreditacije visokošolskega
zavoda z naslednjimi izjemami:
-      
izredno evalvacijo visokošolskega zavoda lahko
uvede svet agencije na lastno ali prejeto pobudo za izvedbo izredne evalvacije,
če upravičeno sumi o večjih pomanjkljivostih oziroma neskladnostih pri
delovanju visokošolskega zavoda oziroma sistemu zagotavljanja kakovosti
visokošolskega zavoda;
-      
agencija pozove visokošolski zavod, da se
izjasni o navedbah v pobudah iz prejšnje alinee v enem mesecu od prejema
poziva. Kadar gre za prejeto pobudo, agencija ne razkrije identitete
prijavitelja;
-      
po izteku roka iz prejšnje alinee svet agencije
sprejme odločitev o morebitni uvedbi postopka izredne evalvacije visokošolskega
zavoda ter o tem obvesti visokošolski zavod. Obvestilo o izredni evalvaciji
visokošolskega zavoda objavi agencija na svoji spletni strani.
Svet agencije po izvedenem postopku izredne
evalvacije visokošolskega zavoda sprejme eno od naslednjih odločitev:
-      
podaljša akreditacijo visokošolskega zavoda za
obdobje petih let,
-      
podaljša akreditacijo visokošolskega zavoda za
krajše obdobje, ki ne sme biti daljše od treh let,
-      
ne podaljša akreditacije visokošolskega zavoda.
Svet agencije sprejme odločitev iz druge
alinee prejšnjega odstavka, če so ugotovljene večje pomanjkljivosti ali
neskladnosti pri delovanju visokošolskega zavoda ali sistemu zagotavljanja
njegove kakovosti, ter mu naloži rok za njihovo odpravo.
Svet agencije ne podaljša akreditacije
visokošolskega zavoda, če so ugotovljene večje pomanjkljivosti ali neskladnosti
pri delovanju visokošolskega zavoda ali sistemu zagotavljanja njegove kakovosti
v celotnem obdobju od zadnje akreditacije.
Po poteku roka za odpravo ugotovljenih
večjih pomanjkljivosti ali neskladnosti iz četrtega odstavka tega člena svet
agencije ponovno opravi evalvacijo, na podlagi katere lahko podaljša
akreditacijo visokošolskega zavoda za obdobje petih let, če niso ugotovljene
večje pomanjkljivosti oziroma neskladnosti pri delovanju visokošolskega zavoda
ali sistemu zagotavljanja njegove kakovosti. Če so te ugotovljene, lahko:
-      
ponovno podaljša akreditacijo visokošolskega
zavoda za krajše obdobje, ki ne sme biti daljše od treh let, ter mu naloži rok
za njihovo odpravo,
-      
odvzame akreditacijo študijskega programa, če
so ugotovljene večje pomanjkljivosti ali neskladnosti pri organizaciji,
izvajanju in spreminjanju študijskega programa ali njegovega dela oziroma
sistemu kakovosti visokošolskega zavoda v celotnem obdobju podaljšanja
akreditacije za krajše obdobje ali
-      
ne podaljša akreditacije visokošolskega zavoda,
če so ugotovljene večje pomanjkljivosti oziroma neskladnosti pri delovanju
visokošolskega zavoda ali sistemu zagotavljanja njegove kakovosti v celotnem
obdobju podaljšanja akreditacije za krajše obdobje.
Po poteku ponovnega roka svet agencije
tretjič opravi evalvacijo, na podlagi katere lahko:
-      
podaljša akreditacijo visokošolskega zavoda za
obdobje petih let,
-      
odvzame akreditacijo študijskega programa, če
so spet ugotovljene večje pomanjkljivosti ali neskladnosti pri organizaciji,
izvajanju in spreminjanju študijskega programa ali njegovega dela oziroma
sistemu kakovosti visokošolskega zavoda,
-      
ne podaljša akreditacije visokošolskega zavoda,
če so ponovno ugotovljene večje pomanjkljivosti ali neskladnosti pri delovanju
visokošolskega zavoda ali sistemu zagotavljanja njegove kakovosti.
a51.t člen
(izredna evalvacija študijskega programa)
O izvedbi izredne evalvacije študijskega
programa odloči svet agencije.
Postopek izredne evalvacije študijskega
programa poteka po enakem postopku kot izredna evalvacija visokošolskega
zavoda:
-      
izredno evalvacijo študijskega programa lahko
uvede svet agencije na lastno ali prejeto pobudo za izvedbo izredne evalvacije,
če upravičeno sumi o večjih pomanjkljivostih oziroma neskladnostih pri
organizaciji, izvajanju in spreminjanju študijskega programa ali njegovega dela
oziroma sistema zagotavljanja kakovosti visokošolskega zavoda;
-      
agencija pozove visokošolski zavod, da se
izjasni o navedbah v pobudah iz prejšnje alinee v enem mesecu od prejema
poziva. Kadar gre za prejeto pobudo, agencija ne razkrije identitete
prijavitelja;
-      
po izteku roka iz prejšnje alinee svet agencije
sprejme odločitev o morebitni uvedbi postopka izredne evalvacije študijskega
programa ter o tem obvesti visokošolski zavod. Obvestilo o izredni evalvaciji
študijskega programa objavi agencija na svoji spletni strani.
Svet agencije po izvedenem postopku izredne
evalvacije študijskega programa sprejme eno od naslednjih odločitev:
-      
ugotovi ustreznost izvajanja študijskega
programa;
-      
ugotovi delno ustreznost izvajanja študijskega
programa;
-      
odvzame akreditacijo študijskega programa.
Svet agencije sprejme odločitev iz druge
alinee prejšnjega odstavka, če so ugotovljene večje pomanjkljivosti ali
neskladnosti pri organizaciji, izvajanju in spreminjanju študijskega programa
ali njegovega dela oziroma sistemu zagotavljanja kakovosti visokošolskega
zavoda, ter mu naloži rok za njihovo odpravo, ki ne sme biti daljši od treh
let.
Svet agencije odvzame akreditacijo
študijskega programa, če so ugotovljene večje pomanjkljivosti oziroma
neskladnosti iz četrtega odstavka tega člena v celotnem obdobju trajanja
študijskega programa.
Po poteku roka za odpravo ugotovljenih
večjih pomanjkljivosti ali neskladnosti iz četrtega odstavka tega člena svet
agencije ponovno opravi evalvacijo, na podlagi katere lahko ugotovi ustreznost
izvajanja študijskega programa, če niso ugotovljene večje pomanjkljivosti ali
neskladnosti pri organizaciji, izvajanju in spreminjanju študijskega programa
ali njegovega dela oziroma sistemu zagotavljanja kakovosti visokošolskega
zavoda. Če so te ugotovljene, lahko:
-      
ponovno ugotovi delno ustreznost izvajanja
študijskega programa, ter visokošolskemu zavodu naloži rok za odpravo
pomanjkljivosti oziroma neskladnosti, ki ne sme biti daljši od treh let ali
-      
odvzame akreditacijo študijskega programa, če
so ugotovljene večje pomanjkljivosti ali neskladnosti pri organizaciji,
izvajanju in spreminjanju študijskega programa ali njegovega dela oziroma
sistemu zagotavljanja kakovosti visokošolskega zavoda v celotnem obdobju, za
katerega je ugotovil delno ustreznost izvajanja študijskega programa.
Po poteku roka iz prve alinee prejšnjega
odstavka svet agencije tretjič opravi evalvacijo, na podlagi katere lahko:
-      
ugotovi ustreznost izvajanja študijskega
programa;
-      
odvzame akreditacijo študijskega programa, če
so ponovno ugotovljene večje pomanjkljivosti ali neskladnosti pri organizaciji,
izvajanju in spreminjanju študijskega programa ali njegovega dela oziroma
sistemu zagotavljanja kakovosti visokošolskega zavoda.
b51.t člen
(odvzem akreditacije študijskega programa)
V primeru odvzema akreditacije študijskega
programa iz druge alinee šestega odstavka in druge alinee sedmega odstavka 51.š
člena ter tretje alinee tretjega odstavka, druge alinee šestega odstavka in
druge alinee sedmega odstavka tega zakona, visokošolski zavod z naslednjim
študijskim letom za ta študijski program ne sme več razpisati vpisnih mest za
vpis v prvi letnik ali po merilih za prehode v višji letnik.
Ne glede na določbo četrtega odstavka 32.
člena tega zakona se šteje, da je študijski program iz prejšnjega odstavka
javnoveljaven za obdobje od vpisa zadnje generacije v prvi letnik za čas
trajanja programa, podaljšanega za eno leto, pri čemer obdobje javne
veljavnosti študijskega programa ne more biti krajše od veljavnosti
akreditacije.
c51.t člen
(evalvacija vzorca študijskih programov)
Agencija izvaja letne evalvacije vzorca
študijskih programov z namenom svetovanja visokošolskim zavodom pri
zagotavljanju kakovosti študijskih programov.
Vzorec študijskih programov določi svet
agencije. Visokošolski zavodi lahko podajo predlog za vključitev posameznih
študijskih programov v vzorec.
Evalvacija vzorca študijskih programov je
določena v letnem načrtu agencije tako, da je vsako leto v vzorcu najmanj
2 % akreditiranih študijskih programov, ki se v tem letu izvajajo na
visokošolskih zavodih v Republiki Sloveniji.
Agencija na spletni strani javno objavi
seznam študijskih programov, ki so vključeni v vzorec za evalvacijo študijskih
programov.
Postopek se začne s sklepom sveta agencije
o začetku postopka evalvacije vzorca študijskih programov, ki ga svet agencije
pošlje visokošolskim zavodom, ki izvajajo študijske programe. Postopek se
zaključi s priporočili visokošolskim zavodom za izboljšanje kakovosti
študijskega programa. Podrobnejši postopek evalvacije vzorca študijskih
programov sprejme svet agencije.
51.t člen
(evalvacija višjih strokovnih šol)
Agencija opravlja tudi evalvacije višjih
strokovnih šol skladno z merili in postopki, ki jih določi svet agencije. Pri
tem se smiselno uporabljajo določbe tega zakona, ki urejajo zunanjo evalvacijo
visokošolskih zavodov.
51.u člen
(oblikovanje skupin strokovnjakov)
Skupine strokovnjakov so skupine
strokovnjakov za akreditacije in skupine strokovnjakov za zunanje evalvacije. V
skupine strokovnjakov se imenujejo strokovnjaki iz registra strokovnjakov, ki
ga vodi agencija. Sestavljajo jih vsaj trije člani, od tega vsaj en tuj
strokovnjak in en študent.
Pri izvajanju nalog in sprejemanju
odločitev v postopkih akreditacij in evalvacij strokovnjaki upoštevajo načela
preprečevanja konflikta interesov in načela nepristranosti. V ta namen
podpišejo posebno izjavo, s katero se zavežejo k spoštovanju načel, določenih v
tem členu.
51.v člen
(javne evidence)
Agencija vodi javne evidence o:
-      
akreditacijah visokošolskih zavodov,
-      
akreditacijah študijskih programov,
-      
evalvacijah visokošolskih zavodov in
evalvacijah izvajanja študijskih programov ter višjih strokovnih šol,
-      
sklenjenih pogodbah in izdanih soglasjih glede
transnacionalnega izobraževanja,
-      
izdanih soglasjih k preoblikovanju
visokošolskih zavodov in k spremembam študijskih programov.
Javna evidenca akreditacij visokošolskih
zavodov vsebuje naslednje podatke:
-      
datum in številko akreditacijske odločbe,
-      
obdobje veljavnosti akreditacije,
-      
vrsto visokošolskega zavoda,
-      
ime in sedež oziroma naslov visokošolskega
zavoda ter ime in naslov njegovih dislociranih enot,
-      
študijsko področje in znanstvenoraziskovalno
oziroma umetniško disciplino, za katero je visokošolski zavod ustanovljen,
-      
ime ustanovitelja,
-      
ime in priimek predvidenega zastopnika
visokošolskega zavoda,
-      
datum in številko odločbe o podaljšanju
akreditacije.
Javna evidenca akreditacij študijskih
programov vsebuje naslednje podatke:
-      
datum in številko akreditacijske odločbe,
-      
obdobje veljavnosti akreditacije,
-      
ime in sedež oziroma naslov ter vrsto
visokošolskega zavoda, ki študijski program akreditira,
-      
ime in šifro študijskega programa, ki ga
visokošolski zavod izvaja,
-      
študijsko področje (ISCED, Frascati) in
razvrstitev po standardni klasifikaciji izobraževanja (KLASIUS),
-      
stopnjo študijskega programa,
-      
datum in številko odločbe o podaljšanju
akreditacije,
-      
trajanje javne veljavnosti študijskega
programa. 
Javna evidenca evalvacij visokošolskih
zavodov in izvajanja študijskih programov ter višjih strokovnih šol vsebuje
naslednje podatke:
-      
datum in številko končnega evalvacijskega poročila
visokošolskega zavoda, študijskega programa ali višje strokovne šole,
-      
datum oziroma obdobje izvedene evalvacije,
-      
ime in sedež oziroma naslov ter vrsto
evalviranega visokošolskega zavoda ali višje strokovne šole,
-      
ime in stopnjo evalviranega študijskega programa,
-      
vrsto evalvacije,
-      
datum morebitnih pripomb visokošolskega zavoda
ali višje strokovne šole k evalvacijskemu poročilu.
Javna evidenca sklenjenih pogodb in izdanih
soglasij glede transnacionalnega izobraževanja vsebuje naslednje podatke:
-      
datum izdaje soglasja k sklenjeni pogodbi,
-      
obdobje veljavnosti soglasja k pogodbi,
-      
ime in sedež oziroma naslov visokošolskega
zavoda, ki je nosilec študijskega programa,
-      
ime in sedež oziroma naslov visokošolskega
zavoda, ki izvaja študijski program v drugi državi,
-      
ime transnacionalnega študijskega programa,
-      
ime in priimek zastopnika visokošolskega
zavoda, ki izvaja študijski program v drugi državi.
Javna evidenca izdanih soglasij k
preoblikovanju visokošolskih zavodov in k spremembam študijskih programov
vsebuje naslednje podatke:
-      
datum in številko soglasja,
-      
ime in sedež oziroma naslov visokošolskega
zavoda,
-      
ime in stopnjo študijskega programa, za
spremembo katerega je bilo izdano soglasje.
Osebni podatki iz tega člena se zbirajo,
obdelujejo, shranjujejo in posredujejo za potrebe zagotavljanja kakovosti v
visokem šolstvu.
51.z člen
(register strokovnjakov)
Agencija vodi register strokovnjakov, ki
vsebuje naslednje osebne podatke:
-      
ime in priimek strokovnjaka,
-      
strokovni oziroma znanstveni naslov,
-      
spol,
-      
davčno številko,
-      
državljanstvo,
-      
podatke o stalnem in začasnem prebivališču,
-      
podatke o izobrazbi,
-      
podatke o zaposlitvi in statusu strokovnjaka,
-      
strokovno, raziskovalno ali delovno področje,
-      
podatke o kvalifikacijah ter kompetencah.
Register strokovnjakov ni javna evidenca.
Osebni podatki iz tega člena se zbirajo,
obdelujejo, shranjujejo in posredujejo za potrebe zagotavljanja kakovosti v
visokem šolstvu.
51.ž člen
(shranjevanje evidenc in dokumentacija)
Evidence iz 51.v in register strokovnjakov
iz 51.z člena tega zakona se trajno hranijo v skladu s posebnimi predpisi.
Določila v zvezi z vodenjem, uporabo in shranjevanjem osebnih podatkov iz
evidenc po tem zakonu se uporabljajo tudi za dokumentacijo, na podlagi katere
so bili zbrani osebni podatki.
VI. VISOKOŠOLSKI UČITELJI, ZNANSTVENI DELAVCI
IN VISOKOŠOLSKI SODELAVCI
52. člen
(učitelji)
Visokošolski učitelji so docent, izredni
profesor in redni profesor ter lektor. 
Visokošolski učitelji v visokošolskih
strokovnih programih so tudi predavatelji in višji predavatelji.
Visokošolski učitelji so nosilci
izobraževalnega, umetniškega in raziskovalnega programa. Pri svojem delu
sledijo in prispevajo k razvoju znanosti, umetnosti in stroke na področju, za
katerega so izvoljeni, samostojno razvijajo določeno področje znanosti, umetnosti
oziroma stroke in skrbijo za prenos tega znanja.
53. člen
(znanstveni delavci)
Znanstveni delavci so znanstveni sodelavec,
višji znanstveni sodelavec in znanstveni svetnik. 
Znanstveni delavci izvajajo
znanstveno-raziskovalni program.
54. člen
(visokošolski sodelavci)
Visokošolski sodelavci so: asistent, bibliotekar,
strokovni svetnik, višji strokovni sodelavec, strokovni sodelavec in učitelj
veščin. 
Visokošolski sodelavci sodelujejo pri
izvajanju izobraževalnega, znanstveno-raziskovalnega in umetniškega dela.
55. člen
(pogoji za izvolitev)
V naziv docent, izredni profesor in redni
profesor je lahko izvoljen, kdor ima doktorat znanosti in preverjene pedagoške
sposobnosti. 
V naziv znanstvenega delavca je lahko
izvoljen, kdor ima doktorat znanosti. Znanstveni delavec je lahko izvoljen še v
naziv visokošolskega učitelja, če ima preverjene pedagoške sposobnosti.
V naziv visokošolskega učitelja umetniških
disciplin je lahko izvoljen, kdor je končal najmanj študijski program druge
stopnje, ima priznana umetniška dela in preverjene pedagoške sposobnosti. 
V naziv višjega predavatelja je lahko
izvoljen, kdor je končal najmanj študijski program druge stopnje in ima
preverjene pedagoške sposobnosti.
V naziv predavatelja ali lektorja je lahko
izvoljen, kdor je končal najmanj študijski program druge stopnje in ima
preverjene pedagoške sposobnosti.
V naziv visokošolskega sodelavca je lahko
izvoljen, kdor je končal najmanj študijski program druge stopnje.
Visokošolski učitelji, znanstveni delavci
in visokošolski sodelavci morajo poleg pogojev iz prvega do šestega odstavka
tega člena izpolnjevati tudi pogoje, določene v skladu z merili za izvolitev v
naziv. 
Merila za izvolitev v naziv visokošolskih
učiteljev, znanstvenih delavcev in visokošolskih sodelavcev določi senat visokošolskega
zavoda v skladu z zakonom. Za članice univerze merila
določi senat univerze. 
Merila iz prejšnjega odstavka morajo biti
mednarodno primerljiva in se javno objavijo.
56. člen
(postopek za izvolitev)
Docente, izredne profesorje, višje
predavatelje, predavatelje, lektorje, znanstvene sodelavce in višje znanstvene
sodelavce voli za pet let senat fakultete, umetniške akademije oziroma visoke
strokovne šole. 
Redne profesorje in znanstvene svetnike
voli senat univerze za neomejeno dobo.
Redne profesorje in znanstvene svetnike samostojnega visokošolskega zavoda voli
senat visokošolskega zavoda. 
Visokošolske sodelavce voli senat
fakultete, umetniške akademije oziroma visoke strokovne šole za dobo, določeno
s statutom. 
Pred prvo izvolitvijo v naziv ali pred
izvolitvijo v višji naziv si mora senat članice univerze pridobiti soglasje
senata univerze. 
Upokojeni visokošolski učitelji, znanstveni
delavci in visokošolski sodelavci obdržijo naziv, ki so ga imeli ob upokojitvi.
57. člen
(podrobnejši postopek za izvolitev)
Postopek za izvolitev v naziv visokošolskih
učiteljev, znanstvenih delavcev in visokošolskih sodelavcev se v skladu z
zakonom in merili za izvolitev podrobneje uredi v statutu visokošolskega
zavoda. 
58. člen
(odvzem naziva)
Če visokošolski učitelj, znanstveni delavec
ali visokošolski sodelavec ne izpolnjuje znanstvenih in pedagoških obveznosti
ali za izvolitev v naziv določenih pogojev, senat, pristojen za izvolitev,
prične postopek za odvzem naziva. 
V postopku za odvzem naziva se primerno
uporabljajo določbe postopka za izvolitev v naziv. Visokošolskemu učitelju,
znanstvenemu delavcu ali visokošolskemu sodelavcu je treba omogočiti, da
pojasni svoje stališče.
59. člen
(sodno varstvo pravic)
Zoper odločbo, izdano v postopku za
izvolitev v naziv oziroma v postopku za odvzem naziva, se lahko sproži upravni
spor.
60. člen
(delovna mesta)
Delovna mesta visokošolskih učiteljev,
znanstvenih delavcev in visokošolskih sodelavcev se javno razpisujejo in
zasedejo v rokih in na način, kot to določa statut visokošolskega zavoda. 
61. člen
(zasebni visokošolski učitelji)
Visokošolski zavod lahko izvajanje
posameznih delov predmeta oziroma predmetnega področja prepusti zasebnemu
visokošolskemu učitelju. 
Zasebni visokošolski učitelj je, kdor je
izvoljen v naziv visokošolskega učitelja in je vpisan v razvid zasebnih
visokošolskih učiteljev, ki ga vodi ministrstvo, pristojno za visoko šolstvo. 
Minister, pristojen za visoko šolstvo,
predpiše postopek vpisa in izbrisa iz razvida.
62. člen
(gostujoči visokošolski učitelji)
Visokošolski zavodi lahko za določen čas
povabijo k sodelovanju za izvajanje posameznih delov predmeta oziroma
predmetnega področja priznane učitelje, znanstvenike, strokovnjake in umetnike,
ne glede na pogoje, ki so določeni za izvolitev v naziv.
63. člen
(delovna in pedagoška obveznost)
Neposredna pedagoška obveznost v času
organiziranega študijskega procesa v visokošolskem izobraževanju, ki se izvaja
kot javna služba, znaša:
-      
za docenta, izrednega in rednega profesorja pet
do sedem ur tedensko,
-      
za višjega predavatelja, predavatelja in
lektorja devet ur tedensko,
-      
za asistenta deset ur tedensko.
Neposredno tedensko pedagoško obveznost in
njene oblike določi rektor univerze oziroma dekan samostojnega visokošolskega
zavoda s posebnim predpisom in si k njemu pridobi soglasje ministra,
pristojnega za visoko šolstvo.
Če z neposredno tedensko pedagoško
obveznostjo, določeno v prejšnjih odstavkih, ni mogoče izvesti študijskih
programov, lahko pristojni organ visokošolskega zavoda visokošolskemu učitelju
oziroma sodelavcu določi dodatno tedensko pedagoško obveznost, in sicer največ:
-      
dve uri docentu, izrednemu in rednemu
profesorju,
-      
tri ure višjemu predavatelju, predavatelju in
lektorju,
-      
štiri ure asistentu.
Neposredno tedensko pedagoško obveznost in
največ štiri ure dodatne tedenske pedagoške obveznosti za druge visokošolske
sodelavce določi rektor univerze oziroma dekan samostojnega visokošolskega
zavoda s posebnim predpisom.
Dodatna tedenska pedagoška obveznost se
obračuna enako kot neposredna pedagoška obveznost.
Glede na število študentov v skupini pri
predmetu se docentu, izrednemu profesorju, rednemu profesorju, višjemu
predavatelju, predavatelju in lektorju neposredna tedenska pedagoška obveznost
lahko zmanjša za največ dve uri.
Docentu, izrednemu profesorju, rednemu
profesorju, višjemu predavatelju, predavatelju in lektorju, ki opravljajo za
delodajalca tudi raziskovalno in razvojno delo, se lahko neposredna tedenska
pedagoška obveznost iz prejšnjih odstavkov sorazmerno zmanjša.
Merila za zmanjšanje neposredne pedagoške
obveznosti določijo rektorji univerz in dekani samostojnih visokošolskih
zavodov, jih med seboj uskladijo ter pošljejo reprezentativnim sindikatom, ki
lahko v 15 dneh po prejemu nanje podajo mnenje. K merilom morajo rektorji
univerz in dekani samostojnih visokošolskih zavodov pridobiti soglasje
ministra, pristojnega za visoko šolstvo.
Docent, izredni profesor, redni profesor,
višji predavatelj, predavatelj, lektor, asistent in drugi visokošolski
sodelavci lahko, če so za to zagotovljena sredstva, izjemoma na teden
opravljajo pedagoško, znanstveno-raziskovalno, umetniško ali strokovno delo še
največ 20% polnega delovnega časa tudi pri istem delodajalcu.
Če so bile izkoriščene vse možnosti za
sklenitev pogodbe o zaposlitvi in je treba zagotoviti nemoteno izvajanje
pedagoške dejavnosti, lahko visokošolski zavod sklene pogodbo o delu v skladu s
tem zakonom in zakonom, ki ureja obligacijska razmerja, vendar ne več kot v
obsegu ene tretjine s tem zakonom določene pedagoške obveznosti in največ za
obdobje deset mesecev v študijskem letu. Kdor ima sklenjeno delovno razmerje na
področju visokošolskega izobraževanja v skladu s tem zakonom, mora pred
sklenitvijo pogodbe o delu, predložiti soglasje delodajalca.
64. člen
(sobotno leto)
Visokošolski učitelj ima v šestih letih
opravljanja dela pravico do poglobljenega izpopolnjevanja na področju raziskovalne
dejavnosti v skupnem trajanju največ dvanajst mesecev. 
Visokošolskemu učitelju se v primeru iz
prejšnjega odstavka pedagoška obveznost prerazporedi, vendar se ne sme povečati
za več kot eno tretjino.
VII. ŠTUDENTI
65. člen
(študenti)
Študent je oseba, ki se vpiše na
visokošolski zavod na podlagi razpisa za vpis in se izobražuje po dodiplomskem
ali podiplomskem študijskem programu. 
Status študenta se izkazuje s študentsko
izkaznico.
Študentska izkaznica se izda v obliki, ki
jo predpiše minister, pristojen za visoko šolstvo. Študentska izkaznica se
izdaja v slovenskem in angleškem jeziku. Študentska izkaznica se lahko izda
tudi v digitalni obliki.
Študentska izkaznica vsebuje naslednje
podatke:
-      
enolični identifikator študentske izkaznice, 
-      
fotografijo študenta, 
-      
osebno ime, 
-      
vpisno številko študenta, 
-      
ime in naslov visokošolskega zavoda, na katerega
je vezan status študenta,
-      
evropsko študentsko identiteto,
-      
številko evropske študentske izkaznice,
-      
datum izdaje in veljavnost študentske
izkaznice, 
-      
organ, pristojen za izdajo študentske
izkaznice, in 
-      
kontakt za vračilo izgubljene študentske
izkaznice, kadar ta ni izdana v digitalni obliki.
66. člen
(pravice in dolžnosti študentov)
Študenti imajo pravico do vpisa in
izobraževanja pod enakimi, z zakonom, statutom in študijskim programom
določenimi pogoji. Pri tem: 
-      
se ob rednem napredovanju izobražujejo in
dokončajo študij pod pogoji, ki so veljali ob vpisu, 
-      
lahko enkrat v času študija ponavljajo letnik
ali spremenijo študijski program ali smer zaradi neizpolnitve obveznosti v
prejšnji smeri ali študijskem programu, 
-      
se lahko izobražujejo po več študijskih
programih (vzporedno izobraževanje), po interdisciplinarnih ali po
individualnih študijskih programih, ki jih izvaja eden ali več visokošolskih
zavodov,
-      
lahko napredujejo in dokončajo študij v krajšem
času, kot je predvideno s študijskim programom. 
S statutom visokošolskega zavoda se
podrobneje uredijo postopki in pravila, zlasti o: 
-      
študijskem koledarju, 
-      
vpisnih postopkih, 
-      
izpitnem režimu, 
-      
napredovanju, vključno s pogoji za hitrejše
napredovanje, 
-      
dokončanju izobraževanja, 
-      
prehodih med študijskimi programi, 
-      
ponavljanju letnika oziroma pogojnem
napredovanju, 
-      
nadaljevanju študija po prekinitvi, 
-      
vzporednem, interdisciplinarnem in
individualnem študiju, 
-      
priznavanju izpitov in drugih študijskih obveznostih,
opravljenih na različnih visokošolskih zavodih. 
S statutom se določijo tudi: 
-      
vrste dokumentov, ki se študentom izdajajo na
podlagi evidenc iz 81. člena tega zakona, 
-      
postopek za uveljavljanje varstva pravic
študentov, 
-      
organi, pristojni za vodenje postopkov in
odločanje, 
-      
disciplinska odgovornost in pravice ter
dolžnosti študentov v disciplinskem postopku in 
-      
druga pravila, povezana s pravicami in
dolžnostmi študentov.
Če študent spremeni študijski program
zaradi poteka akreditacije v skladu z 51.r, 51.š in a51.t členom tega zakona, s
tem ne izkoristi pravice do spremembe študijskega programa iz druge alinee
prvega odstavka tega člena. 
67. člen
(soupravljanje študentov)
Študenti imajo pravico preko svojih
predstavnikov sodelovati pri delu in upravljanju visokošolskih zavodov v skladu
s tem zakonom in statutom. 
Predstavniki študentskega sveta so vabljeni
na seje organov visokošolskega zavoda.
68. člen
(organiziranost študentov)
Študenti imajo avtonomno pravico do
oblikovanja skupnosti študentov. Način uresničevanja te pravice se določi z
zakonom.
69. člen
(druge pravice in ugodnosti študentov)
Študenti imajo ne glede na to, ali se
študij izvaja kot redni ali izredni, pravice in ugodnosti, ki izhajajo iz
naslova statusa študenta, kot jih določajo posebni predpisi, če niso v delovnem
razmerju ali ne opravljajo samostojne registrirane dejavnosti, niso vpisani v
evidenco brezposelnih oseb pri pristojnem organu oziroma niso poslovodne osebe
gospodarskih družb ali direktorji zasebnih zavodov.
Študenti v prvem letniku študijskega
programa prve stopnje opravijo preventivni sistematični zdravstveni pregled,
kot ga določajo predpisi s področja preventivnega zdravstvenega varstva.
Študenti, državljani Republike Slovenije,
poleg njih pa pod pogoji iz tretjega odstavka 73.b člena tega zakona tudi
državljani držav članic Evropske unije in tuji državljani, imajo možnost
bivanja v študentskih domovih, drugih zavodih in pri pravnih osebah,
registriranih za dejavnost študentskih domov, prek njih pa tudi pri zasebnikih
lastnikih sob, ki jih oddajajo v najem.
Možnost bivanja v nastanitvah iz prejšnjega
odstavka imajo tudi drugi tuji državljani, pod pogoji, določenimi s posebnimi
predpisi.
Študentje, državljani Republike Slovenije,
ki se izobražujejo zunaj kraja stalnega prebivališča, imajo pravico do
subvencioniranega prevoza z javnimi prevoznimi sredstvi.
69.a člen
(študenti s posebnimi potrebami in
posebnim statusom)
Študenti s posebnimi potrebami so slepi in
slabovidni študenti oziroma študenti z okvaro vidne funkcije, gluhi in naglušni
študenti, študenti z govornojezikovnimi motnjami, študenti s primanjkljajem na
posameznih področjih učenja, gibalno ovirani študenti, dolgotrajno bolni
študenti, študenti z motnjami avtističnega spektra ter študenti s
psihosocialnimi težavami. 
Študenti s posebnim statusom po tem zakonu
so študenti kategorizirani športniki in trenerji, študenti priznani umetniki in
kulturniki, drugi študenti, ki se udeležujejo (področnih) mednarodnih
tekmovanj, ter študenti starši do začetka obveznega šolanja otroka. 
Študenti s posebnimi potrebami in študenti
s posebnim statusom so upravičeni do: 
-      
ugodnejše obravnave v izbirnem postopku v
primeru omejitve vpisa, 
-      
prilagoditve izvajanja študijskih programov in
dodatne strokovne pomoči pri študiju, pri čemer lahko napredujejo in dokončajo
študij v daljšem času, kot je predvideno s študijskim programom, in pri tem
obdržijo druge pravice in ugodnosti študentov iz prvega odstavka 69. člena
tega zakona.
Postopke in podrobnejši način izvrševanja
pravic iz prejšnjega odstavka določi minister, pristojen za visoko šolstvo.
70. člen
(prenehanje statusa študenta)
Status študenta preneha:
-      
študentu, ki zaključi študijski program prve
stopnje, z iztekom študijskega leta, v katerem je zaključil študij,
-      
študentu, ki zaključi študijski program druge
stopnje, z iztekom
študijskega leta, v katerem je zaključil študij,
-      
študentu, ki zaključi študijski program tretje
stopnje,
-      
če študent ne zaključi študija na študijskem
programu prve ali druge stopnje v 12 mesecih po zaključku zadnjega semestra,
-      
če študent ne zaključi študija druge stopnje po
enovitem magistrskem študijskem programu v 12 mesecih po zaključku zadnjega
semestra,
-      
če študent ne zaključi podiplomskega študija
tretje stopnje v ustreznem, s statutom predpisanem roku,
-      
če se med študijem ne vpiše v naslednji letnik
oziroma semester,
-      
če se izpiše,
-      
če je bil izključen.
Ne glede na četrto alineo prejšnjega
odstavka študentu status preneha ob zaključku zadnjega semestra, če je v času
študija ponavljal letnik ali spremenil študijski program ali smer.
V primerih iz četrte, pete in sedme alinee
prvega odstavka ter drugega odstavka tega člena se študentu iz upravičenih
razlogov status študenta lahko tudi podaljša, vendar največ za eno leto.
Študentke matere, ki v času študija rodijo,
in študenti, ki v času študija postanejo očetje, imajo pravico do podaljšanja
študentskega statusa za eno leto za vsakega rojenega otroka.
Ne glede na osmo alinejo prvega odstavka
tega člena status študenta ne preneha študentu, ki se pred zaključkom študijskega
leta prepiše na drug študijski program.
V primerih iz prve in druge alineje prvega
odstavka tega člena se lahko študent po zaključku študijskega programa odpove
statusu študenta.
Način in obliko zagotavljanja podatkov
glede odpovedi statusa študenta iz prejšnjega odstavka določi minister,
pristojen za visoko šolstvo.
71. člen
(sodno varstvo pravic)
Zoper dokončno odločitev pristojnega organa
visokošolskega zavoda o pridobitvi oziroma izgubi statusa študenta in o drugih
zadevah v zvezi s študijem se lahko sproži upravni spor.
VIII. FINANCIRANJE
72. člen
(viri financiranja)
Visokošolski zavodi pridobivajo sredstva od
ustanovitelja, iz proračuna Republike Slovenije, iz proračuna Evropske unije,
šolnin in drugih prispevkov za študij, plačil za storitve, donacij, dediščin in
daril ter drugih virov. 
Sredstva iz prejšnjega odstavka se
uporabljajo v skladu z namenom, za katerega so bila pridobljena.
72.a člen
(financiranje iz proračuna Republike
Slovenije)
Iz proračuna Republike Slovenije se
financirajo:
-      
študijska dejavnost rednega študija za prvo in
drugo stopnjo (v nadaljnjem besedilu: študijska dejavnost) javnih visokošolskih
zavodov in zasebnih visokošolskih zavodov za koncesionirane študijske programe,
-      
s študijem povezane interesne dejavnosti
študentov, določene v letnem programu študentskega sveta javnega visokošolskega
zavoda in zasebnega visokošolskega zavoda za koncesionirane študijske programe,
-      
investicije, investicijsko vzdrževanje in
oprema javnih visokošolskih zavodov v skladu z 72.k členom tega zakona,
-      
investicije, investicijsko vzdrževanje in
oprema javnih študentskih domov ter študentskih domov, ki so organizirani v
okviru javnih visokošolskih zavodov v skladu z 72.k členom tega zakona,
-      
delovanje, investicije, investicijsko
vzdrževanje in oprema univerzitetnih knjižnic – članic javnih visokošolskih zavodov, in Centralne tehniške
knjižnice Univerze v Ljubljani v skladu z 72.k in 72.m členom tega zakona,
-      
nacionalno pomembne naloge za področje visokega
šolstva.
Iz proračuna Republike Slovenije se skladno
z razpoložljivimi proračunskimi sredstvi sofinancira tudi študij tretje stopnje
na javnih visokošolskih zavodih. Sredstva za sofinanciranje iz prejšnjega
stavka se določijo z letnim sklepom ministra, pristojnega za visoko šolstvo, ob
upoštevanju števila diplomantov tretje stopnje javnega visokošolskega zavoda v
zadnjih petih letih.
Iz proračuna Republike Slovenije se lahko
sofinancirajo tudi:
-      
razvojne naloge visokošolskih zavodov, ki
izvajajo javnoveljavne študijske programe,
-      
druge naloge oziroma nameni, določeni z zakonom
ali drugim predpisom.
72.b člen
(opredelitev študijske dejavnosti in
določitev višine proračunskih sredstev)
Študijska dejavnost je pedagoška in z njo
povezana znanstvenoraziskovalna, umetniška in strokovna dejavnost, knjižnična,
informacijska, organizacijska, upravna in druga infrastrukturna dejavnost.
Sredstva za študijsko dejavnost sestavljajo
sredstva za temeljni steber financiranja (v nadaljnjem besedilu: TSF) in
razvojni steber financiranja (v nadaljnjem besedilu: RSF), ki se kot skupna
sredstva za zavode (integralno financiranje) zagotovijo v državnem proračunu.
RSF predstavlja največ 3 % vseh
sredstev, namenjenih za študijsko dejavnost v proračunu Republike Slovenije.
Proračunska sredstva za študijsko dejavnost
se na letni ravni zagotavljajo v višini 1 % BDP.
72.c člen
(določanje sredstev TSF)
TSF je vsota letnih sredstev za temeljni
steber financiranja javnih in zasebnih visokošolskih zavodov za koncesionirane
študijske programe (v nadaljnjem besedilu: TSF-Z).
TSF sredstva se delijo na fiksna TSF
sredstva (v nadaljnjem besedilu: f-TSF) in variabilna TSF sredstva (v
nadaljnjem besedilu: v-TSF). TSF sredstva se delijo na f-TSF sredstva in v-TSF
sredstva v skladu z 72.č in 72.d členom tega zakona, pri čemer lahko v-TSF
sredstva predstavljajo največ 25 % TSF sredstev. Če v-TSF sredstva v
skladu z 72.č in 72.d členom tega zakona presežejo odstotek iz prejšnjega
stavka, se ustrezni del v-TSF sredstev prerazporedi v f-TSF steber.
72.č člen
(določanje sredstev f-TSF)
Sredstva za f-TSF se za prvo leto
štiriletnega pogodbenega obdobja iz 72.g člena tega zakona določijo tako, da se
sredstva iz zadnjega leta predhodnega pogodbenega obdobja povečajo za indeks
rasti f-TSF sredstev. Indeks rasti f-TSF sredstev je enak polovici indeksa
rasti proračunskih sredstev za študijsko dejavnost tekočega leta glede na obseg
proračunskih sredstev za študijsko dejavnost predhodnega leta. Sredstva f-TSF
se zmanjšajo za skupno vsoto zmanjšanj f-TSF sredstev zavodov v skladu z
desetim odstavkom 72.e člena tega zakona glede na obseg študijske dejavnosti v
tretjem in četrtem letu predhodnega pogodbenega obdobja. Ta skupna vsota
zmanjšanj f-TSF sredstev zavodov se prenese v v-TSF sredstva za prvo leto pogodbenega
obdobja.
V drugem letu pogodbenega obdobja so f-TSF
sredstva enaka f-TSF sredstvom prvega leta pogodbenega obdobja, povečana za
indeks rasti f-TSF sredstev.
V tretjem letu pogodbenega obdobja se f-TSF
sredstva iz drugega leta pogodbenega obdobja povečajo za indeks rasti f-TSF
sredstev, nato pa se zmanjšajo za skupno vsoto zmanjšanj f-TSF sredstev zavodov
v skladu z desetim odstavkom 72.e člena tega zakona glede na obseg študijske
dejavnosti v prvem in drugem letu pogodbenega obdobja. Ta skupna vsota zmanjšanj
f-TSF sredstev zavodov se prenese v v-TSF sredstva za tretje leto pogodbenega
obdobja.
V četrtem letu pogodbenega obdobja se f-TSF
sredstva iz tretjega leta pogodbenega obdobja povečajo za indeks rasti f-TSF
sredstev.
72.d člen
(določanje sredstev v-TSF)
Sredstva za v-TSF so za prvo leto
pogodbenega obdobja enaka v-TSF sredstvom zadnjega leta predhodnega pogodbenega
obdobja, povečana za:
-      
dodatna proračunska sredstva za študijsko
dejavnost v tem letu brez sredstev, ki so bila porabljena za povečanje f-TSF
sredstev in za povečanje RSF sredstev v tem letu,
-      
skupno vsoto zmanjšanj f-TSF sredstev zavodov v
tem letu.
V drugem letu pogodbenega obdobja so v-TSF
sredstva enaka v-TSF sredstvom prvega leta pogodbenega obdobja, povečana za
dodatna proračunska sredstva za študijsko dejavnost v tem letu brez sredstev,
ki so bila porabljena za povečanje f-TSF sredstev v tem letu.
V tretjem letu pogodbenega obdobja so v-TSF
sredstva enaka v-TSF sredstvom drugega leta pogodbenega obdobja, povečana za:
-      
dodatna proračunska sredstva za študijsko
dejavnost v tem letu brez sredstev, ki so bila porabljena za povečanje f-TSF
sredstev v tem letu,
-      
skupno vsoto zmanjšanj f-TSF sredstev zavodov v
tem letu.
V četrtem letu pogodbenega obdobja so v-TSF
sredstva enaka v-TSF sredstvom tretjega leta pogodbenega obdobja, povečana za
dodatna proračunska sredstva za študijsko dejavnost v tem letu brez sredstev,
ki so bila porabljena za povečanje f-TSF sredstev v tem letu.
72.e člen
(določanje TSF sredstev zavoda)
TSF sredstva zavoda (v nadaljnjem besedilu:
TSF-Z) tekočega leta so vsota fiksnega dela TSF sredstev zavoda (v nadaljnjem
besedilu: f-TSF-Z) in variabilnega dela TSF sredstev zavoda (v nadaljnjem
besedilu: v-TSF-Z).
V prvem letu pogodbenega obdobja se f-TSF-Z
sredstva iz zadnjega leta predhodnega pogodbenega obdobja povečajo za indeks
rasti f-TSF sredstev, nato pa se zmanjšajo v skladu z desetim odstavkom tega
člena. Sredstva f-TSF-Z se zmanjšajo tudi, če zavod po kazalnikih iz šestega
odstavka tega člena v tretjem in četrtem letu predhodnega pogodbenega obdobja
izkazuje zmanjšanje študijske dejavnosti.
V drugem letu pogodbenega obdobja so
f-TSF-Z sredstva enaka f-TSF-Z sredstvom prvega leta pogodbenega obdobja,
povečana za indeks rasti f-TSF sredstev.
V tretjem letu pogodbenega obdobja se
f-TSF-Z sredstva iz drugega leta pogodbenega obdobja povečajo za indeks rasti
f-TSF sredstev, nato pa se zmanjšajo v skladu z desetim odstavkom tega člena.
Sredstva f-TSF-Z se zmanjšajo tudi, če zavod po kazalnikih iz šestega odstavka
tega člena v prvem in drugem letu predhodnega pogodbenega obdobja izkazuje
zmanjšanje študijske dejavnosti.
V četrtem letu pogodbenega obdobja se
f-TSF-Z sredstva iz tretjega leta pogodbenega obdobja povečajo za indeks rasti
f-TSF sredstev.
V prvem in tretjem letu pogodbenega obdobja
se v-TSF-Z sredstva določijo glede na izračun pripadajočega deleža sredstev
zavoda ob upoštevanju vrednosti naslednjih kazalnikov:
-      
števila študentov rednega študija na študijskih
programih prve stopnje brez študentov prvega letnika, in študentov rednega
študija na študijskih programih druge in tretje stopnje, pomnoženih s faktorjem
študijske skupine, v katero je uvrščen študijski program ob upoštevanju
študijskega področja po KLASIUS-P; v kazalniku niso upoštevani študenti, ki
ponavljajo letnik in študenti, ki koristijo status študenta 12 mesecev po
zaključku zadnjega semestra oziroma s statutom predpisanem roku pri študijskih
programih tretje stopnje;
-      
števila diplomantov rednega študija prve, druge
in tretje stopnje, pomnoženega z leti trajanja študijskega programa in s
faktorjem študijske skupine v katero je uvrščen študijski program ob
upoštevanju študijskega področja po KLASIUS-P;
-      
deleža znanstvenih objav univerze oziroma
samostojnega visokošolskega zavoda;
-      
deleža sredstev za raziskovalno, razvojno in
tržno dejavnost;
-      
deleža zaposljivosti diplomantov;
-      
števila vseh po umetniških kriterijih
habilitiranih visokošolskih učiteljev, zaposlenih na univerzi oziroma
samostojnem visokošolskem zavodu.
Podrobneje se kazalniki študijske skupine
in faktor študijske skupine iz prejšnjega odstavka določijo v predpisu iz 75.
člena tega zakona.
V drugem letu pogodbenega obdobja so
v-TSF-Z sredstva enaka v-TSF-Z sredstvom prvega leta pogodbenega obdobja,
povečana za dodatna proračunska sredstva za študijsko dejavnost v tem letu brez
sredstev, ki so bila porabljena za povečanje f-TSF sredstev.
V četrtem letu pogodbenega obdobja so
v-TSF-Z sredstva enaka v-TSF-Z sredstvom tretjega leta pogodbenega obdobja,
povečana za dodatna proračunska sredstva za študijsko dejavnost v tem letu brez
sredstev, ki so bila porabljena za povečanje f-TSF sredstev.
Zavodu se sredstva za f-TSF-Z zmanjšajo:
-      
če ne more več zagotoviti izvajanja ali ne
izvaja študijske dejavnosti v dogovorjenem obsegu,
-      
če mu preneha akreditacija ali podeljena
koncesija za posamezni študijski program,
-      
če mu upade študijska dejavnost, merjena s
prvima dvema kazalnikoma iz šestega odstavka tega člena.
Zmanjšanje f-TSF-Z sredstev iz tretje
alinee prejšnjega odstavka se ugotavlja vsaki dve leti in znaša:
-      
1 % za vsakega od kazalnikov, za katerega
se vrednost kazalnika zmanjša za več kot 10 %,
-      
2 % za vsakega od kazalnikov, za katerega
se vrednost kazalnika zmanjša za več kot 15 %,
-      
5 % za vsakega od kazalnikov, za katerega
se vrednost kazalnika zmanjša za več kot 20 %.
Sredstva f-TSF-Z se zavodu povečajo, če
prevzame študente drugega visokošolskega zavoda ali študijskega programa, ki mu
je prenehala akreditacija.
Sredstva za ustanavljanje in delovanje
novih članic univerze zagotavljajo v okviru svojih razpoložljivih osnovnih
sredstev.
S predpisom iz 75. člena tega zakona se
določi podrobnejši način zmanjšanja oziroma povečanja sredstev TSF-Z iz tega
člena.
72.f člen
(določanje sredstev RSF)
Sredstva RSF so namenjena spodbujanju
razvoja študijske dejavnosti na področjih kakovosti študija,
internacionalizacije, prenosa znanja, sodelovanja z okoljem, znanstvene
raziskovalne in umetniške ustvarjalnosti ter socialne razsežnosti, ki
pripomorejo k doseganju ciljev in rezultatov ter izvajanju ukrepov ali nalog s
področja visokošolskega izobraževanja, opredeljenih v dokumentih razvojnega
načrtovanja države.
RSF sredstva drugega, tretjega in četrtega
leta pogodbenega obdobja so enaka RSF sredstvom prvega leta pogodbenega
obdobja. RSF sredstva se povečajo za indeks rasti proračunskih sredstev za
študijsko dejavnost v prvem letu novega pogodbenega obdobja glede na obseg
proračunskih sredstev za študijsko dejavnost v četrtem letu predhodnega
pogodbenega obdobja.
Sredstva RSF se javnim visokošolskim
zavodom in zasebnim visokošolskim zavodom za koncesionirane študijske programe
določijo za štiriletno pogodbeno obdobje v pogajanjih v okviru pogodbe o
financiranju študijske dejavnosti in se v pogodbenem obdobju ne spreminjajo.
72.g člen
(pogodba o financiranju študijske
dejavnosti)
Sredstva za študijsko dejavnost za prvo in
drugo stopnjo rednega študija, ki se določijo kot skupna sredstva, se univerzam
in samostojnim visokošolskim zavodom nakazujejo na podlagi štiriletne pogodbe o
financiranju študijske dejavnosti (v nadaljnjem besedilu: pogodba o
financiranju študijske dejavnosti), ki se sklene z ministrstvom, pristojnim za
visoko šolstvo. Univerza ali samostojni visokošolski zavod in ministrstvo,
pristojno za visoko šolstvo, pri pripravi in usklajevanju ciljev in ciljnih
vrednosti upoštevata dokumente razvojnega načrtovanja države.
V pogodbi o financiranju študijske
dejavnosti iz prejšnjega odstavka se opredelijo tudi:
-      
strateški in dolgoročni cilji visokošolskega
zavoda, ukrepi za njihovo dosego, ciljne in izhodiščne vrednosti in kazalci, s katerimi
se spremlja doseganje ciljnih vrednosti;
-      
načrt izvajanja študijske dejavnosti, ki
vključuje predvsem študijska področja, na katerih se bodo izvajali študijski
programi, morebitna povečanja ali zmanjšanja razpisanih mest za vpis v prvi
letnik za naslednja štiri študijska leta v primerjavi z zadnjim razpisom in
številom vpisanih študentov v prvi letnik, pričakovano število študentov ter
opredelitev morebitnih novih študijskih področij in članic;
-      
razvojni cilji visokošolskega zavoda, ukrepi za
njihovo doseganje, ciljne in izhodiščne vrednosti in kazalci, s katerimi se
spremlja doseganje ciljnih vrednosti;
-      
način in dinamika poročanja o doseganju ciljev;
-      
ukrepi v primeru neizpolnjevanja določil
pogodbe.
Sestavine pogodbe o financiranju študijske
dejavnosti iz prve, druge in tretje alinee prejšnjega odstavka so predmet
pogajanj. Na podlagi usmeritev ministrstva, pristojnega za visoko šolstvo, jih
univerza oziroma samostojni visokošolski zavod sporoči najkasneje do konca
februarja četrtega leta pogodbenega obdobja za naslednje pogodbeno obdobje.
Postopek pogajanj za sklenitev pogodbe o
financiranju študijske dejavnosti vodi minister, pristojen za visoko šolstvo,
ali od njega pooblaščena oseba s pristojnim organom visokošolskega zavoda in se
mora zaključiti s sklenitvijo nove pogodbe o financiranju študijske dejavnosti
do konca koledarskega leta četrtega leta pogodbenega obdobja za naslednje
pogodbeno obdobje.
Če se postopek sklenitve pogodbe o
financiranju študijske dejavnosti ne zaključi v roku iz prejšnjega odstavka, se
do sklenitve nove pogodbe o financiranju študijske dejavnosti izvaja začasno
financiranje v obsegu, kot je bilo določeno v predhodni pogodbi.
Vzorec pogodbe o financiranju študijske
dejavnosti pripravi ministrstvo, pristojno za visoko šolstvo.
Sklenjene pogodbe o financiranju študijske
dejavnosti in poročilo o doseganju ciljev ministrstvo, pristojno za visoko
šolstvo, objavi na svoji spletni strani.
Poročilo o izvajanju pogodbe o financiranju
študijske dejavnosti za celotno pogodbeno obdobje visokošolski zavodi pošljejo
ministrstvu, pristojnemu za visoko šolstvo do 31. maja leta po izteku
pogodbe.
72.h člen
(pravila visokošolskega zavoda)
Univerza oziroma samostojni visokošolski
zavod razporeja sredstva študijske dejavnosti v skladu s pravili, ki jih
sprejme pristojni organ visokošolskega zavoda, in z njimi pisno seznani
ministrstvo, pristojno za visoko šolstvo, v osmih dneh po njihovem sprejetju
ter jih objavi na svoji spletni strani.
72.i člen
(letni program dela in letno poročilo)
Sestavni del letnega poročila, kot ga
določajo predpisi o finančnem poslovanju, je tudi letno poročilo o izvajanju
pogodbe o financiranju študijske dejavnosti.
Letno poročilo in letni program dela morata
biti objavljena na spletnih straneh univerze oziroma samostojnega
visokošolskega zavoda najpozneje v osmih dneh po sprejetju. En izvod se pošlje
ministrstvu, pristojnemu za visoko šolstvo.
72.j člen
(interesne dejavnosti študentov)
Interesne dejavnosti študentov so določene
v letnem programu študentskega sveta visokošolskega zavoda.
Sredstva za s študijem povezane interesne
dejavnosti študentov se za posamezni javni visokošolski zavod in za zasebni
visokošolski zavod za koncesionirane študijske programe določijo letno s
sklepom ministra, pristojnega za visoko šolstvo, ob upoštevanju števila
vpisanih študentov in vrednosti sredstev v finančnem načrtu ministrstva,
pristojnega za visoko šolstvo, za ta namen. V finančnem načrtu ministrstva,
pristojnega za visoko šolstvo, se sredstva iz prejšnjega stavka določijo v
skladu s proračunskimi izhodišči za načrtovanje izdatkov za blago in storitve.
Sredstva se nakažejo enkrat letno na
podlagi sklepa iz prejšnjega odstavka po prejemu programa interesnih dejavnosti
študentov, ki je sestavni del letnega programa visokošolskega zavoda.
72.k člen
(investicije, investicijsko vzdrževanje in
oprema)
Sredstva za investicije javnih
visokošolskih zavodov skladno s tretjo alineo prvega odstavka 72.a člena tega
zakona se določijo v skladu z letnim načrtom ravnanja s stvarnim premoženjem
javnega visokošolskega zavoda, ki je sestavni del letnega programa dela javnega
visokošolskega zavoda, in finančnim načrtom ministrstva, pristojnega za visoko
šolstvo.
Sredstva za investicije so namenjena
zagotavljanju visokošolske infrastrukture oziroma zagotavljanju pogojev za
izvajanje dejavnosti javnih visokošolskih zavodov.
Sredstva za investicije se namenijo za
gradnjo, rekonstrukcijo, obnovo, pridobivanje oziroma najemanje stvarnega
premoženja.
Javnemu visokošolskemu zavodu se sredstva
za opremo in investicijsko vzdrževanje skladno s tretjo alineo prvega odstavka
72.a člena tega zakona določijo na podlagi meril, opredeljenih v sklepu
ministrstva, pristojnega za visoko šolstvo.
Sredstva za investicije, investicijsko
vzdrževanje in opremo se javnemu visokošolskemu zavodu nakažejo na podlagi
pogodbe o sofinanciranju investicij, investicijskega vzdrževanja oziroma
opreme.
Določbe tega člena se uporabljajo tudi za
dodelitev sredstev za investicije, investicijsko vzdrževanje in opremo javnih
študentskih domov ter študentskih domov, ki so organizirani v okviru javnih
visokošolskih zavodov, univerzitetnih knjižnic – članic javnih visokošolskih zavodov in Centralne tehniške knjižnice
Univerze v Ljubljani.
72.l člen
(dodelitev sredstev za nacionalno pomembne
naloge in institucije)
Visokošolskim zavodom in drugim zavodom se
ob upoštevanju letnega programa dela dodelijo sredstva za uresničevanje
nacionalno pomembnih nalog, s katerimi se uresničuje javni interes na področju
visokega šolstva, in sicer:
-      
visokošolska prijavno-informacijska služba,
-      
skrb za razvoj in učenje slovenščine,
-      
pisarne za študentske domove in
-      
druge naloge, opredeljene v strateških
dokumentih, ki jih sprejema Vlada Republike Slovenije ali ministrstvo,
pristojno za visoko šolstvo.
Naloge visokošolske prijavno-informacijske
službe iz prve alinee prejšnjega odstavka se določijo s predpisom iz osmega
odstavka 40. člena tega zakona.
Kot skrb za razvoj in učenje slovenščine iz
druge alinee prvega odstavka tega člena se štejejo zlasti lektorati slovenskega
jezika na univerzah v tujini, učenje in izpopolnjevanje iz znanja slovenskega
jezika za tujce in za Slovence brez slovenskega državljanstva ter seminarji,
simpoziji in druga strokovna srečanja, ki so namenjena skrbi za razvoj in
učenje slovenščine.
Pisarne za študentske domove iz tretje
alinee prvega odstavka tega člena odločajo o pravici do subvencioniranega
bivanja študentov v skladu s predpisom iz 73.b člena tega zakona.
72.m člen
(določitev sredstev za univerzitetne
knjižnice – članice javnih
visokošolskih zavodov in Centralno tehniško knjižnico Univerze v Ljubljani)
Sredstva za plače in druge izdatke za
zaposlene, prispevke delodajalca za socialno varnost, izdatke za blago in
storitve se za univerzitetne knjižnice – članice javnih visokošolskih zavodov in Centralno tehniško
knjižnico Univerze v Ljubljani določijo s pogodbo ob upoštevanju letnega
programa dela javnega visokošolskega zavoda oziroma Centralne tehniške
knjižnice Univerze v Ljubljani.
Podrobnejša določitev financiranja
univerzitetnih knjižnic iz prejšnjega odstavka se uredi s predpisom iz 75.
člena tega zakona.
73. člen
(črtan)
73.a člen
(financiranje dejavnosti zasebnih
visokošolskih zavodov)
Republika Slovenija zasebnim visokošolskim
zavodom za koncesionirane študijske programe dodeljuje sredstva za študijsko
dejavnost iz prve alinee prvega odstavka 72.a člena tega zakona in za s
študijem povezane interesne dejavnosti iz druge alinee prvega odstavka 72.a
člena tega zakona.
Republika Slovenija lahko visokošolskim
zavodom iz prejšnjega odstavka in zasebnim visokošolskim zavodom, ki izvajajo
javnoveljavne študijske programe, prek javnih razpisov dodeljuje sredstva za
razvojne naloge iz prve alinee tretjega odstavka 72.a člena tega zakona.
73.b člen
(subvencioniranje bivanja študentov)
Republika Slovenija subvencionira bivanje
študentov v javnih in zasebnih zavodih, pri drugih pravnih osebah,
registriranih za dejavnost študentskih domov, prek njih pa tudi pri zasebnikih,
lastnikih sob.
Pri subvencioniranju bivanja študentov,
državljanov Republike Slovenije, se upošteva učna oziroma študijska uspešnost,
materialni položaj, oddaljenost stalnega prebivališča od kraja študija ter
socialne in zdravstvene razmere študenta.
Republika Slovenija ob upoštevanju meril iz
prejšnjega odstavka subvencionira tudi bivanje študentov državljanov držav
članic Evropske unije in tujih državljanov, vpisanih v študijske programe na
visokošolskih zavodih v Republiki Sloveniji, ki imajo stalno prebivališče v
Republiki Sloveniji in so sami ali vsaj eden od njihovih staršev ali skrbnikov
rezidenti Republike Slovenije za davčne namene.
Pisarna za študentske domove vroča oziroma
posreduje študentom v seznanitev dokumente in obvestila v zvezi s pridobitvijo
pravice do subvencioniranega bivanja z odložitvijo dokumenta oziroma obvestila
v spletni portal eVŠ.
Pisarna za študentske domove preko portala
eVŠ tudi obvesti študenta, da je prejel dokument, ki mu ga je treba vročiti,
ali obvestilo, s katerim mora biti seznanjen. Informativno sporočilo o
elektronsko odloženem dokumentu oziroma obvestilu študent prejme na svoj
elektronski naslov, ki ga je sporočil ob oddaji vloge za subvencionirano
bivanje, in s sporočilom na številko svojega mobilnega telefona, če jo je
sporočil ob oddaji vloge za subvencionirano bivanje.
Študent prevzame dokument oziroma obvestilo
s spletnega portala eVŠ v elektronski obliki po predhodni avtentikaciji. Šteje
se, da je bil študent seznanjen z vsebino obvestila z vpisom v spletni portal
eVŠ.
Ob osebni vročitvi dokumenta preko portala
eVŠ študent elektronsko potrdi elektronsko vročilnico. Dan elektronske
potrditve vročilnice iz prejšnjega stavka se šteje za dan vročitve dokumenta.
Če študent dokumenta ne prevzame v petih dneh od dneva prejema informativnega
sporočila o elektronsko odloženem dokumentu na portalu eVŠ, velja vročitev za
opravljeno z dnem preteka tega roka.
Elektronska vročilnica iz prejšnjega
odstavka mora vsebovati naslednje podatke:
-      
številko dokumenta,
-      
navedbo prejemnika (študenta),
-      
naslov prejemnika (študenta) in
-      
datum in čas vročitve.
Podrobnejše določbe o subvencioniranju iz
tega člena predpiše minister, pristojen za visoko šolstvo.
73.c člen
(črtan)
73.č člen
(javni razpis za subvencionirano bivanje)
Pisarna za študentske domove s soglasjem
ministrstva, pristojnega za visoko šolstvo, do 1. junija objavi javni
razpis za sprejem oziroma podaljšanje subvencioniranega bivanja študentov. 
Javni razpis obsega: 
1.    
ime in sedež ministrstva, 
2.    
predmet javnega razpisa, 
3.    
višino subvencije, 
4.    
pogoje, ki jih morajo študenti izpolnjevati, 
5.    
navedbo obveznosti študentov, 
6.    
obdobje subvencioniranja, 
7.    
način oddajanja vlog, 
8.    
rok, v katerem bodo študenti obveščeni o
izbiri, 
9.    
okvirne sestavine pogodbe med študentskim domom
in študentom, 
10. 
predvideno število prostih mest za sprejem v
posameznih študentskih domovih oziroma njihovih enotah, 
11. 
višino cene bivanja v posameznih študentskih
domovih oziroma njihovih enotah, 
12. 
kontakt za tehnično pomoč študentom, 
13. 
navedbo dokumentacije, ki jo mora vlagatelj
predložiti, s katero dokazuje izpolnjevanje pogojev, 
14. 
druge podatke, pomembne za odločitev o
dodelitvi pravice. 
Javni razpis se objavi kot javni razpis z
odprtim rokom za vložitev vloge in je odprt do objave novega javnega razpisa.
73.d člen
(zagotavljanje sredstev za gradnjo in
obnovo bivanjskih kapacitet)
Za namen izgradnje in obnove bivanjskih
kapacitet za študente se poleg namenskih sredstev iz naslova dodatne
koncesijske dajatve od prejemkov, izplačanih za občasna in začasna dela
študentov in študentk ter dijakov in dijakinj, iz proračuna Republike Slovenije
zagotovi dodatna namenska sredstva v višini sredstev, prejetih iz naslova
dodatne koncesijske dajatve od prejemkov, izplačanih za občasna in začasna dela
študentov in študentk ter dijakov in dijakinj v preteklem koledarskem letu.
Ministrstvo, pristojno za visoko šolstvo, sredstva prioritetno namenja za
gradnjo novih bivanjskih kapacitet za študente glede na izkazane potrebe v
študijskih središčih.
74. člen
(črtan)
75. člen
(posebni predpis)
Financiranje po 72.a členu tega zakona se podrobneje uredi s posebnim predpisom, ki ga
sprejme Vlada Republike Slovenije.
76. člen
(visokošolski skladi)
Visokošolski zavodi, ki so pravne osebe,
lahko za upravljanje s sredstvi oblikujejo sklade. 
Poslovanje skladov vodijo upravni odbori. 
Število članov, sestavo upravnih odborov,
trajanje mandata članov in delovanje skladov urejajo statuti.
77. člen
(šolnina in drugi prispevki)
Šolnina in drugi prispevki za študij po
študijskih programih z javno veljavnostjo so prihodek visokošolskega zavoda in
se določijo v skladu s predpisom ministra, pristojnega za visoko šolstvo. Za redni in izredni študij javni visokošolski zavodi in zasebni visokošolski zavodi za
koncesionirane študijske programe za redni študij ne smejo zaračunavati vpisnih
stroškov (stroški izbirnih postopkov, vpisna dokumentacija, indeks, študentska
izkaznica ipd.). Drugi prispevki za študij se študentom zaračunajo po dejanskih
stroških, ki jih imajo javni visokošolski zavodi in zasebni visokošolski zavodi za koncesionirane študijske programe
za redni študij.
S predpisom iz prejšnjega odstavka se lahko
določijo tudi prispevki za druge posamične storitve visokošolskega zavoda. 
Državljanom Republike Slovenije in
državljanom članic Evropske unije šolnine ni mogoče predpisati za izobraževanje
v okviru dodiplomskih študijskih programov in podiplomskih študijskih programov
druge stopnje z javno veljavnostjo, ki se izvajajo kot javna služba, financirana iz javnih virov.
Ne glede na prejšnji odstavek se
državljanom Republike Slovenije in državljanom članic Evropske unije šolnina
lahko zaračuna, če imajo že doseženo izobrazbo, ki ustreza najmanj ravni
izobrazbe, pridobljene po študijskem programu, v katerega so vpisani, oziroma
še nimajo dosežene izobrazbe, ki ustreza najmanj ravni izobrazbe pridobljene po
študijskem programu, v katerega so vpisani, in jim je prenehal status študenta
v skladu z 70. členom tega zakona na prejšnjem študijskem programu.
Ne glede na prejšnji odstavek se
državljanom Republike Slovenije in državljanom članic Evropske unije na
vzporednem rednem študiju po študijskih programih prve in druge stopnje, v
katerega se je študent vpisal na vpisna mesta za vzporedni študij, šolnina ne
zaračuna, če je študent že vpisan v študijski program, po katerem doseže
izobrazbo, ki ustreza najmanj ravni izobrazbe, pridobljene po študijskem programu
vzporednega študija. Prav tako se šolnina ne zaračunava, če je študent že
izkoristil pravico iz druge alineje prvega odstavka 66. člena tega zakona,
pa se je vpisal v višji letnik, kot je že bil vpisan na isti stopnji študija.
Oseba, ki ji je status študenta prenehal
zaradi izpisa iz študijskega programa oziroma smeri, se v ta študijski program
oziroma smer lahko znova vpiše. Za študij iz prejšnjega stavka se zaračuna
šolnina.
78. člen
(črtan)
IX. NADZOR
79. člen
(nadzor)
Nadzor nad zakonitostjo dela in izpolnjevanjem
pogojev za opravljanje visokošolske dejavnosti opravlja ministrstvo, pristojno
za visoko šolstvo, v skladu s posebnimi predpisi. 
Kontrola nad namensko porabo sredstev za
opravljanje javne službe se opravlja v skladu s posebnimi predpisi.
80. člen
(ocenjevanje kakovosti)
Kakovost visokošolskih zavodov, študijskih
programov ter znanstvenoraziskovalnega in umetniškega ter strokovnega dela
ocenjujejo visokošolski zavodi (samoevalvacija) in agencija (zunanja
evalvacija).
Ugotovitve iz samoevalvacijskih poročil in
poročil o zunanjih evalvacijah se upoštevajo ob podaljšanju akreditacije visokošolskih
zavodov.
X. EVIDENCE IN VARSTVO OSEBNIH PODATKOV
81. člen
(evidence z osebnimi podatki študentov in
vpisanih na študijske programe za izpopolnjevanje, ki jih obdelujejo
visokošolski zavodi)
Visokošolski zavodi vodijo naslednje
evidence z osebnimi podatki: 
1.    
evidenco prijavljenih za vpis in vpisanih
študentov ter vpisanih na študijske programe za izpopolnjevanje, 
2.    
osebni karton, 
3.    
evidenco o izpitih in drugih študijskih
obveznostih, 
4.    
evidenco izdanih dokumentov o končanem
dodiplomskem in podiplomskem izobraževanju ter študijskih programih za
izpopolnjevanje. 
V evidencah iz 1., 2. in 4. točke
prejšnjega odstavka se vodijo naslednji podatki: 
1.    
osebno ime, 
2.    
enotna matična številka občana, 
3.    
vpisna številka in akademska elektronska
identiteta, 
4.    
spol, 
5.    
datum, kraj, občina in država rojstva, 
6.    
stalno in začasno prebivališče, naslov za
osebno vročanje pošte (ulica, hišna številka, kraj, poštna številka, občina,
država) in elektronski naslov, 
7.    
državljanstvo, 
8.    
učni uspeh oziroma uspeh pri študiju in
predhodno pridobljena izobrazba, relevantna za vpis v visokošolski študijski
program, 
9.    
najvišja dosežena predhodna izobrazba, če je
višja od predhodne izobrazbe, relevantne za vpis v visokošolski študijski
program iz prejšnje točke (KLASIUS), 
10. 
ime visokošolskega zavoda, 
11. 
ime študijskega programa, 
12. 
ime smeri oziroma modula, 
13. 
kraj izvajanja študija, 
14. 
način študija, 
15. 
datum in študijsko leto vpisa v študijski
program, 
16. 
letnik študija, 
17. 
datum začetka in datum zaključka statusa
študenta po študijskih letih, 
18. 
o dokončanju študija,
19. 
o jeziku, v katerem je bila izobrazba dosežena,
20. 
drugi podatki, potrebni za odločanje o
izpolnjevanju pogojev za vpis oziroma napredovanju v višji letnik ter za
odločanje o pravicah študentov v skladu z zakonom. 
Za tuje študente, ki so v Republiki
Sloveniji na mednarodni izmenjavi v okviru študija, se v evidenci iz 1. točke
prvega odstavka tega člena vodijo poleg podatkov iz 1., 2., 4. do 7., 10. do
14. in 16. točke prejšnjega odstavka tudi naslednji podatki: 
1.    
datum začetka in zaključka izmenjave, 
2.    
število vpisanih in doseženih kreditnih točk po
ECTS, 
3.    
o študiju na visokošolskem zavodu, s katerega
študent prihaja: 
- 
ime visokošolskega zavoda, 
- 
kraj in država visokošolskega zavoda, 
- 
ime študijskega programa. 
Evidenca iz 2. točke prvega odstavka tega
člena poleg podatkov iz drugega odstavka tega člena obsega še podatke o: 
1.    
opravljenih izpitih, 
2.    
opravljenih študijskih obveznostih, 
3.    
napredovanju v višji letnik, 
4.    
številu vpisanih in doseženih kreditnih točk po
ECTS za posamezno študijsko leto, 
5.    
tem, ali je študentu priznano podaljšanje
statusa študenta, 
6.    
mednarodni izmenjavi v času študija: 
- 
ime visokošolskega zavoda oziroma institucije,
na katerem je potekala izmenjava, 
- 
kraj in država visokošolskega zavoda oziroma
institucije, na katerem je potekala izmenjava, 
- 
ime študijskega programa, 
- 
datum začetka in zaključka izmenjave, 
- 
število vpisanih in doseženih kreditnih točk po
ECTS po predmetih na visokošolskem zavodu oziroma instituciji, na katerem
oziroma kateri je potekala izmenjava, ter število priznanih točk po ECTS na
visokošolskem zavodu v Republiki Sloveniji, 
- 
vrsta mednarodne izmenjave, to je podatek o
mednarodnem programu ali sporazumu, po katerem je opravljena izmenjava, 
7.    
dokončanju študija oziroma izpisu iz
študijskega programa. 
V evidenci iz 3. točke prvega odstavka tega
člena se vodijo naslednji podatki: 
1.    
osebno ime, 
2.    
vpisna številka, 
3.    
ime visokošolskega zavoda, 
4.    
ime študijskega programa, 
5.    
ime smeri oziroma modula, 
6.    
način študija, 
7.    
letnik študija in študijsko leto prvega vpisa, 
8.    
ime predmeta, 
9.    
datum prijave na izpit, 
10. 
datum izpita, 
11. 
ali se izpit opravlja prvič ali se ga ponavlja,
12. 
ocena oziroma rezultat, dosežen pri izpitu. 
Evidenca iz 4. točke prvega odstavka tega
člena poleg podatkov iz drugega odstavka tega člena obsega še podatke o: 
1.    
številki in datumu izdane javne listine o
zaključku študijskega programa, 
2.    
vrsti javne listine o končanem študijskem
programu. 
Za kandidate, vpisane na študijske programe
za izpopolnjevanje, se zbirajo podatki iz evidenc 1. do 3. točke prvega
odstavka tega člena. 
Osebne podatke študentov iz evidenc tega
člena visokošolski zavodi obdelujejo za potrebe svoje pedagoške in z njo
povezane znanstvenoraziskovalne, umetniške in strokovne dejavnosti ter
knjižničarske dejavnosti. Visokošolski zavodi lahko
osebne podatke iz prejšnjega stavka obdelujejo tudi za potrebe nacionalnih
raziskav o spremljanju študentov in diplomantov, pri čemer je treba zagotoviti
anonimizacijo rezultatov.
Podatki v evidenci iz 1. točke prvega
odstavka tega člena se za prijavljene začnejo obdelovati z dnem prijave za
vpis, prenehajo pa se obdelovati z dnem vpisa v študijski program, študijski
program za izpopolnjevanje oziroma z iztekom pritožbenega postopka. Podatki v
evidencah iz 1. in 2. točke prvega odstavka tega člena se za: 
-      
študente začnejo obdelovati z dnem vpisa v
študijski program, prenehajo pa se obdelovati z dnem izpisa, 
-      
vpisane na študijske programe za
izpopolnjevanje začnejo zbirati z dnem vpisa, prenehajo pa se obdelovati z dnem
izpisa oziroma z dnem dokončanja študija. 
Podatki v evidenci iz 3. točke prvega
odstavka tega člena se za študenta začnejo obdelovati z dnem prijave na izpit,
prenehajo pa se obdelovati z opravljenim izpitom. 
Podatki v evidenci iz 4. točke prvega
odstavka tega člena se za diplomanta začnejo obdelovati z dnem dokončanja
študijskega programa, prenehajo pa se obdelovati z dnem izdaje javne listine o
končanem študijskem programu. 
Študenti morajo visokošolskemu zavodu
prijaviti spremembe podatkov iz drugega in petega odstavka tega člena v osmih
dneh po nastanku sprememb.
Visokošolski zavod lahko spremembe podatkov
iz 1., 2., 5., 6. (razen
elektronskega naslova) in 7. točke drugega odstavka tega člena pridobi iz
evidence iz 81.e člena tega zakona na podlagi podatka o enotni matični številki
občana s povezovanjem zbirk.
Evidence iz prvega odstavka tega člena se
lahko vodijo elektronsko.
81.a člen
(evidence z osebnimi podatki izvajalcev
visokošolske dejavnosti, ki jih obdelujejo visokošolski zavodi)
Visokošolski zavodi vodijo evidenco
izvajalcev visokošolske dejavnosti. 
Za izvajalce visokošolske dejavnosti se po
tem poglavju tega zakona štejejo visokošolski učitelji, znanstveni delavci in
visokošolski sodelavci, ki sodelujejo pri izvajanju visokošolske dejavnosti, ne
glede na to ali so v delovnem razmerju ali delo opravljajo po pogodbi o delu. 
V evidenci izvajalcev visokošolske
dejavnosti se vodijo naslednji podatki: 
1.    
osebno ime, 
2.    
enotna matična številka občana, 
3.    
spol, 
4.    
datum rojstva, 
5.    
podatek o tem, ali je izvajalec upokojen in od
kdaj, 
6.    
šifra raziskovalca, ki jo dodeli javna
agencija, pristojna za znanstvenoraziskovalno dejavnost, 
7.    
številka in datum sklepa oziroma odločbe o
izvolitvi v naziv, 
8.    
naziv iz 52., 53. in 54. člena tega zakona, 
9.    
področje izvolitve v naziv, 
10. 
datum izvolitve v naziv, 
11. 
datum prenehanja izvolitve v naziv, 
12. 
ime visokošolskega zavoda, ki je podelil naziv,
13. 
ure neposredne pedagoške obveznosti izvajalcev
za vsako posamično študijsko leto, ločeno po študijskih programih in predmetih
za predavanja, seminarje, vaje, klinične vaje in praktično usposabljanje ter
drugo neposredno pedagoško obveznost v skladu z drugim in četrtim odstavkom 63.
člena tega zakona, opravljene v delovnem razmerju ali po pogodbi o delu,
14. 
izraba delovnega časa za posameznega izvajalca:
ne glede na določbe zakona, ki ureja evidence na področju dela in socialne
varnosti, se v evidenci o izrabi delovnega časa ne evidentirajo čas prihoda na
delo in odhoda delavca z dela, izraba in obseg izrabe odmora med delovnim
časom, opravljene ure v drugih posebnih pogojih dela, ki izhajajo iz
razporeditve delovnega časa (zlasti opravljene ure nočnega, nedeljskega,
izmenskega, prazničnega dela, dela v deljenem delovnem času in druge oblike
razporeditve delovnega časa, določene z zakonom ali kolektivno pogodbo),
opravljene ure v neenakomerno razporejenem delovnem času ali v začasno
prerazporejenem delovnem času in tekoči seštevek ur v tednu, mesecu oziroma
letu, iz katerega je razvidno referenčno obdobje, ki se upošteva za
neenakomerno razporeditev in za začasno prerazporeditev polnega delovnega časa.
15. 
o mentorstvu študentom doktorskega študija, 
16. 
določitev honorarja, bruto honorar in izplačani
honorar, 
17. 
soglasje delodajalca za delo pri drugem
delodajalcu, 
18. 
soglasje za dopolnilno delo, 
19. 
soglasje za sklenitev pogodbe o delu. 
Določbe 14. točke prejšnjega odstavka se
uporabljajo tudi za druge zaposlene, ki neposredno sodelujejo pri izvajanju
pedagoškega procesa, znanstvenoraziskovalne in umetniške dejavnosti.
Osebne podatke o izvajalcih visokošolske
dejavnosti iz evidence tega člena visokošolski zavodi obdelujejo za potrebe
ugotavljanja izpolnjevanja pogojev za opravljanje pedagoškega,
znanstvenoraziskovalnega in umetniškega dela ter spremljanje delovne in
pedagoške obveznosti izvajalcev visokošolske dejavnosti. 
Podatki iz tretjega odstavka tega člena se
za izvajalce visokošolske dejavnosti začnejo obdelovati z dnem, ko sklenejo
pogodbo o zaposlitvi oziroma pogodbo o delu, prenehajo pa se obdelovati z dnem,
ko jim preneha pogodba o zaposlitvi oziroma pogodba o delu. 
Izvajalci visokošolske dejavnosti morajo
visokošolskemu zavodu prijaviti spremembe podatkov iz tretjega odstavka tega
člena v osmih dneh po nastanku sprememb. 
Evidenca iz prvega odstavka tega člena se lahko
vodi elektronsko.
81.b člen
(evidenca z osebnimi podatki, ki se vodi
za potrebe subvencioniranega bivanja študentov)
Evidenco iz tega člena vodijo visokošolski
zavodi in študentski domovi, ki vodijo postopke glede subvencioniranega bivanja
študentov. V evidenci se vodijo naslednji podatki o študentih: 
1.    
osebno ime, 
2.    
enotna matična številka občana, 
3.    
vrsta in številka osebnega dokumenta, 
4.    
spol, 
5.    
datum, kraj, občina in država rojstva, 
6.    
državljanstvo, 
7.    
o tem, ali je študent zaposlen, 
8.    
stalno prebivališče in naslov za osebno
vročanje pošte (ulica, hišna številka, kraj, poštna številka, občina, država), 
9.    
telefon in elektronski naslov, 
10. 
številka in datum izdaje odločbe, izdane v
postopku uveljavljanja pravice do subvencioniranega bivanja, 
11. 
številka in datum sklenitve nastanitvene
pogodbe za subvencionirano bivanje oziroma aneksa k nastanitveni pogodbi za
subvencionirano bivanje ter čas veljavnosti, 
12. 
o tem, kje uveljavlja pravico do bivanja, 
13. 
ime visokošolskega ali višješolskega zavoda, na katerega je
študent vpisan, 
14. 
ime študijskega programa, na katerega je
študent vpisan, 
15. 
kraj izvajanja študija, 
16. 
stopnja in vrsta študijskega programa, 
17. 
letnik študija, 
18. 
vrsta vpisa (prvi vpis v letnik, ponavljanje
letnika, zamenjava študijskega programa, nadaljevanje študija po merilih za
prehode in vzporedni vpis), 
19. 
način študija, 
20. 
študijsko leto prvega vpisa na sedanji
študijski program, 
21. 
študijsko leto prvega vpisa na kateri koli
študijski program, 
22. 
število let koriščenja subvencioniranega
bivanja in potek študija po študijskih letih študija, 
23. 
datum vselitve in datum izselitve, 
24. 
o prekinitvi študija, 
25. 
o tem, ali izpolnjuje pogoj za izjemno
podaljšanje subvencioniranega bivanja, 
26. 
o uveljavljanju starševstva in podatki o drugem
roditelju, s katerim biva v študentskem domu (osebno ime, enotna matična
številka občana), 
27. 
o tem, ali ima status študenta invalida s
spremljevalcem, 
28. 
o tem, ali je študent spremljevalec invalida in
podatki o študentu, kateremu je spremljevalec (osebno ime, enotna matična
številka občana). 
Za tuje študente, ki so v Republiki
Sloveniji na mednarodni izmenjavi v okviru študija in bivajo v študentskih
domovih, se v evidenci iz tega člena vodijo podatki iz 1. do 6., 8., 9., 11. in
23. točke prejšnjega odstavka ter podatek o vrsti mednarodne izmenjave, to je
podatek o mednarodnem programu ali sporazumu, po katerem je opravljena
izmenjava. 
Visokošolski zavodi in študentski domovi
obdelujejo osebne podatke iz evidence tega člena za potrebe odločanja o pravici
do subvencioniranega bivanja študentov oziroma podaljšanja subvencioniranega
bivanja študentov in za potrebe ministrstva, pristojnega za visoko šolstvo, pri
izplačevanju subvencij v skladu s 73.b členom tega zakona.
Podatke za evidenco iz prvega odstavka tega
člena visokošolski zavodi in študentski domovi pridobijo od študenta oziroma iz
eVŠ s povezovanjem zbirk.
Podatki iz prvega in drugega odstavka tega
člena se začnejo obdelovati z dnem vselitve, prenehajo pa se zbirati z dnem
izselitve.
81.c člen
(evidenčni in analitski informacijski
sistem visokega šolstva v Republiki Sloveniji)
Za potrebe ugotavljanja upravičenosti
pravic študentov do študija in drugih pravic v breme javnih sredstev,
načrtovanja politike in spremljanja delovanja visokega šolstva, spremljanja
mreže visokošolskih zavodov in študijskih programov, obveščanja javnosti ter za
raziskovalnoanalitične in statistične namene oziroma za izvajanje statističnih,
socialno-ekonomskih in drugih raziskovanj s področja visokega šolstva se vodi
elektronska zbirka podatkov o visokem šolstvu v Republiki Sloveniji, ki zajema
podatke o visokošolskih zavodih, o javnoveljavnih študijskih programih,
vključno s soglasji glede transnacionalnega izobraževanja in študijskih
programih za izpopolnjevanje, o prijavljenih za vpis, o prijavljenih za
subvencionirano bivanje oziroma podaljšanje subvencioniranega bivanja
študentov, o študentih in diplomantih, o izvajalcih visokošolske dejavnosti ter
o zasebnih visokošolskih učiteljih. 
Zbirka podatkov iz prejšnjega odstavka se
imenuje eVŠ. Sestavljajo jo naslednje evidence: 
-      
evidenca visokošolskih zavodov, 
-      
evidenca študijskih programov, 
-      
evidenca študentov in diplomantov, 
-      
evidenca prijavljenih za vpis, 
-      
evidenca prijavljenih za subvencionirano
bivanje študentov, 
-      
evidenca izvajalcev visokošolske dejavnosti, 
-      
evidenca zasebnih visokošolskih učiteljev. 
eVŠ vključuje tudi
elektronsko vlogo in podporo izbirnemu postopku za: 
-      
prijavo za vpis na študijske programe iz eVŠ, 
-      
prijavo za subvencionirano bivanje študentov. 
eVŠ se vodi elektronsko.
Podatke iz evidenc iz drugega odstavka tega člena obdeluje ministrstvo,
pristojno za visoko šolstvo, kot upravljavec eVŠ.
81.č člen
(eVŠ evidenca visokošolskih zavodov)
V eVŠ evidenci visokošolskih zavodov se
vodijo podatki o akreditiranih visokošolskih zavodih v Republiki Sloveniji, in
sicer: 
1.    
enolični identifikator univerze ali
samostojnega visokošolskega zavoda, 
2.    
enolični identifikator članice univerze, 
3.    
davčna številka, 
4.    
matična številka, 
5.    
ime visokošolskega zavoda, 
6.    
skrajšano ime visokošolskega zavoda, 
7.    
naslov sedeža visokošolskega zavoda (ulica, hišna
številka, kraj, poštna številka, občina, država), 
8.    
ime in naslov dislociranih enot (ulica, hišna
številka, kraj, poštna številka, občina, država), 
9.    
vrsta visokošolskega zavoda, 
10. 
podatek o tem, ali gre za javni ali zasebni
visokošolski zavod, 
11. 
akreditacijska odločba ter njena številka in
datum, 
12. 
odločba o podaljšanju akreditacije ter njena
številka in datum, 
13. 
datum začetka in zaključka veljavnosti
akreditacije, 
14. 
končno evalvacijsko poročilo in vrsta
evalvacije, 
15. 
(črtana), 
16. 
študijska področja (ISCED, KLASIUS),
znanstvenoraziskovalna področja (Frascati) oziroma umetniške discipline, za
katere je visokošolski zavod ustanovljen, 
17. 
ime in naslov ustanoviteljev, 
18. 
ime in priimek zastopnikov visokošolskega
zavoda, 
19. 
datum in številka vpisa v sodni register in
izbrisa iz njega ter naziv sodišča, pri katerem je vpisan, 
20. 
akt o ustanovitvi ter datum njegovega sprejetja
in sprememb, 
21. 
statut visokošolskega zavoda ter datum
njegovega sprejetja in sprememb, 
22. 
oblika diplome s spremembami ter datum objave
in številka Uradnega lista Republike Slovenije, 
23. 
drugi podatki in dokazila, ki ne pomenijo
osebnih podatkov in so potrebni za spremljanje izvajanja visokošolske
dejavnosti. 
Za članice univerz se v evidenci
visokošolskih zavodov obdelujejo podatki iz 2., 5. do 9., 11. do 16. in 23.
točke prejšnjega odstavka.
81.d člen
(eVŠ evidenca študijskih programov)
V eVŠ evidenci študijskih programov se
vodijo podatki o javnoveljavnih študijskih programih in študijskih programih za
izpopolnjevanje, in sicer: 
1.    
enolični identifikator študijskega programa, 
2.    
ime študijskega programa, 
3.    
enolični identifikator in ime univerze ali
samostojnega visokošolskega zavoda, 
4.    
enolični identifikator in ime članice univerze,
5.    
ime dislocirane enote, 
6.    
stopnja študijskega programa, 
7.    
o tem, ali gre za interdisciplinarni,
enopredmetni, dvopredmetni, pedagoški, nepedagoški ali skupen študijski
program, transnacionalno izobraževanje oziroma za študijski program za
izpopolnjevanje, 
8.    
vrsta izobraževanja (ISCED, KLASIUS) 
9.    
razvrstitev v nacionalno ogrodje kvalifikacij ter
evropsko ogrodje kvalifikacij, 
10. 
vrsta študijskega programa, 
11. 
področje študijskega programa (KLASIUS, ISCED,
Frascati), 
12. 
trajanje študijskega programa v letih, 
13. 
število kreditnih točk po ECTS, s katerimi je
ovrednoten študijski program, 
14. 
ime smeri oziroma modulov študijskega programa
ter letnik, v katerem se izvaja, 
15. 
predmetnik z nosilci predmetov po posamičnih
predmetih študijskega programa, ovrednotenih s kreditnimi točkami po ECTS ter s
povezavo na posamezno smer oziroma modul, ter z opredelitvijo deleža izbirnosti
v programu, 
16. 
predmetnik z izvajalci po posamičnih predmetih
študijskega programa s povezavo na posamezno smer oziroma modul, in sicer za
predavanja, seminarje, vaje, klinične vaje in praktično usposabljanje za
posamezno študijsko leto, 
17. 
splošne ter predmetno-specifične kompetence
diplomanta, ki se pridobijo s programom, 
18. 
pogoji za vpis in merila za izbiro ob omejitvi
vpisa, 
19. 
merila za priznavanje znanja in spretnosti,
pridobljenih pred vpisom v program, 
20. 
način ocenjevanja, 
21. 
pogoji za napredovanje po programu, 
22. 
pogoji za prehajanje med programi, 
23. 
načini študija, 
24. 
jeziki, v katerih se izvaja študijski program
oziroma njegovi deli, 
25. 
pogoji za dokončanje študija, 
26. 
pogoji za dokončanje posameznih delov programa,
če jih program vsebuje, 
27. 
slovenski strokovni, znanstveni ali umetniški
naslov in njegovo angleško poimenovanje,
28. 
akreditacijska odločba ter njena številka in
datum, 
29. 
datum začetka in zaključka veljavnosti
akreditacije ter datum zaključka javne veljavnosti, 
30. 
odločba o podaljšanju akreditacije ter njena
številka in datum, 
31. 
končno evalvacijsko poročilo in vrsta
evalvacije, 
32. 
(črtana), 
33. 
predvideno število razpisanih mest v
akreditiranem študijskem programu po načinu študija, 
34. 
o tem, ali ima študijski program koncesijo, o
obdobju trajanja koncesije ter odločbo o podeljeni koncesiji, njeno številko in
datum, 
35. 
študijsko leto, ko se je študijski program
začel izvajati, 
36. 
datum končanja izvajanja študijskega programa, 
37. 
zakonski datum možnega končanja izobraževanja
po študijskem programu, 
38. 
pri skupnih študijskih programih tudi imena
visokošolskih zavodov, ki sodelujejo pri izvedbi študijskega programa, z
deležem, ki ga posamezni visokošolski zavod izvaja, 
39. 
drugi podatki in dokazila, potrebni za
spremljanje izvajanja visokošolske dejavnosti. 
Pri transnacionalnem izobraževanju eVŠ
evidenca študijskih programov obsega tudi podatke o: 
1.    
(črtana), 
2.    
(črtana), 
3.    
imenu in sedežu oziroma naslovu tujih
visokošolskih zavodov, s katerimi ima visokošolski zavod sklenjeno pogodbo za
izvajanje transnacionalnega izobraževanja v Republiki Sloveniji, 
4.    
imenu in sedežu oziroma naslovu tujih
visokošolskih zavodov, s katerimi ima slovenski visokošolski zavod sklenjeno
pogodbo za izvajanje transnacionalnega izobraževanja v tujini in študijskih
programih, ki se izvajajo.
81.e člen
(eVŠ evidenca študentov in diplomantov)
V eVŠ evidenci študentov in diplomantov se
vodijo podatki oseb, ki so pridobile status študenta v skladu s tem zakonom, in
sicer: 
1.    
osebno ime, 
2.    
enotna matična številka občana, 
3.    
spol, 
4.    
datum, kraj, občina in država rojstva, 
5.    
državljanstvo, 
6.    
stalno in začasno prebivališče (ulica, hišna
številka, kraj, poštna številka, občina, država), 
7.    
podatki o predhodno pridobljeni izobrazbi,
relevantni za vpis v študijski program (KLASIUS, leto, država), 
8.    
najvišja dosežena predhodna izobrazba, če je
višja od predhodne izobrazbe, relevantne za vpis v visokošolski študijski
program iz prejšnje točke (KLASIUS), 
9.    
enolični identifikator in ime univerze ali
samostojnega visokošolskega zavoda, 
10. 
enolični identifikator in ime članice univerze,
11. 
enolični identifikator in ime študijskega
programa, 
12. 
enolični identifikator in ime dela programa
(smeri, modula), 
13. 
kraj izvajanja študija, 
14. 
način študija, 
15. 
datum in študijsko leto prvega vpisa v
študijski program, 
16. 
letnik študija, 
17. 
datum začetka in datum zaključka statusa
študenta po študijskih letih, 
18. 
datum izpisa, 
19. 
datum in vrsta vpisa v letnik ter študijsko
leto, ko je študent vpisan, ter podatek o tem, ali gre za vzporedni študij, 
20. 
število vpisanih in doseženih kreditnih točk po
ECTS po letnikih in študijskih letih, 
21. 
datum dokončanja študija in jezik, v katerem je
bila izobrazba dosežena, 
22. 
podatek o tem, ali je študentu priznano
podaljšanje statusa študenta in na kateri pravni podlagi, 
23. 
podatek o tem, ali se študij financira iz
javnih virov po letnikih in študijskih letih, 
24. 
podatek o koriščenju subvencioniranega bivanja
po letnikih in študijskih letih,
25. 
evropska študentska identiteta,
26. 
podatke o mednarodni izmenjavi v času študija: 
- 
ime visokošolskega zavoda oziroma institucije,
na katerem oziroma kateri je potekala izmenjava, 
- 
kraj in država visokošolskega zavoda oziroma
institucije, na katerem oziroma kateri je potekala izmenjava, 
- 
datum začetka in zaključka izmenjave, 
- 
število priznanih točk po ECTS na visokošolskem
zavodu v Republiki Sloveniji, 
- 
vrsta mednarodne izmenjave, to je podatek o
mednarodnem programu ali sporazumu, po katerem je opravljena izmenjava. 
Za tuje študente, ki so v Republiki
Sloveniji na mednarodni izmenjavi v okviru študija, se v evidenci študentov in
diplomantov vodijo naslednji podatki: 
1.    
osebno ime, 
2.    
enotna matična številka občana, 
3.    
spol, 
4.    
datum rojstva in država rojstva, 
5.    
državljanstvo, 
6.    
študiju v Republiki Sloveniji: ime
visokošolskega zavoda, ime študijskega programa, podatek o smeri oziroma
modulu, kraj izvajanja študija v Republiki Sloveniji, način študija, datum in
študijsko leto vpisa, letnik študija, datum začetka in zaključka izmenjave ter
število vpisanih in doseženih kreditnih točk po ECTS, 
7.    
študiju na visokošolskem zavodu, s katerega
študent prihaja: ime visokošolskega zavoda, kraj in država visokošolskega
zavoda. 
Osebne podatke študentov oziroma
diplomantov iz evidence tega člena ministrstvo, pristojno za visoko šolstvo,
obdeluje za potrebe ugotavljanja pravic študentov po tem zakonu in ugotavljanja
pravic študentov po zakonu, ki ureja uveljavljanje pravic iz javnih sredstev.
81.f člen
(eVŠ evidenca prijavljenih za vpis)
V eVŠ evidenci prijavljenih za vpis se
vodijo podatki o osebah, ki so se prijavile za vpis v visokošolske študijske
programe, in sicer: 
1.    
osebno ime, 
2.    
enotna matična številka občana, 
3.    
spol, 
4.    
datum, kraj, občina in država rojstva, 
5.    
državljanstvo, 
6.    
stalno prebivališče in naslov za osebno
vročanje pošte (ulica, hišna številka, kraj, poštna številka, občina, država), 
7.    
telefon in elektronski naslov, 
8.    
učni uspeh oziroma uspeh pri študiju in
predhodno pridobljena izobrazba, relevantna za vpis v visoko šolstvo, 
9.    
najvišja dosežena predhodna izobrazba, če je
višja od predhodne izobrazbe, relevantne za vpis v visokošolski študijski
program iz prejšnje točke (KLASIUS), 
10. 
vrsta študijskega programa, 
11. 
imena visokošolskih zavodov, navedenih v
prijavi za vpis, 
12. 
imena študijskih programov, navedenih v prijavi
za vpis, 
13. 
imena smeri oziroma modulov, 
14. 
kraj izvajanja študija posameznega študijskega
programa ter smeri oziroma modulov, 
15. 
način študija posameznega študijskega programa
ter smeri oziroma modulov, 
16. 
drugi podatki, ki so v skladu s tem zakonom
potrebni za preverjanje izpolnjevanja pogojev za vpis, pogojev za prehode
oziroma pogojev, povezanih z omejitvijo vpisa. 
Prijava za vpis v visokošolske študijske
programe poteka z elektronsko vlogo v eVŠ. 
Za potrebe izbirnega postopka za vpis se v
eVŠ z elektronsko vlogo obdelujejo podatki o prijavljenih za vpis v
visokošolske študijske programe.
81.g člen
(eVŠ evidenca prijavljenih za
subvencionirano bivanje študentov)
V eVŠ evidenci prijavljenih za
subvencionirano bivanje študentov se vodijo podatki o osebah, ki so se
prijavile za subvencionirano bivanje oziroma za podaljšanje subvencioniranega
bivanja, in sicer: 
1.    
osebno ime, 
2.    
enotna matična številka občana, 
3.    
davčna številka, 
4.    
spol, 
5.    
datum, kraj, občina in država rojstva, 
6.    
državljanstvo, 
7.    
stalno prebivališče in naslov za osebno
vročanje pošte (ulica, hišna številka, kraj, poštna številka, občina, država), 
8.    
o tem, ali je zaposlen, 
9.    
telefon in elektronski naslov, 
10. 
o tem, kje želi uveljavljati pravico do
subvencioniranega bivanja, 
11. 
ime visokošolskega zavoda ali višje strokovne
šole, kamor je prijavljen oziroma vpisan, 
12. 
ime študijskega programa, na katerega je
prijavljen oziroma vpisan, 
13. 
kraj izvajanja študija, 
14. 
stopnja in vrsta študijskega programa, 
15. 
letnik, v katerega bo predvidoma vpisan, 
16. 
vrsta vpisa (prvi vpis v letnik, ponavljanje
letnika, podaljšanje statusa študenta) in podatek, ali gre za vzporedni študij, 
17. 
način študija, 
18. 
študijsko leto prvega vpisa na študijski
program, v katerega je vpisan, 
19. 
študijsko leto prvega vpisa na kateri koli
študijski program, 
20. 
potek študija po študijskih letih, 
21. 
število let subvencioniranega bivanja po
študijskih letih, 
22. 
o prekinitvi študija po študijskih letih, 
23. 
o učnem uspehu oziroma uspehu pri študiju, 
24. 
o uveljavljanju izjemnega uspeha in obštudijske
dejavnosti, 
25. 
o materialnem položaju študentov in članov
njegove družine, ki živijo v skupnem gospodinjstvu, za preteklo koledarsko
leto: osebno ime, enotna matična številka občana, davčna številka in davčni
urad, status oziroma vrsta zaposlitve družinskih članov, vrsta dohodka, podatek
o tem, ali je študent oziroma član družine zavezanec za plačilo dohodnine, pri
članih družine pa tudi sorodstveno razmerje do študenta, 
26. 
o tem, ali uveljavlja posebne socialne in
zdravstvene razmere študenta, 
27. 
o tem, ali uveljavlja status študenta invalida
s spremljevalcem, 
28. 
o tem, ali uveljavlja dodatno razvrstitveno
pravilo, kot ga opredeljuje predpis iz tretjega odstavka 73.b člena tega
zakona, 
29. 
o uveljavljanju starševstva in podatki o drugem
roditelju, s katerim želi bivati v študentskem domu, iz 1., 2., 6., 7. in 11.
do 15. točke tega odstavka. 
Podatki iz 23., 24. in 28. točke prejšnjega
odstavka se za študente za podaljšanje subvencioniranja bivanja študentov ne
obdelujejo. 
Prijava za subvencionirano bivanje oziroma
za podaljšanje subvencioniranega bivanja študentov poteka z elektronsko vlogo v
eVŠ. 
Za potrebe izbirnega postopka študentov za
subvencionirano bivanje se v eVŠ z elektronsko prijavo za subvencionirano
bivanje študentov obdelujejo podatki o osebah, ki so se prijavile za
subvencionirano bivanje, oziroma o študentih, ki so se prijavili za podaljšanje
subvencioniranega bivanja.
81.h člen
(eVŠ evidenca izvajalcev visokošolske
dejavnosti)
V eVŠ evidenci izvajalcev visokošolske
dejavnosti se vodijo naslednji podatki: 
1.    
osebno ime, 
2.    
spol, 
3.    
enotna matična številka občana, 
4.    
datum rojstva, 
5.    
državljanstvo, 
6.    
šifra raziskovalca, ki jo dodeli javna
agencija, pristojna za znanstvenoraziskovalno dejavnost, 
7.    
nazivi iz 52., 53. in 54. člena tega zakona, 
8.    
področje izvolitve v naziv, 
9.    
datum izvolitve v naziv, 
10. 
datum prenehanja izvolitve v naziv, 
11. 
ime visokošolskega zavoda, ki je podelil naziv,
12. 
ime visokošolskega zavoda, kjer izvaja
visokošolsko dejavnost. 
Osebne podatke v eVŠ evidenci izvajalcev
visokošolske dejavnosti ministrstvo, pristojno za visoko šolstvo, obdeluje z
namenom ugotavljanja pogojev za ustanovitev visokošolskega zavoda in za izvedbo
študijskega programa v skladu s tem zakonom.
81.i člen
(eVŠ evidenca zasebnih visokošolskih
učiteljev)
eVŠ evidenca zasebnih visokošolskih
učiteljev se vodi z namenom ugotavljanja pogojev za vpis v razvid zasebnih
visokošolskih učiteljev v skladu s tem zakonom. 
eVŠ evidenca zasebnih visokošolskih
učiteljev poleg podatkov iz prvega odstavka 81.h člena tega zakona obsega še
podatke o: 
1.    
datumu in zaporedni številki vpisa v razvid
zasebnih visokošolskih učiteljev, 
2.    
datumu in številki vloge za vpis, 
3.    
datumu in številki odločbe, na podlagi katere
je opravljen vpis, 
4.    
stalnem prebivališču (ulica, hišna številka,
kraj, poštna številka, občina, država), 
5.    
številki in datumu odločbe o izbrisu. 
Osebne podatke v eVŠ evidenci zasebnih
visokošolskih učiteljev ministrstvo, pristojno za visoko šolstvo, obdeluje z
namenom ugotavljanja pogojev za vpis v razvid zasebnih visokošolskih učiteljev
v skladu s tem zakonom.
82. člen
(zagotavljanje podatkov za eVŠ)
Podatke za evidenci iz 81.č in 81.d člena
tega zakona ministrstvo, pristojno za visoko šolstvo, brezplačno pridobi od
agencije oziroma visokošolskih zavodov, če agencija z njimi ne razpolaga.
Podatke iz 1. in 2. točke prvega odstavka 81.č člena ter 1. in 34. točke
prvega odstavka 81.d člena tega zakona določi ministrstvo, pristojno za visoko
šolstvo. 
Podatke iz 1., 4., razen datuma rojstva, 5.
in 6. točke prvega odstavka 81.e člena tega zakona ter iz 1., 4., razen datuma
rojstva, in 5. točke drugega odstavka 81.e člena tega zakona ministrstvo,
pristojno za visoko šolstvo, pridobi iz Centralnega registra prebivalstva na
podlagi podatka o enotni matični številki občana. Če enotna matična številka
občana ne obstaja, podatke iz teh točk ministrstvo, pristojno za visoko
šolstvo, pridobi brezplačno v elektronski obliki od visokošolskih zavodov.
Podatke iz 23. in 24. točke prvega odstavka 81.e člena tega zakona pridobi
ministrstvo, pristojno za visoko šolstvo, samo, vse ostale podatke iz 81.e
člena tega zakona pa brezplačno v elektronski obliki od visokošolskih zavodov. 
Podatke za evidenco iz 81.f člena tega zakona
vnašajo prijavitelji za vpis preko elektronske vloge prijave za vpis v
visokošolske študijske programe v okviru eVŠ. Za zagotavljanje točnosti
identifikacijskih podatkov prijavljenih ministrstvo, pristojno za visoko
šolstvo, pridobi podatke iz 1., 4. razen datuma rojstva, 5. in 6. točke prvega
odstavka 81.f člena tega zakona iz Centralnega registra prebivalstva na podlagi
podatka o enotni matični številki občana prijavljenega. Pri prijavi prijavljenega s kvalificiranim digitalnim potrdilom, z
računom avtentikacijske in avtorizacijske infrastrukture (v nadaljnjem
besedilu: AAI-račun) ali na način, da je identiteto prijavitelja mogoče
ugotoviti, se podatki iz prejšnjega stavka in podatki, ki se o njem vodijo v
eVŠ, prijavljenemu prikažejo ob izpolnjevanju elektronske vloge. Podatke iz 8. točke prvega odstavka 81.f člena tega zakona o učnem
uspehu ter predhodni srednješolski in višješolski izobrazbi, relevantni za vpis
v visoko šolstvo, ministrstvo, pristojno za visoko šolstvo, brezplačno pridobi
iz centralne evidence udeležencev vzgoje in izobraževanja oziroma Državnega
izpitnega centra na podlagi podatka o enotni matični številki občana, če
obstaja, sicer pa od prijavljenega. 
Podatke za evidenco iz 81.g člena tega
zakona vnašajo prijavitelji za subvencionirano bivanje preko elektronske vloge
v okviru eVŠ. Za zagotavljanje točnosti identifikacijskih podatkov prijavljenih
ministrstvo, pristojno za visoko šolstvo, pridobi podatke iz 1., 5., razen
datuma rojstva, 6. in 7. točke prvega odstavka 81.g člena tega zakona iz
Centralnega registra prebivalstva na podlagi podatka o enotni matični številki
občana prijavljenega. Pri prijavi prijavljenega s
kvalificiranim digitalnim potrdilom, AAI-računom ali na način, da je identiteto
prijavitelja mogoče ugotoviti, se podatki iz prejšnjega stavka in podatki, ki
se o njem vodijo v eVŠ, prijavljenemu prikažejo ob izpolnjevanju elektronske
vloge. Podatke iz 23. točke prvega odstavka 81.g člena
tega zakona o učnem uspehu ter predhodni srednješolski in višješolski
izobrazbi, relevantni za ugotavljanje pravice do subvencioniranja bivanja,
ministrstvo, pristojno za visoko šolstvo, brezplačno pridobi iz centralne
evidence udeležencev vzgoje in izobraževanja oziroma Državnega izpitnega centra
na podlagi podatka o enotni matični številki občana, če obstaja. Podatke iz 23.
točke prvega odstavka 81.g člena tega zakona o uspehu pri študiju, ministrstvo,
pristojno za visoko šolstvo, brezplačno pridobi od visokošolskih zavodov. 
Podatke za evidenco iz 81.h člena tega
zakona ministrstvo, pristojno za visoko šolstvo, brezplačno pridobi od
visokošolskih zavodov. Za zagotavljanje točnosti identifikacijskih podatkov o
izvajalcih visokošolske dejavnosti ministrstvo, pristojno za visoko šolstvo,
pridobi podatke iz 1. in 5. točke prvega odstavka 81.h člena tega zakona iz
Centralnega registra prebivalstva na podlagi podatka o enotni matični številki
občana prijavljenega. 
Podatke za evidenco iz 81.i člena tega
zakona ministrstvo, pristojno za visoko šolstvo, pridobi iz vloge za vpis v
razvid zasebnih visokošolskih učiteljev in iz odločb, ki jih ministrstvo,
pristojno za visoko šolstvo, izda v postopku vpisa v razvid zasebnih
visokošolskih učiteljev.
Za znanstveno-raziskovalne namene in za
izvajanje analiz o zaposljivosti študentov in diplomantov ministrstvo,
pristojno za visoko šolstvo, na podlagi podatka o EMŠO diplomanta iz matične
evidence zavarovancev, ki jo vodi Zavod za pokojninsko in invalidsko
zavarovanje Slovenije, pridobi o osebah, ki sklenejo delovno razmerje,
samozaposlenih osebah in družbenikih po predpisih iz pokojninskega in
invalidskega zavarovanja, naslednje podatke:
-      
datum zaposlitve in datum prenehanja zaposlitve
diplomanta,
-      
poklic diplomanta (klasifikacija SKP-08),
-      
vrsta zaposlitve (nedoločen ali določen čas),
-      
matična številka enote poslovnega subjekta z
namenom pridobitve podatka o občini in regiji enote ter standardne
klasifikacije dejavnosti poslovnega subjekta.
Za znanstveno-raziskovalne namene in za
izvajanje analiz o zaposljivosti študentov in diplomantov ministrstvo,
pristojno za visoko šolstvo, na podlagi podatka o EMŠO diplomanta iz evidence
brezposelnih oseb, ki jo vodi Zavod Republike Slovenije za zaposlovanje,
pridobi naslednje podatke:
-      
datum nastopa in trajanje brezposelnosti ter
-      
vrsta ukrepov aktivne politike zaposlovanja.
Za znanstveno-raziskovalne namene
analiziranja zaposljivosti študentov in diplomantov ministrstvo, pristojno za
visoko šolstvo, na podlagi podatka o EMŠO diplomanta iz evidence štipendistov,
ki jo vodi ministrstvo, pristojno za socialne zadeve, pridobi podatek:
-      
o tem, ali je bil diplomant prejemnik
štipendije,
-      
o vrsti štipendije, in
-      
o obdobju prejemanja štipendije.
Za znanstveno-raziskovalne namene
analiziranja zaposljivosti študentov in diplomantov ministrstvo, pristojno za
visoko šolstvo, na podlagi podatka o EMŠO diplomanta iz centralne evidence
zaposlenih na področju vzgoje in izobraževanja, ki jo vodi ministrstvo,
pristojno za izobraževanje, pridobi podatek o:
-      
datumu začetka in prenehanja zaposlitve v
vzgojno-izobraževalnem zavodu,
-      
vzgojno-izobraževalnem zavodu zaposlitve (ime,
sedež),
-      
vrsti in trajanju pogodbe o zaposlitvi in
-      
vrsti in datumu podelitve naziva, pridobljenega
v vzgoji in izobraževanju.
Na podlagi elektronske vloge prijave za
vpis v eVŠ se za izbirni postopek za vpis v visokošolske študijske programe
lahko s povezovanjem eVŠ in evidenc iz 81. člena tega zakona, ki jih
vodijo visokošolski zavodi, na podlagi enotne matične številke občana pridobijo
podatki o ocenah oziroma rezultatih študenta, doseženih pri izpitih in drugih
študijskih obveznostih.
Na podlagi elektronske vloge prijave za
subvencionirano bivanje ter soglasja vlagatelja in članov njegove družine se za
izbirni postopek študentov za subvencionirano bivanje lahko s povezovanjem eVŠ
in:
-      
evidenc, ki jih vodi Finančna uprava Republike
Slovenije, na podlagi davčne številke pridobijo podatki o dohodkih v skladu z
zakonom, ki ureja dohodnino, ki niso oproščeni plačila dohodnine, podatki o
davku in obveznih prispevkih za socialno varnost, ki se nanašajo na te dohodke,
podatki o normiranih oziroma dejanskih stroških, ki se nanašajo na te dohodke,
in podatki o vzdrževanih družinskih članih, potrebnih za ugotovitev materialnega
položaja študenta;
-      
evidenc, ki jih vodijo ministrstvo, pristojno
za socialne zadeve, oziroma centri za socialno delo, na podlagi enotne matične
številke občana študenta pridobijo podatki o preživnini za študenta in člane
njegove družine, potrebni za ugotovitev materialnega položaja študenta;
-      
evidenc, ki jih vodi ministrstvo, pristojno za
notranje zadeve, na podlagi enotne matične številke občana študenta pridobijo
podatki o osebah, ki imajo prijavljen naslov stalnega prebivališča na istem
naslovu kot študent;
-      
evidence o zavarovanih osebah, ki jo vodi Zavod
za zdravstveno zavarovanje Slovenije, na podlagi enotne matične številke občana
študenta pridobi podatek o tem, ali je študent v delovnem razmerju oziroma
opravlja samostojno registrirano dejavnost oziroma je poslovodna oseba
gospodarske družbe ali direktor zasebnega zavoda,
-      
evidenc, ki jih vodi Zavod Republike Slovenije
za zaposlovanje, na podlagi enotne matične številke občana staršev oziroma
skrbnikov študenta pridobi podatek o tem, ali so brezposelni,
-      
evidenc iz 81. člena tega zakona, ki jih
vodijo visokošolski zavodi, na podlagi enotne matične številke občana študenta pridobijo
podatki o dozdajšnjem študijskem uspehu študenta,
-      
centralne evidence udeležencev vzgoje in
izobraževanja, ki jo vodi ministrstvo, pristojno za višje šolstvo, pridobijo
podatki o študentih višjih strokovnih šol.
Način in obliko zagotavljanja podatkov iz
tega člena določi minister, pristojen za visoko šolstvo.
82.a člen
(zbiranje podatkov)
Podatki iz 81.č in 81.d člena tega zakona
se zbirajo za visokošolske zavode in študijske programe, ki so nastali v skladu
z Zakonom o visokem šolstvu (Uradni list RS, št. 67/93, 39/95 – odločba US,
18/98 – odločba US, 35/98 – odločba US, 99/99, 64/01, 100/03, 63/04, 94/06,
59/07 – ZŠtip, 15/08 – odločba US, 64/08, 86/09, 62/10 – ZUPJS in 34/11 –
odločba US). 
Podatki o študentih iz prvega odstavka 81.e
člena tega zakona se zbirajo od študijskega leta 2005/2006, o diplomantih pa od leta 2005. Podatki
iz 26. točke prvega odstavka 81.e člena tega zakona se
zbirajo od študijskega leta 2012/2013. 
Podatki iz drugega odstavka 81.e člena tega
zakona se za tuje študente zbirajo od študijskega leta 2012/2013. 
Podatki iz evidence iz 81.i člena tega
zakona se zbirajo od leta 1994.
83. člen
(shranjevanje podatkov)
Evidence iz 81. in 81.a člena tega zakona
se trajno hranijo v skladu s predpisi, ki urejajo varstvo dokumentarnega in
arhivskega gradiva, razen evidence prijavljenih za vpis, ki se hrani do vpisa
oziroma do izteka pritožbenih postopkov. V primeru prenehanja delovanja
visokošolskega zavoda se v skladu s predpisi, ki urejajo varstvo dokumentarnega
in arhivskega gradiva, podatki iz evidenc tega odstavka predajo njegovemu
pravnemu nasledniku, če tega ni, pa Arhivu Republike Slovenije. 
Podatki iz evidence iz 81.b člena tega
zakona se hranijo v skladu s predpisi, ki urejajo varstvo dokumentarnega in
arhivskega gradiva še pet let od zadnjega študijskega leta subvencioniranega
bivanja. V primeru prenehanja delovanja visokošolskega zavoda oziroma
študentskih domov se, v skladu s predpisi, ki urejajo varstvo dokumentarnega in
arhivskega gradiva, podatki iz evidenc tega odstavka predajo njegovemu pravnemu
nasledniku, če tega ni, pa Arhivu Republike Slovenije. 
Evidence iz 81.č, 81.d in 81.i člena tega
zakona se trajno hranijo v skladu s predpisi, ki urejajo varstvo dokumentarnega
in arhivskega gradiva. 
Podatki iz evidenc iz 81.e in 81.h člena
tega zakona se hranijo 40 let od njihovega vpisa v evidenco, potem se
arhivirajo v anonimizirani obliki. 
Podatki iz evidence iz 81.f člena tega
zakona se hranijo do vpisa oziroma do izteka pritožbenih postopkov, potem se
arhivirajo v anonimizirani obliki. 
Podatki iz evidence iz 81.g člena tega
zakona se hranijo do izteka študijskega leta, na katero se nanaša razpis za
sprejem in podaljšanje subvencioniranega bivanja, potem se arhivirajo v
anonimizirani obliki.
83.a člen
(uporaba evidenc eVŠ in dostop do njih)
Prijavljeni s kvalificiranim digitalnim
potrdilom lahko vpogleda v svojo prijavo v evidenci iz 81.f oziroma 81.g člena
tega zakona do 30. oktobra. 
Izvajalec visokošolske dejavnosti s
kvalificiranim digitalnim potrdilom lahko vpogleda v podatke, ki se nanj
nanašajo, v evidenci iz 81.h člena tega zakona. 
Agencija lahko s kvalificiranim digitalnim
potrdilom vpogleduje v evidence iz 81.č, 81.d in 81.h člena tega zakona ter
pridobiva iz njih podatke za potrebe vodenja postopkov iz V.b poglavja tega
zakona. Podatke iz evidenc prejšnjega stavka agencija lahko pridobiva tudi s
povezovanjem svojega informacijskega sistema z eVŠ z uporabo digitalnega
potrdila z obojestranskim preverjanjem istovetnosti ter avtorizacije. 
Visokošolski zavod lahko s kvalificiranim
digitalnim potrdilom vpogleduje v evidence iz 81.č, 81.d, 81.e in 81.h člena
tega zakona ter pridobiva iz njih podatke, ki se nanj nanašajo. Podatke iz
prejšnjega stavka visokošolski zavod lahko pridobiva tudi s povezovanjem
svojega informacijskega sistema z eVŠ z uporabo digitalnega potrdila z
obojestranskim preverjanjem istovetnosti ter avtorizacije. 
Visokošolski zavod lahko pridobi podatke za
prijavljene iz 81.f člena tega zakona za vodenje postopkov, povezanih z
razpisom za vpis, s povezavo svojega informacijskega sistema z eVŠ z uporabo
digitalnega potrdila z obojestranskim preverjanjem istovetnosti ter
avtorizacije. 
Ne glede na prejšnji odstavek lahko javni
visokošolski zavodi in zasebni visokošolski zavodi za študijske programe s
koncesijo pridobijo podatke iz 81.f člena tega zakona o prijavljenih za vpis na
dodiplomski in enovit magistrski študij, ki se obdelujejo v skladu s predpisom
iz sedmega odstavka 40. člena tega zakona, po končanem
izbirnem postopku, in sicer za prijavljene, ki so sprejeti na njihov
visokošolski zavod. 
Agencija lahko za potrebe vodenja postopkov
in za namene izvajanja statističnih, socialno-ekonomskih in drugih raziskovanj,
povezanih z izvajanjem njihove dejavnosti, pridobiva podatke iz evidenc iz 81.a
člena tega zakona, z izjemo njegove 14. točke v
tretjem odstavku.
Agencija in visokošolski zavodi lahko za
namene izvajanja statističnih, socialno-ekonomskih in drugih raziskovanj,
povezanih z izvajanjem njihove dejavnosti, v anonimizirani obliki pridobijo
podatke iz evidenc iz drugega odstavka 81.c člena tega zakona. 
Podatki iz evidence iz 81.f člena tega
zakona se obdelujejo za vodenje izbirnih postopkov za vpis v visokošolske
študijske programe v skladu s tem zakonom. 
Podatki iz evidence iz 81.g člena tega zakona
se obdelujejo za vodenje postopkov v skladu s predpisom iz devetega odstavka 73.b člena tega zakona. 
Evidence iz prve, druge, šeste in sedme
alineje drugega odstavka 81.c člena tega zakona so javne, razen enotne matične
številke občana, spola, naslova prebivališča, datuma rojstva in državljanstva.
Za znanstveno-raziskovalne namene in
analize o zaposljivosti študentov in diplomantov se podatki iz sedmega, osmega,
devetega in desetega odstavka 82. člena tega zakona pridobijo in povežejo v
neanonimizirani obliki, vsa nadaljnja obdelava podatkov pa poteka z
anonimiziranimi podatki.
Za znanstveno-raziskovalne namene
analiziranja prehodnosti dijakov in študentov višjih strokovnih šol v visoko
šolstvo se podatki iz četrtega stavka tretjega odstavka 82. člena tega zakona
pridobijo in povežejo v neanonimizirani obliki, vsa nadaljnja obdelava podatkov
pa poteka z anonimiziranimi podatki.
Organizacije oziroma delodajalci, ki
posredujejo začasna in občasna dela osebam iz drugega odstavka 6.b člena Zakona
o zaposlovanju in zavarovanju za primer brezposelnosti (Uradni list RS, št.
107/06 – uradno prečiščeno besedilo, 114/06 – ZUTPG, 59/07 – ZŠtip, 51/10 –
odl. US, 80/10 – ZUTD in 95/14 – ZUJF-C), so za namen ugotavljanja
upravičenosti za opravljanje začasnih in občasnih del študentov upravičeni na
podlagi podatka o EMŠO pridobiti podatke iz 9., 10., 11., 14., 16., 17., 18.,
19., 21. in 22. točke prvega odstavka in 6. točke drugega odstavka (razen
podatka o številu vpisanih in doseženih kreditnih točk po ECTS) 81.e člena tega
zakona s posredovanjem podatkov ali povezovanjem zbirk osebnih podatkov.
Evidenca o dijakih, študentih in
udeležencih izobraževanja odraslih posamezne organizacije oziroma delodajalca,
ki posreduje začasna in občasna dela osebam iz drugega odstavka 6.b člena
Zakona o zaposlovanju in zavarovanju za primer brezposelnosti, se za namen iz
prejšnjega odstavka poveže z eVŠ evidenco študentov in diplomantov.
Upravne enote so za namen izdaje dovoljenja
za začasno prebivanje zaradi študija tujih študentov upravičene na podlagi
podatka o EMŠO iz eVŠ pridobiti podatek o tem, ali je tujec sprejet v
javnoveljavne študijske programe, ter podatke o študiju (študijsko leto vpisa,
ime visokošolskega zavoda, kraj študija, trajanje študijskega programa, obdobje
statusa študenta) in podatek o tem, ali je študent vpisan v javnoveljavni
študijski program (študijsko leto vpisa, ime visokošolskega zavoda, ime
študijskega program, letnik, kraj študija, trajanje študijskega programa in
obdobje veljavnosti statusa študenta), s posredovanjem podatkov ali
povezovanjem zbirk osebnih podatkov.
84. člen
(dokumentacija)
Določila v zvezi z vodenjem, uporabo in
shranjevanjem osebnih podatkov iz evidenc po tem zakonu se uporabljajo tudi za
dokumentacijo, na podlagi katere so bili zbrani osebni podatki. Dokumenti o
predhodni izobrazbi se po končanem vpisnem postopku vrnejo študentu.

Zakon o visokem šolstvu – ZViS (Uradni list
RS, št. 67/93)
vsebuje naslednje prehodne in končne določbe:
»XI. PREHODNE IN KONČNE DOLOČBE
85.
člen
(prevzem
ustanoviteljstva)
Z dnem uveljavitve tega zakona postane
ustanovitelj Univerze v Ljubljani in Univerze v Mariboru, ki nadaljujeta delo
kot javna visokošolska zavoda, Republika Slovenija. 
Fakultete, umetniške akademije, višje in
visoke šole, združene v Univerzo v Ljubljani oziroma v Univerzo v Mariboru,
postanejo z dnem uveljavitve tega zakona članice Univerze v Ljubljani oziroma
Univerze v Mariboru.
86.
člen
(akt o
preoblikovanju univerz)
Državni zbor sprejme akt o preoblikovanju
univerz najkasneje v dveh letih po uveljavitvi tega zakona. Z dnem uveljavitve
tega akta prenehajo veljati ustanovitveni akti članic univerz, razen če z aktom
o preoblikovanju ni drugače določeno.
87.
člen
(organi)
Do izvolitve novih organov visokošolskih
zavodov na podlagi statutov, sprejetih po tem zakonu, delujejo organi, določeni
z veljavnimi statuti.
88.
člen
(uskladitev
statutov in študijskih programov)
Do sprejema statutov univerz v skladu s tem
zakonom se uporabljajo veljavni statuti univerz in njunih članic, če niso v
nasprotju z zakonom. 
Visokošolski zavodi, preoblikovani v skladu
s tem zakonom, uskladijo svoje statute s tem zakonom in aktom o preoblikovanju
v šestih mesecih po sprejemu akta o preoblikovanju. 
Statute iz prejšnjega odstavka sprejme svet
visokošolskega zavoda z večino glasov vseh članov sveta. 
Visokošolski zavodi uskladijo študijske
programe s tem zakonom najkasneje v dveh letih po njegovi uveljavitvi. 
Študenti, vpisani v programe iz prejšnjega
odstavka, lahko dokončajo študij pod pogoji, ki so veljali ob vpisu, vendar
najkasneje v roku, določenem za izvedbo študijskega programa, podaljšanem za
dve leti, študij po višješolskih študijskih programih pa do izteka študijskega
leta 2001/2002.
89.
člen
(premoženje)
Z dnem uveljavitve tega zakona upravljanje
z nepremičninami, pridobljenimi za opravljanje visokošolske dejavnosti,
prevzame univerza. 
Popis premoženja, ki ga visokošolski zavod
uporablja za opravljanje visokošolske dejavnosti, se opravi na podlagi bilance
stanja na dan 31. 3. 1991.
90.
člen
(sprememba
imen)
Zavodi oziroma organizacije, ki uporabljajo
imena iz 18. člena tega zakona, pa ne izpolnjujejo pogojev za opravljanje
visokošolske dejavnosti po tem zakonu, morajo v enem letu po njegovi
uveljavitvi prilagoditi oziroma spremeniti svoje ime.
91.
člen
(uveljavitev
mature)
Določba 38. člena tega zakona začne veljati
za generacijo, ki bo končala izobraževanje po programih srednjega izobraževanja
v šolskem letu 1994/95. 
Ne glede na določbo 38. člena tega zakona
se za dijake, ki bodo opravljali maturo v letih 1995-1997, pri pogojih za vpis
v visokošolski študij lahko s študijskim programom določijo predmeti izbirnega
dela mature. 
Osebe, ki so dokončale srednje
izobraževanje do 1. junija 1995, se lahko vpišejo v 1. letnik visokošolskega
študija pod pogoji, ki so veljali do uveljavitve tega zakona.
92.
člen
(razpis za
vpis)
Do izdaje predpisa iz šestega odstavka 40,
člena tega zakona se uporabljajo določbe Pravilnika o razpisu za vpis in
izvedbi vpisa v usmerjenem izobraževanju (Uradni list RS, št. 9/91, 7/92 in
11/93).
93.
člen
(začasno
financiranje javne službe)
Do sprejema nacionalnega programa visokega
šolstva se javna služba financira v skladu s 64. členom Zakona o organizaciji in
financiranju vzgoje in izobraževanja (Uradni list RS, št. 12/91-I).
94.
člen
(rok za
ustanovitev Sveta za visoko šolstvo Republike Slovenije in komisije za
kvaliteto)
Svet za visoko šolstvo Republike Slovenije
se ustanovi najkasneje v šestih mesecih po uveljavitvi tega zakona. 
Merila iz 2., 4. in 5. točke 49. člena tega
zakona Svet za visoko šolstvo Republike Slovenije določi najkasneje v šestih
mesecih po ustanovitvi. 
Komisija za kvaliteto visokega šolstva se
ustanovi najkasneje eno leto po uveljavitvi tega zakona.
95.
člen
(veljavnost
nazivov)
Visokošolski učitelji, znanstveni delavci
in sodelavci, ki so si pridobili naziv pred uveljavitvijo tega zakona, obdržijo
naziv do izteka izvolitvene dobe. 
Pravico do uporabe naziva imajo tudi
upokojeni visokošolski učitelji, znanstveni delavci in sodelavci, ki so si
naziv pridobili pred uveljavitvijo tega zakona.
96.
člen
(rok za sprejem
normativov)
Normativi za financiranje nacionalnega
programa v visokem šolstvu se sprejmejo najkasneje v šestih mesecih po sprejemu
nacionalnega programa, do njihove uveljavitve pa se uporabljajo normativi in
standardi za opravljanje izobraževalne dejavnosti v višjem in visokem šolstvu
(Uradni list RS, št. 39/92).
97.
člen
(rok za sprejem
podzakonskih aktov)
Predpise iz 7., 16., 40., 61., 69. in 77.
člena tega zakona minister, pristojen za visoko šolstvo, izda v šestih mesecih
po uveljavitvi tega zakona.
98.
člen
(uskladitev
evidenc)
Vodenje in varstvo evidenc z osebnimi
podatki študentov morajo visokošolski zavodi uskladiti z določbami tega zakona
najkasneje v šestih mesecih po njegovi uveljavitvi.
99.
člen
(prenehanje
veljavnosti ZUI)
Z dnem uveljavitve tega zakona prenehajo
veljati določbe Zakona o usmerjenem izobraževanju (Uradni list SRS, št. 11/80,
6/83, 25/89 in 35/89), ki se nanašajo na visoko šolstvo.
100.
člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Odločba o delni razveljavitvi drugega odstavka
21. člena zakona o visokem šolstvu: prvega stavka v drugem odstavku 46. člena,
drugega odstavka 48. člena in 49. člena statuta Univerze v Ljubljani; ugotovi,
da tretji odstavek 46. člena statuta Univerze v Ljubljani ni v neskladju z
ustavo; ter zavrženju pobude za oceno ustavnosti in zakonitosti volitev
rektorja Univerze v Ljubljani (Uradni list RS, št. 35/98)
v zvezi z delno razveljavitvijo 21. člena zakona določa:
»Razveljavitev začne učinkovati v roku 9
mesecev po objavi te odločbe v Uradnem listu RS.«.

Zakon o spremembah in dopolnitvah zakona o
visokem šolstvu – ZViS-A (Uradni list RS, št. 99/99)
črta 93. člen zakona:
»93. člen
(črtan)«;
črta 96. člen zakona:
»96. člen
(črtan)«;
ter vsebuje naslednje prehodne in končne
določbe:
»PREHODNE IN KONČNE DOLOČBE
31. člen
Univerze in samostojni visokošolski zavodi
uskladijo svoje statute z določili tega zakona najkasneje v šestih mesecih po
njegovi uveljavitvi.
32. člen
Državni zbor sprejme akt o preoblikovanju
univerz najkasneje v treh mesecih po uveljavitvi tega zakona.
33. člen
Minister, pristojen za visoko šolstvo,
sprejme obrazca iz 12. in 26. člena ter predpis iz zadnjega odstavka 25. člena
tega zakona najkasneje v šestih mesecih po njegovi uveljavitvi.
34. člen
Določbe o poklicni maturi iz 13. in 15.
člena tega zakona začnejo veljati za generacijo, ki bo končala izobraževanje po
programih za pridobitev srednje strokovne izobrazbe v šolskem letu 2001/2002.
35. člen
Vlada Republike Slovenije sprejme posebni
predpis iz 27. člena tega zakona najkasneje v šestih mesecih po njegovi
uveljavitvi.
36. člen
Do uveljavitve predpisov iz zadnjega
odstavka 25. člena in 27. člena tega zakona se javna služba v visokem šolstvu
financira v skladu s 64. členom zakona o organizaciji in financiranju vzgoje in
izobraževanja (Uradni list RS, št. 12/91-I) in sklepom o normativih in
standardih za opravljanje izobraževalne dejavnosti v višjem in visokem šolstvu
(Uradni list RS, št. 39/92).
37. člen
Do uveljavitve predpisa iz 27. člena tega
zakona si mora visokošolski zavod k sistemizaciji delovnih mest pridobiti
soglasje ministra, pristojnega za visoko šolstvo.
38. člen
Prenos lastninske pravice za premoženje iz
4. člena tega zakona in druga premoženjsko-pravna razmerja v zvezi s tem ter
vknjižba lastninske pravice v zemljiško knjigo po uradni dolžnosti se uredi v
treh letih po uveljavitvi tega zakona s pogodbo med državo Republiko Slovenijo
in univerzami ter samostojnimi visokošolskimi zavodi, po stanju na dan 1. 3.
2000.
39. člen
Z dnem uveljavitve tega zakona Republika
Slovenija postane ustanoviteljica študentskih domov, ki so na ta dan opravljali
javno službo.
Akt o ustanovitvi študentskega doma, ki se
ustanovi kot članica univerze, sprejme Državni zbor Republike Slovenije, če se
ustanovi kot samostojni javni zavod, pa Vlada Republike Slovenije v enem letu
po uveljavitvi tega zakona.
40. člen
Ta zakon začne veljati petnajsti dan po
objavi v Uradnem listu Republike Slovenije, določbe iz 2. in 28. člena o
položaju državljanov članic Evropske unije pa z dnem, ko bo Republika Slovenija
postala polnopravna članica Evropske unije.«.

Zakon o dopolnitvi zakona o visokem šolstvu –
ZViS-B (Uradni list RS, št. 64/01)
vsebuje naslednjo končno določbo:
»2. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-C (Uradni list RS, št. 100/03)
vsebuje naslednjo prehodno in končno določbo:
»Prehodna in končna določba
9. člen
Rektorji univerz oziroma dekani samostojnih
visokošolskih zavodov si k posebnemu predpisu iz drugega odstavka 63. člena
zakona pridobijo soglasje ministra, pristojnega za visoko šolstvo, najpozneje
do 31. 12. 2003, k usklajenim merilom iz osmega odstavka 63. člena zakona pa
najpozneje v 60 dneh po uveljavitvi tega zakona.
Minister, pristojen za visoko šolstvo, izda
pravilnik iz 73.c člena zakona v 30 dneh po uveljavitvi tega zakona.
10. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-D (Uradni list RS, št. 63/04)
vsebuje naslednje prehodne in končne določbe:
»XI. PREHODNE IN KONČNE DOLOČBE
43. člen
Predpise iz 7.a, 8., 16., 32.a in 73. člena
zakona izda minister, pristojen za visoko šolstvo, v šestih mesecih po
uveljavitvi tega zakona.
44. člen
Državni zbor sprejme akte o preoblikovanju
univerz najpozneje v treh mesecih po uveljavitvi tega zakona.
45. člen
Visokošolski zavodi uskladijo svoje statute
s tem zakonom v šestih mesecih po uveljavitvi tega zakona.
Do izvolitve senatov univerz in samostojnih
visokošolskih zavodov na podlagi statutov, usklajenih s tem zakonom, opravljajo
njihove naloge senati, izvoljeni v skladu z veljavnimi statuti.
46. člen
Vlada Republike Slovenije imenuje Svet
Republike Slovenije za visoko šolstvo najpozneje do 31. 12. 2004. Pri prvem
imenovanju je polovica članov imenovana za tri leta.
Do imenovanja Sveta Republike Slovenije za
visoko šolstvo opravlja njegove naloge Svet za visoko šolstvo Republike
Slovenije.
Prva merila iz spremenjenega 49. člena
zakona sprejme Svet za visoko šolstvo Republike Slovenije v treh mesecih po
uveljavitvi tega zakona.
Akreditacijski postopki, začeti pred
uveljavitvijo novih meril, se nadaljujejo in končajo po novih merilih.
47. člen
Akt o ustanovitvi javne agencije iz 51.a
člena zakona sprejme Vlada Republike Slovenije najpozneje do 31. 12. 2005.
Do začetka dela javne agencije iz
prejšnjega odstavka opravlja strokovno-tehnične naloge za Svet Republike
Slovenije za visoko šolstvo ministrstvo, pristojno za visoko šolstvo.
Svet za evalvacijo visokega šolstva mora
biti oblikovan v treh mesecih po uveljavitvi akta o ustanovitvi javne agencije.
Do oblikovanja Sveta za evalvacijo visokega
šolstva opravlja njegove naloge Nacionalna komisija za kvaliteto visokega
šolstva. Ta komisija sprejme prva merila za spremljanje, ugotavljanje in
zagotavljanje kakovosti visokošolskih zavodov, študijskih programov ter
znanstvenoraziskovalnega, umetniškega in strokovnega dela v treh mesecih po
uveljavitvi tega zakona.
48. člen
Visokošolski zavodi uvajajo študijske
programe za pridobitev izobrazbe in študijske programe za izpopolnjevanje po
tem zakonu postopoma, najpozneje pa v študijskem letu 2009/10. Ob uvedbi
študijskih programov po tem zakonu razpis za vpis v dosedanje študijske
programe ni več mogoč.
Študenti, ki se vpišejo v visoko šolstvo
pred uvedbo novih študijskih programov za pridobitev izobrazbe, se izobražujejo
in končajo izobraževanje pod pogoji, ki so veljali pred uveljavitvijo tega
zakona, vendar najdlje do izteka študijskega leta 2015/16.
Študenti iz prejšnjega odstavka, ki imajo
pravico do ponavljanja in zaradi postopnega uvajanja novih študijskih programov
ne morejo ponavljati letnika po študijskih programih, v katere so se vpisali,
nadaljujejo in končajo študij po novih študijskih programih.
Spremenjena določba tretjega odstavka 40. člena
zakona se začne uporabljati za razpisa za vpis v študijsko leto 2005/06.
49. člen
Za diplomante dosedanjih študijskih
programov za pridobitev univerzitetne izobrazbe se pri vpisu v nove dveletne
magistrske študijske programe z istega ali sorodnega strokovnega področja
praviloma priznajo študijske obveznosti v obsegu 60 kreditnih točk. Število
priznanih kreditnih točk ne sme preseči števila 60. Za diplomante dosedanjih
študijskih programov za pridobitev univerzitetne izobrazbe, ki izobražujejo za
poklice, urejene z direktivami Evropske unije in ovrednotene s 300 kreditnimi
točkami ali več, se pri vpisu v doktorske študijske programe uporablja določba
druge alinee četrtega odstavka 38.a člena zakona.
Za diplomante dosedanjih študijskih
programov za pridobitev specializacije, če njihov skupni študij ni trajal
najmanj pet let, se pri vpisu v študijske programe tretje stopnje uporablja
določba tretje alinee četrtega odstavka 38.a člena zakona ali se zanje določijo
dodatne študijske obveznosti v obsegu 60 kreditnih točk.
Diplomantom dosedanjih študijskih programov
za pridobitev magisterija se v doktorskem študijskem programu priznajo
študijske obveznosti v obsegu 60 kreditnih točk.
50. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-E (Uradni list RS, št. 94/06)
vsebuje naslednje prehodne in končne določbe:
»Prehodne in končne določbe
13. člen
Predsednik in člani Sveta Republike
Slovenije za visoko šolstvo, ki svojo funkcijo opravljajo na dan uveljavitve
tega zakona, jo opravljajo do izteka mandata. Vlada Republike Slovenije imenuje
dodatne člane v skladu s 6. členom tega zakona najpozneje v dveh mesecih
po uveljavitvi tega zakona.
Vlada Republike Slovenije uskladi Uredbo o
organih v sestavi ministrstev (Uradni list RS, št. 58/03, 45/04, 138/04, 52/05,
82/05 in 17/06) s sedmim odstavkom 50. člena zakona najpozneje v dveh
mesecih po uveljavitvi tega zakona.
Svet Republike Slovenije za visoko šolstvo
imenuje senate iz 7. člena tega zakona najpozneje v treh mesecih po
njegovi uveljavitvi.
Svet Republike Slovenije za visoko šolstvo
uskladi svoj poslovnik z določbami tega zakona, njegovi senati pa sprejmejo
pravila o delovanju najpozneje v štirih mesecih po uveljavitvi tega zakona.
Do uveljavitve meril iz druge in tretje
alinee tretjega odstavka 49. člena zakona se uporabljajo Merila za
spremljanje, ugotavljanje in zagotavljanje kakovosti visokošolskih zavodov,
študijskih programov ter znanstvenoraziskovalnega, umetniškega in strokovnega
dela (Uradni list RS, št. 124/04).
Do sprejetja poslovnika in pravil iz
prejšnjih odstavkov vodi evalvacijske postopke Nacionalna komisija za kvaliteto
visokega šolstva.
Sredstva za delo Nacionalne komisije za
kvaliteto visokega šolstva se zagotavljajo iz državnega proračuna.
Organizacijske in administrativne storitve,
potrebne za delo Nacionalne komisije za kvaliteto visokega šolstva, opravlja
ministrstvo, pristojno za visoko šolstvo.
14. člen
Merila iz osmega odstavka 55. člena
zakona visokošolski zavodi uskladijo z 9. členom tega zakona najpozneje v
treh mesecih po njegovi uveljavitvi.
15. člen
V Republiki Sloveniji:
-      
raven izobrazbe, pridobljena po študijskih
programih za pridobitev višje izobrazbe, sprejetih pred 1. 1. 1994, in
raven izobrazbe, pridobljena po študijskih programih za pridobitev visoke
strokovne izobrazbe, sprejetih pred 11. 6. 2004 (v nadaljnjem besedilu:
dosedanji študijski programi), ustreza ravni izobrazbe, pridobljeni po
visokošolskih strokovnih študijskih programih prve stopnje iz 33. člena
zakona;
-      
raven izobrazbe, pridobljena po dosedanjih
študijskih programih za pridobitev univerzitetne izobrazbe ustreza ravni
izobrazbe, pridobljeni po študijskih programih druge stopnje iz 33. člena
zakona;
-      
raven izobrazbe, pridobljena po dosedanjih
študijskih programih za pridobitev visoke strokovne izobrazbe, skupaj s
končanim študijskim programom za pridobitev specializacije, ustreza ravni
izobrazbe, pridobljeni po študijskih programih druge stopnje iz 33. člena
zakona;
-      
raven izobrazbe, pridobljena po dosedanjih
študijskih programih za pridobitev magisterija znanosti in raven izobrazbe,
pridobljena po dosedanjih študijskih programih za pridobitev univerzitetne
izobrazbe, skupaj s končanim študijskim programom za pridobitev specializacije
ustreza ravni izobrazbe, pridobljeni po študijskih programih tretje stopnje iz
33. člena zakona;
-      
raven izobrazbe, pridobljena po dosedanjih
študijskih programih za pridobitev doktorata znanosti ustreza ravni izobrazbe,
pridobljeni po doktorskih študijskih programih tretje stopnje iz 33. člena
zakona.
Podrobnejše določbe o razvrstitvi ravni
izobrazbe sprejme Vlada Republike Slovenije v predpisu o uvedbi in uporabi
klasifikacije izobraževanja in usposabljanja v Republiki Sloveniji.
16. člen
Ne glede na določbe 15. člena tega
zakona diplomanti dosedanjih študijskih programov nadaljujejo študij po
študijskih programih iz 33. člena zakona pod pogoji, ki se ob smiselni
uporabi 38.a člena zakona in v skladu z merili za prehode določijo s študijskim
programom. Pri določanju pogojev za prehod iz dosedanjih študijskih programov v
nove študijske programe so visokošolski zavodi samostojni. Pri tem se
-      
določbe prvega, drugega in tretjega odstavka
38.a člena zakona uporabljajo tudi za tiste, ki so končali študijski program za
pridobitev visoke strokovne izobrazbe, sprejet od 1. 1. 1994 do
11. 6. 2004;
-      
diplomantom dosedanjih študijskih programov za
pridobitev specializacije, ki so pred tem končali visokošolski strokovni
program, za vpis v študijske programe tretje stopnje določijo študijske
obveznosti v obsegu od 30 do 60 kreditnih točk;
-      
diplomantom dosedanjih študijskih programov za
pridobitev magisterija znanosti oziroma specializacije po končanem študijskem
programu za pridobitev univerzitetne izobrazbe v doktorskem študijskem programu
tretje stopnje priznajo študijske obveznosti v obsegu najmanj 60 kreditnih
točk.
Ne glede na četrti odstavek 38.a člena
zakona se v doktorski študijski program lahko vpiše, kdor je končal dosedanji
študijski program za pridobitev univerzitetne izobrazbe.
17. člen
Vlada Republike Slovenije uskladi posebni
predpis iz 75. člena zakona z 10. členom tega zakona najpozneje v
šestih mesecih po uveljavitvi tega zakona.
Do začetka financiranja po predpisu iz
prejšnjega odstavka se uporabljata Uredba o javnem financiranju visokošolskih
in drugih zavodov, članic univerz, od leta 2004 do leta 2008 (Uradni list RS,
št. 134/03, 72/04 in 4/06) in Sklep o sofinanciranju podiplomskega študija
(Uradni list RS, št. 77/04).
18. člen
Visokošolski zavodi morajo študijske programe,
sprejete od 11. junija 2004 do uveljavitve tega zakona, uskladiti s tem
zakonom najpozneje v šestih mesecih po njegovi uveljavitvi.
19. člen
Z dnem uveljavitve tega zakona se črtata
47. in 49. člen Zakona o spremembah in dopolnitvah Zakona o visokem
šolstvu (Uradni list RS, št. 63/04).
20. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o štipendiranju – ZŠtip (Uradni list RS,
št. 59/07)
vsebuje naslednjo končno določbo:
»71. člen
(uveljavitev
zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1.
septembra 2008. 
(2) Ne glede na prejšnji odstavek se določba
četrtega odstavka 70. člena in določbe tega zakona, ki se nanašajo na
sofinanciranje kadrovskih štipendij, začnejo uporabljati z dnem uveljavitve
tega zakona.«.

Odločba o oceni ustavnosti Zakona o visokem
šolstvu (Uradni list RS, št. 15/08)
v zvezi z razveljavitvijo osmega odstavka 50. člena zakona določa:
»Razveljavitev začne učinkovati po preteku
šestih mesecev od objave te odločbe v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-F (Uradni list RS, št. 64/08)
vsebuje naslednje prehodne in končne določbe:
»PREHODNE IN KONČNE DOLOČBE
6. člen
Svet Republike Slovenije za visoko šolstvo
sprejme akt o notranji organizaciji in sistemizaciji delovnih mest sekretariata
Sveta v dveh mesecih po uveljavitvi tega zakona.
Z 12. avgustom 2008 preneha z delom
Urad Republike Slovenije za visoko šolstvo (v nadaljnjem besedilu: urad) v
sestavi Ministrstva za visoko šolstvo, znanost in tehnologijo in začne z delom
sekretariat Sveta. Delavci, zaposleni na ta dan v uradu, nadaljujejo delo v
sekretariatu Sveta pod istimi delovnopravnimi pogoji. Proračunska sredstva, v
letu 2008 namenjena delovanju urada, se z 12. avgustom 2008 namenijo za
delovanje sekretariata Sveta.
Direktor sekretariata Sveta mora biti na
podlagi javnega natečaja imenovan v roku šestih mesecev po začetku uporabe
določb 4. člena tega zakona. Do imenovanja opravlja naloge direktorja delavec,
ki vodi urad na dan 11. avgust 2008.
Vlada Republike Slovenije zagotovi
sekretariatu Sveta materialne in finančne pogoje za začetek dela in poslovanja.
7. člen
Diplomanti univerzitetnih študijskih programov,
sprejetih pred 11. 6. 2004, ki so se v študijskem letu 2005/06 vpisali v
magistrski študijski program druge stopnje iz 33. člena zakona, imajo
pravico, da se v študijskem letu 2008/09 vpišejo v študijski program za
pridobitev magisterija znanosti in doktorata znanosti, sprejet pred 11. 6.
2004, ne glede na število razpisanih mest.
Ob smiselni uporabi meril za priznavanje
znanja in spretnosti, pridobljenih pred vpisom v program, oziroma meril za
prehode med študijskimi programi, pristojni organ visokošolskega zavoda
kandidatom iz prejšnjega odstavka prizna opravljene študijske obveznosti glede
na ustreznost, obseg in zahtevnost pridobljenih znanj v prejšnjem študijskem
programu in jim ob izpolnjevanju pogojev omogoči vpis v višji letnik
študijskega programa. Opravljene študijske obveznosti kandidatov iz prejšnjega
odstavka se pri vpisu v študijske programe priznajo tudi, ko vpis v študijske
programe za pridobitev magisterija znanosti in doktorata znanosti, sprejete
pred 11. 6. 2004, ne bo več mogoč.
Študij za kandidate iz prvega odstavka tega
člena se sofinancira v skladu s predpisi o sofinanciranju podiplomskega
študija, pri čemer morajo visokošolski zavodi že vplačano šolnino za študijske
programe druge stopnje iz 33. člena zakona upoštevati pri vpisu v študijski
program iz prvega odstavka tega člena.
8. člen
Ob ustanovitvi mednarodne zveze univerz,
povezane z Evro-sredozemskim partnerstvom (EUROMED), javni zavod Univerzitetni
center za evro-sredozemske študije opravlja strokovne in administrativne naloge
za začetek njenega delovanja.
9. člen
Z dnem začetka uporabe 4. člena tega zakona
se v 15.a členu Uredbe o organih v sestavi ministrstev (Uradni list RS, št.
58/03, 45/04, 138/04, 52/05, 82/05, 17/06, 132/06 in 41/07) v prvem odstavku
beseda »sta« nadomesti z besedo »je«, druga alineja ter tretji odstavek pa se
črtata.
10. člen
Ta zakon začne veljati naslednji dan po
objavi v Uradnem listu Republike Slovenije, določbe 4. in 5. člena tega zakona
pa se začnejo uporabljati 12. 8. 2008.«.

Zakon o spremembah in dopolnitvah Zakona o
visokem šolstvu – ZViS-G (Uradni list RS, št. 86/09)
vsebuje naslednje prehodne in končne določbe:
»PREHODNE IN KONČNE DOLOČBE
18. člen
Vlada Republike Slovenije ustanovi Svet za
visoko šolstvo v skladu z 11. členom tega zakona do 1. maja 2010.
Svet Republike Slovenije za visoko šolstvo
iz 48. člena zakona preneha z delom v sestavi in v okviru pristojnosti, ki jih
je imel do uveljavitve tega zakona, 28. februarja 2010.
19. člen
Vlada Republike Slovenije sprejme
ustanovitveni akt agencije iz drugega odstavka 51.e člena zakona do
31. decembra 2009. Agencija začne delovati 1. marca 2010.
Svet agencije se konstituira do
1. marca 2010. Ob konstituiranju sveta agencije se polovici članov, ki
niso študenti, določi triletni mandat. Člane s triletnim mandatom določi svet
agencije z žrebom. Po izteku triletnih mandatov izžrebanih članov se opravi
imenovanje novih članov v skladu z 51.h členom zakona.
Svet agencije določi postopke in merila iz
51.h člena zakona do 1. maja 2010.
Svet agencije imenuje direktorja agencije v
roku šestih mesecev od svojega konstituiranja. Do imenovanja direktorja
agencije Vlada Republike Slovenije imenuje vršilca dolžnosti direktorja.
Svet agencije imenuje pritožbeno komisijo
skladno z 51.j členom zakona do 1. maja 2010.
20. člen
Ustanovitelj mora predlogu za vpis agencije
v sodni register priložiti ustanovitveni akt in sklep o imenovanju vršilca
dolžnosti direktorja.
21. člen
Sekretariat Sveta Republike Slovenije za
visoko šolstvo preneha z delom 28. februarja 2010. Delavci, zaposleni na
ta dan v sekretariatu Sveta Republike Slovenije za visoko šolstvo, nadaljujejo
delo v agenciji pod istimi delovnopravnimi pogoji.
Oprema, arhiv, evidence in dokumentacija
sekretariata Sveta Republike Slovenije za visoko šolstvo se prenesejo na
agencijo 1. marca 2010.
22. člen
Agencija se lahko vključi v proračun kot
neposredni uporabnik s proračunom za leto 2011. Do takrat se delovanje agencije
financira iz finančnega načrta neposrednega uporabnika Sveta RS za visoko
šolstvo.
23. člen
Določbe 2., 3., 4., 5., 6., 7., 8., 9.,
11., 12., 13., 14. člena tega zakona, 51.f člena, šesta, sedma, deveta, deseta
in štirinajsta alinea enajstega odstavka 51.h člena, 51.k, 51.o, 51.p, 51.r,
51.s, 51.š, 51.t, 51.u, 51.v, 51.z in 51.ž člena zakona, 16. in 17. člena tega
zakona se začnejo uporabljati 1. maja 2010.
Vloge v akreditacijskih, evalvacijskih in
habilitacijskih postopkih v skladu z Zakonom o visokem šolstvu (Uradni list RS,
št. 119/06 – uradno prečiščeno besedilo, 59/07 – ZŠtip, 15/08 – odločba US in
64/08) se vlaga do 31. decembra 2009 pri Svetu Republike Slovenije za
visoko šolstvo. Po prenehanju delovanja Sveta Republike Slovenije za visoko
šolstvo o njih odloči svet agencije.
V postopkih iz prejšnjega odstavka se
uporabljajo določbe 14., 16., 32., 32.a, 33.b, 39., 48., 49., 50., 50.a, 50.b,
50.c, 51., 56. in 80. člena Zakona o visokem šolstvu (Uradni list RS, št.
119/06 – uradno prečiščeno besedilo, 59/07 – ZŠtip, 15/08 – odločba US in
64/08) in na njihovi podlagi izdani predpisi ministra, pristojnega za visoko
šolstvo, ter akti Sveta Republike Slovenije za visoko šolstvo, ki so bili
izdani do uveljavitve tega zakona.
Vloge v postopkih v skladu s tem zakonom se
vlagajo od 1. maja 2010 naprej.
Za visokošolske zavode in študijske
programe, ki so na dan uveljavitve tega zakona javnoveljavni, se izpolnjevanje
pogojev za izvajanje visokošolske dejavnosti in njihovo kakovost v postopkih
akreditacije in zunanje evalvacije preverja skladno s tem zakonom.
Če je 1. maja 2010 za visokošolski
zavod preteklo več kot sedem let od dokončnosti strokovnega mnenja Sveta
Republike Slovenije za visoko šolstvo, mora visokošolski zavod vložiti vlogo za
postopek podaljšanja akreditacije skladno s tem zakonom najkasneje do
1. novembra 2010.
Ne glede na roke izvedbe postopka iz 51.r
člena zakona, agencija izvede postopke za podaljšanje akreditacije za
visokošolske zavode iz prejšnjega odstavka, v skladu s svojim načrtom dela,
vendar najkasneje do 31. decembra 2012.
Za študijske programe, akreditirane pred
11. junijem 2004 ni treba vložiti vloge za postopek podaljšanja
akreditacije.
Če je 1. maja 2010 za visokošolski
zavod preteklo manj kot sedem let od prejema strokovnega mnenja Sveta Republike
Slovenije za visoko šolstvo, mora visokošolski zavod vložiti vlogo za postopek
podaljšanja akreditacije visokošolskega zavoda oziroma študijskega programa
skladno s tem zakonom. Enako velja za študijske programe, akreditirane po
11. juniju 2004.
24. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o uveljavljanju pravic iz javnih
sredstev (Uradni list RS, št. 62/10)
vsebuje naslednjo končno določbo:
»65. člen
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. junija 
2011, razen določb o državni štipendiji, znižanem plačilu vrtca, o subvenciji
malice za učence in dijake, subvenciji kosila za učence ter o subvenciji
prevozov za dijake in študente, ki se začnejo uporabljati 1. septembra 2011. 
(2) Ne glede na prejšnji odstavek se 1.
točka prvega odstavka 17. člena tega zakona ne uporablja do vzpostavitve zbirke
podatkov o vrednosti nepremičnin.«.

Zakon o spremembah in dopolnitvah Zakona o
visokem šolstvu – ZViS-H (Uradni list RS, št. 78/11)
vsebuje naslednje prehodne in končne določbe:
»PREHODNE IN KONČNE DOLOČBE
8. člen
Podatki iz evidenc iz 81.f in 81.g člena
zakona se zbirajo od študijskega leta 2012/2013. Podatki iz evidence iz 81.h
člena zakona se zbirajo od študijskega leta 2011/2012. 
Evidence iz prve, druge in tretje alineje drugega
odstavka 81.c člena zakona se vzpostavijo najkasneje do 31. 12. 2011. 
Evidenci iz šeste in sedme alineje drugega
odstavka 81.c člena zakona se vzpostavita do 30. 6. 2012. 
Prijavi iz tretjega odstavka 81.c člena
zakona se prvič uporabita za študijsko leto 2012/2013.
9. člen
Ne glede na določbe prvega odstavka 82.a
člena zakona se za študijske programe, sprejete pred 11. 6. 2004, za obdobje do
študijskega leta 2010/2011 zberejo najmanj podatki iz 1. do 8., 10. do 12., 27.
do 29., 32., 34. in 38. točke prvega odstavka 81.d člena zakona. 
Ne glede na določbe prvega odstavka 82.a
člena zakona se za študijske programe, sprejete po 11. 6. 2004, za obdobje do
študijskega leta 2010/2011 ne zberejo podatki iz 16. točke prvega odstavka 81.d
člena zakona. 
Ne glede na določbe drugega odstavka 82.a
člena zakona se za študente za obdobje do študijskega leta 2011/2012 in
diplomante do leta 2011 zberejo najmanj podatki iz 1. do 7., 9. do 12., 14. do
18. in 21. točke prvega odstavka 81.e člena zakona.
10. člen
Visokošolski zavodi uskladijo svoje statute
in druge interne akte z 81., 81.a, 81.b in 83. členom zakona v treh mesecih po
uveljavitvi tega zakona. 
Študentski domovi uskladijo svoje statute
in druge interne akte z 81.b in 83. členom zakona v treh mesecih po uveljavitvi
tega zakona.
11. člen
Evidence iz 81. in 81.a člena Zakona o
visokem šolstvu (Uradni list RS, št. 119/06 – uradno prečiščeno besedilo, 59/07
– ZŠtip, 15/08 – odločba US, 64/08, 86/09, 62/10 – ZUPJS in 34/11 – odločba US;
v nadaljnjem besedilu: ZViS) morajo visokošolski zavodi uskladiti z določbami
tega zakona v šestih mesecih po njegovi uveljavitvi, in sicer prvič za
študijsko leto 2011/2012. 
Evidence iz 81.b člena ZViS morajo
visokošolski zavodi in študentski domovi, ki vodijo postopke glede subvencioniranja
bivanja, vzpostaviti v skladu z določbami tega zakona za študijsko leto
2012/2013.
12. člen
Minister, pristojen za visoko šolstvo,
uskladi Pravilnik o razpisu za vpis in izvedbi vpisa v visokem šolstvu (Uradni
list RS, št. 7/10 in 3/11), Pravilnik o subvencioniranju bivanja študentov
(Uradni list RS, št. 22/01, 35/06, 75/08 in 97/10) in Pravilnik o razvidu
visokošolskih zavodov (Uradni list RS, št. 46/05) s tem zakonom najpozneje v 60
dneh po uveljavitvi tega zakona.
13. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon za uravnoteženje javnih financ –ZUJF
(Uradni list RS, št. 40/12)
določa tudi:
»V. DEL
PREHODNE IN KONČNE DOLOČBE SPREMEMB IN DOPOLNITEV ZAKONOV,
TRAJNIH UKREPOV IN ZAČASNIH UKREPOV
11. Zakon o visokem šolstvu
216. člen
Šesti odstavek 32. člena zakona se začne
uporabljati za razpis za vpis v študijsko leto 2013/2014.
217. člen
Postopki Nacionalne agencije Republike
Slovenije za kakovost v visokem šolstvu glede vlog univerz v postopkih izdaje
soglasja k spremembam obveznih sestavin študijskih programov, ki so bili začeti
pred uveljavitvijo tega zakona, se štejejo za ustavljene.
218. člen
Nacionalna agencija Republike Slovenije za
kakovost v visokem šolstvu uskladi Merila za akreditacijo in zunanjo evalvacijo
visokošolskih zavodov in študijskih programov z določili tega zakona najkasneje
v 30 dneh po njegovi uveljavitvi.
219. člen
Določbe 70. člena zakona se začnejo
uporabljati s študijskim letom 2012/2013. 
Za študente, vpisane v študijske programe
prve ali druge stopnje v študijskem letu 2012/2013, ki so do zaključka
študijskega leta 2011/2012 že uveljavili pravice iz druge alinee prvega
odstavka 66. člena zakona, se drugi odstavek 70. člena zakona ne uporablja. 
Do začetka uporabe določbe iz prvega
odstavka tega člena se uporablja 70. člen Zakona o visokem šolstvu (Uradni list
RS, 32/12 – uradno prečiščeno besedilo).
220. člen
Visokošolski zavodi uskladijo statute z
določbami tega zakona najkasneje v 90 dneh po njegovi uveljavitvi.«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
prevozih v cestnem prometu – ZPCP-2D (Uradni list RS, št. 57/12)
vsebuje naslednjo končno določbo:
15. člen
(začetek
veljavnosti in uporabe)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 20. avgusta
2012.«.

Zakon o spremembah in dopolnitvah Zakona o
visokem šolstvu – ZViS-I (Uradni list RS, št. 109/12)
vsebuje naslednje prehodne in končno določbo:
»PREHODNE IN KONČNA DOLOČBA
9. člen
Za visokošolske zavode in študijske
programe, ki so na dan uveljavitve tega zakona že v postopku podaljšanja
akreditacije, ne glede na datum vložitve vloge, je akreditacija veljavna do
dokončnosti nove odločbe o podaljšanju akreditacije.
10. člen
Agencija uskladi merila, ki urejajo
akreditacijo in zunanjo evalvacijo visokošolskih zavodov in študijskih programov,
z določbami tega zakona najkasneje v 30 dneh po njegovi uveljavitvi. 
Agencija uskladi merila, ki urejajo
visokošolsko transnacionalno izobraževanje, z določbami tega zakona najkasneje
v 30 dneh po njegovi uveljavitvi.
11. člen
Postopek v zvezi z vlogo za izdajo soglasja
k pogodbi o izvajanju visokošolskega transnacionalnega izobraževanja, vloženo
do uveljavitve tega zakona, se konča po dosedanjih predpisih.
12. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-J (Uradni list RS, št. 85/14)
vsebuje naslednje prehodne in končne določbe:
»PREHODNE IN KONČNE DOLOČBE
9. člen
Visokošolski zavod mora za študijski
program, ki mu bo akreditacija potekla 30. septembra 2015 ali 30. septembra
2016 in zanj ne bo vložil vloge za podaljšanje akreditacije, sprejeti odločitev
v skladu z novim četrtim odstavkom 32. člena zakona, pisno obvestiti Nacionalno
agencijo Republike Slovenije za kakovost v visokem šolstvu in ministrstvo,
pristojno za visoko šolstvo, ter odločitev javno objaviti na svoji spletni
strani najpozneje do 31. decembra 2014.
10. člen
Nacionalna agencija Republike Slovenije za
kakovost v visokem šolstvu uskladi javno evidenco iz tretjega odstavka 51.v
člena zakona s tem zakonom v 30 dneh od njegove uveljavitve.
11. člen
Ministrstvo, pristojno za visoko šolstvo,
uskladi evidenco iz prvega odstavka 81.d člena zakona s tem zakonom v 30 dneh
od njegove uveljavitve.
12. člen
Študijski programi: 
-      
univerzitetni študijski program prve stopnje
Kulturni študiji in antropologija, Univerza na Primorskem, Fakulteta za humanistične
študije, 
-      
univerzitetni študijski program prve stopnje
Sodobna kritična teorija in filozofija, Univerza na Primorskem, Fakulteta za
humanistične študije, 
-      
magistrski študijski program druge stopnje
Umetnostnozgodovinska dediščina Sredozemlja, Univerza na Primorskem, Fakulteta
za humanistične študije, 
-      
magistrski študijski program druge stopnje
Mednarodna ekonomija, Univerza v Ljubljani, Ekonomska fakulteta, 
-      
magistrski študijski program druge stopnje
Komunikologija – komuniciranje, mediji in družba, Univerza v Ljubljani,
Fakulteta za družbene vede, 
-      
magistrski študijski program druge stopnje
Politologija – javna uprava, Univerza v Ljubljani, Fakulteta za družbene vede, 
-      
magistrski študijski program druge stopnje
Sociologija – sociologija vsakdanjega življenja, Univerza v Ljubljani,
Fakulteta za družbene vede, 
-      
magistrski študijski program druge stopnje
Sociologija – upravljanje človeških virov in znanja, Univerza v Ljubljani,
Fakulteta za družbene vede, 
-      
doktorski študijski program tretje stopnje
Prevodoslovje, Univerza v Ljubljani, Filozofska fakulteta, 
so ne glede na določbo
četrtega odstavka 32. člena Zakona o visokem šolstvu (Uradni list RS, št. 32/12
– uradno prečiščeno besedilo, 40/12 – ZUJF, 57/12 – ZPCP-2D in 109/12) javno
veljavni do 30. septembra 2018. 
Študenti, ki so se pred uveljavitvijo tega
zakona vpisali v študijske programe iz prejšnjega odstavka in opravijo vse
obveznosti po teh študijskih programih do 30. septembra 2018, pridobijo
javnoveljavno izobrazbo in diplomo, ki je javna listina. 
Nacionalna agencija Republike Slovenije za
kakovost v visokem šolstvu po uradni dolžnosti vpiše podatek o trajanju javne
veljavnosti študijskih programov iz prvega odstavka tega člena v javno evidenco
iz tretjega odstavka 51.v člena zakona, in sicer v 30 dneh od uveljavitve tega
zakona. 
Ministrstvo, pristojno za visoko šolstvo,
po uradni dolžnosti vpiše podatek o trajanju javne veljavnosti študijskih
programov iz prvega odstavka tega člena v razvid visokošolskih zavodov, in
sicer v 30 dneh od uveljavitve tega zakona. 
Status študenta, pridobljen po študijskih
programih iz prvega odstavka tega člena do uveljavitve tega zakona, je
veljaven. 
Diplome, izdane po študijskih programih iz
prvega odstavka tega člena do uveljavitve tega zakona, so javne listine.
13. člen
Minister, pristojen za visoko šolstvo,
uskladi Pravilnik o razpisu za vpis in izvedbi vpisa v visokem šolstvu (Uradni
list RS, št. 7/10, 3/11, 6/12, 7/13 in 6/14) in Pravilnik o razvidu
visokošolskih zavodov (Uradni list RS, št. 46/05) s tem zakonom najpozneje v 30
dneh od uveljavitve tega zakona.
14. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-K (Uradni list RS, št. 75/16)
vsebuje naslednje prehodne in končne določbe:
»PREHODNE IN KONČNE DOLOČBE
38. člen
Izpolnjevanje pogojev za ustanovitev
visokošolskega zavoda iz prvega in drugega odstavka spremenjenega 14. člena
zakona, agencija preveri pri obstoječih visokošolskih zavodih pri prvem
naslednjem podaljšanju akreditacije visokošolskega zavoda, vendar ne prej kot v
šestih mesecih od uveljavitve tega zakona.
39. člen
O postopkih za vpis v razvid, ki so se
začeli pred uveljavitvijo tega zakona, ministrstvo, pristojno za visoko
šolstvo, v treh mesecih po uveljavitvi tega zakona po uradni dolžnosti izda
sklepe o ustavitvi postopka.
40. člen
Določbe 4., 5. in 6. člena tega zakona se
začnejo uporabljati šest mesecev po njegovi uveljavitvi. Do takrat se
uporabljajo določbe 21.a, 23. in 24. člena Zakona o visokem šolstvu (Uradni
list RS, št. 32/12 – uradno prečiščeno besedilo, 40/12 – ZUJF, 57/12 – ZPCP-2D,
109/12 in 85/14).
41. člen
O vlogah v akreditacijskih in evalvacijskih
postopkih, vloženih pred uveljavitvijo tega zakona, odloči agencija na podlagi
Zakona o visokem šolstvu (Uradni list RS, št. 32/12 – uradno prečiščeno
besedilo, 40/12 – ZUJF, 57/12 – ZPCP-2D, 109/12 in 85/14) in meril agencije za
akreditacijo in zunanjo evalvacijo visokošolskih zavodov in študijskih
programov, veljavnih ob uveljavitvi tega zakona.
Ne glede na prejšnji odstavek se v primeru
vloge, vložene pred uveljavitvijo tega zakona, za:
-      
prvo akreditacijo visokošolskega zavoda, ta
podeli za obdobje petih let ali pa se vloga zavrne,
-      
prvo akreditacijo študijskega programa, ta
podeli za nedoločen čas ali pa se vloga zavrne,
-      
podaljšanje akreditacije visokošolskega zavoda,
akreditacija podaljša za obdobje petih let, podaljša za krajše obdobje, ki se
ne sme biti daljše od treh let, ali pa se je ne podaljša,
-      
podaljšanje akreditacije študijskega programa,
akreditacija podaljša za nedoločen čas, ali pa se je ne podaljša.
Za tiste študijske programe, ki jim
akreditacija poteče po uveljavitvi tega zakona, se vloge za podaljšanje
akreditacije ne vlagajo. Šteje se, da je akreditacija takšnemu študijskemu
programu podeljena za nedoločen čas.
Ne glede na prejšnji odstavek se za tiste
študijske programe, ki jim je bila prva ali ponovna akreditacija podeljena za
obdobje, krajše od 7 let, po poteku akreditacije, vloži vlogo za prvo
akreditacijo programa, skladno z določili 32. člena zakona.
Postopki izredne evalvacije študijskega
programa ali visokošolskega zavoda, začeti pred uveljavitvijo tega zakona, se
končajo z odločitvijo iz tretje ali četrte alinee drugega odstavka tega člena.
Agencija v treh mesecih od uveljavitve tega
zakona uskladi merila za akreditacijo in zunanjo evalvacijo visokošolskih
zavodov in študijskih programov s tem zakonom.
Vloge za akreditacijo študijskega programa
in prvo akreditacijo visokošolskega zavoda se lahko vložijo najprej tri mesece
po uveljavitvi tega zakona. Agencija začne postopke izredne evalvacije
študijskega programa in visokošolskega zavoda v skladu s tem zakonom tri mesece
po njegovi uveljavitvi. Vloge za podaljšanje akreditacije visokošolskega
zavoda, vložene po uveljavitvi tega zakona in pred sprejemom meril agencije za
akreditacijo in zunanjo evalvacijo visokošolskih zavodov in študijskih
programov, se rešijo v skladu z merili iz prejšnjega odstavka.
42. člen
Ne glede na 72.b člen zakona se letna
proračunska sredstva za študijsko dejavnost postopno povečujejo, dokler se ne
doseže raven 1 % BDP, in sicer najkasneje v obdobju petnajstih let od
uveljavitve tega zakona. To obdobje se lahko podaljša za eno leto za vsako leto
z negativno gospodarsko rastjo. Pri tem se v letih do leta, v katerem se doseže
srednjeročna uravnoteženost proračunov države v skladu z zakonom, ki ureja
fiskalno pravilo, zagotavlja nominalno rast, skladno najmanj z realno rastjo
BDP. Če je v posameznem letu rast BDP negativna ali rasti BDP ni, se letna
proračunska sredstva za študijsko dejavnost zagotavljajo najmanj v višini
letnih proračunskih sredstev preteklega leta. Od vključno leta, v katerem se
doseže srednjeročna uravnoteženost proračunov države, dalje se letna
proračunska sredstva za študijsko dejavnost povečujejo postopno za enakomerni
odstotni delež, ki je potreben za dosego ciljne vrednosti, ob predpostavki
vsakoletne pozitivne rasti BDP.
43. člen
TSF sredstva iz 72.c člena zakona se prvič
določijo za prvo naslednje koledarsko leto po uveljavitvi tega zakona. Do
takrat se študijska dejavnost financira v skladu z Zakonom o visokem šolstvu
(Uradni list RS, št. 32/12 – uradno prečiščeno besedilo, 40/12 – ZUJF, 57/12 –
ZPCP-2D, 109/12 in 85/14) in Uredbo o javnem financiranju visokošolskih zavodov
in drugih zavodov (Uradni list RS, št. 7/11, 64/12, 12/13 in 38/16).
Ne glede na določbe 72.f in 72.g člena
zakona se sredstva RSF prvič določijo v prvem letu prvega pogodbenega obdobja
za drugo, tretje in četrto leto tega obdobja.
44. člen
Univerze in samostojni visokošolski zavodi
sprejmejo pravila iz 72.h člena zakona v dveh mesecih od uveljavitve predpisa
iz 75. člena zakona.
Vlada Republike Slovenije sprejme predpis iz
75. člena zakona v dveh mesecih od uveljavitve tega zakona.
Minister, pristojen za visoko šolstvo,
določi način in obliko zagotavljanja podatkov iz enajstega odstavka
spremenjenega 82. člena zakona v treh mesecih od uveljavitve tega zakona.
Statuti in akti o ustanovitvi visokošolskih
zavodov se uskladijo z določbami tega zakona v šestih mesecih od njegove
uveljavitve.
Uredba o sofinanciranju doktorskega študija
(Uradni list RS, št. 88/10 in 64/12) se uskladi z določbami tega zakona v dveh
mesecih od njegove uveljavitve.
Minister, pristojen za visoko šolstvo,
uskladi Pravilnik o razpisu za vpis in izvedbi vpisa v visokem šolstvu (Uradni
list RS, št. 4/16) z določbami tega zakona v treh mesecih od njegove
uveljavitve.
45. člen
Z dnem uveljavitve tega zakona preneha
veljati Pravilnik o razvidu visokošolskih zavodov in zagotavljanju podatkov za
eVŠ (Uradni list RS, št. 29/15), razen v delu, ki se nanaša na pridobivanje
podatkov za evidenci iz 81.č in 81.d člena zakona.
Določbe pravilnika iz prejšnjega odstavka
se uporabljajo do določitve načina in oblike zagotavljanja podatkov iz tretjega
odstavka 44. člena tega zakona.
46. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon za urejanje položaja študentov – ZUPŠ (Uradni
list RS, št. 61/17)
določa tudi:
»Študenti s posebnimi potrebami in študenti
s posebnim statusom uveljavljajo pravice iz tretjega odstavka 69.a člena Zakona
o visokem šolstvu od vpisa v študijskem letu 2019/2020.
Študent se po zaključku študijskega
programa na podlagi petega odstavka 70. člena Zakona o visokem šolstvu lahko
odpove statusu študenta od 1. oktobra 2018.«;
ter vsebuje naslednjo končno določbo:
»11. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembi Zakona o visokem šolstvu –
ZViS-L (Uradni list RS, št. 65/17)
vsebuje naslednji prehodni in končno določbo:
»PREHODNI IN KONČNA DOLOČBA
2. člen
Študentom, ki so na podlagi Zakona o
spremembah in dopolnitvah Zakona o visokem šolstvu (Uradni list RS,
št. 75/16) izgubili pravico do zdravstvenega varstva in drugih ugodnosti
ter pravic, od 1. oktobra 2017 do uveljavitve tega zakona pripadajo vse
pravice in ugodnosti, kot jim pripadajo na podlagi tega zakona, ter pravica do
povračila vplačanih sredstev zdravstvenega zavarovanja oziroma plačila zdravstvenih
storitev v tem obdobju.
Minister, pristojen za visoko šolstvo, v
soglasju z ministrom, pristojnim za zdravje, v dveh mesecih od uveljavitve tega
zakona predpiše način uveljavljanja pravic in ugodnosti iz prejšnjega odstavka.
3. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o interventnih ukrepih za omilitev
posledic drugega vala epidemije COVID-19 – ZIUOPDVE (Uradni list RS, št. 175/20) spreminja
38. člen Zakona o spremembah in dopolnitvah Zakona o visokem šolstvu – ZViS-K (Uradni
list RS, št. 75/16)
tako, da se glasi:
»38. člen
Izpolnjevanje pogojev za ustanovitev
visokošolskega zavoda iz prvega in drugega odstavka spremenjenega 14. člena
zakona, agencija preveri pri obstoječih visokošolskih zavodih pri drugem naslednjem podaljšanju akreditacije visokošolskega zavoda, vendar
ne prej kot v šestih mesecih od uveljavitve tega zakona.«;
ter vsebuje naslednjo končno določbo:
»142. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Odločba o razveljavitvi 52. člena Zakona
o interventnih ukrepih za omilitev posledic drugega vala epidemije COVID-19 v
zvezi z 38. členom Zakona o spremembah in dopolnitvah Zakona o visokem
šolstvu (Uradni list RS, št. 57/21)
spreminja 38. člen Zakona o spremembah in dopolnitvah Zakona o visokem šolstvu –
ZViS-K (Uradni list RS, št. 75/16) tako,
da se glasi:
»38. člen
Izpolnjevanje pogojev za ustanovitev
visokošolskega zavoda iz prvega in drugega odstavka spremenjenega 14. člena zakona,
agencija preveri pri obstoječih visokošolskih zavodih pri prvem naslednjem
podaljšanju akreditacije visokošolskega zavoda, vendar ne prej kot v šestih
mesecih od uveljavitve tega zakona.«.

Zakon za urejanje položaja študentov – ZUPŠ-1
(Uradni list RS, št. 54/22)
vsebuje naslednjo končno določbo:
»25. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o strokovnih, znanstvenih in umetniških
naslovih – ZSZUN (Uradni list RS, št. 100/22)
vsebuje naslednjo končno določbo:
»33.
člen
(začetek
veljavnosti)
Ta zakon začne veljati petnajsti dan po objavi
v Uradnem listu Republike Slovenije.«.

Zakon o spremembah in dopolnitvah Zakona o
visokem šolstvu – ZViS-M (Uradni list RS, št. 102/23)
vsebuje naslednje prehodne in končne določbe:
»PREHODNE IN KONČNE DOLOČBE
34. člen
Visokošolski zavodi uskladijo svoje statute
in druge interne akte z določbami tega zakona v šestih mesecih od njegove
uveljavitve.
Minister, pristojen za visoko šolstvo,
uskladi Pravilnik o razpisu za vpis in izvedbi vpisa v visokem šolstvu (Uradni
list RS, št. 6/22 in 4/23), Pravilnik o subvencioniranju bivanja študentov
(Uradni list RS, št. 22/01, 35/06, 75/08, 97/10, 46/12, 55/13, 38/16,
13/17, 13/18, 58/20, 56/22 in 74/22) in Pravilnik o šolninah in drugih prispevkih
v visokem šolstvu (Uradni list RS, št. 157/22) s tem zakonom v treh
mesecih od njegove uveljavitve.
35. člen
Ustanovitelji uskladijo akte o ustanovitvi
univerz s spremenjenim 10. členom zakona v šestih mesecih od uveljavitve
tega zakona.
Univerze uskladijo vpis svojih članic v
sodnem registru s spremenjenim 10. členom zakona v šestih mesecih od
uveljavitve tega zakona.
36. člen
(dopolnitev
Zakona o sodnem registru)
V Zakonu o sodnem registru (Uradni list RS,
št. 54/07 – uradno prečiščeno besedilo, 65/08, 49/09, 82/13 – ZGD-1H,
17/15, 54/17, 16/19 – ZNP-1 in 75/23) se v 22. členu črta drugi odstavek.
37. člen
Ta zakon začne veljati petnajsti dan po
objavi v Uradnem listu Republike Slovenije.
Določbe nove 14. točke tretjega odstavka
81.a člena zakona se začnejo uporabljati 20. novembra 2023.«.