I. TEMELJNE DOLOČBE
1. člen
(vsebina zakona)
Ta zakon ureja osnovnošolsko izobraževanje,
ki ga izvajajo javne in zasebne osnovne šole ali se izvaja kot izobraževanje na
domu.
S tem zakonom se v pravni red Republike
Slovenije prenaša Direktiva 77/486/EGS Evropskega sveta z dne 25. julija 1977 o
izobraževanju otrok delavcev migrantov (UL L št. 199 z dne 6. avgusta 1977,
str. 32–33).
2. člen
(cilji izobraževanja)
Cilji osnovnošolskega izobraževanja so:
-      
zagotavljanje kakovostne splošne izobrazbe
vsemu prebivalstvu;
-      
spodbujanje skladnega telesnega, spoznavnega,
čustvenega, moralnega, duhovnega in socialnega razvoja posameznika z
upoštevanjem razvojnih zakonitosti;
-      
omogočanje osebnostnega razvoja učenca v skladu
z njegovimi sposobnostmi in interesi, vključno z razvojem njegove pozitivne
samopodobe;
-      
pridobivanje zmožnosti za nadaljnjo
izobraževalno in poklicno pot s poudarkom na usposobljenosti za vseživljenjsko
učenje;
-      
vzgajanje in izobraževanje za trajnostni razvoj
in za dejavno vključevanje v demokratično družbo, kar vključuje globlje
poznavanje in odgovoren odnos do sebe, svojega zdravja, do drugih ljudi, svoje
in drugih kultur, naravnega in družbenega okolja, prihodnjih generacij;
-      
razvijanje zavesti o državni pripadnosti in
narodni identiteti, vedenja o zgodovini Slovencev, njihovi kulturni in naravni
dediščini ter spodbujanje državljanske odgovornosti;
-      
vzgajanje za obče kulturne in civilizacijske
vrednote, ki izvirajo iz evropske tradicije;
-      
vzgajanje za spoštovanje in sodelovanje, za
sprejemanje drugačnosti in medsebojno strpnost, za spoštovanje človekovih
pravic in temeljnih svoboščin;
-      
razvijanje pismenosti in razgledanosti na
besedilnem, naravoslovno-tehničnem, matematičnem, informacijskem, družboslovnem
in umetnostnem področju;
-      
razvijanje pismenosti ter sposobnosti za
razumevanje in sporočanje v slovenskem jeziku, na območjih, ki so opredeljena
kot narodnostno mešana, pa tudi v italijanskem in madžarskem jeziku;
-      
razvijanje sposobnosti sporazumevanja v tujih
jezikih;
-      
razvijanje zavedanja kompleksnosti in
soodvisnosti pojavov ter kritične moči presojanja;
-      
doseganje mednarodno primerljivih standardov znanja;
-      
razvijanje nadarjenosti in usposabljanja za
razumevanje in doživljanje umetniških del ter za izražanje na različnih
umetniških področjih;
-      
razvijanje podjetnosti kot osebnostne
naravnanosti v učinkovito akcijo, inovativnosti in ustvarjalnosti učenca.
3. člen
(trajanje)
Obvezno osnovnošolsko izobraževanje traja
devet let.
Z vstopom v 1. razred osnovne šole otrok
pridobi status učenca.
Učenec zaključi osnovnošolsko
izobraževanje, ko uspešno konča deveti razred.
Učenec izpolni osnovnošolsko obveznost po devetih
letih izobraževanja.
4. člen
(izpolnitev osnovnošolske obveznosti)
Starši, skrbniki in druge osebe, pri
katerih je otrok v oskrbi (v nadaljnjem besedilu: starši), morajo zagotoviti,
da njihov otrok izpolni osnovnošolsko obveznost.
5. člen
(pravica do izbire oblik izobraževanja)
Starši imajo pravico izbrati osnovnošolsko
izobraževanje svojih otrok v javni ali zasebni šoli ali kot izobraževanje na
domu.
6. člen
(učni jezik)
Učni jezik v osnovni šoli je slovenski.
Učni jezik v osnovnih šolah v jeziku narodne
skupnosti je italijanski, v dvojezičnih osnovnih šolah pa slovenski in
madžarski.
V osnovnih šolah na območjih, kjer
prebivajo pripadniki slovenskega naroda in pripadniki italijanske narodne
skupnosti in so opredeljena kot narodno mešana območja, se učenci v šolah s
slovenskim učnim jezikom obvezno učijo italijanski jezik, učenci v šolah z
italijanskim učnim jezikom pa obvezno slovenski jezik.
7. člen
(varstvo pravic manjšin)
Varstvo posebnih pravic italijanske in
madžarske narodne skupnosti na področju osnovnošolskega izobraževanja ureja
zakon.
8. člen
(dopolnilno izobraževanje)
Za otroke
slovenskih izseljencev in zdomcev se v državah, kjer prebivajo, v skladu z
mednarodnimi pogodbami organizira pouk
slovenskega jezika in kulture.
Za otroke, ki prebivajo v Republiki
Sloveniji in katerih materni jezik ni slovenski jezik, se ob vključitvi v osnovno šolo organizira pouk
slovenskega jezika in kulture, s sodelovanjem z državami izvora pa tudi pouk
njihovega maternega jezika in kulture.
9. člen
(pravice romske skupnosti)
Osnovnošolsko izobraževanje pripadnikov
romske skupnosti v Republiki Sloveniji se izvaja v skladu s tem zakonom in
drugimi predpisi.
10. člen
(tuji državljani)
Otroci, ki so tuji državljani oziroma osebe
brez državljanstva in prebivajo v Republiki Sloveniji, imajo pravico do
obveznega osnovnošolskega izobraževanja pod enakimi pogoji kot državljani
Republike Slovenije.
10.a člen
(izobraževanje učencev v bolnišnici)
Za učence, ki so na zdravljenju v
bolnišnici, se lahko organizira pouk v bolnišnici.
11. člen
(izobraževanje
nadarjenih učencev)
Nadarjeni učenci so učenci, ki izkazujejo
visoko nadpovprečne sposobnosti mišljenja ali izjemne dosežke na posameznih
učnih področjih, v umetnosti ali športu. Šola tem učencem zagotavlja ustrezne
pogoje za vzgojo in izobraževanje tako, da jim prilagodi vsebine, metode in oblike dela ter
jim omogoči
vključitev v dodatni pouk, druge oblike individualne in skupinske pomoči ter druge oblike dela.
12. člen
(izobraževanje učencev s posebnimi
potrebami)
Učenci s posebnimi potrebami so učenci, ki
potrebujejo prilagojeno izvajanje programov osnovne šole z dodatno strokovno pomočjo
ali prilagojene programe osnovne
šole oziroma
posebni program vzgoje in izobraževanja. Ti učenci so glede na vrsto in stopnjo
primanjkljaja, ovire
oziroma
motnje opredeljeni
v zakonu,
ki ureja usmerjanje otrok
s posebnimi potrebami.
Izobraževanje učencev s posebnimi potrebami
iz prvega odstavka
tega člena se izvaja v skladu s tem zakonom in drugimi predpisi.
12.a člen
(izobraževanje učencev z učnimi težavami)
Učenci z učnimi težavami so učenci, ki brez
prilagoditev metod in oblik
dela pri pouku težko dosegajo standarde znanja. Šole tem učencem prilagodijo
metode in oblike
dela pri pouku ter jim omogočijo
vključitev v dopolnilni pouk in druge oblike individualne in skupinske pomoči.
13. člen
(zdravstveno varstvo učencev)
Osnovna šola mora sodelovati z
zdravstvenimi zavodi pri izvajanju zdravstvenega varstva učencev, zlasti pri
izvedbi obveznih zdravniških pregledov za otroke, vpisane v prvi razred, rednih
sistematičnih zdravstvenih pregledov v času šolanja in cepljenj.
II. PROGRAM IN ORGANIZACIJA DELA V OSNOVNI ŠOLI
1. Program osnovnošolskega
izobraževanja
14. člen
(program osnovne šole)
Program osnovnošolskega izobraževanja
obsega obvezni program in razširjeni program (v nadaljnjem besedilu: program
osnovne šole).
15. člen
(obvezni program)
Obvezni program obsega obvezne predmete,
izbirne predmete in ure oddelčne skupnosti.
16. člen
(obvezni predmeti)
Osnovna šola za vse učence izvaja pouk iz
naslednjih obveznih predmetov: slovenščine in italijanščine ali madžarščine na narodno
mešanih območjih, tujega jezika, zgodovine, družbe, geografije, domovinske in
državljanske kulture in etike, matematike, naravoslovja, spoznavanja okolja, naravoslovja in tehnike, kemije, biologije, fizike, likovne
umetnosti, glasbene umetnosti, športa, tehnike in tehnologije ter
gospodinjstva.
Za učence s posebnimi potrebami, ki so
usmerjeni v prilagojeni izobraževalni program z enakovrednim izobrazbenim
standardom, šola poleg obveznih
predmetov iz prvega odstavka
tega člena izvaja še specialno-pedagoške dejavnosti, določene s predmetnikom.
17. člen
(izbirni predmeti)
Poleg obveznih predmetov mora osnovna šola
za učence 7., 8. in 9. razreda izvajati pouk iz izbirnih predmetov.
Šola mora ponuditi pouk najmanj treh
izbirnih predmetov iz družboslovno-humanističnega sklopa in najmanj treh iz
naravoslovno-tehničnega sklopa. V okviru družboslovno-humanističnega sklopa
mora šola ponuditi pouk tujega jezika, nekonfesionalni pouk o verstvih in etiki
ter pouk retorike.
Učenec izbere dve uri pouka izbirnih
predmetov tedensko, lahko pa tudi tri ure, če s tem soglašajo njegovi starši.
18. člen
(obvezni in
izbirni predmeti v prilagojenem programu z nižjim izobrazbenim standardom)
Osnovna šola za učence s posebnimi potrebami, ki so usmerjeni v
prilagojeni izobraževalni program z nižjim izobrazbenim standardom izvaja pouk
iz naslednjih obveznih predmetov: slovenščine,
italijanščine in madžarščine na narodno mešanih območjih,
tujega jezika, likovne umetnosti, glasbene umetnosti, matematike, tehnike in
tehnologije, gospodinjstva, naravoslovja, spoznavanja okolja, družboslovja ter športa.
Šola izvaja še specialno-pedagoške dejavnosti,
določene s predmetnikom.
Poleg obveznih
predmetov osnovna šola za učence 7., 8. in 9. razreda, ki so usmerjeni v prilagojeni
izobraževalni program z nižjim izobrazbenim standardom, izvaja pouk iz izbirnih
predmetov.
Šola ponudi pouk najmanj enega izbirnega
predmeta iz družboslovno-humanističnega sklopa in enega iz naravoslovnega
sklopa.
Učenec izbere eno uro pouka izbirnega
predmeta tedensko.
18.a člen
(posebni program vzgoje in izobraževanja)
S posebnim programom vzgoje in
izobraževanja se določijo vzgojno-izobraževalna področja in izbirne vsebine.
19. člen
(oddelčna skupnost)
Pri urah oddelčne skupnosti učenci skupaj z
razrednikom obravnavajo vprašanja, povezana z delom in življenjem učencev.
19.a člen
(dnevi dejavnosti)
Dnevi dejavnosti so del obveznega
programa osnovne
šole. V okviru
dni dejavnosti se vsebine predmetov medsebojno povezujejo.
20. člen
(razširjeni program)
Razširjeni program obsega podaljšano
bivanje, jutranje varstvo, dodatni pouk, dopolnilni pouk, interesne dejavnosti
in pouk neobveznih izbirnih predmetov.
V razširjeni program se učenci vključujejo
prostovoljno.
20.a člen
(neobvezni
izbirni predmet)
Šola za učence 1. razreda izvaja pouk
prvega tujega jezika kot neobvezni izbirni predmet.
Šola za učence 4., 5. in 6. razreda izvaja
pouk iz naslednjih neobveznih izbirnih predmetov: drugega tujega jezika,
umetnosti, računalništva, športa ter tehnike.
Šola za učence 7., 8. in 9. razreda izvaja
pouk drugega tujega jezika kot neobvezni izbirni predmet.
Šola učencem 1. razreda obvezno ponudi pouk
prvega tujega jezika, učencem od 4. do 9. razreda pa pouk drugega tujega jezika
kot neobvezni izbirni predmet v obsegu dveh ur tedensko.
Učenec lahko izbere največ dve uri pouka
neobveznih izbirnih predmetov tedensko.
Za učence v prilagojenem programu z nižjim
izobrazbenim standardom šola ne izvaja pouka neobveznih izbirnih predmetov.
21. člen
(podaljšano bivanje)
Osnovna šola organizira podaljšano bivanje
za učence od 1. do 5. razreda.
Za učence, ki so usmerjeni v prilagojene
izobraževalne programe ali posebni program, šola organizira podaljšano bivanje
do zaključka izobraževanja v osnovni šoli.
V času podaljšanega bivanja se učenci učijo,
opravljajo domače naloge in druge obveznosti in sodelujejo pri kulturnih,
športnih, umetniških in drugih dejavnostih.
22. člen
(jutranje varstvo)
Osnovna šola organizira jutranje varstvo učencev
prvega razreda.
23. člen
(dodatni pouk)
Dodatni pouk se organizira za učence, ki
pri posameznih predmetih presegajo določene standarde znanja.
24. člen
(dopolnilni pouk)
Dopolnilni pouk se organizira za učence, ki
potrebujejo pomoč pri učenju.
25. člen
(interesne dejavnosti)
Za razvijanje različnih interesov učencev
osnovna šola organizira interesne dejavnosti, ki jih določi z letnim delovnim
načrtom.
26. člen
(črtan)
27. člen
(druge dejavnosti)
Osnovna šola lahko organizira tudi druge
dejavnosti, ki jih določi z letnim delovnim načrtom.
28. člen
(zasebne šole)
Zasebna šola določi program osnovne šole v
skladu s svojimi akti.
Zasebna osnovna šola izvaja pouk iz naslednjih obveznih
predmetov: slovenščine in italijanščine ali madžarščine na narodno mešanih območjih,
matematike, prvega tujega jezika, zgodovine, domovinske in državljanske kulture
in etike, športa, vsaj enega naravoslovnega in enega družboslovnega predmeta in
vsaj enega predmeta s področja umetnosti.
Zasebne šole, ki izvajajo program osnovne
šole po posebnih pedagoških načelih (Steiner, Decroly, Montessori ipd.), lahko
oblikujejo program osnovne šole ne glede na določbo prejšnjega odstavka tega člena
v skladu s temi načeli tako, da zagotovijo minimalna znanja, ki omogočajo
zaključitev osnovnošolskega izobraževanja.
2. Predmetnik in učni načrt
29. člen
(predmetnik in učni načrt)
S predmetnikom se določijo izbirni
predmeti, letno in tedensko število ur pouka posameznih obveznih in izbirnih predmetov, dnevi dejavnosti, število ur oddelčne skupnosti in minimalno število ur, potrebnih za uresničevanje
učnega načrta.
Z učnim načrtom se določijo vsebina
predmetov, standardi znanj in cilji pouka pri predmetih.
Ne glede na določbe prvega odstavka tega člena lahko šola v posameznem razredu drugače razporedi
tedensko število ur pouka posameznih predmetov (fleksibilni predmetnik). Pouk
slovenščine in italijanščine ali madžarščine na narodno mešanih območjih, matematike, tujega jezika kot obveznega
predmeta in športa šola lahko razporedi znotraj obdobja
dveh zaporednih tednov.
S predmetniki prilagojenih programov se
določijo tudi specialno-pedagoške dejavnosti.
30. člen
(zasebne šole)
Program zasebne osnovne šole mora pri
predmetih iz drugega odstavka 28. člena tega zakona zagotavljati učencem
doseganje vsaj enakovrednega izobrazbenega standarda, kot ga zagotavlja program
javne osnovne šole.
3. Načrtovanje dela v osnovni šoli
31. člen
(letni delovni načrt)
Z letnim delovnim načrtom se določijo
vsebina, obseg in razporeditev vzgojno-izobraževalnega in drugega dela v skladu
s predmetnikom in učnim načrtom in obseg, vsebina in razporeditev interesnih in
drugih dejavnosti, ki jih izvaja šola. Določi se delo šolske svetovalne službe
in drugih služb, delo šolske knjižnice, aktivnosti, s katerimi se šola vključuje
v okolje, obseg dejavnosti, s katerimi šola zagotavlja zdrav razvoj učencev,
oblike sodelovanja s starši, strokovno izpopolnjevanje učiteljev in drugih
delavcev, sodelovanje z visokošolskimi zavodi, ki izobražujejo učitelje,
raziskovalnimi inštitucijami, vzgojnimi posvetovalnicami oziroma svetovalnimi
centri, sodelovanje z zunanjimi sodelavci in druge naloge, potrebne za uresničitev
programa osnovne šole.
Letni delovni načrt sprejme svet osnovne
šole v skladu z zakonom in drugimi predpisi najkasneje do konca meseca
septembra v vsakem šolskem letu.
31.a člen
(hišni red)
Šola s hišnim redom določi območje šole in
površine, ki sodijo v šolski prostor, poslovni čas in uradne ure, uporabo
šolskega prostora in organizacijo nadzora, ukrepe za zagotavljanje varnosti,
vzdrževanje reda in čistoče ter drugo.
32. člen
(predstavitev šole)
Osnovna šola na svoji spletni strani
predstavi podatke o šoli, značilnosti programa šole, organizacijo dela šole v skladu z letnim delovnim načrtom, pravice in dolžnosti
učencev, vsebino vzgojnega načrta, hišni red in druge podatke.
Predstavitev iz prvega odstavka tega
člena je staršem na vpogled v pisni obliki v prostorih šole.
4. Organizacija osnovnošolskega
izobraževanja
33. člen
(vzgojno-izobraževalna obdobja)
Osnovnošolsko izobraževanje se deli na tri
vzgojno-izobraževalna obdobja (v nadaljnjem besedilu: obdobja).
Prvo obdobje traja od 1. do 3. razreda.
Drugo obdobje traja od 4. do 6. razreda.
Tretje obdobje traja od 7. do 9. razreda.
Izobraževanje po posebnem programu se deli
na stopnje. Posamezna stopnja traja tri leta.
34. člen
(šolsko leto)
Šolsko leto se začne 1. septembra in
konča 31. avgusta.
Šolsko leto se deli na ocenjevalna obdobja.
Pouk v šolskem letu traja največ 38 tednov
po 5 dni v tednu.
Izjemoma lahko pouk v posameznem tednu
traja 6 dni, če je tako določeno v letnem delovnem načrtu.
35. člen
(tedenska obveznost učencev)
Tedenska obveznost učencev po obveznem
programu, brez ur oddelčne skupnosti, je v prvem obdobju lahko največ 24 ur pouka, v drugem obdobju največ 26 ur pouka in v tretjem obdobju
največ 30 ur pouka.
Tedenska obveznost učencev po obveznem
programu, brez ur oddelčne skupnosti, je v šolah na narodno mešanih območjih
ter v šolah, ki izvajajo prilagojene izobraževalne programe, v prvem obdobju
lahko največ 26 ur pouka, v drugem obdobju največ 28
ur pouka in v tretjem obdobju največ 32 ur pouka.
Ne glede na določbe prvega in drugega
odstavka tega člena se zaradi organizacije pouka obveznost učencev po obveznem
programu, brez ur oddelčne skupnosti, v posameznem tednu lahko poveča za največ
dve uri pouka. Pri tem povprečna tedenska obveznost v šolskem letu ne sme biti
večja od obveznosti, določene v skladu s prvim ali drugim odstavkom tega člena. Izbirni predmeti, katerih vsebina in
dejavnosti iz učnega načrta so vezane na daljšo strnjeno izvedbo, se lahko
izvedejo v obsegu do največ osem ur pouka dnevno.
Ura pouka traja praviloma 45 minut.
36. člen
(šolski koledar)
Razporeditev pouka, pouka proste dneve in
trajanje ter razporeditev šolskih počitnic v šolskem letu s šolskim koledarjem
določi minister, pristojen za šolstvo (v nadaljnjem besedilu: minister).
37. člen
(razredi, oddelki, učne skupine)
Osnovna šola izvaja vzgojno-izobraževalno
delo po razredih, v oddelkih in učnih skupinah.
Razred je vzgojno-izobraževalna celota, ki
v skladu s predmetnikom in učnim načrtom obsega učno snov enega šolskega leta.
Učenci posameznega razreda so razporejeni v
oddelke.
Izjemoma so zaradi majhnega števila učenci
dveh ali več razredov lahko razporejeni v en kombiniran oddelek.
Če zaradi majhnega števila učencev ni mogoče
organizirati pouka po razredih in oddelkih – majhne osnovne šole, osnovne šole
v zdravstvenih organizacijah in podobno, osnovna šola organizira individualno
ali skupinsko vzgojno-izobraževalno delo z učenci.
Učenci enega ali več razredov ali oddelkov
so pri vzgojno-izobraževalnem delu lahko razporejeni v učne skupine.
Standarde in normative za oblikovanje
oddelkov in učnih skupin določi minister.
38. člen
(izvajanje vzgojno-izobraževalnega dela)
Vzgojno-izobraževalno delo v osnovni šoli obsega pouk in druge oblike organiziranega dela z učenci.
Vzgojno-izobraževalno delo v osnovni šoli opravljajo učitelji, svetovalni delavci in drugi strokovni delavci.
V prvem obdobju osnovne šole obvezni program poučuje
učitelj razrednega pouka.
Tuji jezik v prvem obdobju poučuje učitelj razrednega pouka, če ima opravljen ustrezen študijski program izpopolnjevanja, lahko pa tudi učitelj
predmetnega pouka, če ima opravljen ustrezen študijski
program izpopolnjevanja.
V 1. razredu osnovne
šole hkrati poučujeta učitelj razrednega pouka in vzgojitelj predšolskih otrok, izjemoma pa lahko tudi dva učitelja razrednega pouka. Drugi
učitelj oziroma vzgojitelj predšolskih otrok
poučuje polovico ur pouka.
Pri pouku glasbene umetnosti, likovne umetnosti
in športa lahko z učiteljem razrednega pouka sodeluje tudi učitelj predmetnega
pouka. Tečaj plavanja v 2. oziroma 3. razredu
lahko izvaja tudi učitelj predmetnega pouka.
V drugem obdobju
poučuje:
-      
v 4. razredu učitelj razrednega pouka, tuji
jezik, glasbeno umetnost, likovno umetnost in šport pa tudi učitelj predmetnega
pouka, vendar ne več kot dva predmeta,
-      
v 5. razredu učitelj razrednega pouka, tuji
jezik, glasbeno umetnost, likovno umetnost in šport pa tudi učitelj predmetnega
pouka, vendar ne več kot tri predmete in
-      
v 6. razredu učitelj predmetnega pouka, lahko
pa tudi učitelj razrednega pouka.
V tretjem obdobju osnovne šole poučujejo učitelji predmetnega pouka.
V oddelku, v
katerega so vključeni učenci s posebnimi potrebami iz prvega odstavka 12. člena tega zakona, lahko poleg
učitelja sodeluje učitelj z ustrezno specialnopedagoško izobrazbo.
V oddelkih
podaljšanega bivanja izvajajo vzgojno-izobraževalno delo učitelji razrednega in
predmetnega pouka, vzgojitelji predšolskih otrok in
svetovalni delavci.
Delo v skupinah jutranjega varstva izvaja,
kdor izpolnjuje pogoje za strokovnega delavca v osnovni šoli.
S prilagojenimi izobraževalnimi programi in
s posebnim programom vzgoje in izobraževanja se za učence s posebnimi potrebami
lahko določi tudi drugačno izvajanje vzgojno-izobraževalnega dela.
V šolah na narodno mešanih območjih lahko v prvem in drugem obdobju
poučujejo slovenščino, italijanščino in madžarščino, ki se jih učenci učijo kot
drugi jezik, tudi učitelji predmetnega pouka.
39. člen
(zasebne šole)
Določbe 33., 36., 37. in 38. člena, razen določbe devetega odstavka
38. člena tega zakona, niso obvezne za zasebne šole.
39.a člen
(šola v naravi)
Šola izvaja del obveznega programa in drugih dejavnosti kot šolo v naravi.
Šola v naravi je organizirana oblika vzgojno-izobraževalnega dela, ki
poteka strnjeno tri ali več dni izven prostora šole. Za učence, ki se šole v
naravi ne udeležijo, osnovna
šola v tem času organizira
primerljive dejavnosti.
5. Organizacija pouka
40. člen
(manjše učne
skupine)
Učitelj od 1. do 9. razreda pri pouku in
pri drugih oblikah organiziranega dela diferencira delo z učenci glede na
njihove zmožnosti.
V 4., 5., 6. in 7. razredu se pri
slovenščini in italijanščini ali madžarščini na narodno mešanih območjih ter
pri matematiki in tujem jeziku lahko pouk v obsegu največ ene četrtine ur,
namenjenih tem predmetom, organizira v manjših učnih skupinah. Pouk v manjših učnih skupinah se v 4.
razredu začne izvajati v mesecu aprilu.
V 8. in 9. razredu se pri slovenščini in
italijanščini ali madžarščini na narodno mešanih območjih ter pri matematiki in
tujem jeziku lahko pouk vse leto organizira z razporeditvijo učencev v manjše
učne skupine.
Če zaradi
majhnega števila učencev ni mogoče organizirati pouka v skladu s prejšnjim
odstavkom, učitelj pri pouku in pri drugih oblikah organiziranega dela, delo z
učenci diferencira glede na njihove zmožnosti.
40.a člen
(črtan)
41. člen
(črtan)
42. člen
(prilagojeni programi)
V šolah, ki izvajajo prilagojen
izobraževalni program z nižjim izobrazbenim standardom, učitelj od 1. do 9.
razreda pri pouku vseh predmetov in pri drugih oblikah organiziranega dela
diferencira delo z učenci glede na njihove zmožnosti (notranja diferenciacija).
Določbe 40. in 41. člena tega zakona se ne uporabljajo za otroke s posebnimi potrebami, ki so usmerjeni v
posebni program vzgoje in izobraževanja.
43. člen
(zasebne šole)
Določbe 40. in 41. člena tega zakona niso obvezne za zasebne osnovne šole.
III. VPIS
44. člen
(vpis)
Osnovna šola vpisuje otroke v 1. razred v mesecu februarju za naslednje šolsko leto.
Najmanj tri mesece pred začetkom pouka šola
staršem otrok, vpisanih v 1. razred, izda potrdilo o šolanju oziroma odločbo o odložitvi začetka šolanja.
V primeru vpisa oziroma vključitve šoloobveznih otrok s
tujimi listinami o izobraževanju v osnovnošolsko izobraževanje v Republiki Sloveniji, osnovna šola na podlagi dokazil ugotovi, v kateri razred se bo otrok vključil. Pri tem šola upošteva predložena dokazila o predhodnem izobraževanju in starost otroka.
Šola pri vključitvi otroka lahko upošteva
tudi njegovo poznavanje slovenskega jezika. Šola učencu ob vpisu oziroma vključitvi
izda potrdilo o šolanju.
45. člen
(pogoji za vpis)
Starši morajo v prvi razred osnovne šole
vpisati otroke, ki bodo v koledarskem letu, v katerem bodo začeli obiskovati
šolo, dopolnili starost 6 let.
Otroku se lahko začetek šolanja na predlog
staršev, zdravstvene službe oziroma na podlagi odločbe o usmeritvi odloži za
eno leto, če se ugotovi, da otrok ni pripravljen za vstop v šolo.
46. člen
(ugotavljanje pripravljenosti)
Ob vpisu otroka v osnovno šolo se lahko na
željo staršev ugotavlja pripravljenost otroka za vstop v šolo.
Če starši predlagajo odložitev šolanja, ker
menijo, da njihov otrok ni pripravljen za vstop v šolo, oziroma če odložitev
šolanja predlaga zdravstvena služba, je ugotavljanje pripravljenosti otroka za
vstop v šolo obvezno.
47. člen
(odložitev šolanja)
Učencu se med šolskim letom v 1. razredu
lahko na predlog staršev oziroma na predlog šolske svetovalne službe ali
zdravstvene službe v soglasju s starši iz zdravstvenih in drugih razlogov
odloži šolanje za eno leto.
48. člen
(šolski okoliš)
Starši imajo pravico vpisati otroka v javno
osnovno šolo ali v zasebno osnovno šolo s koncesijo v šolskem okolišu, v
katerem otrok stalno oziroma začasno prebiva, javna osnovna šola oziroma
zasebna osnovna šola s koncesijo v tem okolišu, pa je dolžna na željo staršev
otroka vpisati. V drugo osnovno šolo lahko starši vpišejo otroka, če ta šola s
tem soglaša.
Seznam otrok iz šolskega okoliša, ki jih je
javna ali zasebna šola s koncesijo dolžna vpisati v prvi razred, si šola
pridobi iz evidence šoloobveznih otrok, ki jo vodi ministrstvo, pristojno za
šolstvo (v nadaljevanju: ministrstvo). Ministrstvo si pridobi podatke o
šoloobveznih otrocih iz registra stalnega prebivalstva in razvida začasnega
prebivališča.
Med šolanjem lahko učenec prestopi na drugo
osnovno šolo, če ta šola s tem soglaša.
Če se učenec med šolanjem preseli v šolski
okoliš druge osnovne šole, ima pravico dokončati šolanje na šoli, v katero je
vpisan.
Če učenec želi prestopiti iz zasebne šole v
javno šolo, ga je javna šola v šolskem okolišu, v katerem učenec stalno
prebiva, dolžna sprejeti.
Določbe prvega odstavka tega člena niso
obvezne za zasebne osnovne šole.
49. člen
(učenci s posebnimi potrebami)
Starši imajo pravico otroka s
posebnimi potrebami iz prvega odstavka
12. člena tega zakona
vpisati v osnovno
šolo v šolskem okolišu,
v katerem otrok
stalno oziroma
začasno prebiva, razen če je otroku
z odločbo o usmeritvi
določena druga ustrezna osnovna
šola.
Otroku s posebnimi potrebami se z odločbo o
usmeritvi določi praviloma najbližja ustrezna šola.
IV. PRAVICE IN DOLŽNOSTI UČENCEV V OSNOVNI ŠOLI
50. člen
(obiskovanje pouka)
Učenec ima pravico obiskovati pouk oziroma
se udeleževati drugih dejavnosti, ki jih organizira šola. Učencu šola lahko
občasno zagotovi doseganje ciljev izobraževanja tudi v drugih oblikah
organiziranega dela z učenci z namenom, da se učencem zagotovi varnost ali
nemoten pouk.
Učenec mora redno obiskovati pouk v okviru
obveznega programa in izpolnjevati obveznosti in naloge, določene z akti
osnovne šole.
51. člen
(perspektivni in
vrhunski športnik, perspektivni in vrhunski mladi umetnik)
Status učenca perspektivnega športnika
lahko pridobi učenec, ki je registriran pri nacionalni panožni športni zvezi in
tekmuje v uradnih tekmovalnih sistemih nacionalnih panožnih zvez. Status učenca
perspektivnega mladega umetnika lahko pridobi učenec, ki se udeležuje državnih tekmovanj
s področja umetnosti.
Status učenca vrhunskega športnika lahko
pridobi učenec, ki doseže vrhunski športni dosežek mednarodne vrednosti. Status
učenca vrhunskega mladega umetnika lahko pridobi učenec, ki dosega najvišja
mesta oziroma nagrade na državnih tekmovanjih s področja umetnosti.
Pridobitev statusa iz prvega ali drugega
odstavka tega člena lahko predlagajo starši učenca.
Učencu s statusom iz prvega ali drugega
odstavka tega člena se prilagodijo šolske obveznosti. Prilagajanje šolskih
obveznosti se uredi s pisnim dogovorom med šolo in starši. Prilagodijo se obiskovanje
pouka in drugih dejavnosti ter načini in roki za ocenjevanje znanja.
Status iz prvega ali drugega odstavka tega
člena učencu preneha na zahtevo staršev učenca, s potekom časa, za katerega je
bil učencu dodeljen, če prenehajo razlogi, zaradi katerih je bil status
dodeljen, če ni več učenec šole, na kateri je pridobil status, ali če se mu
status odvzame.
Če učenec ne izpolnjuje obveznosti iz
dogovora iz četrtega odstavka tega člena, mu šola lahko status iz prvega ali
drugega odstavka tega člena odvzame na predlog razrednika ali učiteljskega
zbora.
Učencu zaradi bolezni oziroma poškodbe ali
drugih utemeljenih razlogov status iz prvega ali drugega odstavka tega člena
lahko miruje, dokler obstajajo razlogi, na podlagi katerih je bilo odločeno o
mirovanju. Mirovanje statusa lahko predlagajo razrednik, učiteljski zbor ali
starši učenca.
O dodelitvi, mirovanju oziroma prenehanju
statusa odloči ravnatelj. Pred tem si v prvem vzgojno-izobraževalnem obdobju
pridobi mnenje razrednika, v drugem in tretjem vzgojno-izobraževalnem obdobju
pa tudi mnenje oddelčnega učiteljskega zbora.
Šola s pravili o prilagajanju šolskih
obveznosti podrobneje uredi postopek za pridobitev statusa in prilagajanje
šolskih obveznosti.
52. člen
(oprostitev)
Učenec je iz zdravstvenih razlogov lahko
oproščen sodelovanja pri posameznih oblikah vzgojno-izobraževalnega dela v
šoli.
Učenec 7., 8. in 9. razreda, ki obiskuje glasbeno šolo z javno veljavnim programom, je na predlog staršev
oproščen sodelovanja pri izbirnih predmetih.
O oprostitvi iz prejšnjih odstavkov odloči
ravnatelj.
53. člen
(izostanki)
Starši morajo ob vsakem izostanku učenca
šoli sporočiti vzrok izostanka. Če starši vzroka izostanka ne sporočijo v petih
delovnih dneh od prvega dne izostanka dalje, jih šola obvesti o izostanku
učenca in jih pozove, da izostanek pojasnijo.
Učenec lahko izostane od pouka, ne da bi
starši sporočili vzrok izostanka, če njegov izostanek vnaprej napovejo, vendar
ne več kot pet dni v šolskem letu.
Ravnatelj lahko na željo staršev iz opravičljivih
razlogov dovoli učencu daljši izostanek od pouka.
54. člen
(prešolanje)
Učenec osnovne šole ne more biti izključen
iz šole, dokler je šoloobvezen.
Če je iz učnih ali vzgojnih razlogov
potrebno, lahko osnovna šola v soglasju ali na zahtevo staršev vključi učenca v
drugo osnovno šolo, če ta s tem soglaša.
Šola lahko iz vzgojnih razlogov prešola
učenca na drugo šolo brez soglasja staršev:
-      
če so kršitve pravil šole takšne narave, da
ogrožajo življenje ali zdravje učenca oziroma življenje ali zdravje drugih ali
-      
če učenec po treh vzgojnih opominih v istem
šolskem letu in kljub izvajanju individualiziranega vzgojnega načrta onemogoča
nemoteno izvajanje pouka ali drugih dejavnosti, ki jih organizira šola.
Če se učenca prešola brez soglasja staršev,
si šola pred odločitvijo o prešolanju učenca na drugo šolo pridobi mnenje
centra za socialno delo ter soglasje šole, v katero bo učenec prešolan, glede
na okoliščine pa tudi mnenje drugih inštitucij.
Šola staršem vroči odločbo o prešolanju, v
kateri navede tudi ime druge šole ter datum vključitve v to šolo.
Učence s posebnimi potrebami iz prvega
odstavka 12. člena tega zakona je mogoče vključiti v drugo osnovno šolo na
podlagi odločbe o usmeritvi.
55. člen
(podaljšanje statusa učenca)
Učenec, ki v devetih letih ni končal osnovnošolskega
izobraževanja, sme nadaljevati šolanje še dve leti in tako obdrži status
učenca. Šola učenca in njegove starše posebej seznani s pravico do podaljšanega
statusa.
Če učenec, ki ima podaljšan status, z
neprimernim odnosom ovira vzgojno-izobraževalno delo, lahko ravnatelj na
predlog učiteljskega zbora ne glede na določilo prvega odstavka tega člena med
šolskim letom oziroma ob koncu šolskega leta odloči, da je učenec izključen iz
te osnovne šole.
Učenec iz prvega odstavka tega člena obdrži
status učenca tudi, če nadaljuje šolanje kot odrasel.
Kdor ne ponavlja 9. razreda in opravlja
popravne izpite v naslednjem šolskem letu, obdrži status učenca za to šolsko
leto.
56. člen
(brezplačen prevoz)
Učenec ima pravico do brezplačnega prevoza,
če je njegovo prebivališče oddaljeno več kot štiri kilometre od osnovne šole.
Učenec ima pravico do brezplačnega prevoza
ne glede na oddaljenost njegovega prebivališča od osnovne šole v prvem razredu,
v ostalih razredih pa, če pristojni organ za preventivo v cestnem prometu
ugotovi, da je ogrožena varnost učenca na poti v šolo.
Učenec, ki obiskuje osnovno šolo zunaj
šolskega okoliša, v katerem prebiva, ima pravico do povračila stroškov prevoza
v višini, ki bi mu pripadala, če bi obiskoval osnovno šolo v šolskem okolišu, v
katerem prebiva.
O načinu prevoza se osnovna šola dogovori s
starši in lokalno skupnostjo.
Otroci s posebnimi potrebami iz prvega
odstavka 12. člena tega zakona imajo pravico do brezplačnega prevoza ne glede
na oddaljenost njihovega prebivališča od osnovne šole, če je tako določeno v
odločbi o usmeritvi.
Otroci s posebnimi potrebami, ki imajo z
odločbo o usmeritvi določeno izvajanje dodatne strokovne pomoči v zavodu za
vzgojo in izobraževanje otrok in mladostnikov s posebnimi potrebami, imajo
pravico do povračila stroškov prevoza do zavoda, v katerem se ta pomoč izvaja,
če je njihovo prebivališče od tega zavoda oddaljeno več kot štiri kilometre.
Če učencu ni mogoče zagotoviti prevoza, ima
pravico do brezplačne oskrbe v kraju izobraževanja in pravico do brezplačnega
prevoza domov ob pouka prostih dnevih.
Osnovna šola mora učencem, ki morajo čakati
na organiziran prevoz, zagotoviti varstvo.
Učenec, ki se prešola v skladu s 54. členom
tega zakona, ima pravico do brezplačnega prevoza, če je njegovo prebivališče
oddaljeno več kot štiri kilometre od osnovne šole, v katero je prešolan.
Določilo petega in sedmega odstavka ne
velja za učence, starejše od 18 let, ki so vključeni v posebni program in
uveljavljajo pravice, določene v Zakonu o družbenem varstvu duševno in telesno
prizadetih oseb.
57. člen
(prehrana)
Osnovna šola za vse učence organizira vsaj
en obrok hrane dnevno.
58. člen
(črtan)
59. člen
(črtan)
60. člen
(črtan)
IV.A ODLOČANJE O PRAVICAH IN DOLŽNOSTIH UČENCEV
60.a člen
(odločanje o pravicah in dolžnostih
učenca)
Določbe zakona, ki ureja splošni upravni
postopek, se uporabljajo v postopkih v zvezi z vpisom, prestopom, prešolanjem,
odložitvijo šolanja, oprostitvijo sodelovanja pri posameznem predmetu,
prepovedjo obiskovanja osnovne šole po izpolnitvi osnovnošolske obveznosti,
statusom učenca, ki se vzporedno izobražuje, oziroma statusom športnika in v
zvezi z dodelitvijo sredstev učencem, ki zaradi socialnega položaja ne zmorejo
v celoti plačati prispevkov za materialne stroške programa (šola v naravi, prehrana,
učbeniki).
60.b člen
(pristojni organ odločanja)
Če za posamezno odločitev ni posebej
določen pristojni organ, o pravicah in dolžnostih učenca na prvi stopnji odloča
ravnatelj.
O odložitvi začetka šolanja in odložitvi
šolanja med šolskim letom v prvem razredu odloči ravnatelj na podlagi
obrazloženega mnenja strokovne komisije, ki jo imenuje ravnatelj in jo
sestavljajo šolski zdravnik, svetovalni delavec ter vzgojitelj oziroma učitelj.
O pritožbah v zvezi z uresničevanjem pravic
in dolžnosti otroka oziroma učenca odloča pritožbena komisija.
60.c člen
(pritožbena komisija)
Svet šole imenuje pritožbeno komisijo. V
pritožbeno komisijo se imenuje najmanj 10 članov, od katerih mora biti več kot
polovica strokovnih delavcev šole.
Izmed članov pritožbene komisije predsednik
sveta imenuje pet članov, ki odločajo v posameznem primeru. Člani komisije za
posamezni primer so trije predstavniki delavcev šole in dva zunanja člana
(predstavniki staršev in strokovni delavci druge šole).
Pritožbena komisija je imenovana za štiri
leta. Ista oseba se lahko imenuje za člana pritožbene komisije večkrat.
Pritožbena komisija odloča z večino glasov
vseh članov. Pri odločanju morajo biti prisotni vsi člani.
IV.B VZGOJNO DELOVANJE ŠOLE
60.č člen
(vzgojno delovanje šole)
Vzgojno delovanje šole je strokovno delo,
ki se izvaja v skladu s pravili stroke, v skladu s tem zakonom, na njegovi
podlagi izdanimi predpisi in akti šole.
60.d člen
(vzgojni načrt šole)
Z vzgojnim načrtom šola določi načine
doseganja in uresničevanja ciljev in vrednot iz 2. člena tega zakona, ob
upoštevanju potreb in interesov učencev ter posebnosti širšega okolja. Vzgojni
načrt vsebuje vzgojne dejavnosti in oblike vzajemnega sodelovanja šole s starši
ter njihovo vključevanje v uresničevanje vzgojnega načrta.
Vzgojne dejavnosti so proaktivne in
preventivne dejavnosti, svetovanje, usmerjanje ter druge dejavnosti (pohvale,
priznanja, nagrade, vrste vzgojnih ukrepov in podobno), s katerimi šola razvija
varno in spodbudno okolje za doseganje ciljev iz 2. člena tega zakona.
Pri pripravi vzgojnega načrta sodelujejo
strokovni delavci šole ter učenci in starši. Vzgojni načrt sprejme svet šole na
predlog ravnatelja po postopku, kot je določen za letni delovni načrt.
O uresničevanju vzgojnega načrta ravnatelj
najmanj enkrat letno poroča svetu staršev in svetu šole. Poročilo je sestavni
del letne samoevalvacije šole.
60.e člen
(pravila šolskega reda)
Na podlagi vzgojnega načrta šola v pravilih
šolskega reda natančneje opredeli dolžnosti in odgovornosti učencev, načine
zagotavljanja varnosti, pravila obnašanja in ravnanja, določi vzgojne ukrepe za
posamezne kršitve pravil, organiziranost učencev, opravičevanje odsotnosti ter
sodelovanje pri zagotavljanju zdravstvenega varstva učencev. Pri pripravi
pravil šolskega reda sodelujejo strokovni delavci šole ter učenci in starši.
Vzgojne ukrepe šola izvede, kadar učenec
krši svoje dolžnosti, določene z zakonom ter drugimi predpisi in akti šole. Z
vzgojnimi ukrepi ni mogoče omejiti pravic učencev (od 5. do 13. člena in od 50.
do 57. člena tega zakona).
Pravila šolskega reda sprejme svet šole na
predlog ravnatelja, ki si predhodno pridobi mnenje učiteljskega zbora in sveta
staršev.
60.f člen
(vzgojni opomini)
Učencu se lahko izreče vzgojni opomin, kadar krši dolžnosti in odgovornosti, določene z zakonom, drugimi
predpisi, akti šole in ko vzgojne dejavnosti oziroma
vzgojni ukrepi ob predhodnih kršitvah
niso dosegli namena.
Vzgojni opomin
šola lahko izreče za kršitve, ki so storjene v času pouka, dnevih dejavnosti in
drugih organiziranih oblikah vzgojno-izobraževalne dejavnosti ter drugih dejavnosti, ki so opredeljene v letnem delovnem načrtu, hišnem redu, pravilih šolskega reda in
drugih aktih šole.
Učencu lahko šola izreče vzgojni opomin v posameznem šolskem letu največ trikrat. O izrečenem opominu šola starše
seznani z obvestilom o vzgojnem opominu.
Šola za učenca, ki mu je bil izrečen
vzgojni opomin, pripravi individualizirani vzgojni načrt, v katerem opredeli konkretne vzgojne dejavnosti, postopke in vzgojne ukrepe, ki jih
bo izvajala.
Obrazložen pisni predlog za izrek vzgojnega opomina
poda strokovni delavec šole razredniku.
Razrednik preveri, ali je učenec kršil
dolžnosti in odgovornosti, določene z zakonom, drugimi
predpisi in akti šole, ter katere vzgojne dejavnosti in vzgojne ukrepe je za
učenca šola predhodno že izvedla. Nato razrednik opravi
razgovor z učencem in njegovimi starši oziroma
strokovnim delavcem šole, ki zastopa interese učenca, če se starši ne udeležijo
pogovora. Po razgovoru razrednik pripravi pisni obrazložen
predlog za izrek vzgojnega opomina in ga
posreduje učiteljskemu zboru. Če razrednik oceni, da
ni razlogov za izrek vzgojnega opomina, o tem seznani učiteljski zbor.
O poteku postopka izrekanja vzgojnega opomina
šola vodi zabeležke.
Vzgojni opomin
izreče učiteljski zbor.
60.g člen
(ugovor na izvajanje vzgojnega delovanja
šole)
Učenec in njegovi starši lahko pisno podajo
ugovor razredniku ali šolski svetovalni službi ali ravnatelju glede vzgojnega
delovanja šole. Če učenec ali starši v 30 dneh ne dobijo pisnega odgovora oziroma
če z njim niso zadovoljni, lahko dajo predlog za inšpekcijski nadzor.
60.h člen
Določbe 60.d, 60.e in 60.f člena niso obvezne za zasebne šole.
V. PREVERJANJE, OCENJEVANJE IN NAPREDOVANJE UČENCEV
1. Preverjanje in ocenjevanje
61. člen
(ocenjevanje)
Znanje učenca se v osnovni šoli ocenjuje opisno oziroma številčno.
V 1. in 2. razredu osnovne šole se učenčevo znanje pri vseh predmetih ocenjuje z opisnimi ocenami, od 3. razreda dalje pa s
številčnimi ocenami.
V prilagojenem izobraževalnem programu z
nižjim izobrazbenim standardom se v prvem izobraževalnem obdobju osnovne šole učenčevo znanje ocenjuje z
opisnimi ocenami, v drugem in tretjem izobraževalnem obdobju pa
s številčnimi ocenami. Če učenec pri posameznih
predmetih prehaja v izobraževalni program osnovne
šole, se njegovo znanje pri teh predmetih ocenjuje v
skladu z drugim odstavkom tega člena.
V posebnem programu vzgoje in izobraževanja
se napredek učenca ocenjuje z opisnimi ocenami.
62. člen
(obveščenost o oceni)
Učitelj omogoči učencu sodelovanje pri načrtovanju
preverjanja in ocenjevanja znanja.
Učenec mora biti seznanjen z oceno.
63. člen
(obveščanje o uspehu)
Osnovna šola ob koncu
vsakega ocenjevalnega obdobja starše pisno obvesti o ocenah učenca.
V 1. razredu osnovne
šole in v posebnem programu vzgoje in izobraževanja je obvestilo o ocenah učenca med šolskim letom lahko tudi samo ustno.
Med šolskim letom dobijo starši obvestila o ocenah učenca. Ob zaključku pouka
dobijo učenci spričevala, v katerih so ocene za
posamezne predmete.
Učence 6. in 9. razreda, ki opravljajo
nacionalno preverjanje znanja, šola obvesti o dosežkih pri nacionalnem
preverjanju znanja.
Šola ob zaključku pouka učencu izroči
obvestilo o sodelovanju pri interesnih in drugih dejavnostih šole.
64. člen
(nacionalno preverjanje znanja)
V 6. in 9. razredu se znanje učencev
preverja z nacionalnim preverjanjem znanja, s katerim se preverjajo standardi
znanja, določeni z učnim načrtom (v nadaljnjem besedilu: nacionalno preverjanje
znanja).
Nacionalno preverjanje znanja je za učence 6. in 9. razreda obvezno.
V 6. razredu osnovna šola po predpisanem
postopku izvede nacionalno preverjanje znanja iz slovenščine ali italijanščine
oziroma madžarščine na narodno mešanih območjih, matematike in prvega tujega jezika.
V 9. razredu osnovna šola po predpisanem
postopku izvede nacionalno preverjanje znanja iz slovenščine ali italijanščine
oziroma madžarščine na narodno mešanih območjih, matematike in tretjega predmeta,
ki ga določi minister.
Tretji predmet določi minister tako, da v
mesecu septembru izmed obveznih predmetov 8. in 9. razreda izbere največ štiri
predmete in določi, iz katerega tretjega predmeta se bo preverjalo znanje na
posamezni šoli.
Osnovna šola starše pisno obvesti o
dosežkih učenca pri nacionalnem preverjanju znanja.
Dosežki nacionalnega preverjanja znanja so
dodatna informacija o znanju učencev.
Podatki in analize o dosežkih nacionalnega
preverjanja znanja se ne smejo uporabiti za
razvrščanje šol.
Za učence zasebnih šol in šol,
ki izvajajo program osnovne šole po posebnih pedagoških načelih, je tretji
predmet pri nacionalnem preverjanju znanja prvi tuji jezik.
Učenci priseljenci iz drugih držav, katerih
materni jezik ni slovenski in se prvič vključijo v osnovno šolo v Republiki
Sloveniji v 6. in 9. razredu, opravljajo v tem šolskem letu nacionalno preverjanje
znanja prostovoljno.
Nacionalno preverjanje znanja je za odrasle prostovoljno.
Podrobnejše določbe o izvajanju
nacionalnega preverjanja znanja izda minister.
65. člen
(namen preverjanja)
Dosežki nacionalnega preverjanja znanja se
lahko uporabljajo samo za namen, ki ga določa ta zakon.
66. člen
(organizacija preverjanja znanja)
Strokovne, tehnične, razvojne in druge
naloge, povezane z nacionalnim preverjanjem znanja, opravljajo zavodi, določeni
v zakonu, ki ureja organizacijo in financiranje vzgoje in izobraževanja.
67. člen
(prilagojeni programi)
Ne glede na določbe 64. člena tega zakona je v
prilagojenem izobraževalnem programu z nižjim izobrazbenim standardom
nacionalno preverjanje znanja za
učence prostovoljno. V 6. in 9. razredu šola izvede nacionalno preverjanje
znanja iz slovenščine ali italijanščine oziroma madžarščine na narodno mešanih
območjih in matematike, v 9. razredu pa tudi iz tretjega predmeta, ki ga določi
minister.
V posebnem programu vzgoje in izobraževanja
se nacionalnega preverjanja znanja za učence ne izvaja.
2. Ugovor na oceno
68. člen
(ugovor na oceno)
Če učenec in starši menijo, da je bil
učenec ob koncu pouka v šolskem letu nepravilno ocenjen, lahko starši v treh
dneh po prejemu spričevala oziroma zaključnega spričevala pri ravnatelju
vložijo obrazložen ugovor.
Ravnatelj najpozneje v treh dneh po prejemu
ugovora imenuje komisijo. Med člani komisije mora biti vsaj en član, ki ni
zaposlen v šoli.
Če komisija ugotovi, da je ocena učenca ob
koncu pouka v šolskem letu neustrezna, učenca ponovno oceni. Odločitev komisije
je dokončna.
Če učenec in starši menijo, da je pri
ugotavljanju dosežka učenca pri nacionalnem preverjanju znanja prišlo do pisne
ali računske napake, lahko starši v treh dneh po prejemu obvestila o dosežkih
pri ravnatelju vložijo obrazložen ugovor.
Ravnatelj najpozneje v treh dneh po prejemu
ugovora imenuje komisijo. Med člani komisije mora biti vsaj en član, ki ni
zaposlen v šoli.
Če komisija ugotovi, da je pri ugotavljanju
dosežka učenca pri nacionalnem preverjanju znanja prišlo do pisne ali računske
napake, se postopek ugotavljanja dosežka ponovi. Odločitev komisije je
dokončna.
3. Napredovanje iz razreda v razred
69. člen
(napredovanje)
Učenci v prvem in v drugem obdobju razredov ne ponavljajo. 
Učenci v tretjem obdobju napredujejo v naslednji razred, če so ob koncu šolskega leta pozitivno ocenjeni
iz vseh predmetov.
Ne glede na določbo prvega in drugega odstavka tega člena lahko učenec zaradi slabših ocen, ki so posledica daljše odsotnosti
od pouka, bolezni, preselitve ali zaradi drugih razlogov, ponavlja
razred, če tako zahtevajo njegovi starši oziroma
ponavlja razred na podlagi pisnega obrazloženega predloga razrednika v soglasju s starši.
Ne glede na določbo prvega odstavka tega člena lahko učenec 3., 4., 5. in 6. razreda na podlagi
pisnega obrazloženega predloga razrednika ponavlja razred brez soglasja staršev. Učenec
lahko ponavlja razred, kadar je ob koncu
šolskega leta negativno ocenjen iz enega ali
več predmetov, čeprav mu je šola omogočila
vključitev v dopolnilni pouk in druge oblike individualne
in skupinske pomoči.
V prilagojenem izobraževalnem programu z
nižjim izobrazbenim standardom lahko učenec v tretjem razredu ponavlja razred,
če ni dosegel standardov znanja, ki so potrebni za napredovanje v naslednji
razred, čeprav mu je šola omogočila vključitev v
dopolnilni pouk.
Odločitev o ponavljanju sprejme učiteljski zbor. Če se učenec in starši ne
strinjajo z odločitvijo o ponavljanju razreda, lahko v treh dneh po prejemu spričevala pri
ravnatelju vložijo obrazložen ugovor. O ugovoru se odloči na način in po
postopku, določenem v 68. členu tega zakona.
Učenci priseljencev iz drugih držav so
lahko ob koncu pouka v šolskem letu, v katerem so prvič vključeni v osnovno šolo v Republiki Sloveniji, neocenjeni iz posameznih predmetov in
napredujejo v naslednji razred. O
napredovanju odloči na predlog razrednika učiteljski zbor.
70. člen
(popravni izpit)
Učenci, ki so v 7. in 8. razredu ob koncu pouka v šolskem letu negativno ocenjeni iz največ dveh predmetov, do konca
šolskega leta opravljajo popravni izpit. Popravni izpit lahko opravljajo največ
dvakrat v šolskem letu.
Učenci 9. razreda lahko opravljajo popravni
izpit tudi iz več predmetov, iz katerih so ob koncu šolskega leta negativno
ocenjeni. Popravni izpit lahko opravljajo dvakrat v istem šolskem letu in
najmanj štirikrat v naslednjem šolskem letu.
Če učenec popravnih izpitov ne opravi
uspešno, ponavlja razred.
71. člen
(prilagojeni programi)
Ne glede na določbe 69. člena tega zakona
učenci v posebnem programu vzgoje in izobraževanja napredujejo.
Določba 70. člena tega zakona ne velja za
posebni program vzgoje in izobraževanja.
72. člen
(uspešno dokončanje devetega razreda)
Učenec uspešno konča 9. razred, če ima
pozitivne ocene iz vseh predmetov 9. razreda.
Učenci s posebnimi potrebami, ki so
usmerjeni v posebni program vzgoje in izobraževanja, uspešno končajo
izobraževanje na način, kot je določeno s tem programom.
73. člen
(črtan)
74. člen
(črtan)
75. člen
(podaljšanje izobraževanja za učence s
posebnimi potrebami)
Učenci s posebnimi potrebami, ki so bili
vključeni v osnovnošolsko izobraževanje po prilagojenem programu z nižjim izobrazbenim
standardom in so izpolnili osnovnošolsko obveznost ter se ne vključijo v programe srednješolskega izobraževanja,
lahko ne glede na določilo prvega odstavka
55. člena tega zakona nadaljujejo
izobraževanje v osnovni šoli še največ tri leta in obdržijo
status učenca.
Učenci s posebnimi potrebami, ki so bili vključeni
v posebni program vzgoje in izobraževanja in so izpolnili osnovnošolsko
obveznost, lahko ne glede na določbo prvega odstavka 55. člena tega zakona
nadaljujejo izobraževanje v posebnem programu vzgoje in izobraževanja še največ
11 let, vendar največ do 26. leta starosti.
Izobraževanje za učence, ki so se
izobraževali po prilagojenih izobraževalnih programih, se izvaja v skladu s
programom, ki je prilagojen vrsti in stopnji primanjkljaja, ovire oziroma
motnje posameznega učenca, za učence, ki so bili vključeni v posebni program
vzgoje in izobraževanja, pa v skladu s posebnim programom vzgoje in
izobraževanja.
76. člen
(izpit)
Učenci, ki zaradi bolezni ali drugih
utemeljenih razlogov ne morejo obiskovati pouka, lahko do konca šolskega leta
opravljajo izpite iz posameznih predmetov.
O utemeljenosti razlogov iz prejšnjega
odstavka odloča ravnatelj.
77. člen
(izpitna komisija)
Popravni in predmetni izpit opravlja učenec
pred izpitno komisijo.
78. člen
(oprostitev)
Učenec, ki je iz zdravstvenih razlogov v celoti
oproščen sodelovanja pri posameznem predmetu, se iz tega predmeta ne ocenjuje.
Učenec 7., 8. in 9. razreda, ki je oproščen sodelovanja pri izbirnih predmetih v skladu z drugim in tretjim
odstavkom 52. člena tega zakona, se iz teh predmetov ne ocenjuje.
79. člen
(hitrejše napredovanje)
Učencem, ki dosegajo nadpovprečne rezultate
v učenju, mora osnovna šola na predlog staršev, učiteljev ali šolske svetovalne
službe omogočiti, da prej kot v devetih letih končajo osnovnošolsko
izobraževanje in s tem izpolnijo osnovnošolsko obveznost.
O hitrejšem napredovanju učenca odloča učiteljski
zbor v soglasju s starši.
80. člen
(izvršilni predpis o ocenjevanju in
napredovanju učencev)
Podrobnejše določbe o preverjanju in
ocenjevanju znanja in napredovanju učencev iz razreda v razred izda minister.
81. člen
(zasebne šole)
Določbe 61. do 63. člena, 69. in 70. člena ter 76., 77., drugega odstavka 78., 79. in 80. člena tega zakona niso obvezne
za zasebne osnovne šole.
VI. SPRIČEVALA
82. člen
(spričevalo)
Osnovna šola izda učencu spričevalo ob
koncu vsakega razreda. Spričevalo je javna listina.
Učencem, ki so vključeni v posebni program
vzgoje in izobraževanja, se ob koncu šolskega leta izda potrdilo z opisno oceno
napredka učenca po posameznih področjih.
83. člen
(vsebina spričeval)
Osnovna šola izda učencem 1. in 2. razreda
spričevala z opisnimi ocenami in učencem od 3. do 9. razreda spričevala s številčnimi
ocenami.
Učencem, ki se izobražujejo po prilagojenem
izobraževalnem programu z nižjim izobrazbenim standardom, od 1. do 3. razreda
osnovna šola izda spričevala z opisnimi ocenami, učencem od 4. do 9. razreda pa
spričevala s številčnimi ocenami. Če učenec pri posameznih predmetih prehaja v
program osnovne šole, se to v spričevalu navede ter se pri tem predmetu 1. in 2.
razreda zapiše opisno oceno, od 3. do 9. razreda pa številčno oceno.
Učencem, ki se izobražujejo v zasebni osnovni šoli, osnovna šola izda spričevala z ocenami, kot to
določa program, po katerem se izobražujejo.
84. člen
(zaključno spričevalo)
Osnovna šola izda učencem, ki zaključijo osnovnošolsko izobraževanje, zaključna spričevala.
V zaključno spričevalo se vpišejo učenčeve ocene iz 9. razreda.
Učencem, ki so končali prilagojen
izobraževalni program z nižjim izobrazbenim standardom, se v zaključno spričevalo
vpišejo ocene iz 9. razreda. Če učenec pri posameznih predmetih prehaja v
izobraževalni program osnovne šole, se to navede
v zaključnem spričevalu.
Učencem, ki so končali posebni program
vzgoje in izobraževanja, se izda zaključno potrdilo z opisno oceno dosežkov učenca. Če se je učenec občasno
vključeval v prilagojen izobraževalni program, se to navede v zaključnem
potrdilu.
Zasebna osnovna šola učencem izda zaključna
spričevala z ocenami,
kot jih določa program.
84.a člen
(obvestilo o zaključnih ocenah)
Učencu, ki ima pravico opravljati
predmetne in popravne izpite, šola ob zaključku pouka izda obvestilo o zaključnih ocenah ob koncu pouka v
šolskem letu.
85. člen
(potrdilo o izpolnjeni osnovnošolski
obveznosti)
Učencu, ki je izpolnil osnovnošolsko obveznost,
ni pa končal osnovnošolskega izobraževanja, osnovna šola izda potrdilo o
izpolnjeni osnovnošolski obveznosti.
86. člen
(izvršilni predpis o šolski dokumentaciji)
Šolsko dokumentacijo, ki jo vodi oziroma izdaja osnovna šola,
predpiše minister.
87. člen
(potrdilo, izdano v upravnem postopku)
V primerih, ko je spričevalo izgubljeno ali
uničeno in ni ohranjen
arhiv osnovne
šole, šola v skladu z zakonom
o splošnem
upravnem postopku izda potrdilo, da je učenec obiskoval osnovno šolo.
VII. IZOBRAŽEVANJE NA DOMU
88. člen
(pravica do izobraževanja na domu)
Starši imajo pravico organizirati
osnovnošolsko izobraževanje svojih otrok na domu.
89. člen
(uveljavitev pravice do izobraževanja na
domu)
Starši najkasneje do začetka šolskega leta o izobraževanju otroka na domu pisno obvestijo osnovno šolo, v katero je otrok vpisan.
Obvestilo iz prejšnjega odstavka vsebuje ime
in priimek otroka, kraj, kjer bo izobraževanje potekalo, in ime in priimek oseb(e), ki bo(do) otroka poučevala(e).
Starši o
izobraževanju na domu šolo obvestijo za vsako
šolsko leto posebej.
Osnovna šola vodi dokumentacijo o izobraževanju učenca na domu.
90. člen
(preverjanje znanja)
Z izobraževanjem na domu mora učenec
pridobiti vsaj enakovreden izobrazbeni standard, kot ga zagotavlja obvezni program javne šole.
Učenec opravlja
preverjanje znanja, na podlagi katerega se ugotovi doseženi standard znanja.
Doseženi standard znanja preverja osnovna šola,
na katero je učenec vpisan.
Od 1. do 3. razreda se preverja znanje iz slovenščine in matematike.
Na narodno mešanih območjih se v šolah z
italijanskim učnim jezikom preverja znanje iz italijanščine in matematike, v
dvojezičnih šolah pa iz slovenščine ali madžarščine in matematike.
Od 4. do 6. razreda se preverja znanje iz slovenščine, matematike in
prvega tujega jezika. Na narodno mešanih območjih
se v šolah z italijanskim učnim jezikom preverja znanje iz italijanščine,
matematike in prvega tujega jezika, v dvojezičnih šolah pa iz slovenščine ali
madžarščine, matematike in prvega tujega jezika.
Od 7. do 9. razreda se preverja znanje iz slovenščine, matematike,
prvega tujega jezika, zgodovine, domovinske in državljanske kulture in etike,
športa, vsaj enega naravoslovnega in enega družboslovnega predmeta ter vsaj
enega predmeta s področja umetnosti. Na narodno mešanih območjih se v šolah z italijanskim učnim jezikom namesto iz slovenščine
preverja znanje iz italijanščine, v dvojezičnih šolah pa iz slovenščine ali
madžarščine.
Znanje učencev, ki se izobražujejo na domu,
oceni izpitna komisija.
Če učenec ne doseže standarda znanja za
posamezni razred, ima pravico do ponovnega preverjanja znanja pred začetkom
naslednjega šolskega leta.
Če učenec ponovnega preverjanja znanja ne opravi uspešno, mora v naslednjem šolskem letu nadaljevati osnovnošolsko izobraževanje v javni ali zasebni osnovni šoli. Če učenec 9. razreda ponovnega preverjanja ne upravi uspešno,
lahko 9. razred ponavlja ali opravlja popravni
izpit.
Za učence s posebnimi potrebami, ki se
izobražujejo na domu po prilagojenih programih izobraževanja ali po posebnem
programu vzgoje in izobraževanja, se preverjanje, znanja izvaja v skladu s
pravilnikom, ki ureja osnovnošolsko
izobraževanje učencev s posebnimi potrebami na domu.
91. člen
(nacionalno
preverjanje znanja za učence, ki se izobražujejo na domu)
Za učence, ki se izobražujejo na domu, se
za nacionalno preverjanje znanja uporablja določba 64. člena tega zakona.
Za učence s posebnimi potrebami, ki se
izobražujejo na domu po prilagojenih izobraževalnih programih in po posebnem
programu vzgoje in izobraževanja, se za preverjanje znanja uporablja določba
67. člena tega zakona.
92. člen
(spričevalo o izobraževanju na domu)
Osnovna šola, na katero je učenec vpisan,
izda učencu spričevalo o izobraževanju na domu. Spričevalo o izobraževanju na
domu je javna listina.
Pri izdajanju spričeval o izobraževanju na
domu se uporabljajo določbe od 83. do 87. člena tega zakona.
Za učence s posebnimi potrebami, ki se
izobražujejo na domu po prilagojenih izobraževalnih programih ali po posebnem
programu vzgoje in izobraževanja, se pri izdajanju spričeval uporabljajo določbe
drugega odstavka 82. člena tega zakona ter tretjega in četrtega odstavka 84. člena
tega zakona.
VIII. IZOBRAŽEVANJE ODRASLIH
93. člen
(izobraževanje odraslih)
Osnovnošolsko izobraževanje odraslih se
izvaja po programu osnovne šole za odrasle.
Kot odrasli se lahko izobražujejo tisti, ki
so izpolnili osnovnošolsko obveznost in niso zaključili osnovnošolskega
izobraževanja.
Izobraževanje odraslih se izvaja v skladu s
tem zakonom tako, da se prilagodijo organizacija, preverjanje, ocenjevanje,
napredovanje in časovna razporeditev pouka.
Glede drugih pogojev za izvajanje osnovnega
izobraževanja odraslih se smiselno uporabljajo določbe tega zakona.
IX. ZBIRANJE IN VARSTVO OSEBNIH PODATKOV
94. člen
(uporaba predpisov o varstvu osebnih
podatkov)
Osnovna šola zbira, obdeluje, shranjuje,
posreduje in uporablja podatke, vsebovane v zbirkah podatkov, ki jih vodi v
skladu s predpisi o varstvu osebnih podatkov, če s tem zakonom ni drugače določeno.
95. člen
(vrsta zbirk podatkov)
Osnovna šola vodi naslednje zbirke
podatkov:
1.    
zbirko podatkov o učencih, vpisanih v osnovno
šolo, in njihovih starših,
2.    
zbirko podatkov o napredovanju učencev, izdanih
spričevalih, vzgojnih opominih in drugih listinah,
3.    
zbirko podatkov o gibalnih sposobnostih in
morfoloških značilnostih učencev,
4.    
zbirko podatkov o učencih, ki potrebujejo pomoč
oziroma svetovanje.
Zbirka podatkov iz 1. točke prejšnjega
odstavka obsega:
-      
podatke o učencu: ime in priimek ter EMŠO,
spol, datum, kraj in državo rojstva, prebivališče in državljanstvo, zdravstvene
posebnosti, katerih poznavanje je nujno za učenčevo varnost in za delo z učencem
in
-      
podatke o starših: ime in priimek, naslov
prebivališča, telefonska številka, na katero je mogoče posredovati nujna sporočila
v času, ko je učenec v šoli.
Zbirka podatkov iz 2. točke prvega odstavka
tega člena obsega poleg podatkov iz prve alinee prejšnjega odstavka še podatke
o napredovanju učenca, izdanih spričevalih, vzgojnih opominih in drugih
listinah.
Zbirka podatkov iz 3. točke prvega odstavka
tega člena obsega poleg podatkov iz prve alinee drugega odstavka tega člena še
podatke o gibalnih sposobnostih in morfoloških značilnostih učenca, ki se
nanašajo na: telesno višino, voluminoznost telesa, hitrost alternativnih gibov,
eksplozivno moč, koordinacijo gibanja telesa, fizično vzdržljivost trupa,
gibljivost, mišično vzdržljivost ramenskega obroča in rok, sprintersko hitrost
in vzdržljivost v submaksimalnem kontinuiranem naprezanju.
Osebni podatki iz 3. točke prvega odstavka
tega člena se zbirajo v soglasju s starši oziroma skrbniki učencev.
Zbirka podatkov iz 4. točke prvega odstavka
tega člena obsega poleg podatkov iz 1. in 2. točke prvega odstavka tega člena še:
-      
družinsko in socialno anamnezo;
-      
razvojno anamnezo;
-      
strokovno interpretirane rezultate
diagnostičnih postopkov;
-      
podatke o postopkih strokovne pomoči oziroma
svetovanja;
-      
dokumentacijo v zvezi s postopkom usmerjanja
učenca s posebnimi potrebami;
-      
strokovna mnenja drugih inštitucij: centrov za
socialno delo, zdravstvenih inštitucij, svetovalnih centrov oziroma vzgojnih
posvetovalnic.
Osebni podatki iz 4. točke se zbirajo v
soglasju s starši učencev, razen v primeru, ko je učenec v družini ogrožen in
ga je potrebno zavarovati.
Svetovalni delavci so podatke iz 4. točke
dolžni varovati kot poklicno skrivnost. Te podatke so kot poklicno skrivnost
dolžni varovati tudi drugi strokovni delavci, ki so jim podatki posredovani
zaradi narave njihovega dela.
Evidenca šoloobveznih otrok, ki jo vodi ministrstvo
v skladu z drugim odstavkom 48. člena tega zakona, obsega:
-      
podatke o otroku: ime in priimek ter EMŠO,
datum rojstva, naslov prebivališča, ter
-      
podatke o starših: ime in priimek, naslov
prebivališča.
Evidenca učencev, ki opravljajo nacionalno
preverjanje znanja, vsebuje:
-      
ime in priimek učenca ter EMŠO, spol, datum,
kraj in državo rojstva,
-      
ime osnovne šole oziroma podružnice, na kateri
učenec opravlja nacionalno preverjanje znanja, izobraževalni program ter razred
in oddelek,
-      
šolsko leto, v katerem učenec opravlja
nacionalno preverjanje znanja,
-      
seznam predmetov, iz katerih učenec opravlja
nacionalno preverjanje znanja,
-      
podatke iz odločbe o usmeritvi učenca s
posebnimi potrebami o vrsti in stopnji primanjkljajev, ovir oziroma motenj, ki
so potrebni za prilagojeno opravljanje nacionalnega preverjanja znanja,
-      
zaključne ocene učenca pri posameznih predmetih v 6. in 9. razredu, pri
predmetih tehnika in tehnologija ter domovinska in državljanska kultura in
etika pa zaključni
oceni iz 8. razreda.
-      
dosežke učenca na nacionalnem preverjanju
znanja.
Evidenco iz tega odstavka
vodi Državni izpitni center.
96. člen
(pridobivanje podatkov)
Osebni podatki iz 95. člena tega zakona se
pridobivajo iz obstoječih zbirk pristojnih upravljavcev. Če se teh podatkov ne
da pridobiti iz obstoječih zbirk, se podatki pridobijo neposredno od
posameznika, na katerega se nanašajo, oziroma od staršev učenca.
Starši so dolžni vsako spremembo podatkov,
vsebovanih v zbirkah podatkov iz 95. člena tega zakona, sporočiti šoli
najkasneje v sedmih dneh od nastale spremembe.
Starši imajo pravico do vpogleda v osebne
podatke iz 95. člena tega zakona, ki se nanašajo na njihovega otroka. Staršem
je treba omogočiti pregledovanje, prepisovanje in kopiranje teh podatkov.
97. člen
(namen in uporaba zbirk podatkov)
Osebni podatki učencev iz zbirk podatkov iz
95. člena se zbirajo, obdelujejo, shranjujejo in uporabljajo za potrebe
obveznega izobraževanja in posredujejo ministrstvu, pristojnemu za šolstvo, za
izvajanje z zakonom določenih nalog ter Državnemu izpitnemu centru za izvajanje
nacionalnega preverjanja znanja.
Podatki iz desetega odstavka 95. člena tega zakona se ne
smejo obdelovati, uporabljati in objavljati za namen razvrščanja šol.
Za potrebe znanstveno-raziskovalnega dela
in pri izdelavi statističnih analiz se smejo osebni podatki uporabljati in
objavljati tako, da identiteta učenca ni razvidna.
98. člen
(shranjevanje zbirk podatkov)
Zbirke podatkov o učencu, napredovanju,
izdanih spričevalih in drugih listinah se hranijo trajno, ostali podatki iz
zbirk podatkov, ki jih vodi osnovna šola, pa se hranijo eno leto po zaključku
šolanja učenca.
99. člen
(izvršilni predpis)
Podrobnejša navodila o načinu zbiranja
podatkov, o delavcih šole, ki so pooblaščeni za uporabo podatkov, vsebovanih v
posameznih zbirkah, o načinu evidentiranja uporabe in posredovanja osebnih
podatkov, o načinu njihovega uničenja po poteku roka uporabe in druge postopke
in ukrepe zavarovanja podatkov predpiše minister.
X. NADZOR
100. člen
(nadzor)
Nadzor nad izvajanjem določb tega zakona
izvaja inšpekcija, pristojna za šolstvo.
XI. KAZENSKE DOLOČBE
101. člen
(globa za prekrške za pravne in odgovorne
osebe)
Z globo od 1000 do 2000 eurov se za
prekršek kaznuje osnovno šolo in z globo od 500 do 1000 eurov odgovorno osebo
osnovne šole, če:
-      
ne izvaja vzgojno-izobraževalnega dela v
obsegu, ki ga določata predmetnik in učni načrt (29. in 30. člen tega zakona);
-      
ne izvaja vzgojno-izobraževalnega dela po
letnem delovnem načrtu (31. člen tega zakona) in vzgojnem načrtu (60.d člen
tega zakona);
-      
ne izvaja vzgojno-izobraževalnega dela za
učence s posebnimi potrebami iz prvega odstavka 12. člena tega zakona v skladu
z odločbo o usmeritvi;
-      
odkloni vpis otroka iz svojega šolskega okoliša
(48. člen tega zakona);
-      
ne vodi predpisanih zbirk podatkov (95. člen
tega zakona).
102. člen
(globa za prekrške za starše)
Z globo od 100 do 300 eurov se za prekršek
kaznuje starše, če v roku, določenem v 96. členu tega zakona, šoli ne sporočijo
sprememb podatkov, vsebovanih v zbirkah podatkov iz 95. člena tega zakona (96.
člen tega zakona).
Z globo od 500 do 1000 eurov se za prekršek
kaznuje starše, če:
-      
ne vpišejo otroka v osnovno šolo v skladu s 45.
členom tega zakona;
-      
njihov otrok ne obiskuje pouka in drugih
dejavnosti v okviru obveznega programa osnovne šole iz neopravičljivih razlogov
(50. člen tega zakona);
-      
izobraževanje njihovega otroka na domu ne
poteka v skladu z 89., 90. in 91. členom tega zakona, če gre za razloge na
strani staršev.

Zakon o osnovni šoli – ZOsn (Uradni list RS,
št. 12/96)
vsebuje naslednje prehodne in končne določbe:
»XII. PREHODNE IN KONČNE DOLOČBE
103. člen
(izpopolnjevanje
znanja)
Učitelji, ki bodo poučevali v prvem razredu
osnovne šole in so si pridobili ustrezno izobrazbo po študijskih programih, ki
so bili sprejeti pred uveljavitvijo tega zakona, morajo na podlagi posebnega
programa za izpopolnjevanje izkazati znanje, potrebno za izvajanje programa
osnovne šole po tem zakonu.
Če ni ustreznega visokošolskega programa za
izpopolnjevanje iz prejšnjega odstavka, določi program za pridobitev znanja,
potrebnega za izvajanje programa osnovne šole po tem zakonu, minister po
predhodnem mnenju Sveta za visoko šolstvo Republike Slovenije.
Vključevanje v program za izpopolnjevanje
se prične zagotavljati v okviru nenehnega strokovnega izobraževanja in
usposabljanja učiteljev najkasneje v šestih mesecih po uveljavitvi tega zakona.
104. člen
(predmetnik in
učni načrt)
Predmetnik in učni načrt v skladu s tem
zakonom določi pristojni organ najkasneje do 1. 9. 1997.
105. člen
(postopno
izvajanje programa)
Izvajanje programa osnovne šole po tem
zakonu se uvaja postopoma.
V šolskih letih 1998/1999, 1999/2000 in
2000/2001 se lahko uvede na osnovnih šolah, ki imajo dovolj prijavljenih učencev
in izpolnjujejo kadrovske, prostorske in druge pogoje in imajo za izvajanje
programa dovoljenje ministra.
Pogoje iz prejšnjega odstavka tega člena,
postopek ugotavljanja izpolnjevanja pogojev in izdaje dovoljenja določi
minister najkasneje do 1. 9. 1997.
Do začetka šolskega leta 2001/2002 morajo
država in lokalne skupnosti zagotoviti pogoje za izvajanje osnovnošolskega
izobraževanja po tem zakonu na vseh osnovnih šolah v državi.
106. člen
(prostovoljen
vpis)
Starši lahko vpišejo otroke, ki bodo v
koledarskih letih 1998, 1999 in 2000 dopolnili 6 let, v 1. razred osnovne šole
po tem zakonu prostovoljno.
Starši lahko vpišejo otroka po prejšnjem
odstavku v skladu s 48. členom tega zakona.
107. člen
(izvajanje
pouka za učence 6. razreda)
V šolskih letih 1998/1999, 1999/2000 in
2000/2001 se začne izvajati pouk po programu osnovne šole v skladu s tem
zakonom za vse učence 6. razreda na šolah, ki imajo dovoljenje ministra in
soglasje staršev.
V šolskem letu 2001/2002 se prične izvajati
program iz prejšnjega odstavka za vse učence v državi, ki so vpisani v 6. razred
osnovne šole.
108. člen
(zaključno
preverjanje znanja)
Za učence iz drugega odstavka 105. člena
tega zakona se na koncu 5. razreda opravi preverjanje znanja v skladu s tretjim
odstavkom 64. člena tega zakona.
Učenci, ki so pričeli obiskovati 1. razred
osnovne šole najkasneje v šolskem letu 1995/1996, opravljajo zaključno
preverjanje znanja v skladu s tem zakonom prostovoljno.
Učenci, ki bodo pričeli obiskovati 1.
razred v šolskem letu 1996/1997, obvezno opravljajo zaključno preverjanje
znanja v skladu s tem zakonom.
109. člen
(izpolnitev
osnovnošolske obveznosti)
Kdor je izpolnil osnovnošolsko obveznost po
predpisih, veljavnih do uveljavitve tega zakona, jo je izpolnil tudi v skladu s
tem zakonom.
110. člen
(podzakonski
predpisi)
Podzakonske predpise po tem zakonu sprejme
minister v enem letu po uveljavitvi tega zakona.
Do uveljavitve predpisov iz prejšnjega
odstavka se uporabljajo do sedaj veljavni izvršilni predpisi, razen določb, ki
so v nasprotju s tem zakonom, in sicer:
-      
pravilnik o šolskem koledarju za osnovne šole
(Uradni list SRS, št. 20/80, 24/81, 24/83, 36/85, 36/86 in Uradni list RS, št.
22/90, 24/91-I in 36/93),
-      
pravilnik o ocenjevanju in napredovanju učencev
v osnovni šoli (Uradni list SRS, št. 20/80, 1/82 in 38/89),
-      
pravilnik o pedagoški dokumentaciji v osnovni
šoli (Uradni list SRS, št. 20/80, 16/82, 7/87 in Uradni list RS, št. 44/92),
-      
pravilnik o dokumentaciji za nostrifikacijo v
tujini pridobljenih šolskih spričeval (Uradni list SRS, št. 34/84 in 36/84),
-      
pravilnik o stalnem izobraževanju in
izpopolnjevanju delavcev v vzgojno-varstvenih organizacijah in osnovnih šolah
(Uradni list SRS, št. 20/80),
-      
sklep o sprejemu smernic za delo osnovnih šol
in učnih načrtov za pouk fakultativnih predmetov (Uradni list SRS, št. 35/82)
in
-      
sklep o delu programa življenja in dela osnovne
šole (Uradni list SRS, št. 18/83).
111. člen
(predpisi, ki
prenehajo veljati)
Z uveljavitvijo tega zakona preneha veljati
zakon o osnovni šoli (Uradni list SRS, št. 5/80, 29/86, 31/86 in Uradni list
RS, št. 12/91-I) razen določb, ki so vezane na izvajanje programa življenja in
dela osnovne šole in se uporabljajo za učence, ki se v ta program vpisujejo do
šolskega leta 2001/2002 in prenehajo veljati, ko ti učenci zaključijo
osnovnošolsko izobraževanje oziroma izpolnijo osnovnošolsko obveznost.
112. člen
(veljavnost
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah zakona o osnovni šoli –
ZOsn-A (Uradni list RS, št. 33/97)
spreminja 104. člena zakona tako, da se glasi:
»104. člen
(predmetnik in
učni načrt)
Predmetnik in učni načrt v skladu s tem
zakonom določi pristojni organ najkasneje do 1. 9. 1998.«;
spreminja 105. člena zakona tako, da se glasi:
»105. člen
(postopno
izvajanje programa)
Izvajanje programa osnovne šole po tem
zakonu se uvaja postopoma.
V šolskih letih 1999/2000, 2000/2001 in
2001/2002 se lahko uvede na osnovnih šolah, ki imajo dovolj prijavljenih
učencev in izpolnjujejo kadrovske, prostorske in druge pogoje in imajo za
izvajanje programa dovoljenje ministra.
Pogoje iz prejšnjega odstavka tega člena,
postopek ugotavljanja izpolnjevanja pogojev in izdaje dovoljenja določi
minister najkasneje do 1. 9. 1998.
Do začetka šolskega leta 2002/2003 morajo
država in lokalne skupnosti zagotoviti pogoje za izvajanje osnovnošolskega
izobraževanja po tem zakonu na vseh osnovnih šolah v državi.«;
spreminja 106. člena zakona tako, da se glasi:
»106. člen
(prostovoljen
vpis)
Starši lahko vpišejo otroke, ki bodo v
koledarskih letih 1999, 2000 in 2001 dopolnili 6 let, v 1. razred osnovne šole
po tem zakonu prostovoljno.
Starši lahko vpišejo otroka po prejšnjem
odstavku v skladu s 48. členom tega zakona.«;
spreminja 107. člena zakona tako, da se glasi:
»107. člen
(izvajanje
pouka za učence 6. razreda)
V šolskih letih 1999/2000, 2000/2001 in
2001/2002 se začne izvajati pouk po programu osnovne šole v skladu s tem
zakonom za vse učence 6. razreda na šolah, ki imajo dovoljenje ministra in
soglasje staršev.
V šolskem letu 2002/2003 se prične izvajati
program iz prejšnjega odstavka za vse učence v državi, ki so vpisani v 6.
razred osnovne šole.«;
spreminja 108. člena zakona tako, da se glasi:
»108. člen
(zaključno
preverjanje znanja)
Učenci, ki so pričeli obiskovati 1. razred
osnovne šole najkasneje v šolskem letu 1996/1997 opravljajo zaključno
preverjanje znanja v skladu s tem zakonom prostovoljno.
Učenci, ki bodo pričeli obiskovati 1.
razred v šolskem letu 1997/1998, obvezno opravljajo zaključno preverjanje
znanja v skladu s tem zakonom.«;
spreminja 111. člena zakona tako, da se glasi:
»111. člen
(predpisi, ki
prenehajo veljati)
Z uveljavitvijo tega zakona preneha veljati
zakon o osnovni šoli (Uradni list SRS, št. 5/80, 29/86, 31/86 in Uradni list RS,
št. 12/91-I) razen določb, ki so vezane na izvajanje programa življenja in dela
osnovne šole in se uporabljajo za učence, ki se v ta program vpisujejo do
šolskega leta 2002/2003 in prenehajo veljati, ko ti učenci zaključijo
osnovnošolsko izobraževanje oziroma izpolnijo osnovnošolsko obveznost.«;
ter vsebuje naslednjo končno določbo:
»7. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah zakona o
osnovni šoli – ZOsn-B (Uradni list RS, št. 59/01)
spreminja 103. člen zakona tako, da se glasi:
»103. člen
(izpopolnjevanje
znanja)
Učitelji, ki bodo poučevali v prvem razredu
osnovne šole in so si pridobili ustrezno izobrazbo po študijskih programih, ki
so bili sprejeti pred uveljavitvijo tega zakona, morajo na podlagi posebnega
programa za izpopolnjevanje izkazati znanje, potrebno za izvajanje programa
osnovne šole po tem zakonu.
Če ni ustreznega visokošolskega programa za
izpopolnjevanje iz prejšnjega odstavka, določi program za pridobitev znanja,
potrebnega za izvajanje programa osnovne šole po tem zakonu, minister po
predhodnem mnenju Sveta za visoko šolstvo Republike Slovenije.
V program iz prvega odstavka se lahko
vključijo učitelji in vzgojitelji predšolskih otrok, ki v skladu s 146. členom
zakona o organizaciji in financiranju vzgoje in izobraževanja (Uradni list RS,
št. 12/96 in 23/96) oziroma 56. členom zakona o vrtcih (Uradni list RS, št.
12/96 in 44/00) lahko opravljajo delo učitelja v prvem razredu osnovne šole
oziroma vzgojitelja v vrtcu.
Vključevanje v program za izpopolnjevanje
se prične zagotavljati v okviru nenehnega strokovnega izobraževanja in
usposabljanja učiteljev najkasneje v šestih mesecih po uveljavitvi tega zakona.«;
spreminja 105. člen zakona tako, da se glasi:
»105. člen
(postopno
izvajanje programa)
Izvajanje programa osnovne šole po tem
zakonu se uvaja postopoma.
V šolskih letih 1999/2000, 2000/2001 in
2001/2002 ter 2002/2003 se lahko uvede na osnovnih šolah, ki imajo dovolj
prijavljenih učencev in izpolnjujejo kadrovske, prostorske in druge pogoje in
imajo za izvajanje programa dovoljenje ministra.
Pogoje iz prejšnjega odstavka tega člena,
postopek ugotavljanja izpolnjevanja pogojev in izdaje dovoljenja določi
minister najkasneje do 1. 9. 1998.
Do začetka šolskega leta 2003/2004 morajo
država in lokalne skupnosti zagotoviti pogoje za izvajanje osnovnošolskega
izobraževanja po tem zakonu na vseh osnovnih šolah v državi.«;
spreminja 106. člen zakona tako, da se glasi:
»106. člen
(prostovoljen
vpis)
Starši lahko vpišejo otroke, ki bodo v
koledarskih letih 1999, 2000 in 2001 ter 2002 dopolnili 6 let, v 1. razred
osnovne šole po tem zakonu prostovoljno.
Starši lahko vpišejo otroka po prejšnjem
odstavku v skladu s 48. členom tega zakona.«;
spreminja 107. člen zakona tako, da se glasi:
»107. člen
(izvajanje
pouka za učence 6. razreda)
V šolskih letih 1999/2000, 2000/2001 in
2001/2002 ter 2002/2003 se začne izvajati pouk po programu osnovne šole v
skladu s tem zakonom za vse učence 6. razreda na šolah, ki imajo dovoljenje
ministra in soglasje staršev.
V šolskem letu 2003/2004 se prične izvajati
program iz prejšnjega odstavka za vse učence v državi, ki so vpisani v 6.
razred osnovne šole.«;
spreminja 108. člen zakona tako, da se glasi:
»108. člen
(zaključno
preverjanje znanja)
Učenci, ki so pričeli obiskovati 1. razred
osnovne šole najkasneje v šolskem letu 1997/1998 opravljajo zaključno
preverjanje znanja v skladu s tem zakonom prostovoljno.
Učenci, ki bodo pričeli obiskovati 1.
razred v šolskem letu 1998/1999, obvezno opravljajo zaključno preverjanje
znanja v skladu s tem zakonom.«;
spreminja 111. člen zakona tako, da se glasi:
»111. člen
(predpisi, ki
prenehajo veljati)
Z uveljavitvijo tega zakona preneha veljati
zakon o osnovni šoli (Uradni list SRS, št. 5/80, 29/86, 31/86 in Uradni list
RS, št. 12/91-I) razen določb, ki so vezane na izvajanje programa življenja in
dela osnovne šole in se uporabljajo za učence, ki se v ta program vpisujejo do
šolskega leta 2003/2004 in prenehajo veljati, ko ti učenci zaključijo
osnovnošolsko izobraževanje oziroma izpolnijo osnovnošolsko obveznost.«;
ter vsebuje naslednjo končno določbo:
»20. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
osnovni šoli – ZOsn-C (Uradni list RS, št. 71/04)
vsebuje naslednjo končno določbo:
»3. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
osnovni šoli – ZOsn-D (Uradni list RS, št. 53/05)
spreminja 108. člen zakon tako, da se glasi:
»108. člen
(zaključno
preverjanje znanja)
Učenci, ki so pričeli obiskovati 1. razred
osnovne šole najkasneje v šolskem letu 1997/1998 opravljajo zaključno
preverjanje znanja v skladu s tem zakonom prostovoljno.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
11. člen
Podzakonski akt iz osmega odstavka 64.
člena zakona izda minister najkasneje v treh mesecih po uveljavitvi tega
zakona.
12. člen
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. 9. 2005.
Do začetka uporabe tega zakona se uporabljajo določbe Zakona o osnovni šoli
(Uradni list RS, št. 12/96, 33/97, 59/01 in 71/04).«.

Zakon o spremembah in dopolnitvah Zakona o
osnovni šoli – ZOsn-E (Uradni list RS, št. 60/06)
vsebuje naslednje prehodne in končne določbe:
»PREHODNE IN KONČNE DOLOČBE
5. člen
Podzakonski akt iz sedmega odstavka 40. člena
zakona izda minister najkasneje v dveh mesecih po uveljavitvi tega zakona.
6. člen
Če osnovna šola do začetka šolskega leta
2006/2007 ne more izpeljati predpisanega postopka v skladu s petim odstavkom 40. člena
zakona, v šolskem letu 2006/2007 pri slovenskem jeziku in italijanskem ali
madžarskem jeziku na narodno mešanih območjih ter pri matematiki in tujem
jeziku v 4., 5., 6. in 7. razredu poteka fleksibilna diferenciacija, v 8. in 9. razredu pa pri vseh urah, namenjenih tem predmetom, poteka nivojski pouk.
7. člen
Do začetka uporabe tega zakona se
uporabljajo določbe Zakona o osnovni šoli (Uradni list RS, št. 70/05 – uradno
prečiščeno besedilo).
Z dnem uveljavitve tega zakona preneha
veljati Pravilnik o podrobnejših pogojih za organizacijo nivojskega pouka v 9-letni
osnovni šoli (Uradni list RS, št. 27/99, 38/99 in 51/03), določbe 1., 2., 3. in 5. člena pa se uporabljajo do zaključka pouka v šolskem letu 2005/2006.
8. člen
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. septembra
2006, razen petega odstavka 40. člena zakona, ki se začne uporabljati
naslednji dan po uveljavitvi tega zakona.«.

Zakon o spremembah in dopolnitvah Zakona o
osnovni šoli – ZOsn-F (Uradni list RS, št. 102/07)
vsebuje naslednje prehodne in končne določbe:
»PREHODNE IN KONČNE DOLOČBE
46. člen
(izbirni
predmeti)
Učenec, ki je po predpisu, veljavnem do
uporabe tega zakona, med izbirnimi predmeti izbral dva tuja jezika, lahko
nadaljuje s poukom obeh tujih jezikov do zaključka osnovnošolskega
izobraževanja.
47. člen
(predmetnik in
učni načrt)
Uvajanje drugega tujega jezika kot
obveznega predmeta se prične postopno izvajati za učence 7. razredov najkasneje
s 1. septembrom 2009.
Do šolskega leta 2010/2011 se uvede drugi
tuji jezik kot obvezni predmet na osnovnih šolah, katerim izvajanje programa
določi minister s sklepom. Načrt in pogoje uvajanja podrobneje določi minister
najkasneje do 1. junija 2008.
V šolskem letu 2011/12 se prične izvajati
drugi tuji jezik kot obvezen predmet za vse učence, ki so vpisani v 7. razred,
v skladu s predmetnikom.
Predmetnike in učne načrte v skladu s tem
zakonom določi pristojni strokovni svet najkasneje do 28. februarja 2008.
V učnih načrtih, določenih po sprejetju tega zakona, se izraz »minimalni
standard« zamenja z izrazom »pričakovani rezultat«.
Pristojni strokovni svet ministru predlaga
spremembe prilagojenih izobraževalnih programov, usklajenih z določbami tega
zakona najkasneje do 28. februarja 2008.
48. člen
(sprejem
vzgojnega načrta in določitev vzgojnih opominov)
Svet šole sprejme vzgojni načrt po
postopku, določenim s tem zakonom, najkasneje do 1. junija 2009.
Podzakonski akt iz 60.f člena sprejeme minister najkasneje do 28. februarja 2009.
49. člen
(določitev
hišnega reda)
Hišni red v skladu s tem zakonom določi
šola do 1. septembra 2008, do takrat pa se uporabljajo določila hišnega
reda, sprejetega v skladu s 27. členom Pravilnika o pravicah in dolžnostih
učencev v osnovni šoli (Uradni list RS, št. 75/04).
50. člen
(določba, ki
preneha veljati)
Z dnem začetka uporabe tega zakona se črta
sedmi odstavek 5. člena Zakon o posebnih pravicah italijanske in madžarske
narodne skupnosti na področju vzgoje in izobraževanja (Uradni list RS, št.
35/01).
51. člen
(pravilniki, ki
prenehajo veljati)
Z uveljavitvijo tega zakona prenehata
veljati Pravilnik o publikaciji v osnovni šoli (Uradni list RS, št. 29/96 in
65/00) in Pravilnik o pravicah in dolžnostih učencev v osnovni šoli (Uradni
list RS, št. 75/04).
Pravilnik o pravicah in dolžnostih učencev
v osnovni šoli (Uradni list RS, št. 75/04) se na posamezni šoli uporablja do
uveljavitve vzgojnega načrta in pravil šolskega reda, vendar najdlje do
31. 8. 2009.
Vsi vzgojni ukrepi, izrečeni na podlagi
Pravilnika o pravicah in dolžnostih učencev v osnovni šoli, se izbrišejo
najkasneje do 1. 9. 2009.
52. člen
(pravilnik o
prilagajanju šolskih obveznosti)
Pravilnik o prilagajanju šolskih obveznosti
(Uradni list RS, št. 89/98) se za osnovne šole preneha uporabljati
1. septembra 2008.
53. člen
(veljavnost
zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. septembra 2008.«.

Zakon o spremembi Zakona o spremembah in
dopolnitvah Zakona o osnovni šoli – ZOsn-G (Uradni list RS, št. 107/10)
spreminja 47. člen Zakona o spremembah in dopolnitvah
Zakona o osnovni šoli – ZOsn-F (Uradni list RS, št. 102/07) tako, da se glasi:
»47. člen
(predmetnik in
učni načrt)
Uvajanje drugega tujega jezika kot
obveznega predmeta se prične postopno izvajati za učence 7. razredov najkasneje
s 1. septembrom 2009.
Do šolskega leta 2010/2011 se uvede drugi
tuji jezik kot obvezni predmet na osnovnih šolah, katerim izvajanje programa
določi minister s sklepom. Načrt in pogoje uvajanja podrobneje določi minister
najkasneje do 1. junija 2008.
Ne glede na določbo prejšnjega odstavka se
v šolskih letih 2011/2012 in 2012/2013 nadaljuje s postopnim uvajanjem drugega
tujega jezika kot obveznega predmeta na osnovnih šolah, katerim izvajanje
programa določi minister s sklepom.
V šolskem letu 2013/2014 se prične izvajati
drugi tuji jezik kot obvezen predmet za vse učence, ki so vpisani v 7. razred,
v skladu s predmetnikom.
Predmetnike in učne načrte v skladu s tem
zakonom določi pristojni strokovni svet najkasneje do 28. februarja 2008. 
Pristojni strokovni svet ministru predlaga
spremembe prilagojenih izobraževalnih programov, usklajenih z določbami tega
zakona najkasneje do 28. februarja 2008.«;
ter vsebuje naslednjo končno določbo:
»2. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah
in dopolnitvah Zakona o osnovni šoli – ZOsn-H (Uradni list RS, št. 87/11)
vsebuje naslednje prehodne in končne določbe:
»PREHODNE IN KONČNE DOLOČBE
44. člen
(predmetnik in
učni načrt)
Predmetnike in učne načrte v skladu s tem zakonom določi pristojni strokovni svet najkasneje do 31. decembra 2012.
Zasebne šole uskladijo predmetnike in učne
načrte v skladu s tem zakonom najkasneje do
31. decembra 2012.
Do uskladitve predmetnikov in učnih načrtov
iz prejšnjih odstavkov se uporabljajo imena predmetov po ureditvi, ki je veljala do
uveljavitve tega zakona.
45. člen
(postopno
uvajanje prvega tujega jezika v 2. razred)
Uvajanje prvega tujega jezika kot obveznega predmeta se začne postopno izvajati za učence 2. razredov 1.
septembra 2013.
V šolskih letih 2013/2014 in 2014/2015 se
uvede postopno uvajanje prvega tujega jezika v 2. razred v osnovnih šolah, katerim izvajanje programa določi minister s sklepom. Načrt
in pogoje uvajanja podrobneje določi minister najkasneje do 28. februarja 2013.
V šolskem letu 2015/2016 se prične izvajati
prvi tuji jezik kot obvezen predmet v
skladu s predmetnikom za vse učence, ki so vpisani v 2. razred.
46. člen
(izvedba
nacionalnega preverjanja znanja)
Učenci 9. razreda v šolskem letu 2013/2014 opravljajo nacionalno preverjanje znanja v skladu z Zakonom o osnovni šoli (Uradni list RS, št. 81/06 – uradno prečiščeno besedilo, 102/07 in
107/10).
47. člen
(razveljavitev)
Razveljavi se drugi odstavek 1. člena Zakona o spremembi Zakona o spremembah in dopolnitvah Zakona o osnovni šoli (Uradni list RS, št. 107/10).
48. člen
(predpisa, ki
prenehata veljati)
31. avgusta 2012 prenehata veljati
Pravilnik o vzgojnih opominih v osnovni šoli (Uradni list RS, št. 76/08) in Pravilnik o postopnem uvajanju drugega tujega jezika v osnovni šoli (Uradni list RS, št. 47/08 in 12/11). Določbe 12., 13. in 14.
člena Pravilnika o postopnem uvajanju
drugega tujega jezika v osnovni šoli se uporabljajo do 31. avgusta 2015.
49. člen
(začetek
uporabe zakona)
S 1. septembrom 2013 se začnejo uporabljati
določbe:
-      
6., 7., 8., 9., 11., 12., 14., 18, 21., 27.,
31., 34. in 42. člena tega zakona,
-      
20. člena tega zakona, razen spremenjenega drugega
stavka šestega odstavka
38. člena Zakona
o osnovni šoli,
-      
29. člena tega zakona, razen spremenjenega tretjega odstavka 64.
člena Zakona
o osnovni šoli,
-      
32. člena tega zakona, razen spremenjenega četrtega in
petega odstavka
69. člena Zakona
o osnovni šoli.
S 1. septembrom 2014 se začnejo uporabljati
določbe:
-      
spremenjenega četrtega odstavka 63. člena Zakona o osnovni šoli,
-      
spremenjenega tretjega odstavka 64. člena Zakona o osnovni šoli,
-      
35. člena tega zakona.
50. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. septembra 2012.«.

Zakon za
uravnoteženje javnih financ – ZUJF (Uradni list RS, št. 40/12) spreminja 45. člen Zakona o spremembah in dopolnitvah Zakona o
osnovni šoli – ZOsn-H (Uradni list RS, št. 87/11)
tako, da se glasi:
»45. člen
(postopno
uvajanje prvega tujega jezika v 1. razred)
Postopno uvajanje prvega tujega jezika kot
obveznega predmeta se za učence 1. razreda začne izvajati 1. septembra 2013.
V šolskih letih 2013/2014 in 2014/2015 se
uvede postopno uvajanje prvega tujega jezika v 1. razred v osnovnih šolah, katerim
izvajanje programa določi minister s sklepom. Načrt in pogoje uvajanja
podrobneje določi minister najkasneje do 28. februarja 2013.
V šolskem letu 2015/2016 se prične izvajati
prvi tuji jezik kot obvezen predmet v skladu s predmetnikom za vse učence, ki so vpisani v 1. razred.«;
spreminja
46. člen Zakona o spremembah in dopolnitvah Zakona o osnovni šoli –
ZOsn-H (Uradni list RS, št. 87/11)
tako, da se glasi:
»46. člen
(izvedba
nacionalnega preverjanja znanja)
Učenci 9. razreda v šolskem letu 2013/2014
opravljajo nacionalno preverjanje znanja v skladu z Zakonom o osnovni šoli (Uradni list RS,
št. 81/06 – uradno prečiščeno besedilo, 102/07 in 107/10).«;
spreminja
48. člen Zakona o spremembah in dopolnitvah Zakona o osnovni šoli –
ZOsn-H (Uradni list RS, št. 87/11)
tako, da se glasi:
»48. člen
(predpisi, ki
prenehajo veljati)
31. avgusta 2012 prenehajo veljati
Pravilnik o izvajanju diferenciacije pri pouku v osnovni šoli (Uradni list RS,
št. 63/06), Pravilnik o vzgojnih opominih v osnovni šoli (Uradni list RS, št.
76/08) in Pravilnik o postopnem uvajanju drugega tujega jezika v osnovni šoli (Uradni
list RS, št. 47/08 in 12/11). Določbe 12., 13. in 14. člena Pravilnika o
postopnem uvajanju drugega tujega jezika v osnovni šoli se uporabljajo do 31.
avgusta 2015.«;
spreminja
49. člen Zakona o spremembah in dopolnitvah Zakona o osnovni šoli –
ZOsn-H (Uradni list RS, št. 87/11)
tako, da se glasi:
»49. člen
(začetek
uporabe zakona)
1. septembra 2012 se začnejo uporabljati določbe 8., 10., 11., 12., 12.a, 17., 19.a, 26., 29.,
32., petega odstavka 33. člena, 36., 40., 44., 49., 60.f, 65., prvega, drugega
in tretjega odstavka 69. člena, prvega in drugega odstavka 75. člena, 84.,
84.a, 86., 87., 89., 90., 91. člena in druga alinea 101. člena zakona.
1. septembra 2013 se začnejo uporabljati določbe 16., 18., 18.a, 20., 20.a, drugega odstavka
28. člena, 38. (razen drugega stavka šestega odstavka), 39.a, 61., 63., 64.,
prvega odstavka 67. člena, prvega in drugega odstavka 35. člena, četrtega in
petega odstavka 69. člena, prvega, drugega in tretjega odstavka 83. člena in
šesta alinea desetega odstavka 95. člena zakona.«;
določa tudi:
»V. DEL
PREHODNE IN KONČNE DOLOČBE SPREMEMB IN DOPOLNITEV ZAKONOV,
TRAJNIH UKREPOV IN ZAČASNIH UKREPOV
12. Zakon o osnovni šoli
221. člen
S 1. septembrom 2012 se začnejo uporabljati določbe tretjega odstavka 17. člena, 40. in drugega
odstavka 75. člena zakona.
S 1. septembrom 2013 se začnejo uporabljati določbe prvega odstavka 20. člena, 20.a člena,
tretjega odstavka 61. člena, četrtega in petega odstavka 63. člena, 64. člena,
prvega odstavka 67. člena, 83. člena in šesta alinea desetega odstavka 95.
člena zakona.
V šolskem letu 2012/2013 evidenca iz
desetega odstavka 95. člena zakona namesto zaključnih ocen iz šeste alinee desetega odstavka 95. člena zakona vsebuje zaključne ocene učenca
pri posameznih predmetih v 9. razredu, pri predmetih tehnika in tehnologija ter
državljanska in domovinska vzgoja ter etika pa zaključni
oceni iz 8. razreda.
Do začetka
uporabe določb iz prvega in drugega odstavka tega člena se uporabljajo določbe Zakona o osnovni šoli (Uradni list RS, št. 81/06 – uradno prečiščeno
besedilo, 102/07 in 107/10).«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
osnovni šoli – ZOsn-I (Uradni list RS, št. 63/13) spreminja 45. člen Zakona o spremembah
in dopolnitvah Zakona o osnovni šoli – ZOsn-H (Uradni list RS, št. 87/11)
tako, da se glasi:
»45. člen
(postopno uvajanje prvega tujega jezika v
2. razred)
Pouk prvega tujega jezika v 2. razredu se
uvaja postopoma tako, da se v šolskem letu 2014/15 uvede za učence 2. razreda
na največ 15 odstotkih šol od skupnega števila osnovnih šol, v šolskem letu
2015/16 pa še največ 30 odstotkov šol od skupnega števila osnovnih šol. V šolskem
letu 2016/17 se začne izvajati prvi tuji jezik kot obvezen predmet za vse
učence, ki so vpisani v 2. razred.
Načrt in pogoje uvajanja prvega tujega
jezika v 2. razred podrobneje določi minister najkasneje do 28. februarja 2014.«;
spreminja
48. člen Zakona o spremembah in dopolnitvah Zakona o osnovni šoli –
ZOsn-H (Uradni list RS, št. 87/11)
tako, da se glasi:
»48. člen
(predpisi, ki
prenehajo veljati)
31. avgusta 2012 prenehajo veljati
Pravilnik o izvajanju diferenciacije pri pouku v osnovni šoli (Uradni list RS,
št. 63/06), Pravilnik o vzgojnih opominih v osnovni šoli (Uradni list RS, št.
76/08) in Pravilnik o postopnem uvajanju drugega tujega jezika v osnovni šoli
(Uradni list RS, št. 47/08 in 12/11). Določbe 12., 13. in 14. člena Pravilnika
o postopnem uvajanju drugega tujega jezika v osnovni šoli se uporabljajo do 31.
avgusta 2016.«;
spreminja
49. člen Zakona o spremembah in dopolnitvah Zakona o osnovni šoli –
ZOsn-H (Uradni list RS, št. 87/11)
tako, da se glasi:
»49. člen
(začetek
uporabe zakona)
1. septembra 2012 se začnejo uporabljati določbe 8., 10., 11., 12., 12.a, 17., 19.a, 26., 29.,
32., petega odstavka 33. člena, 36., 40., 44., 49., 60.f, 65., prvega, drugega
in tretjega odstavka 69. člena, prvega in drugega odstavka 75. člena, 84.,
84.a, 86., 87., 89., 90., 91. člena in druga alinea 101. člena zakona.
1. septembra 2013 se začnejo uporabljati določbe 16., 18., 18.a, 20., 20.a, drugega odstavka
28. člena, 38. (razen drugega stavka šestega odstavka), 61., 63., 64., prvega
odstavka 67. člena, prvega in drugega odstavka 35. člena, četrtega in petega
odstavka 69. člena, prvega, drugega in tretjega odstavka 83. člena in šesta
alinea desetega odstavka 95. člena zakona.
1. septembra 2015 se začne uporabljati 39.a
člen zakona.«;
spreminja 221. člen Zakona za uravnoteženje javnih financ – ZUJF (Uradni
list RS, št. 40/12) tako, da se glasi:
»221. člen
S 1. septembrom 2012 se začnejo uporabljati določbe tretjega odstavka 17. člena, 40. in drugega
odstavka 75. člena zakona.
S 1. septembrom 2013 se začnejo uporabljati določbe prvega odstavka 20. člena, četrtega odstavka
63. člena, 64. člena, prvega odstavka 67. člena, 83. člena in šesta alinea
desetega odstavka 95. člena zakona.
V šolskem letu 2012/2013 evidenca iz
desetega odstavka 95. člena zakona namesto zaključnih ocen iz šeste alinee desetega odstavka 95. člena zakona vsebuje zaključne ocene učenca
pri posameznih predmetih v 9. razredu, pri predmetih tehnika in tehnologija ter
državljanska in domovinska vzgoja ter etika pa zaključni
oceni iz 8. razreda.
Do začetka uporabe
določb iz prvega in drugega odstavka tega člena se uporabljajo določbe Zakona o osnovni šoli (Uradni list RS, št. 81/06 – uradno prečiščeno
besedilo, 102/07 in 107/10).«;
ter vsebuje naslednje prehodne in končne
določbe:
»PREHODNE IN KONČNE DOLOČBE
21. člen
(predmetniki in
učni načrti)
Predmetnike in učne načrte v skladu s tem
zakonom določi pristojni strokovni svet najkasneje do 31. decembra 2013.
Zasebne šole uskladijo predmetnike in učne
načrte v skladu s tem zakonom najkasneje do 31. decembra 2013.
22. člen
(uvajanje
neobveznega izbirnega predmeta)
1. septembra 2014 se začne uporabljati 20.a
člen zakona, in sicer postopoma tako, da se v šolskem letu 2014/15 uvede pouk
neobveznega izbirnega predmeta za učence 4. in 7. razreda, v šolskem letu 2015/16
za učence 5. in 8. razreda, v šolskem letu 2016/17 pa še za učence 6. in 9.
razreda.
Ne glede na določbo prejšnjega odstavka se
za učence 1. razreda začne izvajati pouk prvega tujega jezika kot neobvezni
izbirni predmet v šolskem letu 2015/16.
23. člen
(drugi tuji
jezik kot obvezni predmet v 7. razredu)
Šole, ki so v šolskem letu 2012/13 izvajale
pouk obveznega drugega tujega jezika v 7. razredu, lahko pouk drugega tujega
jezika izvajajo tudi v šolskem letu 2013/14.
24. člen
(razveljavitev
predpisa)
Z dnem uveljavitve tega zakona preneha
veljati Pravilnik o postopnem uvajanju prvega tujega jezika v 1. razred osnovne
šole (Uradni list RS, št. 30/13).
25. člen
(uveljavitev
zakona)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
organizaciji in financiranju vzgoje in izobraževanja – ZOFVI-L (Uradni list RS,
št. 46/16)
vsebuje naslednjo končno določbo:
»17. člen
(začetek veljavnosti in
uporabe zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1.
septembra 2016.«.