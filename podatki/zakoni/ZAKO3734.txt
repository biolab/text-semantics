1. SPLOŠNE DOLOČBE
1. člen
(namen in vsebina zakona)
(1) Ta zakon določa pogoje in način uporabe
sredstev proračuna Republike Slovenije pri odpravi posledic naravnih nesreč (v
nadaljnjem besedilu: sredstva za odpravo posledic nesreč) ter pogoje in način
njihovega pridobivanja oziroma dodeljevanja z namenom, da pomoč prizadetim
zaradi naravne nesreče zagotovi čimprejšnje varno bivanje in ponovno izvajanje
dejavnosti, če so jim bili zaradi naravne nesreče poškodovani ali uničeni
objekti, naprave ali zemljišča (v nadaljnjem besedilu: stvari) ali so njihove
stvari zaradi posledic naravne nesreče ogrožene ali pa jim je zaradi
poškodovane cestne ali druge infrastrukture uporaba stvari onemogočena.
(2) Ta zakon
določa pogoje in način uporabe sredstev proračuna Republike Slovenije ter
pogoje in način njihovega dodeljevanja pri odpravi posledic škode v kmetijstvu
zaradi naravnih nesreč (v nadaljnjem besedilu: sredstva za odpravo posledic
škode v kmetijstvu) za izvajanje:
-       
Uredbe Komisije (EU) št. 1408/2013 z dne 18. decembra 2013 o
uporabi členov 107 in 108 Pogodbe o delovanju Evropske unije pri pomoči de
minimis v kmetijskem sektorju (UL L št. 352 z dne 24. 12. 2013,
str. 9), zadnjič spremenjene z Uredbo Komisije (EU) 2022/2046 z dne
24. oktobra 2022 o spremembi prilog k Uredbi (EU) št. 1408/2013 glede
njune prilagoditve, da se upoštevajo določbe Sporazuma o izstopu Združenega
kraljestva Velika Britanija in Severna Irska iz Evropske unije in Evropske
skupnosti za atomsko energijo ter njegovega Protokola o Irski/Severni Irski (UL
L št. 275 z dne 25. 10. 2022, str. 55), (v nadaljnjem besedilu:
Uredba 1408/2013/EU);
-       
Uredbe Komisije (EU) 2022/2472 z dne 14. decembra 2022 o
razglasitvi nekaterih vrst pomoči v kmetijskem in gozdarskem sektorju ter na
podeželju za združljive z notranjim trgom z uporabo členov 107 in 108 Pogodbe o
delovanju Evropske unije (UL L št. 327 z dne 21. 12. 2022,
str. 1; v nadaljnjem besedilu: Uredba 2022/2472/EU) in
-       
Sporočila Komisije Smernice o državni pomoči v kmetijskem in gozdarskem
sektorju ter na podeželju (UL C št. 485 z dne 21. 12. 2022,
str. 1; v nadaljnjem besedilu: Smernice EU).
(3) Ta zakon določa tudi pogoje in način
uporabe sredstev proračuna Republike Slovenije ter pogoje in način njihovega
dodeljevanja pri odpravi posledic škode v gospodarstvu zaradi naravnih nesreč
(v nadaljnjem besedilu: sredstva za odpravo posledic škode v gospodarstvu).
2. člen
(uporaba predpisov)
(1) Zakon o splošnem upravnem postopku se
uporablja glede vseh vprašanj postopka, razen tistih, ki so s tem zakonom
drugače urejena.
(2) Za pripravo in sprejem prostorskih
aktov, pridobivanje zemljišč in izdajo dovoljenj v zvezi z graditvijo objektov
gospodarske javne infrastrukture državnega in lokalnega pomena in nadomestitev
objektov, ki jih je treba zaradi ogroženosti ali gradnje objektov gospodarske
javne infrastrukture odstraniti z ogroženega območja na vplivnem območju
naravne nesreče, se uporabljajo predpisi o urejanju prostora, o graditvi objektov,
o stavbnih zemljiščih, o geodetskih zadevah ter drugi predpisi v zvezi s posegi
v prostor, če ta zakon ne določa drugače.
3. člen
(izključitev uporabe)
(1) Sredstev za odpravo posledic nesreč po
tem zakonu ni mogoče pridobiti ali dodeliti za zagotovitev osnovnih pogojev za
življenje, intervencije in druge ukrepe v skladu s predpisi, ki urejajo varstvo
pred naravnimi in drugimi nesrečami.
(2) Določbe tega zakona se ne nanašajo na
odpravo posledic množičnega pojava nalezljivih človeških bolezni.
(3) Določbe tega zakona se ne uporabljajo
za odpravo posledic drugih nesreč po določbah predpisov na področju varstva
pred naravnimi in drugimi nesrečami, razen če je tako nesrečo posredno ali
neposredno povzročila naravna nesreča.
(4) Sredstev po tem zakonu ni mogoče
pridobiti ali dodeliti za odpravo posledic neugodnih vremenskih razmer na
gospodarskih objektih kmetijskih gospodarstev ali za odpravo posledic
množičnega izbruha rastlinskih škodljivih organizmov ter živalskih bolezni, če
je bila za odpravo teh posledic omogočena pridobitev državne pomoči v obliki
sofinanciranja zavarovalne premije.
(5) Sredstev po tem zakonu ni mogoče
pridobiti, če predhodno niso bili izvedeni vsi agrotehnični ukrepi, načrtovani
v okviru kmetijske politike prilagajanja podnebnim spremembam, in drugi
načrtovani ukrepi varstva pred naravnimi nesrečami, katerih posledice bi bilo
mogoče s temi ukrepi preprečiti ali jih omiliti.
(6) Sredstva po tem zakonu se lahko
dodelijo:
-       
podjetju (ne glede na velikost) za odpravo posledic škode na stvareh in
za odpravo posledic škode v gospodarstvu zaradi potresa, snežnega ali
zemeljskega plazu, udora ali poplave, pri čemer se kot podjetje štejejo
subjekti iz prvega odstavka 9. člena tega zakona ter
-       
velikemu podjetju za odpravo posledic škode v kmetijstvu zaradi
neugodnih vremenskih razmer ali množičnega izbruha rastlinskih škodljivih
organizmov ali živalskih bolezni, a le, če je táko dodelitev javnih sredstev
potrdila za vsako naravno nesrečo posebej Evropska komisija.
4. člen
(pojmi)
V tem zakonu uporabljeni pojmi imajo
naslednji pomen:
1.     
geografsko zaokroženo območje je območje kmetijskih zemljišč, na katerem
je naravna nesreča povzročila na istem kmetijskem pridelku enako poškodovanost.
Če gre za naravno nesrečo, katere pojav je zaznaven na širšem območju, kot je
na primer suša ali zmrzal, se geografsko zaokroženo območje določi kot
zaokroženo območje, kjer so zaradi morfologije terena in pedoloških lastnosti
tal vplivi teh naravnih nesreč na kmetijske pridelke približno enaki;
2.     
geotehnični objekti so objekti, ki so namenjeni za preprečitev širjenja
in ustalitev zemeljskih plazov in objekti za preprečitev proženja snežnih
plazov. Geotehnični objekti so tudi objekti za začasno ali trajno odlaganje
zemljine, ki nastaja pri gradnji ali obnovi geotehničnih objektov;
3.     
naravna nesreča je nesreča, ki jo povzroči:
- 
potres, snežni ali zemeljski plaz, udor ali poplava, če povzroči škodo
na stvareh ali škodo v gospodarstvu ali
- 
neugodne vremenske razmere so slabe vremenske razmere, ki jih je mogoče
enačiti z naravnimi nesrečami, v skladu z 2. točko 2. člena Uredbe
2022/2472/EU ali
- 
množičen izbruh rastlinskih škodljivih organizmov ter živalskih bolezni,
če povzročijo škodo v kmetijski proizvodnji.
- 
žled, če povzroči škodo na stanovanjskih stavbah, kulturnih spomenikih,
gospodarskih objektih kmetijskega gospodarstva, v gozdovih ali če povzroči
škodo na drugih stvareh, za katerih obnovo je do sredstev za odpravo posledic
nesreč po tem zakonu upravičen državni organ ali občina, ali
- 
požar v naravnem okolju, povzročen z naravnimi dejavniki, če povzroči
škodo na stvareh ali trajnih nasadih ali škodo v gospodarstvu;
4.     
neto tlorisna površina stavbe je površina med navpičnimi elementi, ki
omejujejo prostore v stavbi. Neto tlorisno površino se izračuna v skladu s
predpisi, ki urejajo graditev objektov;
5.     
območja z omejenimi možnostmi za kmetijsko dejavnost so območja, ki so v
skladu s predpisi, ki urejajo kmetijstvo, določena za taka območja;
6.     
ocena neposredne škode na stvareh in ocena neposredne škode v kmetijstvu
je ocena škode ob naravnih nesrečah v skladu s predpisi, ki urejajo varstvo
pred naravnimi in drugimi nesrečami;
7.     
obnova stvari je obnova poškodovanih zemljišč, gozdov, rekonstrukcija
poškodovanih objektov ali naprav in odstranitev uničenih objektov ali naprav
ter zgraditev novih objektov ali naprav na isti lokaciji ali na drugi lokaciji,
če gradnja zaradi geoloških ali gradbeno tehničnih pogojev ni primerna (v
nadaljnjem besedilu: nadomestitev objektov ali naprav);
8.     
kmetijska proizvodnja je primarna kmetijska proizvodnja v skladu s 44. točko
2. člena Uredbe 2022/2472/EU;
9.     
običajna letna kmetijska proizvodnja je povprečna letna količina
kmetijskega pridelka, ki je na podlagi statističnih podatkov dosežena v zadnjih
treh letih pred nastankom škode v kmetijstvu zaradi neugodnih vremenskih razmer,
ali povprečna letna količina kmetijskega pridelka, izračunana iz statističnih
podatkov za tri leta v obdobju zadnjih petih let, pri čemer se ne upoštevajo
podatki za leto z največjo in za leto z najnižjo količino kmetijskega pridelka,
kar je za nosilce kmetijskih gospodarstev ugodneje pri izračunu državne pomoči
za odpravo posledic škode v kmetijstvu zaradi neugodnih vremenskih razmer;
10.  
upravičenka ali upravičenec do sredstev (v nadaljnjem besedilu:
upravičenec) za odpravo posledic nesreč ali do sredstev za odpravo posledic
škode v kmetijstvu je oseba, ki izpolnjuje pogoje iz tega zakona in iz
predpisov na podlagi tega zakona za dodelitev sredstev iz proračuna Republike
Slovenije za odpravo posledic nesreč ali škode v kmetijstvu;
11.  
vplivno območje naravne nesreče je območje posledic poplave ali
zemeljskega ali snežnega plazu. Za vplivno območje naravne nesreče se šteje
tudi območje verjetnih posledic poplave ali plazu, če bi se ta naravna nesreča
pri nespremenjenih pogojih varstva pred njenimi posledicami ponovila.
12.  
majhno in srednje veliko podjetje je podjetje, ki izpolnjuje merila iz
Priloge I Uredbe 2022/2472/EU;
13.  
veliko podjetje je podjetje, ki ne izpolnjuje meril iz Priloge I Uredbe
2022/2472/EU;
14.  
objekt, ki je z aktom razglašen za kulturni spomenik, je objekt ali
območje, ki je v skladu s predpisi, ki urejajo varstvo kulturne dediščine,
razglašen za kulturni spomenik ali je v času naravne nesreče v postopku
razglasitve.
15.  
kmetijski pridelek je kmetijski proizvod v skladu s 7. točko
2. člena Uredbe 2022/2472/EU, ki nastane v kmetijski proizvodnji.
(2) (črtan).
5. člen
(načela zakona)
(1) Država mora pri sprejemanju predpisov
in pri odločanju v upravnih zadevah po tem zakonu zagotoviti, da se pri
odpravljanju posledic naravnih nesreč prednostno dodelijo sredstva za obnovo
poškodovanih ali uničenih stvari, ki so namenjene izvajanju javnih služb, in za
obnovo stanovanjskih stavb.
(2) Višina sredstev za odpravo posledic
nesreč je sorazmerna škodi na stvari zaradi posledic naravne nesreče, višina
sredstev za odpravo posledic škode v kmetijstvu zmanjšanju kmetijske
proizvodnje zaradi naravnih nesreč, višina sredstev za odpravo posledic škode v
gospodarstvu pa škodi, nastali na strojih in drugi opremi ter škodi, nastali
zaradi uničenja zalog in izpada prihodkov zaradi naravnih nesreč.
(3) Sredstva za
odpravo posledic škode na stvareh in sredstva za odpravo posledic škode v
kmetijstvu se dodeljujejo nepovratno. Sredstva za odpravo posledic škode v
gospodarstvu se dodeljujejo povratno in nepovratno.
(4) Sredstva za odpravo posledic nesreč se
za obnovo stanovanjskih stavb lahko dodeljujejo tudi povratno, če se jih dodeli
kot stanovanjsko posojilo javnega sklada.
(5) Občini se dodelijo za obnovo
poškodovanih stvari potrebna sredstva, če je stvar v njeni lasti in se
uporablja za izvajanje njene dejavnosti ali za izvajanje lokalne javne službe.
(6) Upravičencu se dodelijo za obnovo
poškodovanih stvari sredstva, če gre za kulturni spomenik ali če gre za objekt
ali napravo, namenjeno varstvu ali upravljanju zavarovanega območja po
predpisih o ohranjanju narave.
(7) Pri odločanju o višini sredstev za
obnovo poškodovanih stvari je treba zagotoviti, da vsota sredstev, dodeljenih
za obnovo po tem zakonu, in sredstev, dodeljenih kot izplačilo zavarovalnega
zneska, prejetih donacij ter sredstev,
dodeljenih za obnovo iz državnega in občinskih proračunov na podlagi drugih
predpisov, ni večja od vseh sredstev, potrebnih za obnovo stvari.
(8) Pri odločanju o višini sredstev za
odpravo posledic nesreč na stvari, ki je namenjena izvajanju gospodarske
dejavnosti in sredstev za odpravo posledic v gospodarstvu, ter pri izvajanju
nadzora o namenski uporabi teh sredstev je treba zagotoviti, da upravičenci ne
pridobijo prednosti pred konkurenti tako, da je ogrožen ali bi lahko bil
ogrožen trg blaga ali storitev.
(9) Pri odločanju o višini sredstev za
odpravo posledic škode v kmetijstvu je treba zagotoviti, da vsota sredstev,
dodeljenih po tem zakonu, in sredstev, dodeljenih kot izplačilo zavarovalnega
zneska, prejetih donacij ter
sredstev, dodeljenih iz državnega in občinskih proračunov kot neposredno
izplačilo v kmetijstvu za odpravo posledic naravnih nesreč ni večja od
zmanjšanja vrednosti letne kmetijske proizvodnje, ki je nastalo zaradi posledic
naravne nesreče.
(10) Pri odločanju o višini sredstev za
odpravo posledic škode v gospodarstvu je treba zagotoviti, da vsota sredstev,
dodeljenih po tem zakonu, in sredstev, dodeljenih kot izplačilo zavarovalnega
zneska, prejetih donacij ter
sredstev, dodeljenih iz državnega proračuna in občinskih proračunov, ni večja
od dejanske škode.
6. člen
(prepovedi)
(1) Sredstva za odpravo posledic nesreč se
ne smejo dodeliti za odpravo posledic nesreče na stvari, če je njena lastnica
ali lastnik (v nadaljnjem besedilu: lastnik) ali oseba, ki bi morala ravnati po
njegovih navodilih, opustila predpisane pogoje, potrebne za zmanjšanje ali
preprečitev nastanka škode ob naravni nesreči na stvari.
(2) Sredstva za odpravo posledic nesreč se
ne smejo dodeliti pri odpravi posledic naravne nesreče na stvari, ki je nastala
z nedovoljenim posegom v prostor, ali na stvari v lasti osebe, ki je z
nedovoljenim posegom v prostor povzročila nastanek nesreče.
(3) Sredstva za odpravo posledic škode v
kmetijstvu se ne smejo dodeliti pri odpravi posledic škode v kmetijstvu na
kmetijskih zemljiščih, če njihova najemnica ali najemnik (v nadaljnjem
besedilu: najemnik) ali njihov lastnik v času nastanka škode ni bil vpisan v
register kmetijskih gospodarstev, ki ga vodi ministrstvo, pristojno za
kmetijstvo in gozdarstvo.
(4) Sredstva za odpravo posledic škode na
stvareh, škode v gospodarstvu in škode v kmetijstvu se ne smejo dodeliti za
povrnitev negmotne škode ali izgubljenega dohodka, razen če gre za izpad
kmetijskega pridelka ali za izpad prihodkov zaradi škode v gospodarstvu.
7. člen
(komisiji)
(1) Vlada Republike Slovenije (v nadaljnjem
besedilu: vlada) imenuje za opravljanje nalog v zvezi z dodeljevanjem sredstev
za odpravo posledic nesreč na podlagi predloga ministrice ali ministra (v
nadaljnjem besedilu: minister), pristojnega za naravne vire, za opravljanje
nalog v zvezi z dodeljevanjem sredstev za odpravo posledic škode v kmetijstvu
na podlagi predloga ministra, pristojnega za kmetijstvo in gozdarstvo, za
opravljanje nalog v zvezi z dodeljevanjem sredstev za odpravo posledic škode v
gospodarstvu na podlagi predloga ministra, pristojnega za gospodarstvo, ter za
strokovno pomoč upravnim organom in inšpektoricam ali inšpektorjem (v
nadaljnjem besedilu: inšpektor), pristojnim za odločanje po tem zakonu,
komisije, in sicer:
-       
komisijo za odpravo posledic naravnih nesreč na stvareh (v nadaljnjem
besedilu: komisija za odpravo posledic nesreč),
-       
komisijo za odpravo posledic škode v kmetijstvu in
-       
komisijo za odpravo posledic škode v gospodarstvu.
(2) Komisijo za odpravo posledic nesreč
sestavlja sedem članic ali članov (v nadaljnjem besedilu: član), predstavnic
ali predstavnikov (v nadaljnjem besedilu: predstavnik) naslednjih ministrstev:
-       
en predstavnik ministrstva, pristojnega za varstvo pred naravnimi in
drugimi nesrečami,
-       
en predstavnik ministrstva, pristojnega za promet, s področja obnove
poškodovane prometne infrastrukture,
-       
en predstavnik ministrstva, pristojnega za kulturno dediščino,
-       
en predstavnik ministrstva, pristojnega za finance,
-       
en predstavnik ministrstva, pristojnega za kmetijstvo in gozdarstvo, s
področja obnove kmetijskih gospodarskih objektov, gozdov, gozdnih cest in
kmetijskih zemljišč,
-       
po en predstavnik ministrstva, pristojnega za okolje s področja
monitoringa naravnih pojavov, in ministrstva, pristojnega za naravne vire s
področja priprave in izvedbe programov odprave posledic naravnih nesreč na
stvareh (v nadaljnjem besedilu: program odprave posledic nesreče).
(3) Komisijo za odpravo posledic škode v
kmetijstvu sestavlja sedem članov, in sicer:
-       
en predstavnik ministrstva, pristojnega za varstvo pred naravnimi in
drugimi nesrečami,
-       
dva predstavnika ministrstva, pristojnega za okolje, s področja
monitoringa naravnih pojavov ter s področja agrometeorologije,
-       
en predstavnik ministrstva, pristojnega za finance,
-       
dva predstavnika ministrstva, pristojnega za kmetijstvo, s področja
posrednih in neposrednih izplačil v kmetijstvu ter s področja priprave in
izvedbe programov odprave posledic škode v kmetijstvu, in
-       
en predstavnik Kmetijsko gozdarske zbornice Slovenije.
(4) Komisijo za odpravo posledic škode v
gospodarstvu sestavlja šest članov, in sicer:
-       
dva predstavnika ministrstva, pristojnega za gospodarstvo,
-       
en predstavnik ministrstva, pristojnega za okolje, s področja
monitoringa naravnih pojavov,
-       
en predstavnik ministrstva, pristojnega za finance,
-       
en predstavnik Gospodarske zbornice Slovenije,
-       
en predstavnik Obrtne zbornice Slovenije.
(5) Komisiji za odpravo posledic nesreč
predseduje predstavnik ministrstva, pristojnega za okolje, komisiji za odpravo
posledic škode v kmetijstvu predstavnik ministrstva, pristojnega za kmetijstvo,
komisiji za odpravo posledic škode v gospodarstvu pa predstavnik ministrstva,
pristojnega za gospodarstvo.
(6) Vlada imenuje za vsakega člana komisij
iz drugega, tretjega in četrtega odstavka tega člena tudi njegovega namestnika,
ki je predstavnik istega ministrstva, kakor je član komisije, Kmetijsko
gozdarska zbornica Slovenije, Gospodarska zbornica Slovenije in Obrtna zbornica
Slovenije pa imenujejo namestnika člana komisije, ki je njihov predstavnik v
komisiji iz tretjega oziroma četrtega odstavka tega člena.
8. člen
(naloge komisij)
(1) Naloge komisije za odpravo posledic
nesreč so predvsem:
-       
dajanje mnenj in predlogov pri pripravi predpisov na podlagi tega
zakona,
-       
pregledovanje in potrjevanje programov odprave posledic nesreče,
-       
potrjevanje višine sredstev, potrebnih za obnovo stvari posameznih
upravičencev,
-       
uresničevanje odločitev ministrstva, pristojnega za naravne vire, glede
dodelitve sredstev posameznemu upravičencu,
-       
spremljanje ukrepov za odpravo posledic naravnih nesreč na stvareh,
-       
izdelava poročila o porabi sredstev, dodeljenih za odpravo posledic
posamezne naravne nesreče,
-       
dajanje mnenja k letnemu poročilu ministrstva, pristojnega za naravne
vire, o izvedbi programov odprave posledic nesreče,
-       
dajanje mnenja k letnemu poročilu državnega organa o porabi sredstev
državnega proračuna za odpravo posledic nesreč ter o izvedbi programov odprave
posledic nesreče,
-       
dajanje mnenj in predlogov o drugih zadevah v zvezi z dodeljevanjem
sredstev, za katere jih zaprosijo organi, pristojni za upravno in inšpekcijsko
odločanje po tem zakonu.
(2) Naloge komisije za odpravo posledic
škode v kmetijstvu so predvsem:
-       
dajanje mnenj in predlogov pri pripravi predpisov na podlagi tega
zakona,
-       
pregledovanje in potrjevanje programov odprave posledic škode v
kmetijstvu,
-       
potrjevanje ocene škode zaradi naravne nesreče za posamezne upravičence,
-       
uresničevanje odločitev ministrstva, pristojnega za kmetijstvo, glede
dodelitve sredstev posameznemu upravičencu,
-       
izdelava poročila o porabi sredstev za odpravo posledic škode v
kmetijstvu za posamezno leto, v katerem je nastala škoda zaradi naravne
nesreče,
-       
dajanje mnenja k letnemu poročilu ministrstva, pristojnega za
kmetijstvo, o izvedbi programa za odpravo posledic škode v kmetijstvu,
-       
dajanje mnenj in predlogov o drugih zadevah v zvezi z dodeljevanjem
sredstev, za katere jih zaprosijo organi, pristojni za upravno in inšpekcijsko
odločanje po tem zakonu.
(3) Naloge komisije za odpravo posledic
škode v gospodarstvu so predvsem:
-       
dajanje mnenj in predlogov pri pripravi predpisov na podlagi tega
zakona,
-       
pregledovanje in potrjevanje programov odprave posledic škode v
gospodarstvu,
-       
potrjevanje ocene škode zaradi naravne nesreče za posamezne upravičence,
-       
uresničevanje odločitev ministrstva, pristojnega za gospodarstvo, glede
dodelitve sredstev posameznemu upravičencu,
-       
izdelava poročila o porabi sredstev za odpravo posledic škode v
gospodarstvu za posamezno leto, v katerem je nastala škoda zaradi naravne
nesreče,
-       
dajanje mnenja k letnemu poročilu ministrstva, pristojnega za
gospodarstvo, o izvedbi programa odprave posledic škode v gospodarstvu,
-       
dajanje mnenj in predlogov o drugih zadevah v zvezi z dodeljevanjem
sredstev, za katere jih zaprosijo organi, pristojni za upravno in inšpekcijsko
odločanje po tem zakonu.
(4) Komisije o svojem delu izdelajo letna
poročila in jih predložijo do 30. junija tekočega leta za preteklo leto
ministrstvu, pristojnemu za naravne vire, ministrstvu, pristojnemu za
kmetijstvo, in ministrstvu, pristojnemu za gospodarstvo, ti pa s poročili seznanijo
vlado.
(5) Kritje materialnih stroškov in
strokovno-administrativna dela za komisijo za odpravo posledic nesreč
zagotavlja ministrstvo, pristojno za naravne vire, za komisijo za odpravo
posledic škode v kmetijstvu ministrstvo, pristojno za kmetijstvo, za odpravo
posledic škode v gospodarstvu pa ministrstvo, pristojno za gospodarstvo.
(6) Minister, pristojen za naravne vire,
minister, pristojen za kmetijstvo, in minister pristojen za gospodarstvo,
predpišejo način delovanja komisij, roke za izdelavo mnenj, način potrjevanja
programov za odpravo posledic, način potrjevanja višine sredstev ali način
potrjevanja ocene škode za posameznega upravičenca, če gre za odpravo posledic
škode v kmetijstvu in v gospodarstvu, potrebnih za izvedbo posameznega ukrepa iz
programa odprave posledic, in druge zadeve, pomembne za poslovanje komisij.
9. člen
(javnost podatkov)
(1) Podatki o stvareh, za obnovo katerih so
bila dodeljena sredstva za odpravo posledic nesreč, podatki o kmetijskih
gospodarstvih, ki so jim bila dodeljena sredstva za odpravo posledic škode v
kmetijstvu podatki o gospodarskih družbah, samostojnih podjetnikih posameznikih
ali samostojnih podjetnicah posameznicah (v nadaljnjem besedilu: podjetnik),
posameznikih ali posameznicah, ki samostojno opravljajo dejavnost (v nadaljnjem
besedilu: posameznik), zavodih (kot pravnih osebah zasebnega prava, v
nadaljnjem besedilu: zavod) in zadrugah, ki so jim bila dodeljena sredstva za
odpravo posledic škode v gospodarstvu, ter podatki o višini dodeljenih sredstev
so javni.
(2) Za dostop do informacij iz prejšnjega
odstavka se uporabljajo postopki za dostop do informacij v skladu z zakonom, ki
ureja dostop do informacij javnega značaja.
2. ODPRAVA POSLEDIC NARAVNE NESREČE NA STVAREH
2.1 Viri sredstev in odločitev o njihovi
uporabi
10. člen
(viri sredstev)
(1) Sredstva za odpravo posledic nesreč se
zagotovijo za vsako koledarsko leto v proračunu Republike Slovenije (v
nadaljnjem besedilu: državni proračun).
(2) Višina sredstev za odpravo posledic
nesreč se določi v državnem proračunu za posamezno naravno nesrečo za vsako
proračunsko leto posebej na podlagi ocene o potrebnih sredstvih za izvedbo
ukrepov iz programa odprave posledic nesreče.
(3) Če je program odprave posledic nesreče
sprejet v letu nastanka naravne nesreče, se za izvajanje ukrepov odprave
posledic naravne nesreče na stvareh v tem proračunskem letu zagotovijo sredstva
v okviru še razpoložljivih proračunskih sredstev, namenjenih vzdrževanju stvari
v državni ali občinski lasti, ter v okviru sredstev državne proračunske rezerve
in v okviru splošne proračunske rezervacije.
(4) Za naravno nesrečo, za katero je vlada
odločila o uporabi sredstev za odpravo njenih posledic v septembru ali kasneje,
se v prvem proračunskem letu po letu, v katerem je nastala naravna nesreča,
zagotovijo sredstva za izvajanje ukrepov odprave posledic naravne nesreče na
stvareh v okviru rednih proračunskih sredstev, namenjenih vzdrževanju stvari v
državni ali občinski lasti, ter v okviru sredstev državne proračunske rezerve in v okviru splošne proračunske rezervacije.
(5) Sredstva za odpravo posledic nesreč se
iz državnega proračuna dodelijo za odpravo posledic naravne nesreče na stvareh
v lasti občine v skladu z določbami tega zakona, če je občina, na območju
katere so nastale posledice naravne nesreče, zagotovila za odpravo posledic
tudi sredstva svojega proračuna.
11. člen
(odločitev o uporabi sredstev za odpravo
posledic nesreč)
(1) Vlada odloči o uporabi sredstev za
odpravo posledic nesreč na podlagi ocene neposredne škode na stvareh in
predloga za odpravo posledic naravnih nesreč na stvareh.
(2) Oceno neposredne škode na stvareh in
predlog za odpravo posledic naravnih nesreč iz prejšnjega odstavka predloži
vladi v obravnavo ministrstvo, pristojno za varstvo pred naravnimi in drugimi
nesrečami, izdela pa ju državna komisija za ocenjevanje škode, ustanovljena v
skladu s predpisi, ki urejajo varstvo pred naravnimi nesrečami in drugimi
nesrečami. Predlog za odpravo posledic nesreče obsega okvirne predloge možnih
ukrepov, na podlagi katerih se izdela program odprave posledic nesreče.
(3) Vlada mora pri odločanju o uporabi
sredstev za odpravo posledic nesreč upoštevati, da se sredstva državnega
proračuna lahko uporabijo za odpravo posledic naravne nesreče, za katero je
ocena neposredne škode na stvareh večja od 0,3 promila načrtovanih prihodkov
državnega proračuna.
(4) Ministrstvo, pristojno za varstvo pred
naravnimi in drugimi nesrečami, mora vladi v obravnavo predložiti oceno
neposredne škode na stvareh in predlog za odpravo posledic naravnih nesreč
najkasneje dva meseca po zaključku intervencijskih ukrepov, opravljenih v
skladu s predpisi, ki urejajo varstvo pred naravnimi nesrečami in drugimi
nesrečami. K oceni neposredne škode na stvareh je treba priložiti tudi stroške
ocenjevanja škode, o pokritju katerih odloči vlada ob sprejemu odločitve o
uporabi sredstev za odpravo posledic posamezne nesreče.
11.a člen
(dodelitev predplačil)
(1) Vlada lahko za preprečitev povečanja že
nastale škode in zavarovanje življenj in premoženja prebivalstva odloči o
dodelitvi predplačila sredstev za odpravo posledic naravnih nesreč lokalnim
skupnostim oziroma dodelitvi sredstev drugim neposrednim proračunskim
uporabnikom na podlagi predhodnega programa odprave posledic nesreče. Predhodni
program odprave posledic nesreče predloži minister, pristojen za odpravo
posledic naravnih nesreč, v soglasju z ministrom, pristojnim za varstvo pred
naravnimi in drugimi nesrečami, če ga predhodno potrdi komisija za odpravo
posledic nesreč.
(2) Predplačilo sredstev se lahko dodeli
lokalnim skupnostim oziroma se sredstva dodelijo drugim neposrednim
proračunskim uporabnikom na podlagi predhodnega programa odprave posledic
nesreče največ do višine 40 % predhodne ocene neposredne škode na stvareh,
ki jo pripravi ministrstvo, pristojno za varstvo pred naravnimi in drugimi
nesrečami.
(3) Predhodni program odprave posledic nesreče
vsebuje predhodno oceno neposredne škode pri posameznem upravičencu, predlog
višine dodelitve sredstev posameznemu upravičencu ter predlog nujnih ukrepov
pri odpravi posledic nesreče. Predhodni program odprave posledic nesreče
postane sestavni del programa odprave posledic nesreče.
(4) Prejemniki sredstev iz prvega odstavka
tega člena poročajo komisiji za odpravo posledic nesreč o porabi prejetih
sredstev v 12 mesecih od prejema sredstev. Poročilu morajo biti predložena
ustrezna dokazila o porabi sredstev.
(5) Sredstva iz prvega odstavka tega člena
se zagotovijo v okviru sredstev državne proračunske rezerve in v okviru
sredstev splošne proračunske rezervacije.
12. člen
(program odprave posledic nesreče)
(1) Program odprave posledic nesreče
sprejme vlada. V obravnavo ji ga predloži ministrstvo, pristojno za naravne
vire, če ga predhodno potrdi komisija za odpravo posledic nesreč in k njemu da
soglasje ministrstvo, pristojno za finance.
(2) Najpozneje tri mesece po tem, ko vlada
odloči za posamezno naravno nesrečo ali več naravnih nesreč skupaj, da se za
odpravo posledic uporabijo sredstva za odpravo posledic nesreč po tem zakonu,
ministrstvo, pristojno za naravne vire, predloži vladi v obravnavo program
odprave posledic nesreče.
(3) Če je do sredstev za odpravo posledic
nesreč upravičen državni organ, ki ni v sestavi ministrstva, pristojnega za
naravne vire, predloži vladi v obravnavo program odprave posledic nesreče
ministrstvo, v sestavi katerega je ta državni organ, če ga predhodno potrdi
komisija za odpravo posledic nesreč in k njemu da soglasje ministrstvo,
pristojno za finance.
13. člen
(vsebina programa odprave posledic
nesreče)
(1) S programom odprave posledic nesreče se
določijo ukrepi za odpravo posledic naravne nesreče, zlasti pa se:
-       
določi vrsta in predvideno število stvari, ki jih je treba obnoviti,
-       
določi vrsta in predvideno število objektov, ki jih je treba zgraditi za
preprečitev nadaljnje ogroženosti premoženja in ljudi zaradi posledic naravne
nesreče ali njene ponovitve,
-       
oceni višina sredstev po posameznih ukrepih odprave posledic naravne
nesreče na stvareh in
-       
določi predvidena poraba sredstev v posameznih proračunskih letih.
(2) S programom odprave posledic nesreče se
določijo tudi nosilci posameznih nalog, in sicer za:
-       
vzdrževanje sistema opazovanja vplivnega območja naravne nesreče, če
obstaja ogroženost za ljudi in premoženje med izvajanjem ukrepov odprave
posledic naravne nesreče na stvareh,
-       
vzdrževanje izvedenih interventnih ukrepov,
-       
izvajanje nujnih del za preprečitev nadaljnjih posledic naravne nesreče,
-       
izdelavo strokovnih podlag in raziskav za predpis o določitvi ogroženega
območja na vplivnem območju naravne nesreče v skladu s predpisi, ki urejajo
upravljanje z vodami,
-       
izdelavo ustreznih prostorskih aktov za odpravo posledic naravne nesreče,
-       
izdelavo projektov za obnovo poškodovanih in uničenih stvari,
-       
izvajanje posameznih ukrepov odprave posledic iz programa in
-       
izvedbo drugih ukrepov iz programa.
(3) Če je treba zaradi gradnje gospodarske
javne infrastrukture državnega ali lokalnega pomena ali nadomestitve objektov
spremeniti ali nadomestiti občinske prostorske akte, mora program odprave
posledic nesreče vsebovati tudi program priprave teh občinskih prostorskih
aktov, oceno sredstev za njegovo izvedbo in nosilce izvajanja tega programa.
(4) Če izvajanje ukrepov odprave posledic
naravne nesreče na stvareh traja več proračunskih let, morajo biti v programu
odprave posledic nesreče določene tudi obvezne vsebine letnih programih odprave
posledic nesreče ter roki, v katerih jih mora ministrstvo, pristojno za naravne
vire, predložiti vladi v sprejem. Z letnim programom odprave posledic nesreče
se za posamezno proračunsko leto podrobneje določijo ukrepi odprave posledic
naravne nesreče ter višina sredstev, ki je predvidena za njihovo izvedbo.
14. člen
(financiranje izvajanja programa odprave
posledic nesreče)
(1) Če so sredstva za izvajanje ukrepov iz
programa odprave posledic nesreče zagotovljena v okviru sredstev proračunske
rezerve, opravlja izplačila za izvedbo ukrepov ministrstvo, pristojno za
finance, na podlagi dokumentacije, ki jo predložijo uporabniki proračuna, v
katerih pristojnost spada izvajanje programa odprave posledic nesreče.
(2) Za zakonito uporabo sredstev
proračunske rezerve so odgovorni uporabniki proračuna, ki so jim bila zagotovljena
sredstva proračunske rezerve za odpravo posledic naravne nesreče.
(3) Sredstva za izvajanje programa odprave
posledic nesreče v proračunskem letu, v katerem se za odpravo posledic nesreč
ne zagotavljajo sredstva proračunske rezerve skladno z 10. členom tega zakona,
zagotavljajo v okviru svojih finančnih načrtov uporabniki proračuna, v katerih
pristojnost spada izvajanje programa odprave posledic nesreče.
(4) Če je treba zaradi gradnje gospodarske
javne infrastrukture državnega pomena ali nadomestitve objektov, spremeniti ali
nadomestiti občinske prostorske akte, se sredstva zagotovijo v državnem
proračunu.
(5) Uporabniki proračuna iz tretjega
odstavka tega člena so:
1.     
ministrstvo, pristojno za naravne vire, za:
- 
obnovo stvari, za katere sredstva za vzdrževanje zagotavlja samo ali
organ v njegovi sestavi,
- 
izgradnjo geotehničnih objektov,
- 
obnovo stvari, za katere so upravičene do sredstev za odpravo posledic
nesreč po tem zakonu občine,
- 
obnovo stvari, za katere je upravičena do sredstev za odpravo posledic
nesreč po tem zakonu oseba javnega prava, katere ustanovitelj ali
soustanovitelj je država ali občina, in
- 
obnovo stvari, za katere so upravičene do sredstev za odpravo posledic
nesreč po tem zakonu osebe zasebnega prava;
2.     
ministrstvo, pristojno za gozdarstvo, za obnovo v po naravnih nesrečah
poškodovanih sestojih ter obnovo vseh gozdnih cest, katerih gradnja in
vzdrževanje se sofinancira v skladu s predpisi, ki urejajo upravljanje z
gozdovi;
3.     
druga ministrstva za obnovo stvari, za katere sredstva za vzdrževanje
zagotavljajo sama ali organi v njihovi sestavi.
2.2 Upravičenci do sredstev za odpravo posledic
nesreč
15. člen
(upravičenci do sredstev za odpravo
posledic nesreč)
Upravičenci do sredstev za odpravo posledic
nesreč so:
-       
državni organi,
-       
občine,
-       
osebe javnega prava,
-       
osebe zasebnega prava za obnovo objektov za izvajanje dejavnosti,
-       
lastniki stanovanj in
-       
lastniki objekta, ki je razglašen za kulturni spomenik ali za objekt, ki
je namenjen varstvu naravne znamenitosti.
16. člen
(sredstva proračunske rezerve za obnovo
stvari v državni lasti)
Za odpravo posledic nesreč na stvareh v
državni lasti se namenijo sredstva proračunske rezerve za obnovo:
-       
objekta gospodarske javne infrastrukture državnega pomena, ki je v lasti
države,
-       
stvari, ki je v lasti osebe javnega prava, katere ustanovitelj ali
soustanovitelj je država, če se za stvar investicijska,
investicijsko-vzdrževalna ali vzdrževalna dela zagotavljajo v državnem
proračunu,
-       
stvari, ki je namenjena izvajanju državne javne službe, če se za stvar
investicijska, investicijsko-vzdrževalna ali vzdrževalna dela zagotavljajo v
državnem proračunu,
-       
v po naravnih nesrečah poškodovanih sestojih ter gozdnih cest, če gre za
obnovo, za katero se sredstva zagotavljajo v skladu s predpisi, ki urejajo
upravljanje z gozdovi,
-       
druge stvari, ki je v lasti države, če se za njo investicijska,
investicijsko-vzdrževalna ali vzdrževalna dela zagotavljajo v državnem
proračunu.
17. člen
(dodelitev sredstev občini)
(1) Sredstva se za odpravo posledic nesreč
dodelijo občini kot poseben transfer z državne ravni za obnovo:
-       
objektov gospodarske javne infrastrukture lokalnega pomena,
-       
stvari, ki so v njeni lasti in se uporabljajo za izvajanje njene
dejavnosti,
-       
stvari, ki so v njeni lasti in se uporabljajo za izvajanje lokalne javne
službe,
-       
stanovanjskih stavb, ki so v njeni lasti,
-       
stvari, ki so v njeni lasti in jih uporablja oseba javnega prava, katere
ustanovitelj ali soustanovitelj je občina,
-       
stvari, ki je v lasti osebe javnega prava, katere ustanovitelj ali
soustanovitelj je občina, za stvar pa se investicijska,
investicijsko-vzdrževalna ali vzdrževalna dela zagotavljajo v občinskem
proračunu, in
-       
gozdnih cest, če gre za sofinanciranje obnove, za katerega se sredstva
zagotavljajo v skladu s predpisi, ki urejajo upravljanje z gozdovi.
(2) Občini se dodelijo sredstva za odpravo
posledic nesreč tudi za nakup in komunalno ureditev stavbnih zemljišč za
nadomestitev objektov, ki jo je treba izvesti zaradi ogroženosti na vplivnem
območju naravne nesreče.
(3) Občini se dodelijo sredstva iz
prejšnjega odstavka, če brezplačno prenese komunalno urejena stavbna zemljišča
v last upravičenca in če ta upravičenec obstoječe stavbno zemljišče brezplačno
prenese državi v last.
(4) Občini se dodelijo sredstva za odpravo
posledic nesreč, če je za namene, določene s predpisi na področju javnih
financ, porabila svoja sredstva proračunske rezerve v višini 1,5% prihodkov
proračuna v letu, v katerem se izvajajo ukrepi odprave posledic naravne nesreče
na njenih stvareh.
(5) Če se na območju občine izvajajo
geotehnični ukrepi zaradi varstva stvari, ki so v lasti občine ali v lasti
osebe javnega prava, katere ustanovitelj je občina, , ali v lasti osebe
zasebnega prava, se dodelijo sredstva državnega proračuna za izvedbo
geotehničnih ukrepov, če je občina za namene, določene s predpisi na področju
javnih financ, porabila svoja sredstva proračunske rezerve v višini 1,5%
prihodkov proračuna v letu, v katerem se geotehnični ukrepi izvajajo. Za
prihodke proračuna občine se štejejo prihodki, ki se kot lastni prihodki občine
upoštevajo pri izračunu sredstev za finančno izravnavo iz državnega proračuna.
(6) Če je občina v tekočem letu svoja
sredstva proračunske rezerve že porabila skladno z nameni iz predpisov na
področju javnih financ, se ji za odpravo posledic nove naravne nesreče v tem
letu ali za izvedbo novih geotehničnih ukrepov v tem letu dodelijo sredstva
državnega proračuna ne glede na pogoj v zvezi z uporabo svojih sredstev
proračunske rezerve iz četrtega in petega odstavka tega člena.
(7) Če je občina v letu nastanka naravne nesreče
porabila za odpravo posledic nesreč na svojih stvareh svojih proračunskih
sredstev več, kakor je njena proračunska rezerva v tem letu, se razlika med
porabljenimi proračunskimi sredstvi občine in njeno proračunsko rezervo v
višini 1,5% prihodkov proračuna v letu naravne nesreče upošteva pri njenih
obveznostih financiranja odprave posledic nesreč iz četrtega in petega odstavka
tega člena. Če pa višina teh proračunskih sredstev občine presega obveznosti
občine po tem zakonu, pa se ji presežna sredstva vrne v njen proračun.
18. člen
(dodelitev sredstev osebi javnega prava)
(1) Sredstva se za odpravo posledic nesreč
dodelijo osebi javnega prava, katere ustanovitelj ali soustanovitelj je država
ali občina, za obnovo stvari v lasti te osebe, če jo uporablja za izvajanje
svoje dejavnosti in se zanjo ne zagotavljajo investicijska,
investicijsko-vzdrževalna ali vzdrževalna dela v državnem ali občinskem
proračunu in če v proračunskem letu, v katerem se izvaja obnova, porabi vsa
sredstva, ki so v njenem finančnem načrtu namenjena za investicijska,
investicijsko-vzdrževalna in vzdrževalna dela.
(2) Za obnovo stanovanjske stavbe ali
posameznega stanovanja v lasti osebe javnega prava iz prejšnjega odstavka se
dodelijo sredstva za odpravo posledic nesreč osebi javnega prava pod pogoji iz
25. člena tega zakona.
19. člen
(izjema)
(1) Ne glede na določbe 16., 17. in 18.
člena tega zakona se sredstev za odpravo posledic nesreč ne more dodeliti za
obnovo zemljišč v gozdovih, razen če gre za obnovo gozdnih cest, za obnovo kmetijskih
zemljišč pa samo, če je bil njihov lastnik ali najemnik v času nastanka naravne
nesreče vpisan v register kmetijskih gospodarstev, ki ga vodi ministrstvo,
pristojno za kmetijstvo in gozdarstvo, in gozdna cesta ali kmetijsko zemljišče
ni na plazovitem območju, določenem v skladu s predpisom, ki ureja vode.
(2) Ne glede na določbe 16. člena tega
zakona se sredstva iz četrte alinee 16. člena lahko uporabijo tudi za obnovo v
po naravnih nesrečah poškodovanih sestojih gozdov v zasebni lasti v skladu s predpisi,
ki urejajo upravljanje z gozdovi.
20. člen
(dodelitev sredstev osebi zasebnega prava)
(1) Sredstva za odpravo posledic nesreč se
dodelijo osebi zasebnega prava za obnovo objektov, ki so v njeni lasti in so
namenjeni stalnemu bivanju ali izvajanju dejavnosti.
(2) Sredstva za odpravo posledic nesreč se
dodelijo tudi za obnovo kmetijskih zemljišč v lasti oseb zasebnega prava, če je
bil njihov lastnik v času nastanka naravne nesreče vpisan v register kmetijskih
gospodarstev, ki ga vodi ministrstvo, pristojno za kmetijstvo in gozdarstvo, in
zemljišče ni na poplavnem območju, določenem v skladu s predpisi, ki urejajo
vode.
(3) Vlada podrobneje določi merila za
določitev zemljišč in objektov, za katere se lahko osebi zasebnega prava
dodelijo sredstva za odpravo posledic nesreč.
21. člen
(dodelitev sredstev za obnovo posebnih
objektov)
Ne glede na pogoje iz 16. do 20. člena tega
zakona se lastniku objekta dodelijo sredstva za odpravo posledic nesreč, če je
objekt na dan nastanka nesreče z aktom razglašen za kulturni spomenik ali se
nahaja na območju naravne vrednote oziroma na zavarovanem območju v skladu s
predpisi, ki urejajo ohranjanje narave, in je namenjen varstvu oziroma
upravljanju zavarovanega območja.
2.3 Višina sredstev, dodeljenih za obnovo
stvari
22. člen
(višina sredstev)
(1) Za obnovo stvari iz 16. člena tega
zakona se iz proračunske rezerve dodelijo sredstva v višini, ki je za obnovo v
proračunskem letu, v katerem se zagotavljajo sredstva za obnovo iz proračunske
rezerve, predvidena v programu odprave posledic nesreče.
(2) Občini se dodeli za obnovo stvari iz
17. člena tega zakona sredstva za odpravo posledic nesreč v višini, ki je za
obnovo predvidena v letnem programu odprave posledic nesreče, zmanjšani za
sredstva, ki jih je občina sama namenila za obnovo skladno z določbami 17.
člena tega zakona.
(3) Osebi javnega prava se dodeli za obnovo
stvari iz prvega odstavka 18. člena tega zakona sredstva za odpravo posledic
nesreč v višini, ki je za obnovo predvidena v letnem programu odprave posledic
nesreče, zmanjšani za sredstva, ki jih je sama namenila za obnovo skladno z
določbami 18. člena tega zakona.
(4) Pri določitvi obsega izvedenih del za
obnovo objektov gospodarske javne infrastrukture in stvari iz prejšnjih
odstavkov je treba upoštevati, da se sredstva za odpravo posledic nesreč po tem
zakonu uporabijo samo za vzpostavitev stanja na objektu gospodarske javne
infrastrukture ali na stvari, kakršno je bilo pred nastankom naravne nesreče.
23. člen
(višina sredstev, dodeljenih osebam
zasebnega prava za obnovo objektov za izvajanje dejavnosti)
(1) Za obnovo objekta v lasti osebe
zasebnega prava se lahko dodeli največ 30%, oziroma za objekt, ki je zavarovan
za škodo zaradi te naravne nesreče, največ 40% vseh sredstev, ki so za obnovo
objekta predvidena v letnem programu odprave posledic nesreče, in gre za
objekt, v katerem je lastnik objekta na dan nastanka naravne nesreče izvajal
dejavnost.
(2) Za obnovo objekta, ki jo je oseba
zasebnega prava na dan nastanka nesreče dajala v najem za izvajanje dejavnosti
drugi osebi, se lahko dodeli največ 10%, oziroma največ 20%, če je objekt za
škodo zaradi te naravne nesreče zavarovan, vseh sredstev, ki so za obnovo
objekta predvidena v letnem programu odprave posledic nesreče.
(3) Zavarovan za škodo zaradi naravne
nesreče je objekt, za katerega lastnik izkaže, da mu je zaradi posledic naravne
nesreče priznano izplačilo zavarovalnih zneskov za škodo na objektu v višini,
ki ni manjša od 40% ocene neposredne škode na objektu če gre za potres, oziroma
od 60% ocene neposredne škode na objektu, če gre za druge naravne nesreče.
(4) Če gre za odpravo posledic zemeljskih
ali snežnih plazov, se za obnovo objekta v lasti osebe zasebnega prava ne glede
na določbe prejšnjih odstavkov lahko dodeli največ 60% vseh sredstev, ki so za
obnovo objekta predvidena v letnem programu odprave posledic nesreče, oziroma
največ 40% teh sredstev, če je oseba dajala objekt v najem.
(5) Ne glede na določbe prejšnjih odstavkov
lastnik objekta ni upravičen do sredstev za odpravo posledic nesreč, če je
višina sredstev, ki so potrebna za obnovo objekta, manjša od stroškov za novo
gradnjo prostorov enakega namena s površino, ki je enaka 5% neto tlorisne
površine objekta v obnovi.
(6) Pri določitvi obsega potrebnih del za
obnovo objekta iz prejšnjih odstavkov je treba upoštevati, da se sredstva za
odpravo posledic nesreč po tem zakonu uporabijo samo za vzpostavitev stanja na
objektu, kakršno je bilo pred nastankom naravne nesreče. Če gre za novo gradnjo
objekta ali nadomestitev objekta, se sredstva za odpravo posledic nesreč
dodelijo lastniku objekta samo za objekt ali del objekta, ki ima enako neto
tlorisno površino, kot jo je imel objekt, za katerega je lastnik upravičen do
sredstev po tem zakonu, pred nastankom naravne nesreče.
(7) Pri določitvi višine sredstev, ki se
jih dodeli za obnovo objekta iz prvega in drugega odstavka tega člena, je treba
upoštevati, da vsota vseh sredstev državnega in občinskega proračuna, ki so
dodeljena lastniku objekta za obnovo, in izplačil zavarovalnih zneskov za škodo
na objektu ne sme presegati 80% sredstev, ki jih je za obnovo objekta potrdila
komisija za odpravo posledic nesreč.
(8) Če ima oseba zasebnega prava v lasti
več objektov, za katere je upravičena do sredstev za odpravo posledic nesreč po
določbah tega člena, se vodi postopek dodeljevanja sredstev za obnovo vsakega
objekta posebej.
(9) Vlada podrobneje določi način izračuna
višine sredstev, ki so dodeljena osebi zasebnega prava za obnovo objekta iz
prvega in drugega odstavka tega člena, pri čemer upošteva:
-       
da je višina dodeljenih sredstev premo sorazmerna oceni neposredne škode
na objektu,
-       
da je višina dodeljenih sredstev premo sorazmerna razmerju med neto
tlorisno površino objekta na dan nastanka naravne nesreče in neto tlorisno
površino obnovljenega objekta in
-       
da se lahko količnik med dodeljeno višino sredstev in oceno neposredne
škode na objektu s starostjo objekta veča.
24. člen
(višina sredstev, dodeljenih osebam
zasebnega prava za obnovo gozdnih cest in kmetijskih zemljišč)
(1) Za obnovo gozdnih cest in kmetijskih
zemljišč v lasti oseb zasebnega prava se ob upoštevanju pogojev iz 20. člena
tega zakona lahko dodeli največ 50% vseh sredstev, ki so za obnovo poškodovanih
gozdnih cest ali kmetijskih zemljišč predvidena v letnem programu odprave
posledic nesreče.
(2) Če stroški obnove kmetijskega zemljišča
iz prejšnjega odstavka presegajo tržno vrednost za taka zemljišča, se sredstva
za odpravo posledic nesreč lahko uporabijo le za odkup zemljišča v skladu s
predpisi, ki urejajo upravljanje z vodami.
(3) Odkup kmetijskega zemljišča se izvede,
če lastnik zemljišča v prodajo zemljišča državi privoli in če sredstva za odkup
ne presegajo višine sredstev, ki se jih lahko dodeli lastniku za obnovo
zemljišča po določbah prvega odstavka tega člena.
25. člen
(višina sredstev, dodeljenih za obnovo
stanovanj)
(1) Postopek dodeljevanja sredstev za
odpravo posledic nesreč se za obnovo stanovanjske stavbe vodi za vsako
stanovanje v stavbi posebej.
(2) Višina sredstev, ki so potrebna za
obnovo posameznega stanovanja, se izračuna iz sorazmernega dela sredstev, ki so
za obnovo stanovanjske stavbe predvidena v letnem programu odprave posledic
nesreče, izračunanega na podlagi neto tlorisne površine, ki pripada temu
stanovanju.
(3) Za obnovo posameznega stanovanja v
lasti osebe zasebnega prava se lahko dodeli največ 40%, oziroma za stanovanje,
ki je zavarovano za škodo zaradi te naravne nesreče, največ 60% vseh sredstev,
ki so potrebna za obnovo stanovanja, če gre za stanovanje, v kateri ima stalno
prebivališče lastnik stanovanja ali njegov ožji družinski član.
(4) Zavarovano za škodo zaradi naravne
nesreče je stanovanje, za katerega lastnik izkaže, da mu je zaradi posledic
naravne nesreče priznano izplačilo zavarovalnih zneskov za škodo na stanovanju
v višini, ki ni manjša od 30% ocene neposredne škode na stanovanju če gre za
potres, oziroma od 50% ocene neposredne škode na stanovanju, če gre za druge
naravne nesreče.
(5) Za obnovo stanovanja v lasti osebe
zasebnega prava, ki ne izpolnjuje pogojev iz tretjega odstavka tega člena, in
za obnovo stanovanja v lasti osebe javnega prava, katere ustanovitelj ali
soustanovitelj je država ali občina, se lahko dodeli največ 30%, oziroma za
stanovanje, ki je zavarovano za škodo zaradi te naravne nesreče, največ 40%
vseh sredstev, ki so potrebna za obnovo stanovanja, če je bilo stanovanje
naseljeno na dan nastanka nesreče.
(6) Če gre za odpravo posledic udorov ali
zemeljskih oziroma snežnih plazov, se ne glede na določbe tretjega in petega
odstavka tega člena za obnovo posameznega stanovanja iz tretjega odstavka tega
člena dodeli največ 60% in za stanovanje iz petega odstavka največ 40% vseh
sredstev, ki so potrebna za obnovo stanovanja.
(7) Ne glede na določbe tretjega, petega in
šestega odstavka tega člena lastnik stanovanja ni upravičen do sredstev za
odpravo posledic nesreč, če je višina sredstev, ki so potrebna za obnovo
stanovanja, manjša od stroškov za novo gradnjo stanovanjskih prostorov, katerih
površina je enaka 5% neto tlorisne površine stanovanja v obnovi, ali manjša od
50% povprečne višine sredstev, izračunane v okviru posameznega programa za
odpravo posledic nesreče kot povprečje vseh potrjenih škod na stanovanjih, če
je za posamezno naravno nesrečo za upravičenca to ugodneje.
(8) Pri določitvi obsega potrebnih del za
obnovo stanovanja, je treba upoštevati, da se sredstva za odpravo posledic
nesreč po tem zakonu uporabijo samo za vzpostavitev bivanja v prostorih
stanovanja, katerih neto tlorisna površina je enaka standardni stanovanjski
površini.
(9) Če je v programu odprave posledic
nesreče za obnovo stanovanjske stavbe določena gradnja nove stavbe ali
nadomestitev stavbe, se sredstva za odpravo posledic nesreč dodelijo v višini,
ki je določena v skladu s tretjim, petim ali šestim odstavkom tega člena za
gradnjo stanovanjske stvabe, v kateri neto tlorisna površina stanovanj ne
presega standardnih stanovanjskih površin.
(10) Standardna stanovanjska površina se
izračuna na podlagi števila stanovanj v stavbi, števila oseb s stalnim
prebivališčem v posameznem stanovanju in naslednjih meril:
-       
za eno ali dve osebi v stanovanju je standardna stanovanjska površina v
enostanovanjski stavbi 90 m², v dvostanovanjski stavbi 75 m² in v tri ali več stanovanjski
stavbi 60 m²,
-       
za tri osebe v stanovanju je standardna stanovanjska površina v
enostanovanjski stavbi 100 m², v dvostanovanjski stavbi 85 m² in v tri ali več stanovanjski
stavbi 76 m²,
-       
za štiri osebe v stanovanju je standardna stanovanjska površina v
enostanovanjski stavbi 115 m², v dvostanovanjski stavbi 95 m² in v tri ali več stanovanjski
stavbi 85 m²,
-       
za pet oseb v stanovanju je standardna stanovanjska površina v
enostanovanjski stavbi 130 m², v dvostanovanjski stavbi 115 m² in v tri ali več
stanovanjski stavbi 102 m², in
-       
za več kot pet oseb v stanovanju se izračuna standardna stanovanjska
površina tako, da se za vsako nadaljnjo osebo doda 6 m².
(11) Vlada podrobneje določi način izračuna
višine sredstev, ki so dodeljena upravičencu iz tretjega in četrtega odstavka
tega člena za obnovo posameznega stanovanja, pri čemer upošteva:
-       
da je višina dodeljenih sredstev premo sorazmerna oceni neposredne škode
na stanovanju,
-       
da je lahko količnik med dodeljeno višino sredstev in škodo na
stanovanju večji, če je stanovanjska stavba starejša,
-       
da je višina dodeljenih sredstev premo sorazmerna razmerju med
standardno stanovanjsko površino in neto tlorisno površino obnovljene stavbe, v
primeru gradnje nove stavbe ali nadomestitve stavbe pa razmerju med standardno
stanovanjsko površino in neto tlorisno površino stavbe na dan nastanka naravne
nesreče.
(12) Pri določitvi višine sredstev, ki se
dodelijo za obnovo stanovanja, je treba upoštevati, da vsota vseh sredstev
državnega in občinskega proračuna, ki so dodeljena lastniku stanovanja za
obnovo, in izplačil zavarovalnih zneskov za škodo na stanovanju ne sme
presegati 90% sredstev, ki jih je za obnovo stanovanja potrdila komisija za
odpravo posledic nesreč.
(13) Če je v programu odprave posledic
nesreče za obnovo stanovanjske stavbe določena obnova skupnih prostorov in
delov več stanovanjske stavbe, se ne glede na določbo prvega odstavka tega
člena, vodi postopek dodeljevanja sredstev za odpravo posledic nesreč skupaj za
celotno stanovanjsko stavbo, če lastniki v vlogi za dodelitev sredstev za
odpravo posledic nesreč to zahtevajo.
26. člen
(višina sredstev, dodeljenih za obnovo
gospodarskih objektov kmetijskega gospodarstva)
(1) Za obnovo gospodarskega objekta
kmetijskega gospodarstva v lasti osebe zasebnega prava se lahko dodeli od
sredstev, predvidenih v programu odprave posledic škode v kmetijstvu, za
odpravo posledic naravne nesreče največ 60 %, če gre za odpravo posledic
naravne nesreče in je objekt zavarovan.
(2) Zavarovan za škodo zaradi naravne
nesreče je gospodarski objekt kmetijskega gospodarstva iz prejšnjega odstavka,
za katerega lastnik izkaže, da mu je zaradi posledic naravne nesreče priznano
izplačilo zavarovanih zneskov za škodo na objektu v višini, ki ni manjša od:
-       
20% ocene neposredne škode na objektu, če gre za odpravo posledic
potresa,
-       
40% ocene neposredne škode na objektu, če gre za odpravo posledic drugih
naravnih nesreč razen neugodnih vremenskih razmer,
-       
(črtana).
(3) Ne glede na določbe prvega odstavka
tega člena se lahko za obnovo gospodarskega objekta kmetijskega gospodarstva
dodeli največ 60% vseh sredstev, ki so za obnovo objekta predvidena v letnem programu
odprave posledic nesreče, če gre za odpravo posledic zemeljskih ali snežnih
plazov.
(4) Pri določitvi obsega potrebnih del za
obnovo gospodarskega objekta kmetijskega gospodarstva je treba upoštevati, da
se sredstva za odpravo posledic nesreč po tem zakonu uporabijo samo za
vzpostavitev stanja na objektu, kakršno je bilo pred nastankom naravne nesreče.
Če gre za novo gradnjo objekta ali nadomestitev objekta, se sredstva za odpravo
posledic nesreč dodelijo lastniku objekta samo za objekt ali del objekta, ki
ima enako neto tlorisno površino, kot jo je imel objekt, za katerega je lastnik
upravičen do sredstev po tem zakonu, pred nastankom naravne nesreče.
(5) Ne glede na določbe prvega in drugega
odstavka tega člena lastnik gospodarskega objekta kmetijskega gospodarstva ni
upravičen do sredstev za odpravo posledic nesreč, če je višina sredstev, ki so
potrebna za obnovo gospodarskega objekta kmetijskega gospodarstva, manjša od
stroškov za novo gradnjo po namenu enakih prostorov, katerih površina je enaka
5% neto tlorisne površine gospodarskega objekta kmetijskega gospodarstva v
obnovi, ali manjša od 50% povprečne višine sredstev, izračunane v okviru
posameznega programa za odpravo posledic nesreče kot povprečje vseh potrjenih
škod na gospodarskih objektih kmetijskih gospodarstev, kar je ugodneje za
upravičenca.
(6) Pri določitvi višine sredstev, ki se
jih dodeli za obnovo gospodarskega objekta kmetijskega gospodarstva, je treba
upoštevati, da vsota vseh sredstev državnega in občinskega proračuna, ki so dodeljena
lastniku objekta za obnovo, in izplačil zavarovalnih zneskov za škodo na
objektu ne sme presegati 80% sredstev, ki jih je za obnovo objekta potrdila
komisija za odpravo posledic nesreč.
(7) Če ima oseba zasebnega prava v lasti
več gospodarskih objektov kmetijskega gospodarstva, za katere je upravičena do
sredstev za odpravo posledic nesreč po določbah tega člena, se vodi postopek
dodeljevanja sredstev za obnovo vsakega objekta posebej.
(8) Za gospodarski objekt kmetijskega
gospodarstva se šteje tudi objekt za vzrejo vodnih organizmov, v stroške obnove
takega objekta pa se prištevajo tudi stroški vzpostavitve matične jate v stanje
pred nastankom naravne nesreče.
(9) Vlada podrobneje določi način izračuna
višine sredstev, ki so dodeljena osebi zasebnega prava za obnovo gospodarskega
objekta kmetijskega gospodarstva, pri čemer upošteva:
-       
da je višina dodeljenih sredstev premo sorazmerna oceni neposredne škode
na objektu,
-       
da je višina dodeljenih sredstev premo sorazmerna razmerju med neto
tlorisno površino objekta na dan nastanka naravne nesreče in neto tlorisno
površino obnovljenega objekta in
-       
da se lahko količnik med dodeljeno višino sredstev in oceno neposredne
škode na objektu s starostjo objekta veča.
(10) V predpisu iz prejšnjega odstavka
vlada določi vrste objektov, ki se jih po določbah tega člena šteje za
gospodarske objekte kmetijskega gospodarstva.
27. člen
(pridobitev stanovanjskega posojila)
(1) Oseba iz tretjega in četrtega odstavka
25. člena tega zakona, ki je za obnovo stanovanja upravičena do sredstev za
odpravo posledic nesreč, lahko pridobi za obnovo stanovanja stanovanjsko
posojilo pri javnem stanovanjskem skladu ne glede na višino dodeljenih sredstev
za odpravo posledic nesreč.
(2) Sredstva stanovanjskih posojil se
štejejo kot lastna sredstva upravičenca.
(3) Najvišji odobreni znesek stanovanjskega
posojila iz prvega odstavka tega člena je lahko enak razliki med višino
sredstev, ki je potrebna za obnovo stanovanja, in dodeljenih sredstev za
odpravo posledic nesreč za obnovo stanovanja.
(4) Stanovanjsko posojilo se odobri z rokom
vračila do 15 let. Posojilojemalec mora odobreno posojilo zavarovati.
Koriščenje odobrenega posojila je dokumentarno. Posojilo se odplačuje v
mesečnih anuitetah. Prva anuiteta zapade v plačilo dve leti po dodelitvi posojila.
(5) Odobreno posojilo se obrestuje skladno
s pogoji, ki veljajo za stanovanjska posojila, pridobljena pri javnem
stanovanjskem skladu z enakim rokom vračila.
(6) Sredstva posojil lahko pridobijo
upravičenci iz prvega odstavka tega člena na podlagi vloge, ki jo morajo
vložiti do roka, ki je določen v programu odprave posledic nesreče.
(7) Vsebino vloge in potrebno dokumentacijo
določi javni stanovanjski sklad.
28. člen
(hipotekarna sredstva)
(1) Če upravičenec iz tretjega odstavka 25.
člena tega zakona nima dovolj lastnih sredstev in če zaradi nizkih dohodkov
tudi drugi lastniki stanovanja ali stanovalci v njem ne morejo pridobiti za
obnovo stanovanja potrebnega stanovanjskega posojila po tem zakonu, se lahko
občini dodelijo sredstva za odpravo posledic nesreč v višini, ki je enaka
razliki med sredstvi, potrebnimi za obnovo stanovanja, ter sredstvi, ki so bila
upravičencu dodeljena ali jih je kot posojilo pridobil po določbah tega zakona.
(2) Občini se dodelijo sredstva za odpravo
posledic nesreč v višini iz prejšnjega odstavka, če v to lastniki stavbe ali
dela stavbe, ki pripada stanovanju, privolijo in dovolijo občini za čas 20 let
vpis hipotekarne pravice na stanovanjski stavbi ali na delu stavbe, ki pripada
stanovanju, v sorazmernem deležu sredstev, ki so se za obnovo stanovanja
dodelila občini.
(3) Sredstva iz prejšnjega odstavka se
lahko dodelijo v višini, ki zagotavlja, da mesečna anuiteta stanovanjskega
posojila ne presega polovice ugotovljenega dohodka lastnikov stanovanja ter
stanovalk in stanovalcev (v nadaljnjem besedilu: stanovalec) v njem,
zmanjšanega za minimalni dohodek lastnikov in stanovalcev, pri čemer se
minimalni in ugotovljeni dohodek lastnikov in stanovalcev ugotavlja na način,
kot ga za ugotavljanje upravičenosti do denarne socialne pomoči določajo
predpisi, ki urejajo socialno varstvo.
(4) Vlada podrobneje določi način in merila
za ugotavljanje upravičenosti lastnika stanovanja, na podlagi katere se
zagotovijo za obnovo stanovanja sredstva za odpravo posledic nesreč na način iz
prvega odstavka tega člena.
29. člen
(višina sredstev, dodeljenih za obnovo
posebnih objektov)
Za obnovo objekta, ki je z aktom razglašen
za kulturni spomenik ali je z aktom razglašen za objekt, ki je namenjen varstvu
naravne znamenitosti, se lastniku objekta dodelijo vsa sredstva, ki jih je
komisija za odpravo posledic nesreč potrdila za obnovo objekta.
2.4 Nosilci izvajanja ukrepov odprave
posledic nesreč na stvareh in njihove obveznosti
30. člen
(nosilci izvajanja ukrepov odprave
posledic nesreč na stvareh)
(1) Državni organ, ki je zadolžen za
vzdrževanje stvari v državni lasti, je pristojen za izvajanje obnove objektov
gospodarske javne infrastrukture državnega pomena in stvari iz 16. člena tega
zakona.
(2) Občina, ki so ji dodeljena sredstva za
odpravo posledic nesreč, je pristojna za izvajanje obnove stvari iz 17. člena
tega zakona.
(3) Ministrstvo, pristojno za naravne vire,
je pristojno za izvajanje obnove:
-       
stvari v lasti oseb javnega prava iz 18. člena tega zakona,
-       
zemljišč in objektov v lasti oseb zasebnega prava in
-       
objektov, ki so z aktom razglašeni za kulturni spomenik ali so z aktom
razglašeni za objekte, ki so namenjen varstvu naravne znamenitosti, razen če so
v lasti države ali osebe javnega prava in se za njih sredstva za investicijska,
investicijsko-vzdrževalna ali vzdrževalna dela zagotavljajo v državnem
proračunu.
(4) Ministrstvo, pristojno za naravne vire,
zagotovi upravičencem za obnovo stvari iz prejšnjega odstavka svetovanje in
pomoč pri načrtovanju in projektiranju ter finančni in gradbeni nadzor pri
obnovi stvari.
(5) Vlada podrobneje določi obseg in način
svetovanja ter pomoči pri načrtovanju in projektiranju ter obseg in način
finančnega in gradbenega nadzora iz prejšnjega odstavka.
(6) Financiranje nalog ministrstva,
pristojnega za naravne vire, iz četrtega odstavka tega člena gre v breme
sredstev za odpravo posledic nesreč po tem zakonu.
31. člen
(zagotovitev namenske porabe sredstev)
(1) Sredstva za odpravo posledic nesreč,
dodeljena za obnovo stvari po tem zakonu, morajo biti porabljena skladno z
namenom njihove uporabe.
(2) Zaradi zagotovitve namenske porabe
sredstev iz prejšnjega odstavka morajo upravičenci do sredstev državne pomoči,
razen državnih organov in občin, podpisati pogodbo z ministrstvom, pristojnim za
naravne vire, o izpolnjevanju obveznosti, ki so določene s tem in drugimi
zakoni.
(3) V pogodbi iz prejšnjega odstavka se
upravičenec do sredstev za odpravo posledic nesreč predvsem zaveže, da bo:
-       
izvedel obnovo stvari v celotnem obsegu, ki ga je potrdila komisija za
odpravo posledic nesreč,
-       
zagotovil nadzor pri obnovi stvari v skladu s predpisi, ki urejajo
graditev objektov,
-       
zagotovil namensko porabo dodeljenih sredstev in
-       
zagotovil obnovo stvari skladno s projektom za pridobitev gradbenega
dovoljenja in izvedbo ter drugimi pogoji iz dovoljenja za poseg v prostor.
(4) Če upravičenec do sredstev za odpravo
posledic nesreč ne porabi dodeljenih sredstev za odpravo posledic nesreč, je
dolžan razliko do dodeljenih sredstev vrniti.
(5) Upravičenec do sredstev za odpravo
posledic nesreč mora neporabljena sredstva za odpravo posledic nesreč vrniti
tudi:
-       
če se je iztekel rok, za katerega je v odločbi o dodelitvi sredstev
določeno, da se morajo dodeljena sredstva porabiti,
-       
zaradi stečaja ali likvidacije pravne osebe,
-       
če imetnik odločbe o dodelitvi sredstev preneha izvajati svojo
dejavnost.
(6) Če upravičenec do sredstev za odpravo
posledic nesreč sredstva uporabi nenamensko, je dolžan vrniti celotna
nenamensko porabljena sredstva s pripadajočimi zamudnimi obrestmi od dneva, ko
so mu bila sredstva nakazana.
(7) Za nenamensko porabo sredstev za
odpravo posledic nesreč se šteje tudi poraba sredstev za obnovo stvari, pri
kateri niso izpolnjeni predpisani pogoji na področju urejanja prostora in
graditve objekta.
(8) Upravičenec do sredstev za odpravo
posledic nesreč mora neporabljena ali nenamensko uporabljena sredstva vrniti
najpozneje v treh mesecih po tem, ko ga na vrnitev sredstev pozove ministrstvo,
pristojno za naravne vire. Vrnjena sredstva so izredni prihodek državnega
proračuna.
32. člen
(poročanje o porabi sredstev)
(1) Upravičenec do sredstev za odpravo
posledic nesreč, ki so mu bila dodeljena sredstva za odpravo posledic nesreč,
mora predložiti ministrstvu, pristojnemu za naravne vire, zaključno poročilo o
njihovi porabi najkasneje v 12 mesecih od dneva, ko so mu bila skladno z
določbami tega zakona dodeljena.
(2) Upravičenec do sredstev za odpravo
posledic nesreč mora o porabi dodeljenih sredstev poročati ministrstvu,
pristojnemu za naravne vire, na njegovo zahtevo tudi pred iztekom roka iz
prejšnjega odstavka.
2.5 Postopek dodelitve sredstev za odpravo
posledic nesreč
33. člen
(postopek dodelitve sredstev)
(1) Sredstva za odpravo posledic nesreč se
upravičencem do sredstev za odpravo posledic nesreč, razen državnim organom,
dodelijo na podlagi vloge, ki jo morajo predložiti ministrstvu, pristojnemu za
naravne vire, v roku iz programa odprave posledic nesreče, ki pa ne sme biti
daljši od 12 mesecev.
(2) Ministrstvo, pristojno za naravne vire,
po sprejemu programa odprave posledic nesreče na vladi obvesti upravičence do
sredstev za odpravo posledic nesreč o roku, v katerem morajo predložiti vloge
za dodelitev sredstev za odpravo posledic nesreč.
(3) Ministrstvo, pristojno za naravne vire,
pripravi predlog o višini potrebnih sredstev za obnovo stvari in ga predloži
komisiji za odpravo posledic nesreč, če je vloga upravičenca popolna in
utemeljena in je predlog obnove stvari v skladu s programom odprave posledic
nesreče.
(4) Predlog za dodelitev sredstev za
odpravo posledic nesreč posameznemu upravičencu predloži vladi v obravnavo in
sprejem ministrstvo, pristojno za naravne vire, po predhodni potrditvi komisije
za odpravo posledic nesreč.
(5) Minister, pristojen za naravne vire,
določi vsebino in obliko vloge upravičencev za dodelitev sredstev za izvajanje
obnove na stvareh po tem zakonu.
3. ODPRAVA POSLEDIC ŠKODE V KMETIJSTVU
3.1 Viri sredstev in odločitev o njihovi
uporabi
34. člen
(viri sredstev)
(1) Sredstva za odpravo posledic škode v
kmetijstvu se zagotovijo za vsako koledarsko leto v državnem proračunu.
(2) Višina sredstev za odpravo posledic
škode v kmetijstvu se določi v državnem proračunu za posamezni pojav škode v
kmetijstvu za vsako proračunsko leto posebej na podlagi ocene o potrebnih
sredstvih za odpravo posledic iz programa odprave posledic škode v kmetijstvu.
(3) Če je program odprave posledic škode v
kmetijstvu sprejet v letu nastanka škode, se za to proračunsko leto zagotovijo
sredstva za izvedbo ukrepov odprave posledic škode v kmetijstvu v okviru
sredstev državne proračunske rezerve.
(4) Za posamezni pojav škode v kmetijstvu,
za katerega je vlada odločila o uporabi sredstev za odpravo njegovih posledic v
septembru ali kasneje, se v prvem proračunskem letu po letu, v katerem je
nastala škoda, zagotovijo sredstva za izvajanje ukrepov odprave posledic škode
v okviru sredstev državne proračunske rezerve.
(5) Ne glede na drugi odstavek tega člena
višino sredstev iz proračunske rezerve za odpravo posledic škode v kmetijstvu,
ki se dodelijo v skladu z Uredbo 1408/2013/EU oziroma točko (b) drugega
odstavka ali točko (c) tretjega odstavka 107. člena Pogodbe o delovanju
Evropske unije, določi vlada na podlagi ocene neposredne škode in ocene o
potrebnih sredstvih za odpravo posledic v skladu z a44.a členom tega
zakona.
35. člen
(odločitev o uporabi sredstev za odpravo
posledic škode v kmetijstvu)
(1) Vlada odloči o uporabi sredstev za
odpravo posledic škode v kmetijstvu na podlagi ocene neposredne škode v
kmetijstvu in predloga za odpravo posledic škode v kmetijstvu.
(2) Oceno neposredne škode v kmetijstvu in
predlog za odpravo posledic škode v kmetijstvu iz prejšnjega odstavka predloži
vladi v obravnavo ministrstvo, pristojno za varstvo pred naravnimi in drugimi
nesrečami, izdela pa ju državna komisija za ocenjevanje škode, ustanovljena v
skladu s predpisi, ki urejajo varstvo pred naravnimi nesrečami in drugimi
nesrečami. Predlog za odpravo posledic škode v kmetijstvu obsega okvirne
predloge možnih ukrepov, na podlagi katerih se izdela program odprave posledic
škode v kmetijstvu.
(3) Vlada mora pri odločanju o uporabi
sredstev za odpravo posledic škode v kmetijstvu upoštevati naslednja merila:
-       
sredstva za odpravo posledic škode v kmetijstvu se lahko uporabijo za
odpravo posledic neugodnih vremenskih razmer, če je ocena neposredne škode v kmetijstvu
na vseh kmetijskih pridelkih, pri katerih ocena neposredne škode presega 30%
običajne letne kmetijske proizvodnje, večja od 0,3 promila načrtovanih
prihodkov državnega proračuna,
-       
če nastane škoda v kmetijstvu na istem kmetijskem pridelku zaporedoma
zaradi pojava enakih ali različnih neugodnih vremenskih razmer v vegetacijskem
obdobju kmetijske rastline ali v obdobju pridelave kmetijskega pridelka v
tekočem letu, se za neposredno škodo na tem kmetijskem pridelku šteje ocena
neposredne škode, pridobljena na podlagi ocenjevanja škode v kmetijstvu pred
spravilom tega kmetijskega pridelka.
(4) Ministrstvo, pristojno za varstvo pred
naravnimi in drugimi nesrečami, mora vladi v obravnavo predložiti oceno
neposredne škode v kmetijstvu najpozneje v dveh mesecih po običajnem spravilu
letine za tiste kmetijske pridelke, katerih proizvodnja je zmanjšana zaradi
neugodnih vremenskih razmer na posameznih območjih njegove proizvodnje za več
kot 30% običajne letne kmetijske proizvodnje.
(5) K oceni neposredne škode v kmetijstvu
iz prejšnjega odstavka je treba priložiti tudi stroške ocenjevanja škode, o
pokritju katerih odloči vlada ob sprejemu odločitve o uporabi sredstev za
odpravo posledic škode v kmetijstvu.
36. člen
(program odprave posledic škode v
kmetijstvu)
(1) Program odprave posledic škode v
kmetijstvu sprejme vlada. V obravnavo ji ga predloži ministrstvo, pristojno za
kmetijstvo in gozdarstvo, če ga potrdi komisija za odpravo posledic škode v
kmetijstvu in k njemu da soglasje ministrstvo, pristojno za finance.
(2) Program odprave posledic škode v
kmetijstvu mora biti sprejet najpozneje v treh mesecih po tem, ko je vlada
potrdila škodo, sredstva za odpravo posledic škode v kmetijstvu pa morajo biti
v celoti izplačana upravičencem najpozneje v dveh letih po nastanku škode.
37. člen
(vsebina programa odprave posledic škode v
kmetijstvu)
(1) S programom odprave posledic škode v
kmetijstvu se določijo:
-       
kmetijski pridelki, katerih proizvodnja je zaradi naravne nesreče, za
katero ni omogočena pridobitev državne pomoči v obliki sofinanciranja
zavarovalne premije za zavarovanje kmetijske proizvodnje, zmanjšana za vsaj
30 % običajne letne kmetijske proizvodnje, ali kmetijski pridelki, katerih
proizvodnja je zaradi naravne nesreče, za katero je omogočena pridobitev državne
pomoči v obliki sofinanciranja zavarovalne premije za zavarovanje kmetijske
proizvodnje, zmanjšana za 80 % ali več običajne letne kmetijske
proizvodnje,
-       
občine, kjer je nastala škoda v kmetijstvu,
-       
kmetijstva gospodarstva, ki so upravičena do sredstev za odpravo
posledic škode v kmetijstvu,
-       
ocena o potrebnih sredstvih za odpravo posledic škode v kmetijstvu in
-       
način izplačila sredstev za odpravo posledic škode v kmetijstvu
upravičencem.
(2) Izvajanje nalog iz prejšnjega odstavka
se financira v breme sredstev za odpravo posledic škode v kmetijstvu.
(3) Če odprava posledic škode v kmetijstvu
traja več proračunskih let, morajo biti v programu odprave posledic škode v
kmetijstvu določene tudi obvezne vsebine letnih programov ter roki, v katerih
jih mora ministrstvo, pristojno za kmetijstvo, predložiti vladi v sprejem. Z
letnim programom odprave posledic škode v kmetijstvu se za posamezno
proračunsko leto podrobneje določijo predvsem upravičenci do sredstev za
odpravo posledic škode v kmetijstvu ter sredstva za odpravo posledic škode v
kmetijstvu.
38. člen
(financiranje odprave posledic škode v
kmetijstvu)
(1) Če so skladno s programom odprave
posledic škode v kmetijstvu sredstva za izvajanje ukrepov iz programa odprave
posledic škode v kmetijstvu zagotovljena v okviru sredstev državne proračunske
rezerve, opravlja izplačila za škodo v kmetijstvu ministrstvo, pristojno za
finance, na podlagi dokumentacije, ki jo predloži ministrstvo, pristojno za
kmetijstvo.
(2) Sredstva za izvajanje programa odprave
posledic škode v kmetijstvu v proračunskem letu, v katerem se za odpravo škode
v kmetijstvu ne zagotavljajo sredstva proračunske rezerve skladno s 34. členom
tega zakona, zagotavlja v okviru svojih finančnih načrtov ministrstvo,
pristojno za kmetijstvo.
(3) Sredstva za izvajanje ukrepov iz
programa odprave posledic škode na kmetijskih zemljiščih v lasti občine se za
posamezno proračunsko leto dodelijo občini, če je občina za namene, določene s
predpisi na področju javnih financ, porabila svoja sredstva proračunske rezerve
v višini 1,5% prihodkov proračuna v proračunskem letu, v katerem se izvajajo
ukrepi za odpravo posledic škode v kmetijstvu na njenih zemljiščih.
(4) Če je občina v tekočem letu svoja
sredstva proračunske rezerve že porabila skladno z nameni iz predpisov na
področju javnih financ, se ji za odpravo posledic škode v kmetijstvu na njenih
zemljiščih dodelijo sredstva državnega proračuna ne glede na pogoj v zvezi z
uporabo sredstev proračunske rezerve iz prejšnjega odstavka.
3.2 Upravičenci do sredstev za odpravo
posledic škode v kmetijstvu
39. člen
(upravičenci do sredstev)
(1) Sredstva za odpravo posledic škode v
kmetijstvu se lahko dodelijo fizični ali pravni osebi, ki na ozemlju Republike
Slovenije obdeluje kmetijska zemljišča ali proizvaja kmetijske pridelke, če je
v času pojava naravne nesreče kot nosilec kmetijskega gospodarstva vpisana v
register kmetijskih gospodarstev, ki ga vodi ministrstvo, pristojno za
kmetijstvo in gozdarstvo.
(2) Oseba iz prejšnjega odstavka je
upravičena do sredstev za odpravo posledic škode v kmetijstvu:
-       
če ji ni omogočena pridobitev državne pomoči v obliki sofinanciranja
zavarovalne premije za zavarovanje kmetijske proizvodnje in
-       
za tiste kmetijske pridelke, za katere iz ocene neposredne škode sledi,
da je njihova proizvodnja v obdobju ugotavljanja posledic naravne nesreče
manjša od običajne letne kmetijske proizvodnje za vsaj 30 %.
(3) Oseba iz prvega odstavka tega člena je
upravičena do sredstev za odpravo posledic škode v kmetijstvu:
-       
če ji je omogočena pridobitev državne pomoči v obliki sofinanciranja
zavarovalne premije za zavarovanje kmetijske proizvodnje in
-       
za tiste kmetijske pridelke, za katere iz ocene neposredne škode sledi,
da je njihova proizvodnja v obdobju ugotavljanja posledic naravne nesreče
manjša od običajne letne kmetijske proizvodnje za 80 % ali več.
3.3 Višina sredstev, dodeljenih za odpravo
posledic škode v kmetijstvu
40. člen
(višina dodeljenih sredstev)
(1) Upravičencu iz prejšnjega člena se za
odpravo posledic škode v kmetijstvu za posamezni kmetijski pridelek dodelijo
sredstva v višini do največ:
-       
40 % ocene neposredne škode ali za območja z omejenimi možnostmi za
kmetijsko dejavnost do največ 45 % ocene neposredne škode, če škoda v
kmetijstvu nastane zaradi naravne nesreče, za katero na območju Republike Slovenije
ni mogoče skleniti zavarovanja, ki krije najmanj 50 % običajne letne
proizvodnje upravičenca ali dohodka od proizvodnje in statistično najpogostejša
podnebna tveganja, za katera je zagotovljeno zavarovanje;
-       
30 % ocene neposredne škode ali za območja z omejenimi možnostmi za
kmetijsko dejavnost do največ 40 % ocene neposredne škode, če je za
odpravo škode v kmetijstvu mogoče skleniti zavarovanje, ki krije najmanj
50 % povprečne letne proizvodnje upravičenca ali dohodka od proizvodnje in
statistično najpogostejša podnebna tveganja, za katera je zagotovljeno
zavarovanje;
(2) Sredstva, ki se upravičencu dodelijo za
odpravo posledic škode v kmetijstvu, se zmanjšajo za 50 %, razen če
se dodelijo upravičencu, ki je sklenil zavarovanje kmetijske proizvodnje, ki
krije najmanj 50 % njegove letne kmetijske proizvodnje.
(3) Pri določitvi višine sredstev, ki se
jih upravičencu dodeli za odpravo posledic škode v kmetijstvu, je treba
zagotoviti, da za posamezni kmetijski pridelek vsota dodeljenih sredstev za
odpravo posledic škode v kmetijstvu po tem zakonu, kakršnih koli drugih
sredstev iz državnega proračuna za odpravo posledic škode v kmetijstvu,
sredstev občinskih proračunov, ki so dodeljena upravičencu kot neposredno
izplačilo za odpravo posledic škode v kmetijstvu, in izplačil zavarovalnih
zneskov za škodo na kmetijskem pridelku na grafično enoto rabe kmetijskih
zemljišč v skladu z zakonom, ki ureja kmetijstvo (v nadaljnjem besedilu: GERK),
ne presega 80 %, na območju z omejenimi možnostmi za kmetijsko dejavnost
pa ne presega 90 % zmanjšanja vrednosti kmetijske proizvodnje.
(4) Zmanjšanje vrednosti kmetijske
proizvodnje iz prejšnjega odstavka se izračuna v skladu z osmim odstavkom
25. člena oziroma osmim odstavkom 37. člena Uredbe 2022/2472/EU.
(5) Če nastane škoda v kmetijstvu na istem
kmetijskem pridelku zaporedoma zaradi pojava enakih ali različnih naravnih
nesreč, se za neposredno škodo na tem kmetijskem pridelku šteje ocena
neposredne škode v kmetijstvu, izdelana pred spravilom tega kmetijskega
pridelka.
(6) Upravičencu se ne dodelijo sredstva za
odpravo posledic škode v kmetijstvu, če pristojni inšpektor ugotovi, da je
upravičenec proizvajal kmetijski pridelek v letu nastanka škode v nasprotju s
predpisi, ki urejajo varstvo okolja, ali predpisi, ki urejajo varstvo voda,
namenjenih oskrbi s pitno vodo na teh kmetijskih zemljiščih.
(7) Upravičencu se ne dodelijo sredstva za
odpravo posledic suše na območjih iz registra namakalnih sistemov, razen v
primerih, ko zaradi pomanjkanja vode namakanje ni bilo mogoče.
(8) Upravičencu se sredstva ne dodelijo, če
višina dodeljenih sredstev iz programa odprave posledic škode v kmetijstvu na
upravičenca ne presega 100 eurov.
40.a člen
(črtan)
41. člen
(črtan)
3.4 Nosilci izvajanja ukrepov odprave
posledic škode v kmetijstvu
42. člen
(nosilci izvajanja ukrepov odprave
posledic škode v kmetijstvu)
(1) Za izvajanje ukrepov odprave posledic
škode v kmetijstvu so pristojni ministrstvo, pristojno za kmetijstvo, in
komisije za ocenjevanje škode, imenovane v skladu s predpisi, ki urejajo
varstvo pred naravnimi in drugimi nesrečami.
(2) Ministrstvo, pristojno za kmetijstvo,
mora zagotoviti izvajanje vseh nalog iz programa odprave posledic škode v
kmetijstvu, razen tistih, ki jih izvajajo komisije za ocenjevanje škode iz
prejšnjega odstavka.
(3) Komisije iz prvega odstavka tega člena
morajo:
-       
določiti vrsto, čas in geografska območja nastanka tistih neugodnih
vremenskih razmer, zaradi katerih obstoji možnost, da bo škoda v kmetijstvu,
ocenjena pred spravilom tega kmetijskega pridelka, presegla 30% običajne letne
kmetijske proizvodnje,
-       
za neugodne vremenske razmere iz prejšnje alinee od ministrstva,
pristojnega za okolje, pridobiti meteorološko poročilo,
-       
ob spravilu posameznih kmetijskih pridelkov na geografskih območjih iz
prve alinee tega odstavka obvestiti upravičence o možnosti prijave škode v
kmetijstvu na obrazcu, ki se uporablja tudi za vlogo za pridobitev državne
pomoči,
-       
organizirati izdelavo ocene neposredne škode v kmetijstvu po posameznih
upravičencih za tiste kmetijske pridelke, za katere škoda v kmetijski
proizvodnji zaradi neugodnih vremenskih razmer presega 30% običajne letne
kmetijske proizvodnje,
-       
odposlati izpolnjene obrazce o prijavi škode v kmetijstvu in ocene
neposredne škode v kmetijstvu ministrstvu, pristojnemu za kmetijstvo, v roku,
ki ga določi vlada ob obravnavi poročila o oceni neposredne škode v kmetijstvu
in odločitvi o uporabi sredstev državnega proračuna za odpravo posledic škode v
kmetijstvu.
(4) Geografsko območje nastanka neugodnih
vremenskih razmer iz prve alinee prejšnjega odstavka ugotovi regijska ali
državna komisija za ocenjevanje škode na podlagi meteoroloških, hidroloških
podatkov ali drugih dejstev na prizadetem območju.
3.5 Postopek dodelitve sredstev za odpravo
posledic škode v kmetijstvu in obveznosti upravičencev
43. člen
(postopek dodelitve sredstev in obveznosti
upravičencev)
(1) Sredstva za odpravo posledic škode v
kmetijstvu se upravičencu dodelijo na podlagi podatkov o prijavi škode v
kmetijstvu iz obrazca o prijavi škode iz prejšnjega člena, ki se uporablja za
vlogo za pridobitev državne pomoči.
(2) Ministrstvo, pristojno za kmetijstvo,
predloži komisiji za odpravo posledic škode v kmetijstvu predlog dodelitve
sredstev za odpravo posledic škode v kmetijstvu v potrditev, če je vloga
upravičenca popolna in utemeljena in so podatki o škodi v skladu s podatki iz
programa odprave posledic škode v kmetijstvu.
(3) Predlog za dodelitev sredstev za
odpravo posledic škode v kmetijstvu predloži vladi v obravnavo in sprejem
ministrstvo, pristojno za kmetijstvo, ob predhodni potrditvi komisije za
odpravo posledic škode v kmetijstvu.
(5) Upravičenec do sredstev za odpravo
posledic škode v kmetijstvu mora na obrazec za prijavo škode v kmetijstvu iz
tretje alinee tretjega odstavka prejšnjega člena poleg podatkov o škodi na
kmetijskih pridelkih ter o kmetijskem gospodarstvu, ki ga upravlja, vpisati
tudi podatek o zavarovalnici, pri kateri je zavaroval kmetijsko proizvodnjo,
ter podatek o višini sredstev, ki mu jih je dodelila občina kot pomoč za
odpravo posledic škode v kmetijstvu.
3.6 Škoda v kmetijstvu zaradi množičnega
pojava rastlinskih škodljivih organizmov ali bolezni živali
44. člen
(rastlinski škodljivi organizmi in bolezni
živali)
(1) Določbe o odpravi posledic škode v
kmetijstvu zaradi naravnih nesreč po tem zakonu se smiselno uporabljajo tudi za
odpravo posledic množičnega pojava rastlinskih škodljivih organizmov ali
bolezni živali, za katere se izvajajo programi preprečevanja ali
izkoreninjenja, in jih določi vlada na predlog ministra, pristojnega za
kmetijstvo.
(2) Geografsko zaokrožena območja so v
primeru iz prejšnjega odstavka območja občin, kjer so zaradi obsega pojava rastlinskih
škodljivih organizmov ali bolezni živali in njenih posledic v kmetijski
proizvodnji osebe iz 39. člena tega zakona upravičene do sredstev za odpravo
posledic škode v kmetijstvu.
(3) Za določitev višine sredstev, ki jih
pridobi posamezni upravičenec za odpravo posledic množičnega pojava rastlinskih
škodljivih organizmov ali bolezni živali, se uporabljajo določbe 10. člena
Uredbe 1857/2006/ES.
(4) Vlada v programu odprave posledic škode
v kmetijstvu podrobneje določi primere, v katerih so nosilci kmetijskih
gospodarstev zaradi odprave posledic množičnega pojava rastlinskih škodljivih
organizmov ali bolezni živali upravičeni do sredstev po tem zakonu.
3.7 Pomoč najbolj prizadetim kmetijskim
gospodarstvom, dejavnim v kmetijski proizvodnji, v skladu z Uredbo 1408/2013/EU
oziroma točko (b) drugega odstavka ali točko (c) tretjega ostavka
107. člena Pogodbe o delovanju Evropske unije
a44.a člen
(pomoč v skladu z Uredbo 1408/2013/EU)
(1) Upravičenci do pomoči za odpravo
posledic škode v kmetijstvu zaradi naravne nesreče v skladu z Uredbo
1408/2013/EU oziroma točko (b) drugega odstavka ali točko (c) tretjega odstavka
107. člena Pogodbe o delovanju Evropske unije (prečiščena različica, UL C
št. 202 z dne 7. 6. 2016, str. 47), zadnjič spremenjene s
Sklepom Sveta (EU) 2019/1255 z dne 18. julija 2019 o spremembi Protokola
št. 5 o Statutu Evropske investicijske banke (UL L št. 196 z dne
24. 7. 2019, str. 1), so osebe iz prvega odstavka 39. člena tega
zakona:
-       
za tiste kmetijske pridelke na GERK, za katere iz ocene neposredne škode
sledi, da so 100 % poškodovani,
-       
za vsa uničena ali drugače v celoti izgubljena proizvodna sredstva, in
sicer trajne nasade in plemensko živino.
(2) Upravičencu iz prejšnjega odstavka se
za odpravo posledic škode v kmetijstvu za posamezni kmetijski pridelek dodelijo
sredstva v višini do največ 30 % ocene neposredne škode.
(3) Pri določitvi višine sredstev, ki se
jih upravičencu dodeli za odpravo posledic škode v kmetijstvu, je treba
zagotoviti, da za posamezni kmetijski pridelek vsota dodeljenih sredstev za
odpravo posledic škode v kmetijstvu v skladu s tem členom, kakršnih koli drugih
sredstev iz državnega proračuna za odpravo posledic škode v kmetijstvu,
sredstev občinskih proračunov, ki so dodeljena upravičencu kot neposredno
izplačilo za odpravo posledic škode v kmetijstvu, in izplačil zavarovalnih
zneskov za škodo na kmetijskem pridelku na GERK ne presega ocene neposredne škode.
(4) Vlada za dodelitev pomoči iz tega člena
podrobneje določi pogoje, način izračuna in postopek.
(5) Upravičencu se sredstva ne dodelijo, če
višina dodeljenih sredstev iz tega člena na upravičenca ne presega
100 eurov.
(6) Za ukrep po tem členu se ne uporablja
zadnji stavek drugega odstavka 35. člena tega zakona.
3.a ODPRAVA POSLEDIC ŠKODE V GOSPODARSTVU
3.a.1 Viri sredstev in odločitev o njihovi
uporabi
44.a člen
(viri sredstev)
(1) Sredstva za odpravo posledic škode v
gospodarstvu se zagotovijo za vsako koledarsko leto v državnem proračunu.
(2) Višina sredstev za odpravo posledic
škode v gospodarstvu se določi v državnem proračunu za posamezni pojav škode v
gospodarstvu za vsako proračunsko leto posebej na podlagi ocene o potrebnih
sredstvih za odpravo posledic iz programa odprave posledic škode v
gospodarstvu.
(3) Če je program odprave posledic škode v
gospodarstvu sprejet v letu nastanka škode, se za to proračunsko leto
zagotovijo sredstva za izvedbo ukrepov odprave posledic škode v gospodarstvu v okviru
sredstev državne proračunske rezerve.
(4) Za posamezni pojav škode v
gospodarstvu, za katerega je vlada odločila o uporabi sredstev za odpravo
njegovih posledic v septembru ali pozneje, se v prvem proračunskem letu po
letu, v katerem je nastala škoda, zagotovijo sredstva za izvajanje ukrepov
odprave posledic škode v okviru sredstev državne proračunske rezerve.
44.b člen
(odločitev o uporabi sredstev za odpravo
posledic nesreč)
(1) Vlada odloči o uporabi sredstev za
odpravo posledic škode v gospodarstvu na podlagi ocene škode v gospodarstvu in
predloga za odpravo posledic škode v gospodarstvu.
(2) Oceno škode v gospodarstvu na podlagi
metodologije, ki jo prepiše vlada, in predlog za odpravo posledic škode v
gospodarstvu iz prejšnjega odstavka izdela ministrstvo, pristojno za
gospodarstvo. Oceno škode mora predhodno potrditi državna komisija za
ocenjevanje škode, ustanovljena v skladu s predpisi o varstvu pred naravnimi in
drugimi nesrečami, nato pa jo vladi predloži v dokončno potrditev ministrstvo,
pristojno za varstvo pred naravnimi in drugimi nesrečami.
(3) Vlada mora pri odločanju o uporabi
sredstev za odpravo posledic nesreč v gospodarstvu upoštevati, da se sredstva
državnega proračuna lahko uporabijo za odpravo posledic naravne nesreče, za
katero je ocena škode na stvareh oziroma škoda v gospodarstvu večja od 0,3
promila načrtovanih prihodkov državnega proračuna.
(4) Ministrstvo, pristojno za varstvo pred
naravnimi in drugimi nesrečami, mora vladi predložiti v obravnavo oceno škode v
gospodarstvu najpozneje dva meseca po koncu intervencijskih ukrepov,
opravljenih v skladu s predpisi, ki urejajo varstvo pred naravnimi in drugimi
nesrečami.
44.c člen
(program odprave posledic škode v
gospodarstvu)
(1) Program odprave posledic škode v
gospodarstvu sprejme vlada. V obravnavo ji ga predloži ministrstvo, pristojno
za gospodarstvo, če ga prej potrdi komisija za odpravo posledic škode v
gospodarstvu in k njemu da soglasje ministrstvo, pristojno za finance.
(2) Najpozneje tri mesece po tem, ko vlada
odloči o posameznem pojavu škode v gospodarstvu, da se za odpravo posledic
uporabijo sredstva za odpravo posledic škode v gospodarstvu po tem zakonu,
ministrstvo, pristojno za gospodarstvo, predloži vladi v obravnavo program
odprave posledic škode v gospodarstvu.
44.č člen
(vsebina programa odprave posledic škode v
gospodarstvu)
(1) S programom odprave posledic škode v
gospodarstvu se določijo ukrepi za odpravo škode v gospodarstvu, zlasti pa se
določi:
-       
vrsta in višina škode,
-       
predvidena poraba sredstev v posameznih proračunskih letih,
-       
občine, kjer je nastala škoda v gospodarstvu,
-       
ocena števila upravičencev do sredstev za odpravo posledic škode v
gospodarstvu,
-       
ocena potrebnih sredstev za odpravo posledic škode v gospodarstvu,
-       
obrazci za vloge upravičencev,
-       
način izplačila sredstev za odpravo posledic škode v gospodarstvu.
(2) Če izvajanje ukrepov odprave posledic
škode v gospodarstvu traja več proračunskih let, morajo biti v programu odprave
posledic škode v gospodarstvu določene tudi obvezne vsebine letnih programih
odprave posledic škode ter roki, v katerih jih mora ministrstvo, pristojno za
gospodarstvo, predložiti vladi v sprejetje. Z letnim programom odprave posledic
škode v gospodarstvu se za posamezno proračunsko leto podrobneje določi višina
sredstev, ki so predvidena za njihovo izvedbo.
44.d člen
(financiranje izvajanja programa odprave
posledic škode v gospodarstvu)
(1) Če so sredstva za izvajanje ukrepov iz
programa odprave posledic škode v gospodarstvu zagotovljena v okviru sredstev
proračunske rezerve, opravlja izplačila za izvedbo ukrepov ministrstvo,
pristojno za finance, na podlagi dokumentacije, ki jo predloži ministrstvo,
pristojno za gospodarstvo.
(2) Za zakonito uporabo sredstev
proračunske rezerve je odgovorno ministrstvo, pristojno za gospodarstvo.
(3) Sredstva za izvajanje programa odprave
posledic škode v gospodarstvu v proračunskem letu, v katerem se za odpravo
posledic škode v gospodarstvu ne zagotavljajo sredstva proračunske rezerve
skladno s 44.a členom tega zakona, zagotavlja ministrstvo, pristojno za
gospodarstvo.
3.a.2 Upravičenci do sredstev za odpravo
škode v gospodarstvu
44.e člen
(upravičenci do sredstev za odpravo
posledic škode v gospodarstvu)
Upravičenci do sredstev za odpravo posledic
škode v gospodarstvu so gospodarske družbe, podjetniki, posamezniki, zavodi in
zadruge s sedežem v Republiki Sloveniji.
3.a.3 Višina sredstev, dodeljenih za odpravo
posledic škode v gospodarstvu
44.f člen
(višina sredstev)
(1) Upravičencu se lahko dodelijo sredstva
za odpravo posledic škode v gospodarstvu največ v višini 50%, pri škodi na strojih
in drugi opremi ter za škodo, nastalo zaradi uničenja zalog in izpada prihodka,
ki so bili zavarovani proti naravni nesreči, kakršno je utrpel upravičenec, pa
največ v višini 60% škode, ki jo potrdi komisija za odpravo posledic škode v
gospodarstvu.
(2) Vlada z uredbo podrobneje določi način
izračuna višine sredstev za odpravo posledic škode v gospodarstvu, pri čemer
upošteva, da je višina dodeljenih sredstev premo sorazmerna oceni škode v
gospodarstvu.
3.a.4 Postopek dodelitve sredstev za odpravo
posledic škode v gospodarstvu
44.g člen
(postopek dodelitve sredstev)
(1) Sredstva za odpravo posledic škode v
gospodarstvu se upravičencem do sredstev za odpravo posledic nesreč dodelijo na
podlagi vloge, ki jo morajo predložiti ministrstvu, pristojnemu za gospodarstvo,
v roku, določenem v programu odprave posledic škode v gospodarstvu, ta pa ne
sme biti daljši od 12 mesecev.
(2) Ministrstvo, pristojno za gospodarstvo,
po sprejetju programa odprave posledic škode v gospodarstvu obvesti upravičence
do sredstev za odpravo posledic škode o roku, v katerem morajo predložiti vloge
za dodelitev sredstev za odpravo posledic nastale škode.
(3) Ministrstvo, pristojno za gospodarstvo,
pripravi predlog višine potrebnih sredstev za povračilo škode in ga, če je
vloga upravičenca popolna in utemeljena in je predlog povrnitve škode v
gospodarstvu skladen s programom odprave posledic škode v gospodarstvu,
predloži v sprejetje komisiji za odpravo posledic škode v gospodarstvu.
(4) Minister, pristojen za gospodarstvo,
določi vsebino in obliko obrazca za prijavo škode v gospodarstvu po tem zakonu.
44.h člen
(finančni inženiring za odpravo posledic
naravnih nesreč)
(1) Ne glede na peti odstavek 106.f člena
Zakona o javnih financah (Uradni list RS, št. 11/11 – uradno prečiščeno
besedilo, 14/13 – popr., 101/13, 55/15 – ZFisP, 96/15 – ZIPRS1617, 13/18,
195/20 – odl. US, 18/23 – ZDU-1O in 76/23; v nadaljnjem besedilu: ZJF) je
finančni inženiring tudi ukrep, s katerim država odpravlja posledice naravnih
nesreč.
(2) Finančni inženiring po tem zakonu ima
lahko obliko kreditov ali garancij, ki so namenjeni odpravi posledic naravne
nesreče. Višina kredita ali garancije ne sme biti višja od škode, potrjene s
strani pooblaščenega cenilca, in se lahko dodeli le za tisti del škode, ki ni
predmet nadomestila škode po drugih ukrepih.
(3) Posojilni sklad je lahko oblikovan do
višine 100 milijonov eurov za odpravo posamezne naravne nesreče, delež vplačil
države pa ne sme presegati 30 %. Ministrstvo, pristojno za gospodarstvo,
določi višino vplačanega deleža države na podlagi izdelane ocene tveganj in
absorpcijske sposobnosti potencialnih prejemnikov pomoči. Prva izguba se krije
v breme teh sredstev. Sredstva tega sklada morajo biti porabljena v roku dveh
let od ustanovitve. Sredstva se štejejo za porabljena, ko je financiranje
končnemu prejemniku odobreno s sklepom izvajalca ukrepa finančnega inženiringa.
Neporabljena sredstva se po izteku roka za porabo vrnejo v proračun. V primeru,
ko porabljena sredstva niso črpana s strani končnih prejemnikov, se ta sredstva
vrnejo v proračun v roku enega leta od dne, ko črpanje teh sredstev s strani
končnih prejemnikov ni bilo več mogoče. Ukrep ob ustanovitvi predvidi enkratno
porabo sredstev.
(4) Garancijska shema po tem zakonu ne sme
presegati 100 milijonov eurov. Posamezni upravičenec lahko prejme garancijo, če
iz dokumentacije izhaja finančna sposobnost posojilojemalca za vračilo
posojila. Garancijska shema je na voljo do porabe sredstev oziroma do dveh let
po oblikovanju garancijske
sheme. Sredstva se štejejo za porabljena, ko je
financiranje končnemu prejemniku odobreno s sklepom posojilodajalca.
Neporabljena sredstva se po izteku roka za porabo vrnejo v proračun. V primeru,
ko porabljena sredstva niso črpana s strani končnih prejemnikov, se delež
sredstev garancije, ki odpade na ta sredstva, vrnejo v proračun v roku enega
leta od dne, ko črpanje teh sredstev s strani končnih prejemnikov ni bilo več
mogoče. Morebitni donosi iz upravljanja sredstev garancijske
sheme finančna institucija iz četrtega odstavka 106.f člena ZJF pripiše
vrednosti garancijske sheme. Ukrep ob ustanovitvi predvidi
enkratno porabo sredstev.
(5) Za oblikovanje instrumentov finančnega
inženiringa ministrstvo, pristojno za gospodarstvo, pripravi načrt izvajanja
finančnih instrumentov ter ključne elemente finančnega inženiringa v skladu z
drugim odstavkom 106.j člena ZJF.
(6) Prejemniki pomoči so upravičenci iz
44.e člena tega zakona, nosilci kmetijskih gospodarstev v skladu z zakonom, ki
ureja kmetijstvo, in koncesionarji v skladu z zakonom, ki ureja sladkovodno
ribištvo, ki pred naravno nesrečo niso bili v težavah po pravilih o državnih
pomočeh in izkazujejo finančno sposobnost vračila posojil.
(7) Za pridobitev kredita ali garancije po
tem zakonu morajo prejemniki pomoči iz prejšnjega odstavka predložiti dokazila
o višini škode, ki je posledica naravne nesreče. Za dokazilo iz prejšnjega
stavka zadošča zapisnik o oceni škode, potrjen s strani pooblaščenega cenilca,
oziroma druga dokazila, ki jih v pogodbi o izvajanju ukrepa finančnega
inženiringa dogovorita Republika Slovenija in izvajalec ukrepa.
(8) Ukrep finančnega inženiringa se lahko
izvaja v skladu s 50. členom Uredbe Komisije (EU) št. 651/2014 z dne
17. junija 2014 o razglasitvi nekaterih vrst pomoči za združljive z
notranjim trgom pri uporabi členov 107 in 108 Pogodbe (UL L št. 187,
str. 1, z dne 26. 6. 2014), zadnjič spremenjene z Uredbo Komisije
(EU) 2023/1315 z dne 23. junija 2023 o spremembi Uredbe (EU)
št. 651/2014 o razglasitvi nekaterih vrst pomoči za združljive z notranjim
trgom pri uporabi členov 107 in 108 Pogodbe ter Uredbe (EU) 2022/2473 o
razglasitvi nekaterih vrst pomoči za podjetja, ki se ukvarjajo s proizvodnjo,
predelavo in trženjem ribiških proizvodov in proizvodov iz akvakulture, za
združljive z notranjim trgom z uporabo členov 107 in 108 Pogodbe (UL L
št. 167 z dne 30. 6. 2023, str. 1; v nadaljnjem besedilu: Uredba
651/2014/EU), Uredbo 2022/2472/EU, Uredbo Komisije (EU) 2022/2473 z dne
14. decembra 2022 o razglasitvi nekaterih vrst pomoči za podjetja, ki se
ukvarjajo s proizvodnjo, predelavo in trženjem ribiških proizvodov in
proizvodov iz akvakulture, za združljive z notranjim trgom z uporabo členov 107
in 108 Pogodbe o delovanju Evropske unije (UL L št. 327 z dne 21. 12.
2022, str. 82), ali po pravilu de minimis.
(9) Pri odločanju o višini kredita ali
garancije za odpravo posledic naravnih nesreč je treba zagotoviti, da vsota
sredstev, dodeljenih po tem zakonu, in sredstev, dodeljenih kot izplačilo
zavarovalnega zneska, ter sredstev, dodeljenih iz državnega proračuna in občinskih
proračunov, ni večja od dejanske škode.
(10) Če pristojni organ ugotovi, da škoda
ni bila pravilno ocenjena ali je upravičenec prejel pomoč po tem zakonu v
nasprotju s prejšnjim odstavkom, upravičencu določi rok za vračilo prekomerno
prejete pomoči. Po poteku roka za vračilo prekomerno prejete pomoči in do
vračila se upravičencu obračunavajo zakonske zamudne obresti po zakonu, ki
ureja predpisano obrestno mero zamudnih obresti.
4. ODLOČBA O DODELITVI SREDSTEV
45. člen
(izdaja in vsebina odločbe o dodelitvi
sredstev)
(1) O dodelitvi sredstev za odpravo
posledic nesreč v upravnem postopku odloča ministrstvo, pristojno za naravne
vire, o dodelitvi sredstev za odpravo škode v kmetijstvu ministrstvo, pristojno
za kmetijstvo, o dodelitvi sredstev za odpravo škode v gospodarstvu pa ministrstvo,
pristojno za gospodarstvo.
(2) Odločba mora poleg sestavin, ki jih
določa zakon, ki ureja upravni postopek, vsebovati tudi:
-       
podatke o upravičencu,
-       
natančen opis razloga oziroma namena za dodelitev sredstev državnega proračuna,
-       
obrazložitev izračuna višine dodeljenih sredstev državnega proračuna,
-       
rok, v katerem se lahko začne uporaba dodeljenih sredstev,
-       
rok, v katerem se morajo uporabiti dodeljena sredstva,
-       
obveznosti v zvezi s poročanjem o porabi sredstev, če gre za odpravo
posledic naravne nesreče na stvareh, in
-       
način izplačila sredstev.
46. člen
(podaljšanje roka za uporabo dodeljenih
sredstev za odpravo posledic nesreč)
(1) Čas, v katerem se morajo uporabiti
dodeljena sredstva za odpravo posledic nesreč, je največ 12 mesecev po roku, v
katerem je v odločbi o dodelitvi sredstev dovoljen začetek uporabe dodeljenih
sredstev.
(2) Čas uporabe sredstev za odpravo
posledic nesreč se lahko na podlagi vloge upravičenca podaljša za največ 12
mesecev, če gre za upravičene razloge.
(3) Za postopek podaljšanja roka, v katerem
se morajo uporabiti dodeljena sredstva za odpravo posledic nesreč, se smiselno
uporabljajo določbe, ki so s tem zakonom določene za dodelitev sredstev za
odpravo posledic nesreč.
46.a člen
(izdaja in vročanje odločbe o dodelitvi
sredstev za odpravo škode v kmetijstvu in gospodarstvu ter nadzor in vračilo
pomoči)
(1) Za izdajo in vročitev odločbe o
dodelitvi sredstev za odpravo škode v kmetijstvu se uporablja postopek iz 36.č
in 37. člena Zakona o kmetijstvu (Uradni list RS, št. 45/08, 57/12,
90/12 – ZdZPVHVVR, 26/14, 32/15, 27/17, 22/18, 86/21 – odl. US, 123/21, 44/22,
130/22 – ZPOmK-2, 18/23 in 78/23).
(2) Če pristojni organ ugotovi, da škoda ni
bila pravilno ocenjena ali je upravičenec prejel pomoč po tem zakonu v
nasprotju z desetim odstavkom 5. člena tega zakona, v odločbi določi rok
za vračilo prekomerno prejete pomoči. Po poteku roka za vračilo prekomerno
prejete pomoči in do vračila se upravičencu obračunavajo zakonske zamudne
obresti po zakonu, ki ureja predpisano obrestno mero zamudnih obresti.
(3) Upravičenec, ki je uveljavil pomoč po
tem zakonu, mora, če je pri njem ali pri osebah, ki skupaj z upravičencem
delujejo kot en subjekt s skupnim virom nadzora v smislu tretjega odstavka
3. člena Priloge I k Uredbi 651/2014/EU ali Uredbe 2022/2472/EU, od
uveljavitve tega zakona v letu 2023 oziroma za leto 2023 prišlo do izplačila
dobička, nakupov lastnih delnic ali lastnih poslovnih deležev, izplačil nagrad
poslovodstvu oziroma dela plač za poslovno uspešnost poslovodstvu, o tem
obvestiti pristojni organ najpozneje v dveh mesecih po izplačilu. Prejeta
sredstva mora vrniti v 30 dneh po vročitvi odločbe, ki jo izda pristojni organ,
skupaj z zakonskimi zamudnimi obrestmi po zakonu, ki ureja predpisano obrestno
mero zamudnih obresti, ki tečejo od dneva poteka roka za vračilo prejete pomoči
do dneva vračila.
(4) Nadzor nad izpolnjevanjem obveznosti
vračila prejetih sredstev iz prejšnjega odstavka izvaja pristojni organ. Za
namene izvajanja nadzora iz prejšnjega stavka pristojni organ pridobi podatke o
izplačilu dobička, nakupih lastnih delnic ali lastnih poslovnih deležev,
izplačil nagrad poslovodstvu oziroma dela plač za poslovno uspešnost
poslovodstvu od Finančne uprave Republike Slovenije. Vrsto in obliko ter način
posredovanja podatkov iz tega odstavka določi pristojni organ.
5. ZBIRKE PODATKOV
47. člen
(pridobivanje podatkov iz zbirk osebnih
podatkov)
(1) Pri dodeljevanju sredstev državnega
proračuna in nadzoru nad njihovo uporabo pridobita ministrstvo, pristojno za
naravne vire, ministrstvo, pristojno za varstvo pred naravnimi in drugimi
nesrečami in ministrstvo, pristojno za kmetijstvo, osebne in druge podatke od
upravljalcev naslednjih zbirk:
-       
osebno ime, datum rojstva in stalno ali začasno prebivališče iz centralnega
registra prebivalstva,
-       
osebno ime lastnikov zemljišč iz zemljiškega katastra,
-       
osebno ime lastnikov stavb iz katastra stavb,
-       
lastninsko pravico, zastavno pravico, služnostno pravico, pravico
stvarnega bremena, zakupno, predkupno ali odkupno pravico, prepoved odsvojitve
in obremenitve nepremičnine iz zemljiške knjige,
-       
osebno ime in prebivališče nosilca kmetijskega gospodarstva in osebno
ime družinskih članov nosilca kmetijskega gospodarstva iz registra kmetijskih
gospodarstev,
-       
osebno ime fizične osebe oziroma firma pravne osebe z navedbo
organizacijske oblike in naslov fizične osebe oziroma sedež pravne osebe
pridelovalca grozdja iz registra pridelovalcev grozdja in vina in
-       
osebno ime in prebivališče osebe oziroma firma pravne osebe, ki so ji
bila dodeljena sredstva državnega ali občinskega proračuna v skladu s predpisi,
ki urejajo posredna in neposredna izplačila v kmetijstvu, iz evidenc o
kmetijskih subvencijah državnega in občinskih proračunov.
(2) Upravljavec zbirk iz prejšnjega
odstavka posreduje podatke na zahtevo ministrstva, pristojnega za naravne vire,
ministrstva, pristojnega za varstvo pred naravnimi in drugimi nesrečami, ali
ministrstva, pristojnega za kmetijstvo, brezplačno.
48. člen
(zbirka podatkov o osebah, ki so jim bila
dodeljena sredstva)
(1) Za dodeljevanje sredstev za odpravo
posledic nesreč in sredstev za odpravo posledic škode v kmetijstvu ter v zvezi
z nadzorom nad uporabo dodeljenih sredstev državnega proračuna po tem zakonu se
o osebah, ki so jim bila dodeljena sredstva po tem zakonu, vzpostavi zbirka, ki
jo upravlja za dodelitev sredstev pristojno ministrstvo.
(2) Zbirka iz prejšnjega odstavka vsebuje
naslednje osebne podatke:
-       
osebno ime osebe, ki so ji bila dodeljena sredstva,
-       
osebno ime družinskih članov ali članov kmetijskega gospodarstva osebe
iz prejšnje alinee,
-       
o osebnih dohodkih lastnika stanovanja in dohodkih stanovalcev, če gre
za dodelitev hipotekarnih sredstev iz 28. člena tega zakona,
-       
o lastništvu stvari, ki so predmet obnove po tem zakonu, in
-       
podatke o plačanih tekočih zavarovanjih, ki se nanašajo na stvar,
poškodovano ali uničeno zaradi posledic naravne nesreče, ali na škodo v
kmetijstvu zaradi naravnih nesreč.
(3) Podatki iz prejšnjega odstavka so
podatki iz vloge za dodelitev sredstev.
(4) Podatki iz zbirke iz prvega odstavka
tega člena se hranijo deset let po dodelitvi sredstev državnega proračuna
upravičencem, po izteku tega roka pa se izbrišejo.
(5) S podatki, pridobljenimi po tem členu,
se ravna v skladu z zakonom, ki ureja varstvo osebnih podatkov.
6. NADOMESTITEV OBJEKTOV IN PROSTORSKI AKTI
49. člen
(ogroženo območje)
(1) O nadomestitvi objektov se v programu
odprave posledic naravne nesreče odloči na podlagi določitve ogroženega območja
na vplivnem območju naravne nesreče in predpisanih pogojev ter omejitev za graditev
objektov na takih območjih.
(2) Ogroženo območje na vplivnem območju
poplave sta predvsem poplavno in erozijsko območje, na vplivnem območju
zemeljskega plazu plazljivo območje in na vplivnem območju snežnega plazu
plazovito območje.
(3) Ogroženo območje na vplivnem območju
naravne nesreče določi vlada, pri čemer se uporabljajo za njihovo določanje
merila v skladu s predpisi, ki urejajo upravljanje z vodami.
(4) Vlada v predpisu o določitvi ogroženega
območja na vplivnem območju naravne nesreče razvrsti zemljišča na vplivnem
območju naravne nesreče v razrede po stopnjah ogroženosti in določi glede na
stopnjo ogroženosti zemljišč tudi pogoje za graditev objektov.
(5) Predlog predpisa o določitvi ogroženega
območja na vplivnem območju naravne nesreče pripravi in predloži vladi v
sprejem ministrstvo, pristojno za naravne vire.
(6) Priprava strokovnih podlag in izvedba
raziskav za določitev ogroženega območja na vplivnem območju naravne nesreče se
financira v breme sredstev za odpravo posledic nesreč.
50. člen
(javna korist gradnje gospodarske javne
infrastrukture)
Obnova objektov prometne infrastrukture,
vodne infrastrukture in objektov druge gospodarske javne infrastrukture ter
gradnja novih geotehničnih objektov in drugih novih objektov vodne
infrastrukture zaradi preprečitve širjenja posledic naravne nesreče ali
preprečevanja posledic ponovitve naravne nesreče na vplivnem območju naravne
nesreče, je v javno korist.
51. člen
(zakonska podlaga za objekte lokalnega
pomena)
(1) Zakonska podlaga za nadomestitev
objektov, ki niso objekti gospodarske javne infrastrukture državnega pomena in
jih je treba zaradi ogroženosti ali obnove ali graditve novih objektov vodne
infrastrukture ali državne prometne infrastrukture odstraniti, je izvedbeni
prostorski akt lokalne skupnosti.
(2) Če za gradnje objektov iz prejšnjega
odstavka ni osnove v izvedbenih prostorskih aktih lokalne skupnosti, je treba
sprejeti nov izvedbeni prostorski akt lokalne skupnosti oziroma njegovo
spremembo ali dopolnitev.
(3) Za pripravo izvedbenega prostorskega
akta iz prejšnjega odstavka je odgovorna občina. Ta priprava se financira iz
sredstev za odpravo posledic nesreč, zagotovljenih po tem zakonu.
(4) Izvedbeni prostorski akt oziroma
njegove spremembe in dopolnitve iz drugega odstavka tega člena se sprejmejo po
skrajšanem postopku v skladu s predpisi o urejanju prostora.
(5) Stroški v zvezi s sprejemom izvedbenih
prostorskih aktov lokalne skupnosti iz prejšnjih odstavkov se financirajo v
breme sredstev za odpravo posledic nesreč po tem zakonu.
52. člen
(zakonska podlaga za objekte državnega
pomena)
(1) Zakonska podlaga za obnovo objektov
gospodarske javne infrastrukture državnega pomena so državni prostorski akti v
skladu s predpisi o urejanju prostora.
(2) Če za obnovo gospodarske javne
infrastrukture državnega pomena ali gradnjo novih geotehničnih objektov in
drugih novih objektov vodne infrastrukture ni osnove v aktih iz prejšnjega
odstavka, je treba sprejeti nov državni lokacijski načrt oziroma njegovo
spremembo ali dopolnitev.
53. člen
(pooblaščeni investitor)
(1) Investitor za gradnjo objektov državne
prometne infrastrukture in vodne infrastrukture ali objektov druge gospodarske
javne infrastrukture je država.
(2) Pooblaščeni investitor države za
gradnjo objektov državne prometne infrastrukture je ministrstvo, pristojno za
promet, za objekte vodne infrastrukture pa ministrstvo, pristojno za naravne
vire.
(3) Pooblaščeni investitor opravlja naloge
v zvezi s prostorskim in urbanističnim načrtovanjem, finančnim inženiringom,
pridobivanjem nepremičnin ter pripravlja, organizira in vodi graditev in obnovo
objektov na vplivnem območju naravne nesreče.
54. člen
(razlastitev nepremičnin)
Razlastitev nepremičnin v javno korist
zaradi gradnje gospodarske javne infrastrukture državnega pomena na vplivnem območju
naravne nesreče se izvede na način in po postopku, kot to določajo predpisi o
urejanju prostora.
7. GRADNJA OBJEKTOV
55. člen
(pridobitev gradbenih in uporabnih
dovoljenj)
(1) Za potrebe gradenj, ki se financirajo
ali sofinancirajo iz sredstev za odpravo posledic nesreč, se postopki za
pridobitev gradbenih in uporabnih dovoljenj vodijo ter gradnje izvajajo v
skladu s predpisi, ki urejajo graditev objektov, če ta zakon ne določa drugače.
(2) Šteje se, da je izdaja gradbenih
dovoljenj za objekte oziroma dela, ki so v zvezi z gradnjami, namenjenimi za
odpravo posledic naravnih nesreč, ter izvedba takšnih del, v javno korist.
56. člen
(upravičeni investitor)
Zahtevo za izdajo gradbenih in uporabnih
dovoljenj iz prejšnjega člena vlagajo nosilci izvajanja ukrepov odprave
posledic nesreč iz 30. člena tega zakona lahko pa tudi pravna oziroma fizična
oseba, ki je po določbah tega zakona upravičena za pridobitev sredstev za
odpravo posledic nesreč (v nadaljnjem besedilu: upravičeni investitor).
57. člen
(upravni organ, pristojen za gradbene
zadeve)
Upravni organ, pri katerem se vlagajo
zahteve za izdajo gradbenega dovoljenja za gradnje oziroma dela, ki so v zvezi
z gradnjami iz 55. člena tega zakona, in zahteve za izdajo uporabnega
dovoljenja za takšne objekte, je krajevno pristojna upravna enota.
58. člen
(pridobitev gradbenega dovoljenja)
(1) Šteje se, da objekti, ki so potrebni za
odpravo posledic nesreč po tem zakonu, nimajo vplivov na okolico, razen če so
to objekti, ki so s predpisi, ki urejajo varstvo okolja, opredeljeni kot
objekti, za katere je presoja vplivov na okolje obvezna zaradi emisij energije
ali snovi v okolje.
(2) Ne glede na določbe iz predpisov, ki
urejajo graditev objektov, za spremembo namembnosti, ki jo opredeljuje program
odprave posledic nesreče, gradbeno dovoljenje ni potrebno, ampak zadostuje
lokacijska informacija, iz katere izhaja, da je takšna spremenjena raba v
skladu z izvedbenim prostorskim aktom.
(3) Če upravičeni investitor pravice
graditi na nepremičnini, kjer namerava izvajati gradnjo, še nima vpisane v
zemljiško knjigo, se za takšno dokazilo lahko uporabijo dokazila iz 56. člena
zakona o graditvi objektov (Uradni list RS, št. 110/2002).
59. člen
(postopek izdaje gradbenega dovoljenja)
(1) Stranka v postopku za izdajo gradbenega
dovoljenja za objekt oziroma dela, ki so v zvezi z gradnjo iz 55. člena tega
zakona, je samo upravičeni investitor.
(2) Če kdo med postopkom zahteva vključitev
v postopek in dokazuje, da ima nameravani objekt vplive na okolje, ki segajo na
njegovo nepremičnino, se v nadaljevanju postopka uporabljajo določbe 64. člena
zakona o graditvi objektov (Uradni list RS, št. 110/2002).
60. člen
(ugotavljanje skladnosti z izvedbenim
prostorskim aktom)
(1) Šteje se, da je nameravana gradnja, ki
se financira ali sofinancira za odpravo posledic nesreč, v skladu z izvedbenim
prostorskim aktom, če je na območju, ki se po določbah tega zakona šteje za
območje, ki ga je doletela naravna nesreča in je lokacija takšne gradnje
neposredno dostopna z javne ceste oziroma leži tik ob njej ali pa če izpolnjuje
pogoje, ki so z zakonom, ki ureja graditev objektov, predpisane za nadomestno
gradnjo.
(2) V primeru objektov, ki so v skladu s
prvim odstavkom 58. člena tega zakona opredeljeni kot objekti z vplivi na
okolje, se šteje, da so zahteve o sodelovanju javnosti pred izdajo okolje
varstvenega soglasja v skladu s predpisi, ki urejajo varstvo okolja, izpolnjene
z javno razgrnitvijo tistega izvedbenega prostorskega akta, na katerem območju
naj bi se gradil takšen objekt z namenom odprave posledic naravne nesreče.
61. člen
(oprostitev plačila komunalnega prispevka
in drugih stroškov)
(1) Za gradnjo novih objektov, ki se
financirajo ali sofinancirajo iz sredstev za odpravo posledic nesreč, se ne
plačuje komunalnega prispevka.
(2) Stroški priklopa objektov iz prejšnjega
odstavka na objekte gospodarske javne infrastrukture se ne zaračunavajo.
(3) Neplačani komunalni prispevki iz prvega
odstavka tega člena se štejejo za namensko plačilo lastnih sredstev občine za
izvajanje ukrepov odprave posledic nesreč iz četrtega odstavka 17. člena tega
zakona oziroma za izvajanje geotehničnih ukrepov iz petega odstavka 17. člena
tega zakona.
62. člen
(izvajanje del in gradbeni nadzor)
(1) Pri ureditvi gradbišča in izvajanju
del, ki se financirajo ali sofinancirajo iz sredstev za odpravo posledic
nesreč, se šteje, kot da se takšna gradnja izvaja kot gradnja v lastni režiji v
skladu z določbami 79. člena zakona o graditvi objektov (Uradni list RS, št.
110/2002).
(2) Gradbeni nadzor mora zagotoviti
ustrezen nosilec izvajanja ukrepov odprave posledic nesreč iz 30. člena tega
zakona.
63. člen
(postopek izdaje uporabnega dovoljenja)
(1) V najkrajšem možnem času po končani
gradnji novega objekta, ki se je financirala ali sofinancirala iz sredstev za
odpravo posledic nesreč, oziroma njegovi rekonstrukciji, mora upravičeni
investitor pri upravnem organu, ki je izdal gradbeno dovoljenje, vložiti
zahtevo za izdajo uporabnega dovoljenja.
(2) Zahtevi iz prejšnjega odstavka je treba
priložiti izjavo projektanta in izjavo osebe, ki je opravljala gradbeni nadzor,
da je objekt zgrajen v skladu s predpisi, ter geodetski načrt novega stanja
zemljišča.
(3) Upravni organ iz prvega odstavka tega
člena izda uporabno dovoljenje brez prej opravljenega tehničnega pregleda,
razen če tehnični pregled izrecno ne zahteva nosilec izvajanja ukrepov odprave
posledic naravnih nesreč iz 30. člena tega zakona ali upravičeni investitor. V
takšnem primeru se tehnični pregled opravi v skladu z določbami zakona, ki
ureja graditev objektov.
8. POROČANJE
64. člen
(poročila)
(1) Poročilo o izvedbi programa odprave
posledic nesreče predloži vladi v sprejem ministrstvo, pristojno za naravne
vire.
(2) Poročilo o izvedbi programa odprave
posledic škode v kmetijstvu predloži vladi v sprejem ministrstvo, pristojno za
kmetijstvo.
(3) Poročilo o izvedbi programa odprave
posledic škode v gospodarstvu predloži vladi v sprejetje ministrstvo, pristojno
za gospodarstvo.
(4) Sestavni del poročila o izvedbi
programa odprave posledic nesreče je tudi poročilo komisije za odpravo posledic
nesreč o porabi sredstev za odpravo posledic nesreč, sestavni del poročila o
izvedbi programa odprave posledic škode v kmetijstvu poročilo komisije za
odpravo posledic škode v kmetijstvu o porabi sredstev za odpravo posledic škode
v kmetijstvu, sestavni del poročila o izvedbi programa odprave posledic škode v
gospodarstvu pa je poročilo komisije za odpravo posledic škode v gospodarstvu.
(5) Vlada poroča o porabi sredstev za
odpravo posledic škode na stvareh, škode v kmetijstvu in škode v gospodarstvu
Državnemu zboru Republike Slovenije za vsako proračunsko leto v poročilu, ki ga
vlada predloži ob zaključnem računu proračuna.
9. NADZOR
65. člen
(inšpekcijsko nadzorstvo)
(1) Inšpekcijsko nadzorstvo po tem zakonu
obsega nadzorstvo glede izpolnjevanja pogojev za upravičenost oseb do sredstev
za odpravo posledic nesreč in do sredstev za odpravo škode v kmetijstvu ter
nadzorstvo glede namenske rabe dodeljenih sredstev, če gre za odpravo posledic
naravnih nesreč.
(2) Inšpekcijski nadzor upravičencev do sredstev
za odpravo posledic nesreč izvajajo inšpektorji ministrstva, pristojnega za
naravne vire in prostor, upravičencev do sredstev za odpravo škode v kmetijstvu
pa inšpektorji ministrstva, pristojnega za kmetijstvo.
10. KAZENSKI DOLOČBI
66. člen
(prekršek)
(1) Z globo od 400 do 2.800 eurov se
kaznuje za prekršek odgovorna oseba v državnem organu in občini, če omogoči, da
so sredstva za izvajanje ukrepov uporabljena v nasprotju z določbo prvega
odstavka 31. člena tega zakona.
(2) Z globo od 400 do 1.200 eurov se
kaznuje oseba, ki v vlogi za pridobitev sredstev posreduje lažne podatke z
namenom, da neupravičeno pridobi sredstva za odpravo posledic nesreč, za
odpravo škode v kmetijstvu ali v gospodarstvu,, ter oseba, ki nenamensko
uporabi dodeljena sredstva za odpravo posledic nesreč (33., 43., 31., 44.g
člen).

Zakon o odpravi posledic naravnih nesreč –
ZOPNN (Uradni list RS, št. 75/03) vsebuje naslednje prehodne in končne
določbe:
»11. PREHODNE IN KONČNE DOLOČBE
67. člen
(denarne kazni
za prekrške)
Do 1. januarja 2005 se za prekršek, določen
v prvem odstavku 66. člena tega zakona z denarno kaznijo od 100.000 do 500.000
tolarjev kaznuje odgovorna oseba v državnem organu in občini, z denarno kaznijo
od 10.000 do 150.000 tolarjev pa posameznik, ki stori prekršek iz drugega
odstavka 66. člena tega zakona.
68. člen
(obravnava škod
v kmetijstvu, nastalih pred uveljavitvijo tega zakona)
(1) Do vzpostavitve registra kmetijskih
gospodarstev iz 6. in 39. člena tega zakona se kot dokazilo uporablja posestni
list ali najemna pogodba.
(2) Določbe tega zakona se uporabljajo tudi
za odpravo posledic škode v kmetijstvu, ki so nastale zaradi naravnih nesreč v
letu 2003 pred uveljavitvijo tega zakona.
(3) Za sredstva državnega proračuna iz
tretje alinee četrtega odstavka 40. člena tega zakona se štejejo tudi sredstva,
ki jih je upravičenec pridobil na podlagi javnega razpisa za dodeljevanje
sredstev kot pomoč za nadomestilo škode, ki so jo povzročile naravne nesreče
ali izjemni pojavi (Uradni list RS, št. 51/2003 – uradne objave), če gre za
odpravo posledic škode v kmetijstvu po tem zakonu zaradi iste naravne nesreče.
69. člen
(začetek
veljavnosti zakona)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembi in dopolnitvah Zakona o
odpravi posledic naravnih nesreč – ZOPNN-A (Uradni list RS, št. 98/05) vsebuje naslednjo prehodno in končno
določbo:
»PREHODNA IN KONČNA DOLOČBA
6. člen
Določbe 5. člena tega zakona se uporabljajo
tudi v postopkih dodeljevanja sredstev za odpravo posledic škode v kmetijstvu,
ki se na dan uveljavitve tega zakona še niso dokončali.
7. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
odpravi posledic naravnih nesreč – ZOPNN-B (Uradni list RS, št. 90/07) vsebuje naslednje prehodne in
končne določbe:
»Prehodne in končne določbe
25. člen
(1) Oseba zasebnega prava, ki ni veliko
podjetje, je upravičena do sredstev za odpravo posledic neugodnih vremenskih
razmer, ki nastanejo pred 1. januarjem 2008, tudi če kmetijski gospodarski
objekt ni zavarovan za škodo zaradi neugodnih vremenskih razmer. 
(2) Oseba zasebnega prava, ki ni veliko
podjetje, je upravičena do sredstev za odpravo posledic neugodnih vremenskih
razmer, ki nastanejo po 31. decembru 2007 in pred 1. januarjem 2010, tudi če za
kmetijski gospodarski objekt lastnik izkaže, da mu je zaradi posledic neugodnih
vremenskih razmer priznano izplačilo zavarovanih zneskov za škodo na objektu v
višini, ki ni manjša od 20% ocene neposredne škode na objektu.
26. člen
Za odpravo posledic škode v kmetijstvu je
oseba iz 39. člena Zakona o odpravi posledic naravnih nesreč (Uradni list RS,
št. 114/05 – uradno prečiščeno besedilo) upravičena do sredstev za odpravo
posledic neugodnih vremenskih razmer, ki nastanejo pred 1. januarjem 2008, tudi
če kmetijska proizvodnja ni zavarovana za kmetijsko škodo zaradi neugodnih
vremenskih razmer.
27. člen
Določbe tega zakona se uporabljajo tudi za
naravne nesreče, ki so nastale pred uveljavitvijo tega zakona, če je za njih
program odprave posledic sprejet po uveljavitvi tega zakona.
28. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
odpravi posledic naravnih nesreč – ZOPNN-C (Uradni list RS, št. 102/07) vsebuje naslednje prehodne in
končne določbe:
»PREHODNE IN KONČNE DOLOČBE
13. člen
(1) Določbe tega zakona se uporabljajo tudi
za odpravo posledic škode v gospodarstvu, ki je v letu 2007 nastala zaradi
naravnih nesreč pred uveljavitvijo tega zakona. 
(2) Proračunska sredstva za odpravo
posledic škode na stvareh, v kmetijstvu oziroma v gospodarstvu, ki so na dan
uveljavitve tega zakona še razpoložljiva, ter sredstva državne proračunske
rezerve, se lahko prenesejo v proračunski sklad Odprava posledic nesreč (v
nadaljnjem besedilu: sklad), o čemer odloči vlada s sklepom. 
(3) Sklad, ki se ustanovi za namen odprave
posledic naravnih nesreč do odprave posledic poslednje naravne nesreče, katerih
financiranje bremeni sklad, in ga upravlja ministrstvo, pristojno za finance,
se lahko financira iz: 
-       
proračunskih sredstev, zagotovljenih v proračunu za tekoče leto; 
-       
namenskih prejemkov proračuna, ki so določeni kot namenski prejemki
proračunskega sklada oziroma 
-       
prejemkov od upravljanja s prostimi denarnimi sredstvi proračunskega
sklada. 
(4) O uporabi sredstev sklada za
financiranje odprave posledic vsakokratne naravne nesreče odloči vlada ob
upoštevanju določb tega zakona.
14. člen
(1) Vlada izda uredbo iz drugega odstavka
44.f člena zakona v šestih mesecih po uveljavitvi tega zakona. 
(2) Minister, pristojen za gospodarstvo,
izda predpis iz četrtega odstavka 44.g člena zakona v šestih mesecih po
uveljavitvi tega zakona.
15. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon za uravnoteženje javnih financ – ZUJF
(Uradni list RS, št. 40/12) vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o dopolnitvi Zakona o odpravi posledic
naravnih nesreč – ZOPNN-D (Uradni list RS, št. 17/14) vsebuje naslednjo končno določbo:
»2. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o dopolnitvi Zakona o odpravi posledic
naravnih nesreč – ZOPNN-E (Uradni list RS, št. 163/22) vsebuje naslednje prehodne in
končno določbo:
»PREHODNE IN KONČNA DOLOČBA
2. člen
(1) Nova peta alineja 3. točke
4. člena zakona se uporablja tudi za odpravo posledic požarov v naravnem
okolju, ki so bili povzročeni z naravnimi dejavniki od 1. januarja 2022.
(2) Oceno neposredne škode na stvareh in
oceno škode v gospodarstvu ter predlog za odpravo posledic naravnih nesreč
predloži vladi v obravnavo ministrstvo, pristojno za varstvo pred naravnimi in
drugimi nesrečami, v roku dveh mesecev od uveljavitve tega zakona.
3. člen
Za odpravo posledic požara v naravnem
okolju, povzročenega z naravnimi dejavniki, na trajnih nasadih se smiselno
uporabljajo določbe zakona o odpravi posledic naravne nesreče na stvareh, pri
čemer se lahko za obnovo trajnih nasadov dodeli največ 100 % sredstev
potrebnih za obnovo trajnega nasada, kot so določena s programom odprave
posledic nesreče.
4. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
državni upravi – ZDU-1O (Uradni list RS, št. 18/23) vsebuje naslednjo končno določbo:
»59. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
odpravi posledic naravnih nesreč – ZOPNN-F (Uradni list RS, št. 88/23) vsebuje naslednje prehodne in končne
določbe:
»PREHODNE DOLOČBE
INTERVENTNI UKREPI PO POPLAVAH V AVGUSTU 2023
Vsebina poglavja in veljavnost ukrepov
14. člen
(vsebina
poglavja in veljavnost ukrepov)
To poglavje ureja interventne ukrepe za
odpravo posledic poplav v avgustu 2023.
Ukrepi iz tega poglavja veljajo do
31. decembra 2023, če ni pri posameznem ukrepu določeno drugače.
Začasni ukrep na področju dela prostih dni
15. člen
(začasni ukrep
na področju dela prostih dni)
Ne glede na 2. člen Zakona o praznikih
in dela prostih dnevih v Republiki Sloveniji (Uradni list RS, št. 112/05 –
uradno prečiščeno besedilo, 52/10, 40/12 – ZUJF, 19/15, 83/16 in 92/20) se v
letu 2023 kot dela prost dan v Republiki Sloveniji določi 14. avgust.
Začasni ukrep na področju proračunske
rezerve
16. člen
(uporaba
sredstev proračunskega sklada proračunske rezerve)
Ne glede na četrti odstavek 48. člena
Zakona o javnih financah (Uradni list RS, št. 11/11 – uradno prečiščeno
besedilo, 14/13 – popr., 101/13, 55/15 – ZFisP, 96/15 – ZIPRS1617, 13/18,
195/20 – odl. US, 18/23 – ZDU-1O in 76/23) o uporabi sredstev proračunskega
sklada proračunske rezerve v posameznem primeru do višine 2 %
razpoložljivih sredstev proračunske rezerve odloča vlada na predlog ministra,
pristojnega za finance. O uporabi sredstev vlada obvešča Državni zbor s pisnimi
poročili. O uporabi sredstev proračunskega sklada proračunske rezerve v znesku,
ki presega navedeno višino, odloča Državni zbor s posebnim zakonom.
Začasni ukrep na področju kreditnih
obveznosti iz kreditov javnih skladov
17. člen
(odlog plačila
obveznosti iz kreditnih pogodb javnim skladom)
(1) Javni sklad, katerega
ustanoviteljica je Republika Slovenija (v nadaljnjem besedilu: javni sklad), ki
preko javnih razpisov ali javnih pozivov izvaja kreditiranje, lahko zaradi
okoliščin, povezanih s posledicami poplav v avgustu 2023, odobri kreditojemalcu
odlog plačila obveznosti iz kreditne pogodbe za največ 12 mesecev, če posamezne
obveznosti iz kreditne pogodbe, za katero kreditojemalec zahteva odlog plačila,
še niso zapadle v plačilo do dneva uveljavitve tega zakona.
(2) Kreditojemalec naslovi na javni
sklad vlogo za odlog plačila obveznosti iz kreditne pogodbe najpozneje do
31. decembra 2023. V vlogi mora kreditojemalec pojasniti, da zaradi
okoliščin, povezanih s posledicami poplav v letu 2023, začasno ne more
zagotavljati poplačila obveznosti po kreditni pogodbi.
(3) Javni sklad in kreditojemalec se z
aneksom h kreditni pogodbi dogovorita za čas trajanja odloga plačila obveznosti
iz kreditne pogodbe, vendar največ za 12 mesecev. Odlog plačila lahko javni
sklad izvede ne glede na določbe javnega razpisa ali javnega poziva, po katerem
je bil kredit dodeljen. Odlog plačila pomeni prekinitev zapadlosti vseh
obveznosti po kreditni pogodbi do izteka obdobja odloga.
(4) Končni datum zapadlosti kreditne
pogodbe se podaljša za čas trajanja odloga plačila, enako se podaljša zapadlost
pogodbe, ki služi kot zavarovanje kreditne pogodbe. Odlog plačila ne vpliva na
izračun višine posameznega obroka v skladu s kreditno pogodbo. Po izteku
obdobja odloga plačila naslednji obrok zapade v plačilo v skladu z določbami
aneksa h kreditni pogodbi z amortizacijskim načrtom, ki je priloga aneksa h
kreditni pogodbi.
(5) Ne glede na tretji in četrti
odstavek tega člena se lahko javni sklad in kreditojemalec dogovorita drugače.
(6) Za veljavnost in učinke odloga
plačila po tem členu se razen sklenitve aneksa iz tretjega odstavka tega člena
ne zahteva nobeno dodatno dejanje javnega sklada, ki izvede ukrep po tem zakonu,
ali njegovih kreditojemalcev ali njihovih porokov, ne glede na drugačne določbe
v kreditni pogodbi ali zakonih, ki se uporabljajo v zvezi s plačilom obveznosti
iz kreditne pogodbe.
(7) Ne glede na prvi odstavek tega
člena lahko javni sklad kreditojemalcem, ki so bili v zamudi z izpolnjevanjem
svojih obveznosti že pred poplavami v avgustu 2023, vendar ne več kot 90 dni,
na podlagi vloge za reprogram kreditne pogodbe zapadle neporavnane obveznosti
reprogramira tako, da se poveča višina posameznih obrokov.
(8) Ukrep odloga plačila obveznosti iz
kreditnih pogodb je sestavni del programa odprave posledic škode v gospodarstvu
iz 44.c člena zakona.
Začasni ukrep na področju predplačil v
gospodarstvu
18. člen
(predplačila za
pomoč v gospodarstvu)
(1) Vlada lahko za preprečitev povečanja že
nastale škode v gospodarstvu zaradi posledic poplav v avgustu 2023 odloči o
dodelitvi predplačila sredstev gospodarstvu na podlagi predhodnega programa
odprave posledic naravne nesreče, ki ga pripravi ministrstvo, pristojno za
gospodarstvo, na podlagi predhodne ocene škode, za katero pridobi ocenjene
podatke o oceni škode v gospodarstvu s strani gospodarskih in obrtnih zbornic
ali s strani oškodovancev. Predhodni program odprave posledic naravne nesreče
predloži vladi minister, pristojen za gospodarstvo.
(2) Predplačilo sredstev se lahko dodeli
upravičencem, ki zaradi posledic naravne nesreče ne morejo poslovati ali imajo
oteženo poslovanje na podlagi predhodnega programa odprave posledic naravne
nesreče največ do višine 10 % prehodne ocene iz prvega odstavka tega
člena.
(3) Predhodni program odprave posledic
naravne nesreče vsebuje predhodno oceno škode pri posameznem upravičencu,
predlog višine dodelitve sredstev posameznemu upravičencu ter predlog nujnih
ukrepov pri odpravi posledic naravne nesreče. Predhodni program odprave
posledic naravne nesreče postane sestavni del programa odprave posledic naravne
nesreče iz 44. e člena zakona.
(4) Prejemniki sredstev iz drugega odstavka
tega člena poročajo ministrstvu, pristojnem za gospodarstvo, o porabi prejetih
sredstev v 12 mesecih od prejema sredstev po predhodnem programu odprave
posledic naravnih nesreč iz prejšnjega odstavka in sredstev po programu odprave
posledic naravne nesreče iz 44.c člena zakona. Poročilu morajo biti predložena
ustrezna dokazila o porabi sredstev.
(5) Sredstva iz prvega odstavka tega člena
se zagotovijo v okviru sredstev državne proračunske rezerve in v okviru
sredstev splošne proračunske rezervacije.
Začasni ukrepi na področju dela
1. Začasni ukrep nadomestila plač
delavcem zaradi nezmožnosti opravljanja dela zaradi višje sile zaradi posledic
naravne nesreče
19. člen
(upravičenci do
nadomestil)
(1) Delavec, ki ne more opravljati dela
zaradi višje sile zaradi posledic poplav v avgustu 2023, je upravičen do nadomestila
plače v skladu s tem zakonom.
(2) Kot odsotnost zaradi višje sile zaradi
posledic naravne nesreče v skladu s prejšnjim odstavkom se šteje nezmožnost
prihoda na delo, nezmožnost opravljanja dela zaradi opravljanja nujnih ravnanj
odpravljanja škode ali opravljanja nujnih ravnanj za zavarovanje življenja ali
zdravja ljudi in živali ter odvračanje in preprečevanje škode ali druge
okoliščine nezmožnosti opravljanja dela zaradi posledic naravne nesreče.
(3) Delodajalec lahko uveljavlja pravico do
povračila izplačanih nadomestil plače delavca, ki ne more opravljati dela
zaradi višje sile zaradi posledic poplav v avgustu 2023.
(4) Pravico do ukrepa nadomestila plač
delavcev zaradi nezmožnosti opravljanja dela zaradi višje sile zaradi posledic
poplav v avgustu 2023 lahko uveljavlja vsak delodajalec v Republiki Sloveniji,
razen:
-       
neposredni ali posredni uporabnik proračuna Republike Slovenije oziroma
proračuna občine, katerega delež prihodkov iz javnih virov je bil v letu 2022
višji od 70 %,
-       
delodajalec, ki opravlja finančno ali zavarovalniško dejavnost, ki v
skladu s standardno klasifikacijo dejavnosti spada v skupino K, in je imel na
dan 3. avgust 2023 več kot deset zaposlenih,
-       
tuja diplomatska predstavništva in konzulati, mednarodne organizacije,
predstavništva mednarodnih organizacij ter institucije, organi in agencije
Evropske unije v Republiki Sloveniji.
20. člen
(časovna
omejitev)
Delavec, ki ne more opravljati dela zaradi
višje sile zaradi posledic naravne nesreče, prejema nadomestilo plače za čas,
ko so podane okoliščine višje sile, ki upravičujejo delavčevo odsotnost.
21. člen
(pravice in
obveznosti delavcev)
(1) Delavec, ki ne more opravljati dela
zaradi višje sile zaradi posledic naravne nesreče, ima pravico do nadomestila
plače v višini, kot je določena v zakonu, ki ureja delovna razmerja, za primer
začasne nezmožnosti zagotavljanja dela iz poslovnega razloga.
(2) Delavec mora v primeru odsotnosti z
dela zaradi višje sile zaradi posledic naravne nesreče najpozneje v treh
delovnih dneh od uveljavitve tega zakona ali v treh delovnih dneh od nastanka
tega razloga o vseh okoliščinah, ki vplivajo na nastanek višje sile, obvestiti
delodajalca. Če je delavec o okoliščinah višje sile pred uveljavitvijo tega
zakona obvestil delodajalca v skladu s splošno dolžnostjo obveščanja v skladu z
zakonom, ki ureja delovna razmerja, se šteje, da je svojo dolžnost obveščanja
iz prejšnjega stavka že izpolnil.
(3) Nadomestilo plače, določeno v skladu s
prvim odstavkom tega člena, ne sme biti nižje od minimalne plače v Republiki
Sloveniji.
22. člen
(uveljavljanje
pravice delodajalca do povračila nadomestil plače)
(1) Delodajalec uveljavi pravico do
povračila izplačanih nadomestil plače z vlogo, ki jo vloži v elektronski obliki
pri Zavodu Republike Slovenije za zaposlovanje (v nadaljnjem besedilu: zavod) v
15 dneh od uveljavitve tega zakona, ko delodajalec uveljavlja pravico do
povračila izplačanih nadomestil plače za čas pred uveljavitvijo tega zakona,
oziroma v 15 dneh od začetka odsotnosti delavca zaradi višje sile zaradi posledic
naravne nesreče.
(2) V primeru uveljavljanja povračila
nadomestila plače, ko delavec ne more opravljati dela zaradi višje sile zaradi
posledic naravne nesreče, delodajalec vlogi iz prejšnjega odstavka priloži
izjavo delavca o obstoju okoliščin, ki vplivajo na nastanek višje sile.
(3) Zavod odloči o vlogi v 15 dneh od
prejema popolne vloge z odločbo, zoper katero je možna pritožba na ministrstvo,
pristojno za delo.
(4) Odločba o povračilu izplačanih
nadomestil plače mora zlasti vsebovati predmet, osnovo za izračun nadomestil
plače, način izračuna povračila nadomestil plače, višino povračila nadomestil
plače, vsebino zahtevkov za povračilo nadomestil plače in njihovih prilog,
razloge za zavrnitev zahtevka za povračilo, rok za izplačilo, obdobje vračanja sredstev,
spremljanje in poročanje, sankcije za kršitev odločbe in nadzor nad njenim
izvajanjem.
23. člen
(višina in
izplačilo povračila izplačanih nadomestil plače)
(1) Izplačana nadomestila plač delavcev, ki
zaradi višje sile zaradi posledic naravne nesreče ne morejo opravljati dela,
Republika Slovenija povrne v celoti.
(2) Povračilo nadomestila plače v primerih
iz prejšnjega odstavka se delodajalcu izplačuje mesečno, v sorazmernem deležu
ali v celoti, zadnji dan meseca, ki sledi mesecu izplačila nadomestila plače na
podlagi tega podpoglavja.
(3) Delodajalcu pripada povračilo
izplačanih nadomestil plače zaradi višje sile zaradi posledic naravne nesreče
za dejansko mesečno ali tedensko obveznost, za praznične in druge dela proste
dni, določene z zakonom.
(4) Zavod delodajalcu ne poravna
obračunanih nadomestil plače, če jih ta ni izplačal delavcem, ki so bili do
njih upravičeni.
24. člen
(obveznosti
delodajalca)
(1) V obdobju prejemanja povračila
izplačanih nadomestil plače v skladu s prejšnjim členom mora delodajalec
delavcem izplačevati neto nadomestila plače in poravnavati prispevke za obvezna
socialna zavarovanja.
(2) Delodajalec v obdobju prejemanja
povračila izplačanih nadomestil plače delavcev, ki zaradi višje sile zaradi
posledic naravne nesreče ne morejo opravljati dela, ne sme začeti postopka
odpovedi pogodbe o zaposlitvi iz poslovnega razloga delavcem, za katere je
uveljavljal povračilo izplačanih nadomestil plače, ali odpovedati pogodbe o
zaposlitvi večjemu številu delavcev iz poslovnih razlogov, razen če je bil
program razreševanja presežnih delavcev sprejet že pred 3. avgustom 2023
in delodajalec ni uveljavil pravice do povračila izplačanih nadomestil plače za
te delavce, ki zaradi višje sile zaradi posledic naravne nesreče ne morejo
opravljati dela, na podlagi tega podpoglavja. Delodajalec ne more uveljavljati
povračila izplačanih nadomestil plače za delavca, ki zaradi višje sile zaradi
posledic naravne nesreče ne more opravljati dela, v času teka odpovednega roka.
(3) Če delodajalec ravna v nasprotju s
prvim ali drugim odstavkom tega člena, mora prejeta sredstva za delavca, za
katerega je ugotovljena kršitev, v celoti vrniti.
(4) Delodajalec, ki je prejel povračilo
izplačanih nadomestil plače delavcev, ki zaradi višje sile zaradi posledic
naravne nesreče ne morejo opravljati dela, na podlagi tega podpoglavja, mora v
primeru, če je od 3. avgusta 2023 prišlo do izplačila dobička, nakupov
lastnih delnic ali lastnih poslovnih deležev izplačil nagrad poslovodstvu
oziroma dela plač za poslovno uspešnost poslovodstvu, izplačanih v letu 2023
oziroma za leto 2023, o tem obvestiti Finančno upravo Republike Slovenije (v
nadaljnjem besedilu: FURS) v dveh mesecih po izplačilu. Prejeta sredstva mora
vrniti v 30 dneh po vročitvi odločbe, skupaj z zakonskimi zamudnimi obrestmi v
skladu z zakonom, ki ureja predpisano obrestno mero zamudnih obresti, ki tečejo
od dneva prejema povračila izplačanih nadomestil plače do dneva vračila. Nadzor
nad izpolnjevanjem obveznosti vračila prejetih sredstev iz tega odstavka izvaja
FURS, ki za postopek nadzora smiselno uporabi zakon, ki ureja davčni postopek.
(5) Če obveznost vračila povračila
izplačanih nadomestil plače iz tega člena ni plačana v roku, določenem v
prejšnjem odstavku, se prisilno izterja. Izvršbo opravi FURS v skladu z
zakonom, ki ureja davčni postopek.
25. člen
(časovno
uveljavljanje nadomestila plače in povračila nadomestil plače)
Upravičenost do povračila nadomestil plače
delavcev ter pravice in obveznosti delavcev, ki zaradi višje sile zaradi
posledic naravne nesreče ne morejo opravljati dela, traja od 3. avgusta
2023 do 31. decembra 2023.
26. člen
(zagotavljanje
sredstev)
Sredstva za povračilo nadomestil plače iz
tega podpoglavja se zagotavljajo v proračunu Republike Slovenije ali iz
sredstev, pridobljenih iz proračuna Evropske unije.
27. člen
(odločanje,
izplačevanje ter izvajanje nadzora nad dodelitvijo nadomestil plače in
izvajanjem odločbe)
(1) Za potrebe odločanja, izplačevanja
povračil nadomestil plače in izvajanja nadzora ima zavod pravico brezplačno
pridobivati podatke o delavcih, ki ne morejo opravljati dela zaradi višje sile
zaradi posledic naravne nesreče, iz zbirk podatkov od Zavoda za zdravstveno
zavarovanje Slovenije, Zavoda za pokojninsko in invalidsko zavarovanje
Slovenije, upravljavca Centralnega registra prebivalstva in FURS, in sicer:
-       
osebno ime,
-       
EMŠO,
-       
zavarovalno podlago ter
-       
podatke o izplačanih plačah in plačanih prispevkih.
(2) Delodajalec, ki uveljavi povračilo
nadomestil plače, mora zavodu omogočiti administrativni in finančni nadzor nad
izpolnjevanjem obveznosti iz odločbe. V primeru nadzora na kraju samem mora
zavodu omogočiti vpogled v računalniške programe, listine in postopke v zvezi z
izvajanjem tega zakona.
(3) Za namen izvajanja nadzora nad
izpolnjevanjem obveznosti delodajalca iz odločbe ima zavod pravico tudi
neposredno od delodajalca pridobivati dokazila in listine, iz katerih je
razviden način uveljavljanja pravic na podlagi tega podpoglavja, na katerih
mora delodajalec prekriti oziroma iz katerih mora izločiti tiste dele listin,
ki niso nujni za ugotovitev razloga prenehanja zaposlitve in za vročitev takšne
listine.
(4) Podatki, ki jih pridobi zavod na
podlagi tega podpoglavja, se ne smejo pošiljati tretjim osebam, hranijo pa se
deset let po pridobitvi, razen v anonimizirani obliki za raziskovalne namene.
(5) Po preteku roka hrambe iz prejšnjega
odstavka se podatki blokirajo in nadalje obravnavajo v skladu s predpisi, ki
urejajo poslovanje organov javne uprave s stalno zbirko dokumentarnega gradiva
oziroma ravnanje z javnim arhivskim gradivom.
(6) Po blokiranju v skladu s prejšnjim
odstavkom se podatki iz četrtega odstavka tega člena hranijo 30 let.
28. člen
(inšpekcijski
nadzor)
Inšpekcijski nadzor nad izvajanjem določb
tega podpoglavja opravlja Inšpektorat Republike Slovenije za delo.
29. člen
(kazenske
določbe na področju nadomestil plač zaradi nemožnosti opravljanja dela zaradi
višje sile zaradi posledic naravne nesreče)
(1) Z globo od 3.000 do 20.000 eurov se
kaznuje delodajalec – pravna oseba, samostojni podjetnik posameznik oziroma
posameznik, ki samostojno opravlja dejavnost, ki:
-       
izplača nadomestila plače v nasprotju s prvim odstavkom 24. člena
tega zakona,
-       
ne omogoči administrativnega in finančnega nadzora zavodu v skladu s
27. členom tega zakona.
(2) Z globo od 1.500 do 8.000 eurov se
kaznuje delodajalec, ki zaposluje deset ali manj delavcev – pravna oseba,
samostojni podjetnik posameznik oziroma posameznik, ki samostojno opravlja
dejavnost, če stori prekršek iz prejšnjega odstavka.
(3) Z globo od 450 do 2.000 eurov se
kaznuje odgovorna oseba delodajalca pravne osebe, samostojnega podjetnika
posameznika oziroma posameznika, ki samostojno opravlja dejavnost, ter
odgovorna oseba v državnem organu ali samoupravni lokalni skupnosti, če stori
prekršek iz prvega odstavka tega člena.
(4) Z globo od 450 do 1.200 eurov se
kaznuje delodajalec posameznik, če stori prekršek iz prvega odstavka tega
člena.
(5) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
2. Začasni ukrep na področju plačane
odsotnosti delavca
30. člen
(začasni ukrep
na področju plačane odsotnosti prostovoljca)
(1) Ne glede na 165. člen Zakona o
delovnih razmerjih (Uradni list RS, št. 21/13, 78/13 – popr., 47/15 –
ZZSDT, 33/16 – PZ-F, 52/16, 15/17 – odl. US, 22/19 – ZPosS, 81/19, 203/20 –
ZIUPOPDVE, 119/21 – ZČmIS-A, 202/21 – odl. US, 15/22 in 54/22 – ZUPŠ-1) in
41. člen Zakona o delavcih v državnih organih (Uradni list RS,
št. 15/90, 2/91-I, 5/91, 18/91, 22/91, 4/93, 18/94 – ZRPJZ, 70/97, 87/97 –
ZPSDP, 38/99, 56/02 – ZJU in 8/20) ima prostovoljec, ki opravlja prostovoljsko
delo v okviru prostovoljske organizacije, pravico do plačane odsotnosti z dela
največ sedem delovnih dni zaradi odpravljanja posledic poplav.
(2) Prostovoljec izkazuje upravičenost do
odsotnosti iz prejšnjega odstavka na podlagi potrdila prostovoljske
organizacije o opravljenem prostovoljskem delu.
(3) Izplačana nadomestila plač
prostovoljcev iz prvega odstavka tega člena Republika Slovenija povrne v
celoti.
3. Začasni ukrep delnega povračila
nadomestila plače delavcem na začasnem čakanju na delo
31. člen
(namen ukrepa
in upravičenci)
(1) Pravico do delnega povračila
nadomestila plače delavcem na začasnem čakanju na delo lahko uveljavlja vsak
delodajalec v Republiki Sloveniji, registriran najpozneje na dan 2. avgust
2023, ki delavcem začasno ne more zagotavljati dela zaradi posledic poplav,
razen:
-       
neposredni ali posredni uporabnik proračuna Republike Slovenije oziroma
proračuna občine,
-       
delodajalec, ki opravlja finančno ali zavarovalniško dejavnost, ki spada
v skupino K v skladu s standardno klasifikacijo dejavnosti in ima na dan
2. avgust 2023 več kot deset zaposlenih,
-       
tuja diplomatska predstavništva in konzulati, mednarodne organizacije,
predstavništva mednarodnih organizacij ter institucije, organi in agencije
Evropske unije v Republiki Sloveniji.
32. člen
(upravičeno
obdobje)
(1) Delodajalec iz prejšnjega člena lahko
napoti posameznega delavca na začasno čakanje na delo največ za obdobje od
3. avgusta 2023 do 31. oktobra 2023.
(2) Vlada lahko ukrep iz prejšnjega
odstavka s sklepom podaljša, vendar najdlje do 31. decembra 2023. Sklep o
podaljšanju ukrepa vlada objavi v Uradnem listu Republike Slovenije.
(3) V primeru podaljšanja ukrepa iz
prejšnjega odstavka lahko delodajalec delavca napoti na začasno čakanje na delo
najdlje do izteka obdobja iz tega člena.
33. člen
(pravice in
obveznosti delavcev)
(1) Delavec, ki je napoten na začasno
čakanje na delo v skladu z določbami tega podpoglavja, ohrani vse pravice in
obveznosti iz delovnega razmerja, razen tistih, ki so drugače urejene s tem
zakonom.
(2) Delavec se mora v času začasnega
čakanja na delo na podlagi tega podpoglavja na zahtevo delodajalca, poslano
delavcu v pisni obliki ali po elektronski poti na elektronski naslov delavca,
ki ga zagotavlja in njegovo uporabo nalaga delodajalec oziroma v primeru
nezmožnosti pisne komunikacije na drug ustrezen način, vrniti na delo do sedem
delovnih dni v tekočem mesecu, pri čemer mora delodajalec takšno zahtevo
delavcu posredovati vsaj en dan pred vrnitvijo na delo.
(3) Če je bila plača delavca znižana zaradi
določitve krajšega polnega delovnega časa pri delodajalcu, se za določitev
osnove za nadomestilo plače za čas začasnega čakanja na delo upošteva plača ali
osnova za nadomestilo plače v zadnjih treh mesecih pred določitvijo krajšega
polnega delovnega časa.
(4) Če delavec v dogovoru z delodajalcem v
času začasnega čakanja na delo izrabi pravico do letnega dopusta, ima za čas
izrabe letnega dopusta pravico do nadomestila plače v skladu z zakonom, ki
ureja delovna razmerja.
(5) Delodajalec delavca pisno napoti na
začasno čakanje na delo. V pisnem napotilu določi čas začasnega čakanja na
delo, možnosti in način poziva delavcu, da se predčasno vrne na delo, ter
višino nadomestila plače.
(6) Delavec se lahko v času začasnega
čakanja na delo prijavi v evidenco iskalcev zaposlitve in se lahko vključi v
ukrepe, ki se zagotavljajo prijavljenim iskalcem zaposlitve v skladu z zakonom,
ki ureja trg dela.
(7) V času dela s polnim delovnim časom delavec
ni zavezan izvajati aktivnosti iz ukrepov aktivne politike zaposlovanja v skladu
z zakonom, ki ureja trg dela.
(8) Če se delavec na podlagi soglasja
delodajalca vključi v ukrepe iz šestega odstavka tega člena, je ne glede na
prvi odstavek tega člena višina nadomestila plače določena v višini, kot je
določena v sedmem odstavku 137. člena Zakona o delovnih razmerjih (Uradni
list RS, št. 21/13, 78/13 – popr., 47/15 – ZZSDT, 33/16 – PZ-F, 52/16,
15/17 – odl. US, 22/19 – ZPosS, 81/19, 203/20 – ZIUPOPDVE, 119/21 – ZČmIS-A,
202/21 – odl. US, 15/22 in 54/22 – ZUPŠ-1).
34. člen
(višina
nadomestila plače)
(1) Delavec ima v času začasnega čakanja na
delo pravico do nadomestila plače v višini, kot je določena z zakonom, ki ureja
delovna razmerja, za primer začasne nezmožnosti zagotavljanja dela iz
poslovnega razloga.
(2) Nadomestilo plače, določeno v skladu s
prejšnjim odstavkom, ne sme biti nižje od minimalne plače v Republiki
Sloveniji.
35. člen
(višina delnega
povračila nadomestila plače)
Republika Slovenija zagotovi višino delnega
povračila nadomestila plače iz 31. člena tega zakona v višini 80 %
nadomestila plače in je omejena z višino povprečne mesečne plače v Republiki
Sloveniji za mesec maj 2023. V 80 % nadomestila plače, ki ga krije Republika
Slovenija, je vključeno nadomestilo plače z vsemi davki in prispevki
delodajalca (bruto II).
36. člen
(delavci s
pravicami iz socialnih zavarovanj)
(1) Če je delavec ob napotitvi na začasno
čakanje na delo upravičen do odsotnosti z dela ali med trajanjem začasnega čakanja
na delo pridobi pravico do odsotnosti z dela na podlagi predpisov o
zdravstvenem zavarovanju, starševskem varstvu ali druge upravičene odsotnosti
ter do ustreznega nadomestila plače ali plačila prispevkov, se nadomestilo
plače iz prejšnjega člena v tem času ne izplačuje.
(2) Če je delavec ob napotitvi na začasno
čakanje na delo ali med trajanjem začasnega čakanja na delo upravičen do dela s
krajšim delovnim časom od polnega in prejema delno nadomestilo na podlagi
predpisov o pokojninskem in invalidskem zavarovanju ali je upravičen do dela s
krajšim delovnim časom od polnega na podlagi predpisov o zdravstvenem
zavarovanju ali starševskem varstvu, se nadomestilo plače iz prejšnjega člena v
tem času izplačuje v sorazmernem delu, delavec pa zadrži pravico do prejemkov
oziroma plačila prispevkov iz socialnih zavarovanj v skladu z navedenimi
predpisi, kot da bi delal.
37. člen
(osebe,
zaposlene na podlagi programa aktivne politike zaposlovanja)
(1) Če je delavec pri delodajalcu zaposlen
na podlagi programa aktivne politike zaposlovanja (v nadaljnjem besedilu: APZ),
se delodajalec lahko odloči, ali bo za takega delavca uveljavljal ukrep
začasnega čakanja na delo ali subvencijo iz programa APZ.
(2) Če delodajalec za delavca, zaposlenega
na podlagi programa APZ, uveljavlja ukrep začasnega čakanja na delo, se
pogodbene obveznosti iz naslova subvencioniranja zaposlitve na podlagi programa
APZ prekinejo za čas, ko je delavec vključen v ukrep začasnega čakanja na delo.
Po vrnitvi delavca na delo pogodba o zaposlitvi, sklenjena na podlagi programa
APZ, velja do poteka datuma, do katerega je bila sklenjena, in se ne podaljša
za čas vključenosti v ukrep začasnega čakanja na delo.
38. člen
(postopek in
način uveljavljanja delnega povračila nadomestila plače)
(1) Delodajalec uveljavi pravico do delnega
povračila nadomestila plače na podlagi tega podpoglavja z vlogo, ki jo vloži v
elektronski obliki pri zavodu v 15 dneh od napotitve delavca na začasno čakanje
na delo.
(2) Pravice do povračila izplačanih
nadomestil plače iz prejšnjega odstavka ne more uveljavljati delodajalec, nad
katerim je uveden postopek stečaja ali ki je v likvidacijskem postopku.
(3) Vlogi iz prvega odstavka tega člena
delodajalec priloži:
-       
izjavo, za pravilnost katere kazensko in materialno odgovarja, da v obdobju,
za katerega uveljavlja delno povračilo nadomestila plače, zaradi posledic
poplav ne more zagotavljati dela delavcem,
-       
dokazila o napotitvi delavcev na začasno čakanje na delo,
-       
izjavo, da je zaposlenim do dneva vložitve vloge izplačal plačo in vsa
nadomestila plače.
(4) Zavod odloči o vlogi v 15 dneh od
prejema popolne vloge z odločbo. Zoper odločbo ni pritožbe, možen pa je upravni
spor.
(5) Odločba iz prejšnjega odstavka mora
vsebovati zlasti predmet, osnovo za izračun nadomestil plače, način izračuna in
višino delnega povračila nadomestila plače, vsebino zahtevkov za delno
povračilo nadomestila plače in njihovih prilog, razloge za zavrnitev zahtevka
za povračilo, rok za izplačilo, obdobje vračanja sredstev, spremljanje in
poročanje, sankcije za kršitev odločbe ter nadzor nad izvajanjem odločbe.
(6) Delno povračilo nadomestila plače,
razen za delavce, za katere plačilo nadomestila plače ne bremeni delodajalca,
se delodajalcu na podlagi vloženega zahtevka za povračilo izplačuje mesečno, v
sorazmernem deležu ali v celoti, in sicer deseti dan meseca, ki sledi mesecu
izplačila nadomestila plače na podlagi tega podpoglavja.
(7) Delodajalcu pripada povračilo
nadomestila plače za dejansko mesečno oziroma tedensko obveznost, za prazničen
in drug dela prost dan, določen z zakonom, če bi delavec na ta dan dejansko
delal.
(8) Delodajalec mora zahtevek za delno
povračilo nadomestila plače na podlagi tega podpoglavja na podlagi predhodno
izdane odločbe o delnem povračilu nadomestila plače vložiti najpozneje do
30. junija 2024.
(9) Če je delodajalec napotil delavce na
začasno čakanje na delo že pred uveljavitvijo tega zakona, lahko vloži vlogo iz
prvega odstavka tega člena v 15 dneh od uveljavitve tega zakona.
39. člen
(izvajanje
nadzora nad dodelitvijo in izplačevanjem nadomestil plače, izvajanjem odločbe
in hramba podatkov)
(1) Delodajalec, ki uveljavi delno
povračilo nadomestila plače, mora zavodu omogočiti administrativni in finančni
nadzor nad izpolnjevanjem obveznosti iz odločbe iz četrtega odstavka prejšnjega
člena. V primeru nadzora na kraju samem mora delodajalec zavodu omogočiti
vpogled v računalniške programe, listine in postopke v zvezi z izvajanjem tega
zakona.
(2) Za potrebe izplačevanja delnega
povračila nadomestila plače in izvajanja nadzora iz prejšnjega odstavka ima
zavod pravico brezplačno pridobivati podatke o delavcih na začasnem čakanju na
delo iz zbirk podatkov od Zavoda za zdravstveno zavarovanje Slovenije, Zavoda
za pokojninsko in invalidsko zavarovanje, upravljavca Centralnega registra prebivalstva
ter FURS, in sicer:
-       
osebno ime,
-       
EMŠO,
-       
zavarovalno podlago in
-       
podatke o izplačanih plačah in plačanih prispevkih za socialno varnost.
(3) Zaradi izvajanja nadzora nad
izpolnjevanjem obveznosti iz izdane odločbe ima zavod pravico tudi neposredno
od delodajalca pridobivati dokazila in listine, iz katerih je razviden način
uveljavljanja pravic na podlagi tega podpoglavja, na katerih mora delodajalec
prekriti oziroma iz katerih mora izločiti tiste dele listin, ki niso nujni za
ugotovitev razloga prenehanja zaposlitve in za vročitev takšne listine.
(4) Podatki, ki jih pridobi zavod na
podlagi tega podpoglavja, se ne smejo pošiljati tretjim osebam, hranijo pa se
deset let po njihovi pridobitvi, razen v anonimizirani obliki za raziskovalne namene.
(5) Po preteku roka hrambe iz prejšnjega
odstavka se podatki blokirajo in obravnavajo v skladu s predpisi, ki urejajo
poslovanje organov javne uprave s stalno zbirko dokumentarnega gradiva oziroma
ravnanje z javnim arhivskim gradivom.
(6) Po blokiranju v skladu s prejšnjim
odstavkom se podatki iz drugega odstavka tega člena hranijo 30 let.
40. člen
(obveznosti
delodajalca)
(1) V obdobju prejemanja povračila
izplačanih nadomestil plače za delavce na začasnem čakanju na delo na podlagi
tega podpoglavja mora delodajalec delavcem izplačevati nadomestila plače.
(2) V obdobju iz prejšnjega odstavka
delodajalec ne sme odrejati nadurnega dela ali začasno prerazporediti delovnega
časa, če to delo lahko opravi z delavci na začasnem čakanju na delo.
(3) Delodajalec v obdobju prejemanja
delnega povračila nadomestila plače ne sme začeti postopka odpovedi pogodbe o
zaposlitvi iz poslovnega razloga delavcem, ki jih je napotil na začasno čakanje
na delo, ali odpovedati pogodbe o zaposlitvi večjemu številu delavcev iz
poslovnih razlogov, razen če je bil program razreševanja presežnih delavcev
sprejet že pred 3. avgustom 2023 in delodajalec za te delavce ni uveljavil
pravice do delnega povračila nadomestila plače na podlagi tega podpoglavja.
Delodajalec ne more uveljavljati delnega povračila nadomestila plače za delavca
v času teka odpovednega roka.
(4) Če delodajalec ravna v nasprotju s
prvim, drugim ali tretjim odstavkom tega člena, mora prejeta sredstva v celoti
vrniti.
(5) Delodajalec, ki prejema ali je prejemal
sredstva v skladu s tem podpoglavjem, prejeta sredstva vrne v celoti, če začne
postopke likvidacije na podlagi zakona, ki ureja gospodarske družbe, v obdobju:
-       
prejemanja sredstev ali
-       
po prenehanju prejemanja sredstev, ki je enako obdobju prejemanja
sredstev.
(6) Delodajalec, ki je prejel delno
povračilo nadomestila plače na podlagi tega podpoglavja, prejeta sredstva vrne
v celoti, če je pri oddaji vloge za uveljavitev pravice predložil neresnično
izjavo iz prve ali tretje alineje tretjega odstavka 38. člena tega zakona.
(7) O vračilu prejetih sredstev na podlagi
četrtega, petega in šestega odstavka tega člena odloči zavod z odločbo. Zoper
odločbo o vračilu prejetih sredstev ni pritožbe, možen pa je upravni spor.
Delodajalec mora prejeta sredstva vrniti v 30 dneh od vročitve odločbe, skupaj
z obrestmi v višini zakonsko določenih zamudnih obresti, ki tečejo od dneva
prejema povračila nadomestila plače do dneva vračila.
(8) Delodajalec, ki je prejel delno
povračilo nadomestila plače na podlagi tega podpoglavja, mora v primeru, če je
od 3. avgusta 2023 prišlo do izplačila dobička, nakupov lastnih delnic ali
lastnih poslovnih deležev izplačil nagrad poslovodstvu oziroma dela plač za
poslovno uspešnost poslovodstvu, izplačanih v letu 2023 oziroma za leto 2023, o
tem obvestiti FURS najpozneje v dveh mesecih po izplačilu. Prejeta sredstva
mora vrniti v 30 dneh po vročitvi odločbe, skupaj z zakonskimi zamudnimi
obrestmi v skladu z zakonom, ki ureja predpisano obrestno mero zamudnih
obresti, ki tečejo od dneva prejema delnega povračila nadomestila plače do
dneva vračila. Nadzor nad izpolnjevanjem obveznosti vračila prejetih sredstev
iz tega odstavka izvaja FURS, ki za postopek nadzora smiselno uporabi zakon, ki
ureja davčni postopek.
(9) Če obveznost vračila delnega povračila
nadomestila plače iz tega člena ni plačana v roku, določenem s tem zakonom, se
prisilno izterja. Izvršbo opravi FURS v skladu z zakonom, ki ureja davčni
postopek.
41. člen
(javna objava
evidence prejemnikov sredstev)
Seznam prejemnikov povračila nadomestila
plače na podlagi tega zakona in podatki o višini prejetega delnega povračila
nadomestila plače predstavljajo informacijo javnega značaja in so javno
objavljeni na spletni strani zavoda.
42. člen
(pridobivanje
podatkov za namen izvajanja nadzora)
Zaradi izvajanja nadzora nad pravilnostjo
izjave iz tretje alineje tretjega odstavka 38. člena tega zakona ima zavod
pravico od FURS brezplačno pridobiti podatke o višini izplačanih nadomestil
plače na dan vložitve vloge za delno povračilo nadomestila plače na podlagi
tega zakona.
4. Skupne določbe podpoglavja
43. člen
(pogoji
dodelitve državne pomoči)
(1) Ukrepi iz tega podpoglavja se izvajajo
v skladu s 50. členom Uredbe Komisije (EU) št. 651/2014 z dne
17. junija 2014 o razglasitvi nekaterih vrst pomoči za združljive z
notranjim trgom pri uporabi členov 107 in 108 Pogodbe (UL L št. 187,
str. 1, z dne 26. 6. 2014), zadnjič spremenjene z Uredbo Komisije
(EU) 2023/1315 z dne 23. junija 2023 o spremembi Uredbe (EU)
št. 651/2014 o razglasitvi nekaterih vrst pomoči za združljive z notranjim
trgom pri uporabi členov 107 in 108 Pogodbe ter Uredbe (EU) 2022/2473 o
razglasitvi nekaterih vrst pomoči za podjetja, ki se ukvarjajo s proizvodnjo,
predelavo in trženjem ribiških proizvodov in proizvodov iz akvakulture, za
združljive z notranjim trgom z uporabo členov 107 in 108 Pogodbe (UL L
št. 167 z dne 30. 6. 2023, str. 1).
(2) Pri odločanju o višini povračila
nadomestila plač delavcem zaradi nezmožnosti opravljanja dela zaradi višje sile
zaradi posledic naravne nesreče in nadomestila plače delavcem na začasnem
čakanju na delo je treba zagotoviti, da vsota sredstev, dodeljenih po tem
zakonu, in sredstev, dodeljenih kot izplačilo zavarovalnega zneska, prejetih
donacij ter sredstev, dodeljenih iz proračuna Republike Slovenije in občinskih
proračunov, ni večja od dejanske škode. Prejemnik državne pomoči na zahtevo
pristojnega organa predloži dokazila o višini dejanske škode.
(3) Če pristojni organ ugotovi, da škoda ni
bila pravilno ocenjena ali je upravičenec prejel pomoč v nasprotju s prejšnjim
odstavkom tega člena, v odločbi določi rok za vračilo prekomerno prejete
pomoči. Po poteku roka za vračilo prekomerno prejete pomoči in do vračila se
upravičencu obračunavajo zakonske zamudne obresti po zakonu, ki ureja
predpisano obrestno mero zamudnih obresti.
44. člen
(obročno
vračilo)
(1) Ne glede na zakon, ki ureja javne
finance, lahko FURS in zavod, ki sta pristojna za ugotavljanje vračila
neupravičeno prejetih sredstev, izplačanih na podlagi tega zakona, dovolita
obročno plačilo dolga iz tega naslova v največ šestih mesečnih obrokih v
obdobju šestih mesecev.
(2) Za čas, ko je dovoljeno obročno plačilo
v skladu s tem zakonom, se za odloženi znesek (vključno z zamudnimi obrestmi)
ne zaračunajo obresti.
(3) Če je zavod ali FURS dovolil obročno
plačilo, prejemnik sredstev pa zamudi s plačilom posameznega obroka, z dnem
zapadlosti neplačanega obroka zapadejo v plačilo vsi naslednji neplačani
obroki. Zavod ali FURS v odločbi, s katero dovoli obročno plačilo, prejemnika
sredstev opozori na posledice zamude.
(4) Zavod ali FURS pod pogoji, ki jih
določa zakon, ki ureja davčni postopek, zavaruje izpolnitev in plačilo
obveznosti.
(5) Za vsa vprašanja, ki niso urejena v tem
členu, se smiselno uporablja zakon, ki ureja davčni postopek.
45. člen
(inšpekcijski
nadzor)
Inšpekcijski nadzor nad izvajanjem določb
tega podpoglavja opravlja Inšpektorat Republike Slovenije za delo v skladu s
predpisi, ki urejajo inšpekcijski nadzor.
46. člen
(kazenske
določbe)
(1) Z globo od 3.000 do 20.000 eurov se
kaznuje delodajalec, ki:
1.     
ne omogoči administrativnega in finančnega nadzora (prvi odstavek
39. člena);
2.     
izplača nadomestila plače v nasprotju s 40. členom tega zakona
(prvi odstavek 40. člena);
3.     
v času prejemanja delnega povračila nadomestila plače delavcem odredi
nadurno delo ali začasno prerazporedi delovni čas (drugi odstavek
40. člena);
4.     
v obdobju prejemanja delnega povračila nadomestila plače začne postopek
odpovedi pogodbe o zaposlitvi iz poslovnega razloga delavcem, ki jih je napotil
na začasno čakanje na delo ali odpove pogodbe o zaposlitvi večjemu številu
delavcev iz poslovnih razlogov ali začne postopek odpovedi pogodbe o zaposlitvi
v šestih mesecih po prenehanju prejemanja povračila nadomestila (tretji
odstavek 40. člena);
5.     
predloži neresnično izjavo, da je zaposlenim na dan vložitve vloge za
uveljavitev delnega povračila nadomestila plače izplačal vsa nadomestila plače
(tretja alineja tretjega odstavka 38. člena);
6.     
v roku ne obvesti FURS o obveznosti vrnitve sredstev (osmi odstavek
40. člena).
(2) Z globo od 1.500 do 8.000 eurov se kaznuje
delodajalec, ki zaposluje deset ali manj delavcev, če stori prekršek iz
prejšnjega odstavka.
(3) Z globo od 450 do 2.000 eurov se
kaznuje odgovorna oseba delodajalca, če stori prekršek iz prvega odstavka tega
člena.
(4) Z globo od 450 do 1.200 eurov se
kaznuje delodajalec samostojni podjetnik posameznik ali posameznik, ki
samostojno opravlja dejavnost, če stori prekršek iz prvega odstavka tega člena.
Začasni ukrep pomoči za samozaposlene
47. člen
(upravičenci)
(1) Upravičenec do pomoči za samozaposlene je
oseba, ki je opravljala dejavnost najmanj od 1. julija 2023 do uveljavitve
tega zakona in dejavnosti zaradi posledic poplav v avgustu 2023 ne more
opravljati ali jo opravlja v bistveno zmanjšanem obsegu tudi po poplavah v
avgustu 2023, in sicer:
-       
samozaposleni, ki je na dan uveljavitve tega zakona v obvezno
pokojninsko in invalidsko zavarovanje vključen na podlagi 15. člena Zakona
o pokojninskem in invalidskem zavarovanju (Uradni list RS, št. 48/22 –
uradno prečiščeno besedilo, 40/23 – ZČmIS-1, 78/23 – ZORR in 84/23 – ZDOsk-1; v
nadaljnjem besedilu: ZPIZ-2),
-       
družbenik ali delničar gospodarske družbe oziroma ustanovitelj zadruge
ali zavoda, ki je poslovodna oseba in je na dan uveljavitve tega zakona v
obvezno pokojninsko in invalidsko zavarovanje vključen na podlagi
16. člena ZPIZ-2, in
-       
kmet, ki je na dan uveljavitve tega zakona v obvezno pokojninsko in
invalidsko zavarovanje vključen na podlagi 17. člena ali petega odstavka
25. člena ZPIZ-2.
(2) Pomoč za samozaposlene iz prejšnjega
odstavka znaša 1.200 eurov na mesec za avgust, september, oktober, november in
december 2023. Pomoč za samozaposlene v kulturi, ki so v skladu z Zakonom o
uresničevanju javnega interesa za kulturo (Uradni list RS, št. 77/07 –
uradno prečiščeno besedilo, 56/08, 4/10, 20/11, 111/13, 68/16, 61/17, 21/18 –
ZNOrg, 3/22 – ZDeb in 105/22 – ZZNŠPP) registrirani v razvidu samozaposlenih v
kulturi in imajo pravico do plačila prispevkov za obvezno pokojninsko in
invalidsko zavarovanje iz proračuna Republike Slovenije, znaša 760 eurov na mesec.
Pomoč za upravičence kmete, ki so oproščeni plačila prispevkov delodajalcev za
obvezno pokojninsko in invalidsko zavarovanje, znaša 1.020 eurov na mesec.
(3) Če upravičenec iz prvega odstavka tega
člena v obvezno pokojninsko in invalidsko zavarovanje na podlagah 15., 16.,
17. člena in petega odstavka 25. člena ZPIZ-2 za posamezni mesec ni
vključen za celotni mesec ali za polni zavarovalni čas, je upravičen do
sorazmernega dela pomoči za samozaposlene po prejšnjem odstavku glede na delež
vključitve v obvezno pokojninsko in invalidsko zavarovanje za posamezni mesec
oziroma do polnega zavarovalnega časa po teh podlagah. Delež vključitve v
obvezno pokojninsko in invalidsko zavarovanje za posamezni mesec oziroma do
polnega zavarovalnega časa po teh podlagah se za posamezni mesec določi
upoštevaje povprečno dnevno število ur vključitve v obvezno pokojninsko in
invalidsko zavarovanje v posameznem mesecu.
(4) Ne glede na prejšnji odstavek
sorazmernost dela pomoči za samozaposlene ne velja za upravičence, ki so do polnega
zavarovalnega časa vključeni na podlagi drugega odstavka 19. člena ZPIZ-2,
razen v primeru, če za posamezni mesec ni vključen v obvezno pokojninsko in
invalidsko zavarovanje na podlagah 15., 16., 17. člena ali petega odstavka
25. člena ZPIZ-2 za celotni mesec.
(5) Do izplačila pomoči za samozaposlene iz
drugega odstavka tega člena ni upravičena oseba iz prvega odstavka tega člena,
ki ne izpolnjuje obveznih dajatev in drugih denarnih nedavčnih obveznosti v
skladu z zakonom, ki ureja finančno upravo, ki jih pobira davčni organ, če ima
na dan vložitve vloge neplačane obveznosti v višini 50 eurov ali več in nima
predloženih vseh obračunov davčnih odtegljajev za dohodke iz delovnega razmerja
za obdobje zadnjih pet let do dne oddaje vloge.
(6) Pomoč za samozaposlene je oproščena
plačila vseh davkov in prispevkov.
48. člen
(izplačilo)
(1) Za izplačilo pomoči za samozaposlene
upravičenec iz prejšnjega člena preko informacijskega sistema FURS predloži
izjavo, s katero izjavlja, da je oseba, kot jo opredeljuje prejšnji člen, in da
zaradi posledic poplav v avgustu 2023 ne more opravljati dejavnosti ali jo
opravlja v bistveno zmanjšanem obsegu.
(2) Upravičenec poda izjavo iz prejšnjega
odstavka na podlagi lastne ocene poslovanja, upoštevaje drugi odstavek
50. člen tega zakona.
(3) Upravičenec vloži vlogo do zadnjega dne
v mesecu v septembru, oktobru, novembru oziroma decembru 2023 za pretekli mesec
ali za več preteklih mesecev skupaj v obdobju od 4. avgusta do
31. decembra 2023. Izplačilo se izvede 10. v mesecu, ki sledi mesecu
oddaje vloge.
(4) Upravičenec iz prvega odstavka
prejšnjega člena prejme pomoč za samozaposlene za posamezni mesec od avgusta
2023 do decembra 2023. Če poda izjavo za več mesecev skupaj, se mu nakaže
seštevek pomoči za samozaposlene za posamezne mesece.
(5) Upravičenec iz prejšnjega člena
predloži izjavo preko informacijskega sistema FURS v elektronski obliki do
31. decembra 2023. Predloga obrazca izjave je objavljena na portalu
eDavki.
(6) Pomoči za samozaposlene za avgust,
september, oktober, november in december 2023 iz drugega odstavka prejšnjega
člena po izpolnitvi pogojev iz prvega odstavka prejšnjega člena izplača FURS.
49. člen
(zagotavljanje
sredstev za izplačila pomoči za samozaposlene)
Sredstva za izplačilo pomoči za
samozaposlene se zagotavljajo v proračunu Republike Slovenije.
50. člen
(vračilo pomoči
za samozaposlene)
(1) Izjava upravičenca, da zaradi posledic
poplav v avgustu 2023 ne more opravljati dejavnosti ali jo opravlja v bistveno
zmanjšanem obsegu, je informacija javnega značaja.
(2) Šteje se, da upravičenec zaradi
posledic poplav v avgustu 2023 ne more opravljati dejavnosti ali jo opravlja v
bistveno zmanjšanem obsegu, če bodo prihodki upravičenca v letu 2023 zaradi
posledic poplav v avgustu 2023 upadli za več kot 50 % glede na leto 2022.
Če ni posloval v celotnem letu 2022 oziroma 2023, je do pomoči upravičen tudi
tisti upravičenec, ki se mu bodo povprečni mesečni prihodki leta 2023 zaradi
posledic poplav v avgustu 2023 znižali za več kot 50 % glede na povprečne
mesečne prihodke v letu 2022. Če v letu 2022 ni posloval, je do pomoči
upravičeni tudi tisti upravičenec, ki se mu bodo povprečni mesečni prihodki v
letu 2023 zaradi posledic poplave v avgustu 2023 znižali za več kot 50 %
glede na povprečne mesečne prihodke v letu 2023 do 31. julija 2023. Če
pogoj iz tega odstavka ni dosežen, mora upravičenec vrniti celotno pomoč.
(3) Za upravičenca, ki ugotavlja prihodke
po pravilih o računovodenju, so prihodki iz prejšnjega odstavka čisti prihodki
od prodaje, ugotovljeni po pravilih o računovodenju, ter nadomestila iz zavarovanja
za starševsko varstvo.
(4) Subjekt, ki je uveljavil pomoč za
samozaposlene, mora v primeru, da je od uveljavitve tega zakona prišlo do
izplačila dobička, nakupov lastnih delnic ali lastnih poslovnih deležev, izplačil
nagrad poslovodstvu oziroma dela plač za poslovno uspešnost poslovodstvu,
izplačanih v letu 2023 oziroma za leto 2023, o tem seznaniti FURS. Prejeta
sredstva mora vrniti po vročitvi odločbe, skupaj z zakonsko določenimi
zamudnimi obrestmi, ki tečejo od dneva uveljavitve pravic iz tega zakona do
dneva vračila.
(5) Subjekt, ki je uveljavil pomoč za
samozaposlene in naknadno ugotovi, da ni izpolnjeval pogojev za njegovo
pridobitev, o tem obvesti FURS najpozneje do roka za predložitev obračuna od
dohodkov pravnih oseb za leto 2023 oziroma za obdobje, ki vključuje podatke za
obdobje drugega polletja 2023, oziroma do roka za predložitev obračuna davka od
dohodkov iz dejavnosti za leto 2023 in vrniti znesek prejete pomoči v 30 dneh
od vročitve odločbe. Po poteku roka za plačilo se mu obračunavajo zakonske
zamudne obresti po zakonu, ki ureja predpisano obrestno mero zamudnih obresti.
(6) Nadzor nad uveljavljanjem pravic iz
drugega odstavka 47. člena tega zakona izvaja FURS v skladu z zakonom, ki
ureja davčni postopek.
51. člen
(pogoji
dodelitve državne pomoči)
Ukrep iz tega podpoglavja se izvaja v
skladu s priglašeno shemo po pravilu »de minimis«.
Začasni ukrep na področju enkratne
solidarnostne pomoči
52. člen
(davčna
obravnava enkratne solidarnostne pomoči)
(1) Ne glede na 7. točko prvega odstavka
44. člena Zakona o dohodnini (Uradni list RS, št. 13/11 – uradno
prečiščeno besedilo, 9/12 – odl. US, 24/12, 30/12, 40/12 – ZUJF, 75/12, 94/12,
52/13 – odl. US, 96/13, 29/14 – odl. US, 50/14, 23/15, 55/15, 63/16, 69/17,
21/19, 28/19, 66/19, 39/22, 132/22 – odl. US in 158/22; v nadaljnjem besedilu:
ZDoh-2) in prvi odstavek 11. člena Uredbe o davčni obravnavi povračil
stroškov in drugih dohodkov iz delovnega razmerja (Uradni list RS,
št. 140/06, 76/08, 63/17, 71/18, 104/21, 114/21, 87/22, 113/22 in 162/22)
se enkratna solidarnostna pomoč, ki jo izplača delodajalec v letu 2023, za
hujšo škodo, nastalo delojemalcu zaradi naravne nesreče poplav v avgustu 2023,
do višine 10.000 eurov ne všteva v davčno osnovo iz dohodka iz delovnega
razmerja.
(2) Za hujšo škodo se šteje škoda, ki
ogroža zdravje in povzroča neprimerno življenjsko okolje za bivanje.
(3) Znesek enkratne solidarnostne pomoči se
v delu, ki presega znesek iz prvega odstavka tega člena, všteva v davčno osnovo
dohodka iz delovnega razmerja.
Začasni ukrep dodatne olajšave za leto 2023
53. člen
(dodatna
olajšava za donacije za leto 2023)
(1) Zavezanec po Zakonu o davku od dohodkov
pravnih oseb (Uradni list RS, št. 117/06, 56/08, 76/08, 5/09, 96/09,
110/09 – ZDavP-2B, 43/10, 59/11, 24/12, 30/12, 94/12, 81/13, 50/14, 23/15,
82/15, 68/16, 69/17, 79/18,66/19, 172/21 in 105/22 – ZZNŠPP; v nadaljnjem
besedilu: ZDDPO-2) ter zavezanec po ZDoh-2, ki dosega dohodke iz dejavnosti, ki
se vštevajo v letno davčno osnovo, lahko poleg zmanjšanja davčne osnove po
prvem in drugem odstavku 59. člena ZDDPO-2 oziroma po prvem in drugem
odstavku 66. člena ZDoh-2, uveljavlja dodatno zmanjšanje davčne osnove
davčnega obdobja za celoten znesek plačil v denarju za namen odprave posledic
poplav v avgustu 2023, plačan na za ta namen posebej oblikovan račun Republike
Slovenije, vendar največ do višine davčne osnove davčnega obdobja.
(2) Za znesek iz prejšnjega odstavka se
šteje znesek vseh plačil do 31. decembra 2023 na za ta namen posebej oblikovan
račun Republike Slovenije.
(3) Za uveljavljanje olajšave po tem členu
se smiselno uporabljata peti in šesti odstavek 59. člena ZDDPO-2 oziroma
peti in šesti odstavek 66. člena ZDoh-2.
Začasni ukrep na področju gospodarstva
54. člen
(likvidnostni
ukrep na področju gospodarstva)
(1) Ne glede na 49. člen Zakona o
pomoči gospodarstvu za omilitev posledic energetske krize (Uradni list RS,
št. 163/22 in 15/23; v nadaljnjem besedilu: ZPGOPEK) se lahko sredstva iz
četrtega odstavka 49. člena ZPGOPEK namenijo za likvidnostni ukrep za
odpravo posledic po poplavah v letu 2023 v gospodarstvu.
(2) Ne glede na drugi odstavek
50. člena ZPGOPEK se lahko sredstva namenijo za likvidnostni ukrep za
odpravo posledic po poplavah v letu 2023 v gospodarstvu.
Drugi začasni ukrepi
55. člen
(prehodna
ureditev javnih naročil v primerih odprave posledic poplav v avgustu 2023)
(1) Do 31. decembra 2023 se četrti
odstavek 66. člena Zakona o javnem naročanju (Uradni list RS,
št. 91/15, 14/18, 121/21, 10/22, 74/22 – odl.US, 100/22 – ZNUZSZS in
28/23; v nadaljnjem besedilu: ZJN-3) ne uporablja.
(2) Ne glede na ZJN-3 se do
31. decembra 2023 popravni mehanizem dovoli tudi v primeru, če gospodarski
subjekt ne izpolnjuje obveznih dajatev in drugih denarnih nedavčnih obveznosti
v skladu z zakonom, ki ureja finančno upravo, ki jih pobira davčni organ v
skladu s predpisi države, v kateri ima sedež, ali predpisi države naročnika, če
vrednost teh neplačanih zapadlih obveznosti na dan roka za oddajo ponudbe ali
prijave ali preverjanja znaša 50 eurov ali več ali če na dan roka za oddajo
ponudbe ali prijave ta subjekt ni imel predloženih vseh obračunov davčnih
odtegljajev za dohodke iz delovnega razmerja za obdobje zadnjih petih let do
roka za oddaje ponudbe ali prijave. Naročnik v tem primeru določi primeren rok,
v katerem mora gospodarski subjekt obveznosti izpolniti. Ta rok ne sme biti
daljši od 30 dni.
56. člen
(pogodbene
kazni v primerih odprave posledic poplav v avgustu 2023)
V pogodbah o dobavi blaga ali izvajanju
storitev ali izvedbe gradenj, ki so jih zasebnopravni subjekti sklenili z
državnimi organi ali samoupravnimi lokalnimi skupnostmi, javnimi agencijami,
javnimi skladi, javnimi zavodi in javnimi gospodarskimi zavodi ter drugimi
osebami javnega prava, ki so posredni uporabniki proračuna Republike Slovenije
ali proračuna lokalne skupnosti na podlagi ZJN-3 in se ne nanašajo na dobavo
blaga, ki predstavlja opremo potrebno za odpravo posledic poplav v avgustu 2023
se v obdobju do 31. decembra 2023 določbe o pogodbenih kaznih zaradi
zamude ne uporabljajo, pogodbeno dogovorjeni roki pa se podaljšajo za obdobje
trajanja odprave posledic po naravnih nesrečah večjega obsega.
57. člen
(prednostna
obravnava postopkov)
Izdajanje soglasij, dovoljenj ali drugih
aktov državnih organov ali nosilcev javnih pooblastil, ki so potrebni za
izvedbo ukrepov za odpravo posledic poplav v avgustu 2023 po tem zakonu, se
izvaja prednostno.
KONČNE DOLOČBE
58. člen
(uporaba
zakona)
Spremenjena tretji odstavek 5. člena
in 39. člen zakona ter novi 11.a, peti odstavek 34., a44.a in 44.h člen
zakona se uporabljajo tudi odpravo posledic naravnih nesreč, povzročenih od
1. januarja 2023.
59. člen
(rok za izdajo
podzakonskega predpisa)
Roka za izdajo podzakonskega predpisa iz
novega a44.a člena zakona je dva meseca od potrditve ocene neposredne škode.
60. člen
(veljavnost
zakona)
Ta zakon začne veljati naslednji dan po
objavi v Uradnem listu Republike Slovenije.«.

Zakon o interventnih ukrepih za odpravo
posledic poplav in zemeljskih plazov iz avgusta 2023 – ZIUOPZP (Uradni list RS,
št. 95/23) spreminja naslov poglavja »INTERVENTNI
UKREPI PO POPLAVAH V AVGUSTU 2023«  Zakona o spremembah in dopolnitvah Zakona o
odpravi posledic naravnih nesreč – ZOPNN-F (Uradni list RS, št. 88/23) tako, da se glasi:
»INTERVENTNI UKREPI PO POPLAVAH IN ZEMELJSKIH PLAZOVIH V AVGUSTU
2023«;
spreminja 14. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»14. člen
(vsebina
poglavja in veljavnost ukrepov)
To poglavje ureja interventne ukrepe za
odpravo posledic poplav in
zemeljskih plazov (v nadaljnjem besedilu: poplave) v
avgustu 2023.
Ukrepi iz tega poglavja veljajo do
31. decembra 2023, če ni pri posameznem ukrepu določeno drugače.«;
spreminja 17. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»17. člen
(odlog plačila
obveznosti iz kreditnih pogodb javnim skladom)
(1) Javni sklad, katerega ustanoviteljica
je Republika Slovenija (v nadaljnjem besedilu: javni sklad), ki preko javnih
razpisov ali javnih pozivov izvaja kreditiranje, lahko zaradi okoliščin,
povezanih s posledicami poplav v avgustu 2023, odobri kreditojemalcu odlog
plačila obveznosti iz kreditne pogodbe za največ 12 mesecev, če posamezne
obveznosti iz kreditne pogodbe, za katero kreditojemalec zahteva odlog plačila,
še niso zapadle v plačilo do dneva uveljavitve tega zakona. Do ukrepa so upravičeni vsi
kreditojemalci javnih skladov.
(2) Kreditojemalec naslovi na javni
sklad vlogo za odlog plačila obveznosti iz kreditne pogodbe najpozneje do
31. decembra 2023. Vlogo
lahko predložijo vsi kreditojemalci javnega sklada, ki so oškodovani zaradi
posledic poplav v avgustu 2023. V vlogi mora kreditojemalec
pojasniti, da zaradi okoliščin, povezanih s posledicami poplav v avgustu 2023, začasno ne more zagotavljati poplačila obveznosti po
kreditni pogodbi.
(3) Javni sklad in kreditojemalec se z
aneksom h kreditni pogodbi dogovorita za čas trajanja odloga plačila obveznosti
iz kreditne pogodbe, vendar največ za 12 mesecev. Odlog plačila lahko javni
sklad izvede ne glede na določbe javnega razpisa ali javnega poziva, po katerem
je bil kredit dodeljen. Odlog plačila pomeni prekinitev zapadlosti vseh obveznosti
po kreditni pogodbi do izteka obdobja odloga. V času trajanja odloga plačila obveznosti iz kreditnih pogodb
javnim skladom se obresti in drugi stroški ne obračunavajo in plačujejo.
(4) Končni datum zapadlosti kreditne
pogodbe se podaljša za čas trajanja odloga plačila, enako se podaljša zapadlost
pogodbe, ki služi kot zavarovanje kreditne pogodbe. Odlog plačila ne vpliva na
izračun višine posameznega obroka v skladu s kreditno pogodbo. Po izteku
obdobja odloga plačila naslednji obrok zapade v plačilo v skladu z določbami
aneksa h kreditni pogodbi z amortizacijskim načrtom, ki je priloga aneksa h
kreditni pogodbi.
(5) Ne glede na tretji in četrti
odstavek tega člena se lahko javni sklad in kreditojemalec dogovorita drugače.
(6) Za veljavnost in učinke odloga
plačila po tem členu se razen sklenitve aneksa iz tretjega odstavka tega člena
ne zahteva nobeno dodatno dejanje javnega sklada, ki izvede ukrep po tem
zakonu, ali njegovih kreditojemalcev ali njihovih porokov, ne glede na drugačne
določbe v kreditni pogodbi ali zakonih, ki se uporabljajo v zvezi s plačilom obveznosti
iz kreditne pogodbe.
(7) Ne glede na prvi odstavek tega
člena lahko javni sklad kreditojemalcem, ki so bili v zamudi z izpolnjevanjem
svojih obveznosti že pred poplavami v avgustu 2023, vendar ne več kot 90 dni,
na podlagi vloge za reprogram kreditne pogodbe zapadle neporavnane obveznosti
reprogramira tako, da se poveča višina posameznih obrokov.
(8) Za kreditojemalce, ki opravljajo
pridobitno dejavnost, se ukrep iz tega člena izvaja v skladu s priglašeno shemo
po pravilu »de minimis«:
-       
za kredite na področju gospodarstva v skladu z Uredbo Komisije (EU)
št. 1407/2013 z dne 18. decembra 2013 o uporabi členov 107 in 108
Pogodbe o delovanju Evropske unije pri pomoči »de minimis« (UL L št. 352 z
dne 24. 12. 2013, str. 1), zadnjič spremenjeno z Uredbo Komisije (EU)
2020/972 z dne 2. julija 2020 o spremembi Uredbe (EU) št. 1407/2013 v
zvezi s podaljšanjem njene veljavnosti in o spremembi Uredbe (EU)
št. 651/2014 v zvezi s podaljšanjem njene veljavnosti in ustreznimi
prilagoditvami (UL L št. 215 z dne 7. 7. 2020, str. 3),
-       
za kredite na področju kmetijstva v skladu z Uredbo Komisije (EU)
št. 1408/2013 z dne 18. decembra 2013 o uporabi členov 107 in 108
Pogodbe o delovanju Evropske unije pri pomoči de minimis v kmetijskem sektorju
(UL L št. 352 z dne 24. 12. 2013, str. 9), zadnjič spremenjeno z
Uredbo Komisije (EU) 2022/2046 z dne 24. oktobra 2022 o spremembi prilog k
Uredbi (EU) št. 1408/2013 glede njune prilagoditve, da se upoštevajo
določbe Sporazuma o izstopu Združenega kraljestva Velika Britanija in Severna
Irska iz Evropske unije in Evropske skupnosti za atomsko energijo ter njegovega
Protokola o Irski/Severni Irski (UL L št. 275 z dne 25. 10. 2022,
str. 55), in
-       
za kredite na področju ribištva v skladu z Uredbo Komisije (EU)
št. 717/2014 z dne 27. junija 2014 o uporabi členov 107 in 108
Pogodbe o delovanju Evropske unije pri pomoči de minimis v sektorju ribištva in
akvakulture (UL L št. 190 z dne 28. 6. 2014, str. 45), zadnjič
spremenjeno z Uredbo Komisije (EU) 2022/2514 z dne 14. decembra 2022 o
spremembi Uredbe (EU) št. 717/2014 glede njenega obdobja uporabe (UL L
št. 326 z dne 21. 12. 2022, str. 8).«;
spreminja 18. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»18. člen
(predplačila za
pomoč v gospodarstvu)
(1) Vlada lahko za preprečitev povečanja že
nastale škode v gospodarstvu zaradi posledic poplav v avgustu 2023 odloči o
dodelitvi predplačila sredstev gospodarstvu na podlagi predhodnega programa
odprave posledic naravne nesreče, ki ga pripravi ministrstvo, pristojno za
gospodarstvo, na podlagi predhodne ocene škode, za katero pridobi ocenjene
podatke o oceni škode v gospodarstvu s strani gospodarskih in obrtnih zbornic
ali s strani oškodovancev. Predhodni program odprave posledic naravne nesreče
predloži vladi minister, pristojen za gospodarstvo.
(2) Predplačilo sredstev se lahko dodeli
upravičencem, ki zaradi posledic naravne nesreče ne morejo poslovati ali imajo
oteženo poslovanje na podlagi predhodnega programa odprave posledic naravne
nesreče največ do višine 10 % prehodne ocene iz prvega odstavka tega
člena.
(3) Predhodni program odprave posledic
naravne nesreče vsebuje predhodno oceno škode pri posameznem upravičencu,
predlog višine dodelitve sredstev posameznemu upravičencu ter predlog nujnih
ukrepov pri odpravi posledic naravne nesreče. Predhodni program odprave
posledic naravne nesreče postane sestavni del programa odprave posledic naravne
nesreče iz 44.c člena zakona.
(4) Prejemniki sredstev iz drugega odstavka
tega člena poročajo ministrstvu, pristojnem za gospodarstvo, o porabi prejetih
sredstev v 12 mesecih od prejema sredstev po predhodnem programu odprave
posledic naravnih nesreč iz prejšnjega odstavka in sredstev po programu odprave
posledic naravne nesreče iz 44.c člena zakona. Poročilu morajo biti predložena
ustrezna dokazila o porabi sredstev.
(5) Ne glede na drugi odstavek 35. člena
Zakona o izvrševanju proračunov Republike Slovenije za leti 2023 in 2024 (Uradni
list RS, št. 150/22, 65/23 in 76/23 – ZJF-I) se predplačilo iz tega člena
izvede na podlagi odločbe in brez zavarovanja z bančno garancijo.
(6) Sredstva iz prvega
odstavka tega člena se zagotovijo v okviru sredstev državne proračunske rezerve
in v okviru sredstev splošne proračunske rezervacije.«;
spreminja 30. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»30. člen
(začasni ukrep
na področju plačane odsotnosti prostovoljca)
(1) Ne glede na 165. člen Zakona o
delovnih razmerjih (Uradni list RS, št. 21/13, 78/13 – popr., 47/15 –
ZZSDT, 33/16 – PZ-F, 52/16, 15/17 – odl. US, 22/19 – ZPosS, 81/19, 203/20 –
ZIUPOPDVE, 119/21 – ZČmIS-A, 202/21 – odl. US, 15/22 in 54/22 – ZUPŠ-1) in
41. člen Zakona o delavcih v državnih organih (Uradni list RS, št. 15/90,
2/91-I, 5/91, 18/91, 22/91, 4/93, 18/94 – ZRPJZ, 70/97, 87/97 – ZPSDP, 38/99,
56/02 – ZJU in 8/20) ima prostovoljec, ki opravlja prostovoljsko delo v okviru
prostovoljske organizacije, pravico do plačane odsotnosti z dela največ sedem
delovnih dni zaradi odpravljanja posledic poplav v avgustu 2023.
(2) Prostovoljec izkazuje upravičenost do
odsotnosti iz prejšnjega odstavka na podlagi potrdila prostovoljske
organizacije o opravljenem prostovoljskem delu.
(3) Izplačana nadomestila plač
prostovoljcev iz prvega odstavka tega člena Republika Slovenija povrne v
celoti.
(4) Delodajalec zahteva povračilo
izplačanega nadomestila plače iz prejšnjega odstavka z vsemi prispevki in
davki, ki bremenijo plačo, pri Upravi Republike Slovenije za zaščito in reševanje
po postopku v skladu s predpisi o varstvu pred naravnimi in drugimi nesrečami,
ki urejajo pravico do nadomestila plače ter način izplačevanja nadomestil.«;
spreminja 31. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»31. člen
(namen ukrepa
in upravičenci)
(1) Pravico do delnega povračila
nadomestila plače delavcem na začasnem čakanju na delo lahko uveljavlja vsak
delodajalec v Republiki Sloveniji, registriran najpozneje na dan 2. avgust
2023, ki delavcem začasno ne more zagotavljati dela zaradi posledic poplav v avgustu 2023,
razen:
-       
neposredni ali posredni uporabnik proračuna Republike Slovenije oziroma proračuna
občine,
-       
delodajalec, ki opravlja finančno ali zavarovalniško dejavnost, ki spada
v skupino K v skladu s standardno klasifikacijo dejavnosti in ima na dan
2. avgust 2023 več kot deset zaposlenih,
-       
tuja diplomatska predstavništva in konzulati, mednarodne organizacije,
predstavništva mednarodnih organizacij ter institucije, organi in agencije
Evropske unije v Republiki Sloveniji.«;
spreminja 38. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list RS,
št. 88/23) tako, da se glasi:
»38. člen
(postopek in
način uveljavljanja delnega povračila nadomestila plače)
(1) Delodajalec uveljavi pravico do delnega
povračila nadomestila plače na podlagi tega podpoglavja z vlogo, ki jo vloži v
elektronski obliki pri zavodu v 15 dneh od napotitve delavca na začasno čakanje
na delo.
(2) Pravice do povračila izplačanih
nadomestil plače iz prejšnjega odstavka ne more uveljavljati delodajalec, nad katerim
je uveden postopek stečaja ali ki je v likvidacijskem postopku.
(3) Vlogi iz prvega odstavka tega člena
delodajalec priloži:
-       
izjavo, za pravilnost katere kazensko in materialno odgovarja, da v
obdobju, za katerega uveljavlja delno povračilo nadomestila plače, zaradi
posledic poplav v avgustu 2023 ne more zagotavljati dela delavcem,
-       
dokazila o napotitvi delavcev na začasno čakanje na delo,
-       
izjavo, da je zaposlenim do dneva vložitve vloge izplačal plačo in vsa
nadomestila plače.
(4) Zavod odloči o vlogi v 15 dneh od
prejema popolne vloge z odločbo. Zoper odločbo ni pritožbe, možen pa je upravni
spor.
(5) Odločba iz prejšnjega odstavka mora
vsebovati zlasti predmet, osnovo za izračun nadomestil plače, način izračuna in
višino delnega povračila nadomestila plače, vsebino zahtevkov za delno
povračilo nadomestila plače in njihovih prilog, razloge za zavrnitev zahtevka
za povračilo, rok za izplačilo, obdobje vračanja sredstev, spremljanje in
poročanje, sankcije za kršitev odločbe ter nadzor nad izvajanjem odločbe.
(6) Delno povračilo nadomestila plače,
razen za delavce, za katere plačilo nadomestila plače ne bremeni delodajalca,
se delodajalcu na podlagi vloženega zahtevka za povračilo izplačuje mesečno, v
sorazmernem deležu ali v celoti, in sicer deseti dan meseca, ki sledi mesecu
izplačila nadomestila plače na podlagi tega podpoglavja.
(7) Delodajalcu pripada povračilo
nadomestila plače za dejansko mesečno oziroma tedensko obveznost, za prazničen
in drug dela prost dan, določen z zakonom, če bi delavec na ta dan dejansko
delal.
(8) Delodajalec mora zahtevek za delno
povračilo nadomestila plače na podlagi tega podpoglavja na podlagi predhodno
izdane odločbe o delnem povračilu nadomestila plače vložiti najpozneje do
30. junija 2024.
(9) Če je delodajalec napotil delavce na
začasno čakanje na delo že pred uveljavitvijo tega zakona, lahko vloži vlogo iz
prvega odstavka tega člena v 15 dneh od uveljavitve tega zakona.«;
spreminja 40. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»40. člen
(obveznosti
delodajalca)
(1) V obdobju prejemanja povračila
izplačanih nadomestil plače za delavce na začasnem čakanju na delo na podlagi
tega podpoglavja mora delodajalec delavcem izplačevati nadomestila plače.
(2) V obdobju iz prejšnjega odstavka
delodajalec ne sme odrejati nadurnega dela ali začasno prerazporediti delovnega
časa, če to delo lahko opravi z delavci na začasnem čakanju na delo.
(3) Delodajalec v
obdobju prejemanja in tudi za obdobje po prenehanju prejemanja delnega
povračila nadomestila plače, ki je enako obdobju prejemanja delnega povračila
nadomestila plače, ne sme začeti postopka odpovedi pogodbe o zaposlitvi iz
poslovnega razloga delavcem, ki jih je napotil na začasno čakanje na delo, ali
odpovedati pogodbe o zaposlitvi večjemu številu delavcev iz poslovnih razlogov,
razen če je bil program razreševanja presežnih delavcev sprejet že pred 3.
avgustom 2023 in delodajalec za te delavce ni uveljavil pravice do delnega
povračila nadomestila plače na podlagi tega podpoglavja. Delodajalec ne more
uveljavljati delnega povračila nadomestila plače za delavca v času teka odpovednega
roka.
(4) Če delodajalec ravna v nasprotju s
prvim, drugim ali tretjim odstavkom tega člena, mora prejeta sredstva v celoti
vrniti.
(5) Delodajalec, ki prejema ali je prejemal
sredstva v skladu s tem podpoglavjem, prejeta sredstva vrne v celoti, če začne
postopke likvidacije na podlagi zakona, ki ureja gospodarske družbe, v obdobju:
-       
prejemanja sredstev ali
-       
po prenehanju prejemanja sredstev, ki je enako obdobju prejemanja
sredstev.
(6) Delodajalec, ki je prejel delno
povračilo nadomestila plače na podlagi tega podpoglavja, prejeta sredstva vrne
v celoti, če je pri oddaji vloge za uveljavitev pravice predložil neresnično
izjavo iz prve ali tretje alineje tretjega odstavka 38. člena tega zakona.
(7) O vračilu prejetih sredstev na podlagi
četrtega, petega in šestega odstavka tega člena odloči zavod z odločbo. Zoper
odločbo o vračilu prejetih sredstev ni pritožbe, možen pa je upravni spor.
Delodajalec mora prejeta sredstva vrniti v 30 dneh od vročitve odločbe, skupaj
z obrestmi v višini zakonsko določenih zamudnih obresti, ki tečejo od dneva prejema
povračila nadomestila plače do dneva vračila.
(8) Delodajalec, ki je prejel delno
povračilo nadomestila plače na podlagi tega podpoglavja, mora v primeru, če je
od 3. avgusta 2023 prišlo do izplačila dobička, nakupov lastnih delnic ali
lastnih poslovnih deležev izplačil nagrad poslovodstvu oziroma dela plač za
poslovno uspešnost poslovodstvu, izplačanih v letu 2023 oziroma za leto 2023, o
tem obvestiti FURS najpozneje v dveh mesecih po izplačilu. Prejeta sredstva
mora vrniti v 30 dneh po vročitvi odločbe, skupaj z zakonskimi zamudnimi
obrestmi v skladu z zakonom, ki ureja predpisano obrestno mero zamudnih
obresti, ki tečejo od dneva prejema delnega povračila nadomestila plače do
dneva vračila. Nadzor nad izpolnjevanjem obveznosti vračila prejetih sredstev
iz tega odstavka izvaja FURS, ki za postopek nadzora smiselno uporabi zakon, ki
ureja davčni postopek.
(9) Če obveznost vračila delnega povračila
nadomestila plače iz tega člena ni plačana v roku, določenem s tem zakonom, se
prisilno izterja. Izvršbo opravi FURS v skladu z zakonom, ki ureja davčni
postopek.«;
spreminja 47. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»47. člen
(upravičenci)
(1) Upravičenec do pomoči za samozaposlene
je oseba, ki je opravljala dejavnost najmanj od 1. julija 2023 do
uveljavitve tega zakona in dejavnosti zaradi posledic poplav v avgustu 2023 ne
more opravljati ali jo opravlja v bistveno zmanjšanem obsegu tudi po poplavah v
avgustu 2023, in sicer:
-       
samozaposleni, ki je na dan uveljavitve tega zakona v obvezno
pokojninsko in invalidsko zavarovanje vključen na podlagi 15. člena Zakona
o pokojninskem in invalidskem zavarovanju (Uradni list RS, št. 48/22 –
uradno prečiščeno besedilo, 40/23 – ZČmIS-1, 78/23 – ZORR in 84/23 – ZDOsk-1; v
nadaljnjem besedilu: ZPIZ-2),
-       
družbenik ali delničar gospodarske družbe oziroma ustanovitelj zadruge
ali zavoda, ki je poslovodna oseba in je na dan uveljavitve tega zakona v
obvezno pokojninsko in invalidsko zavarovanje vključen na podlagi
16. člena ZPIZ-2, in
-       
kmet, ki je na dan uveljavitve tega zakona v obvezno pokojninsko in
invalidsko zavarovanje vključen na podlagi 17. člena ali petega odstavka
25. člena ZPIZ-2.
(2) Pomoč za samozaposlene iz prejšnjega
odstavka znaša 1.200 eurov na mesec za avgust, september, oktober, november in
december 2023. Pomoč za samozaposlene v kulturi, ki so v skladu z Zakonom o
uresničevanju javnega interesa za kulturo (Uradni list RS, št. 77/07 –
uradno prečiščeno besedilo, 56/08, 4/10, 20/11, 111/13, 68/16, 61/17, 21/18 –
ZNOrg, 3/22 – ZDeb in 105/22 – ZZNŠPP) registrirani v razvidu samozaposlenih v
kulturi in imajo pravico do plačila prispevkov za obvezno pokojninsko in
invalidsko zavarovanje iz proračuna Republike Slovenije, znaša 760 eurov na
mesec. Pomoč za upravičence kmete, ki so oproščeni plačila prispevkov
delodajalcev za obvezno pokojninsko in invalidsko zavarovanje, znaša 1.020
eurov na mesec.
(3) Če upravičenec iz prvega odstavka tega
člena v obvezno pokojninsko in invalidsko zavarovanje na podlagah 15., 16.,
17. člena in petega odstavka 25. člena ZPIZ-2 za posamezni mesec ni
vključen za celotni mesec ali za polni zavarovalni čas, je upravičen do sorazmernega
dela pomoči za samozaposlene po prejšnjem odstavku glede na delež vključitve v
obvezno pokojninsko in invalidsko zavarovanje za posamezni mesec oziroma do
polnega zavarovalnega časa po teh podlagah. Delež vključitve v obvezno
pokojninsko in invalidsko zavarovanje za posamezni mesec oziroma do polnega
zavarovalnega časa po teh podlagah se za posamezni mesec določi upoštevaje
povprečno dnevno število ur vključitve v obvezno pokojninsko in invalidsko zavarovanje
v posameznem mesecu.
(4) Ne glede na prejšnji odstavek
sorazmernost dela pomoči za samozaposlene ne velja za upravičence, ki so do
polnega zavarovalnega časa vključeni na podlagi drugega odstavka 19. člena
ZPIZ-2, razen v primeru, če za posamezni mesec ni vključen v obvezno pokojninsko
in invalidsko zavarovanje na podlagah 15., 16., 17. člena ali petega
odstavka 25. člena ZPIZ-2 za celotni mesec.
(5) Do izplačila pomoči za samozaposlene iz
drugega odstavka tega člena ni upravičena oseba iz prvega odstavka tega člena,
ki ne izpolnjuje obveznih dajatev in drugih denarnih nedavčnih obveznosti v
skladu z zakonom, ki ureja finančno upravo, ki jih pobira davčni organ, če ima
na dan vložitve izjave
neplačane obveznosti v višini 50 eurov ali več in nima predloženih vseh
obračunov davčnih odtegljajev za dohodke iz delovnega razmerja za obdobje zadnjih
pet let do dne oddaje izjave.
(6) Pomoč za samozaposlene je oproščena
plačila vseh davkov in prispevkov.
(7) Pomoč za samozaposlene iz drugega
stavka drugega odstavka tega člena se ne upošteva v dohodkovni cenzus iz 85.
člena Zakona o uresničevanju javnega interesa za kulturo (Uradni list RS, št.
77/07 – uradno prečiščeno besedilo, 56/08, 4/10, 20/11, 111/13, 68/16, 61/17,
21/18 – ZNOrg, 3/22 – ZDeb in 105/22 – ZZNŠPP).«;
spreminja 48. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»48. člen
(izplačilo)
(1) Za izplačilo pomoči za samozaposlene upravičenec
iz prejšnjega člena preko informacijskega sistema FURS predloži izjavo, s
katero izjavlja, da je oseba, kot jo opredeljuje prejšnji člen, in da zaradi
posledic poplav v avgustu 2023 ne more opravljati dejavnosti ali jo opravlja v
bistveno zmanjšanem obsegu.
(2) Upravičenec poda izjavo iz prejšnjega
odstavka na podlagi lastne ocene poslovanja, upoštevaje drugi odstavek
50. člen tega zakona.
(3) Upravičenec
vloži izjavo do zadnjega dne v mesecu v septembru, oktobru, novembru, decembru
2023 oziroma januarju 2024 za pretekli mesec ali za več preteklih mesecev
skupaj za obdobje od 4. avgusta 2023 do 31. decembra 2023. Izplačilo se izvede
desetega v mesecu, ki sledi mesecu oddaje izjave.
(4) Upravičenec iz prvega odstavka
prejšnjega člena prejme pomoč za samozaposlene za posamezni mesec od avgusta
2023 do decembra 2023. Če poda izjavo za več mesecev skupaj, se mu nakaže
seštevek pomoči za samozaposlene za posamezne mesece.
(5) Upravičenec iz prejšnjega člena
predloži izjavo preko informacijskega sistema FURS v elektronski obliki do
31. januarja 2024.
Predloga obrazca izjave je objavljena na portalu eDavki.
(6) Pomoči za samozaposlene za avgust,
september, oktober, november in december 2023 iz drugega odstavka prejšnjega
člena po izpolnitvi pogojev iz prvega odstavka prejšnjega člena izplača FURS.«;
spreminja 50. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»50. člen
(vračilo pomoči
za samozaposlene)
(1) Izjava upravičenca, da zaradi posledic
poplav v avgustu 2023 ne more opravljati dejavnosti ali jo opravlja v bistveno
zmanjšanem obsegu, je informacija javnega značaja.
(2) Šteje se, da upravičenec zaradi
posledic poplav v avgustu 2023 ne more opravljati dejavnosti ali jo opravlja v
bistveno zmanjšanem obsegu, če bodo prihodki upravičenca v letu 2023 zaradi
posledic poplav v avgustu 2023 upadli za več kot 25 %
glede na leto 2022. Če ni posloval v celotnem letu 2022 oziroma 2023, je do
pomoči upravičen tudi tisti upravičenec, ki se mu bodo povprečni mesečni
prihodki leta 2023 zaradi posledic poplav v avgustu 2023 znižali za več kot 25 % glede na povprečne mesečne prihodke v letu 2022. Če v letu
2022 ni posloval, je do pomoči upravičeni tudi tisti upravičenec, ki se mu bodo
povprečni mesečni prihodki v letu 2023 zaradi posledic poplave v avgustu 2023
znižali za več kot 25 % glede na povprečne
mesečne prihodke v letu 2023 do 31. julija 2023. Če pogoj iz tega odstavka
ni dosežen, mora upravičenec vrniti celotno pomoč.
(3) Za upravičenca, ki ugotavlja prihodke
po pravilih o računovodenju, so prihodki iz prejšnjega odstavka čisti prihodki
od prodaje, ugotovljeni po pravilih o računovodenju, ter nadomestila iz zavarovanja
za starševsko varstvo.
(4) Subjekt, ki je uveljavil pomoč za
samozaposlene, mora v primeru, da je od uveljavitve tega zakona prišlo do
izplačila dobička, nakupov lastnih delnic ali lastnih poslovnih deležev,
izplačil nagrad poslovodstvu oziroma dela plač za poslovno uspešnost
poslovodstvu, izplačanih v letu 2023 oziroma za leto 2023, o tem seznaniti
FURS. Prejeta sredstva mora vrniti po vročitvi odločbe, skupaj z zakonsko
določenimi zamudnimi obrestmi, ki tečejo od dneva uveljavitve pravic iz tega
zakona do dneva vračila.
(5) Subjekt, ki je uveljavil pomoč za
samozaposlene in naknadno ugotovi, da ni izpolnjeval pogojev za njegovo
pridobitev, o tem obvesti FURS najpozneje do roka za predložitev obračuna od
dohodkov pravnih oseb za leto 2023 oziroma za obdobje, ki vključuje podatke za
obdobje drugega polletja 2023, oziroma do roka za predložitev obračuna davka od
dohodkov iz dejavnosti za leto 2023 in vrniti znesek prejete pomoči v 30 dneh
od vročitve odločbe. Po poteku roka za plačilo se mu obračunavajo zakonske
zamudne obresti po zakonu, ki ureja predpisano obrestno mero zamudnih obresti.
(6) Nadzor nad uveljavljanjem pravic iz
drugega odstavka 47. člena tega zakona izvaja FURS v skladu z zakonom, ki
ureja davčni postopek.«;
spreminja 54. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»54. člen
(likvidnostni
ukrep na področju gospodarstva)
(1) Ne glede na 49. člen Zakona o
pomoči gospodarstvu za omilitev posledic energetske krize (Uradni list RS,
št. 163/22 in 15/23; v nadaljnjem besedilu: ZPGOPEK) se lahko sredstva iz
četrtega odstavka 49. člena ZPGOPEK namenijo za likvidnostni ukrep za
odpravo posledic po poplavah v avgustu 2023 v gospodarstvu.
(2) Ne glede na drugi odstavek
50. člena ZPGOPEK se lahko sredstva namenijo za likvidnostni ukrep za
odpravo posledic po poplavah v avgustu 2023 v gospodarstvu.«;
spreminja 56. člen Zakona o spremembah in
dopolnitvah Zakona o odpravi posledic naravnih nesreč – ZOPNN-F (Uradni list
RS, št. 88/23) tako, da se glasi:
»56. člen
(pogodbene
kazni v primerih odprave posledic poplav v avgustu 2023)
(1) V pogodbah o dobavi blaga ali izvajanju
storitev ali izvedbe gradenj, ki so jih zasebnopravni subjekti sklenili z
državnimi organi ali samoupravnimi lokalnimi skupnostmi, javnimi agencijami,
javnimi skladi, javnimi zavodi in javnimi gospodarskimi zavodi ter drugimi
osebami javnega prava, ki so posredni uporabniki proračuna Republike Slovenije
ali proračuna lokalne skupnosti na podlagi ZJN-3 in se ne nanašajo na dobavo
blaga, ki predstavlja opremo, potrebno za odpravo posledic poplav v avgustu
2023, se v obdobju do 31. decembra 2023 določbe o pogodbenih kaznih zaradi
zamude ne uporabljajo, pogodbeno dogovorjeni roki pa se podaljšajo za šest
mesecev.
(2) Ne glede na prejšnji odstavek se
določbe o pogodbenih kaznih zaradi zamud uporabljajo, pogodbeno dogovorjeni
roki pa se ne podaljšajo pri projektih, katerih izvedba je neposredno vezana
oziroma se sofinancira iz finančne perspektive 2014–2020, saj se skladno z EU
regulativo obdobje upravičenosti zaključi 31. 12. 2023.«;
dodaja 57.a, 57.b, 57.c in 57.č člen Zakona o
spremembah in dopolnitvah Zakona o odpravi posledic naravnih nesreč – ZOPNN-F
(Uradni list RS, št. 88/23), ki se glasijo:
»57.a člen
(kazenske
določbe na področju kreditnih obveznosti)
(1) Z globo od 3.000 do 20.000 eurov se
kaznuje pravna oseba, samostojni podjetnik posameznik oziroma posameznik, ki
samostojno opravlja dejavnost, ki predloži neresnične podatke v vlogi iz
drugega odstavka 17. člena tega zakona.
(2) Z globo od 1.500 do 8.000 eurov se
kaznuje upravičenec, ki zaposluje deset ali manj delavcev – pravna oseba,
samostojni podjetnik posameznik oziroma posameznik, ki samostojno opravlja
dejavnost, če stori prekršek iz prejšnjega odstavka.
(3) Z globo od 450 do 2.000 eurov se
kaznuje odgovorna oseba upravičenca, ki je pravna oseba, samostojni podjetnik
posameznik oziroma posameznik, ki samostojno opravlja dejavnost, če stori
prekršek iz prvega odstavka tega člena.
(4) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
57.b člen
(kazenska
določba na področju predplačil gospodarstvu)
(1) Z globo od 3.000 do 20.000 eurov se
kaznuje pravna oseba, samostojni podjetnik posameznik oziroma posameznik, ki
samostojno opravlja dejavnost, ki predloži neresnične podatke iz prvega odstavka
18. člena tega zakona.
(2) Z globo od 1.500 do 8.000 eurov se
kaznuje upravičenec, ki zaposluje deset ali manj delavcev – pravna oseba, samostojni
podjetnik posameznik oziroma posameznik, ki samostojno opravlja dejavnost, če
stori prekršek iz prejšnjega odstavka.
(3) Z globo od 450 do 2.000 eurov se
kaznuje odgovorna oseba upravičenca, ki je pravna oseba, samostojni podjetnik
posameznik oziroma posameznik, ki samostojno opravlja dejavnost, če stori
prekršek iz prvega odstavka tega člena.
(4) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
57.c člen
(kazenska
določba na področju pomoči za samozaposlene)
(1) Z globo od 1.500 do 8.000 eurov se za
prekršek kaznuje samozaposlena oseba, ki predloži neresnično izjavo iz prvega odstavka
48. člena tega zakona.
(2) Za prekršek iz tega člena se sme v
hitrem postopku izreči globa tudi v znesku, ki je višji od najnižje predpisane
globe, določene v tem členu.
57.č člen
(kazenska
določba za začasni ukrep na področju enkratne solidarnostne pomoči)
(1) Ne glede na zakon, ki ureja prekrške,
se z globo od 800 do 10.000 eurov kaznuje za prekršek delojemalec, če
delodajalcu za namen davčne obravnave enkratne solidarnostne pomoči iz
52. člena tega zakona posreduje neresnične podatke glede hujše škode, nastale
zaradi poplav in plazov.
(2) Z globo od 1.600 do 20.000 eurov se kaznuje
za prekršek samostojni podjetnik posameznik ali posameznik, ki samostojno
opravlja dejavnost, z globo od 2.400 do 30.000 eurov se kaznuje za prekršek
pravna oseba, če pa se pravna oseba po zakonu, ki ureja gospodarske družbe,
šteje za srednjo ali veliko gospodarsko družbo, pa se za prekršek kaznuje z
globo od 6.400 do 60.000 eurov, če v nasprotju s prejšnjim odstavkom izplača
enkratno solidarnostno pomoč.
(3) Z globo v višini od 800 do 8.000 eurov
se za prekršek iz prvega odstavka tega člena kaznuje tudi odgovorna oseba
samostojnega podjetnika posameznika, odgovorna oseba posameznika, ki samostojno
opravlja dejavnost oziroma odgovorna oseba pravne osebe.«;
ter vsebuje naslednjo končno določbo:
»173. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o interventnih
ukrepih za odpravo posledic poplav in zemeljskih plazov iz avgusta 2023 –
ZIUOPZP-A (Uradni list RS, št. 117/23) spreminja 56. člen Zakona o
spremembah in dopolnitvah Zakona o odpravi posledic naravnih nesreč – ZOPNN-F
(Uradni list RS, št. 88/23 in 95/23-ZIUOPZP) tako, da se glasi:
»56. člen
(pogodbene
kazni v primerih odprave posledic poplav v avgustu 2023)
(1) V pogodbah o dobavi blaga ali izvajanju
storitev ali izvedbe gradenj, ki so jih zasebnopravni subjekti, ki so bili
prizadeti v poplavah in plazovih v avgustu 2023 ali sodelujejo v odpravi
posledic poplav in plazov, sklenili z državnimi organi ali samoupravnimi
lokalnimi skupnostmi, javnimi agencijami, javnimi skladi, javnimi zavodi in
javnimi gospodarskimi zavodi ter drugimi osebami javnega prava, ki so posredni
uporabniki proračuna Republike Slovenije ali proračuna lokalne skupnosti na
podlagi ZJN-3 in se ne nanašajo na dobavo blaga, ki predstavlja opremo,
potrebno za odpravo posledic poplav v avgustu 2023, se v obdobju do
31. decembra 2023 določbe o pogodbenih kaznih zaradi zamude ne
uporabljajo, pogodbeno dogovorjeni roki pa se podaljšajo za najdlje šest
mesecev.
(2) Ne glede na prejšnji odstavek se
določbe o pogodbenih kaznih zaradi zamud uporabljajo, pogodbeno dogovorjeni
roki pa se ne podaljšajo pri projektih, katerih izvedba je neposredno vezana
oziroma se sofinancira iz finančne perspektive 2014–2020, saj se skladno z EU
regulativo obdobje upravičenosti zaključi 31. decembra 2023, ter pri
projektih, ki se sofinancirajo iz Načrta za okrevanje in odpornost«.«;
ter vsebuje naslednjo končno določbo:
»26. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.