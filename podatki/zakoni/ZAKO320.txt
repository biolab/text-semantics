UVODNI DOLOČBI
1. člen
(1) Ta zakon ureja sodni register, določa podatke, ki se
vpišejo v sodni register, pravila postopka, v katerem pristojno sodišče odloča
o vpisu v sodni register, in pravila, po katerih Agencija Republike Slovenije
za javnopravne evidence in storitve upravlja sodni register.
(2) S tem zakonom se v pravni red Republike Slovenije delno
prenašata Enajsta direktiva Sveta z dne 21. decembra 1989 o razkritjih
podružnic, ki jih v državi članici odprejo nekatere oblike družb za katere
velja zakonodaja druge države (UL L št. 395 z dne 30. 12. 1989, str.
36) in Direktiva 2009/101/ES Evropskega parlamenta in Sveta z dne
16. septembra 2009 o uskladitvi zaščitnih ukrepov za varovanje interesov
družbenikov in tretjih oseb, ki jih države članice zahtevajo od gospodarskih
družb v skladu z drugim pododstavkom člena 48 Pogodbe, zato da se oblikujejo
zaščitni ukrepi z enakim učinkom v vsej Skupnosti (UL L št. 258 z dne
1. 10. 2009, str. 11), kot sta bili spremenjeni z Direktivo 2012/17/EU
Evropskega parlamenta in Sveta z dne 13. junija 2012 o spremembi Direktive
Sveta 89/666/EGS ter direktiv 2005/56/ES in 2009/101/ES Evropskega parlamenta
in Sveta glede povezovanja centralnih in trgovinskih registrov ter registrov
družb (UL L št. 156 z dne 16. 6. 2012, str. 1).
1.a člen
(1) "Agencija" po tem zakonu je Agencija Republike
Slovenije za javnopravne evidence in storitve.
(2) Ti pojmi imajo v tem zakonu pomen, opredeljen v teh
določbah Zakona o Poslovnem registru Slovenije (Uradni list RS, št. 49/06,
33/07 – ZSReg-B, 19/15 in 54/17; v nadaljnjem besedilu: ZPRS-1):
1.     
»poslovni register« v prvi alineji 2. člena,
2.     
»matična številka« v osmi alineji 2. člena,
3.     
»sistem povezovanja poslovnih registrov« v drugi alineji 2. člena,
4.     
»sistem za podporo poslovnim subjektom« v deveti alineji 2. člena,
5.     
»točka za podporo poslovnim subjektom« v enajsti alineji 2. člena,
6.     
»enotni identifikator« v 7.a členu.
(3) "Enotna identifikacijska številka" po tem
zakonu je:
1.     
za fizične osebe, ki so vpisane v centralnem registru prebivalstva in
imajo v Republiki Sloveniji stalno ali začasno prebivališče: EMŠO,
2.     
za pravne osebe, ki so vpisane v poslovnem registru: matična številka,
3.     
za druge fizične in pravne osebe: davčna številka.
(4) "Matična evidenca identifikacijskih podatkov"
po tem zakonu je:
1.     
centralni register prebivalstva za fizične osebe, iz 1. točke prejšnjega
odstavka,
2.     
sodni register za pravne osebe, ki so vpisane v tem registru,
3.     
poslovni register za druge fizične in pravne osebe, razen oseb iz 2.
točke tega odstavka,
4.     
davčni register za druge fizične in pravne osebe, razen oseb iz 1. do 3.
točke tega odstavka.
(5) Pojma "tuje podjetje iz ES" in "tuje
podjetje iz tretje države" sta v tem zakonu uporabljena v pomenu, kot je
opredeljen v prvem odstavku 674. člena Zakona o gospodarskih družbah (Uradni
list RS, št. 42/06 in 60/06 – popravek; v nadaljnjem besedilu: ZGD-1).
(6) Če fizična oseba v Republiki Sloveniji nima stalnega ali
začasnega prebivališča, ali če pravna oseba nima matične številke, ker ni
vpisana v poslovni register, in potrebuje identifikacijsko številko, da bi se
lahko v sodni register vpisala kot družbenik, ustanovitelj ali član subjekta
vpisa ali kot član organa subjekta vpisa, se na njeno zahtevo vpiše v davčni
register zaradi dodelitve davčne številke, tudi če niso izpolnjeni splošni
pogoji za vpis v davčni register, ki jih določa zakon, ki ureja davčni
register, in zakon, ki ureja davčni postopek.
POSTOPKI V SISTEMU VSE NA ENEM MESTU
(črtano)
1.b člen
(črtan)
1.c člen
(črtan)
1.č člen
(črtan)
SODNI REGISTER
Namen sodnega registra
2. člen
(1) Sodni register sestoji iz glavne knjige in zbirke listin.
(2) Glavna knjiga je namenjena vpisu in objavi podatkov o
pravno pomembnih dejstvih, za katere ta ali drug zakon določa, da se vpišejo v
sodni register. 
(3) Listine, na podlagi katerih je bil opravljen vpis
posameznega pravno pomembnega dejstva, ali za katere zakon določa, da se
predložijo registrskemu sodišču, se vložijo v zbirko listin.
2.a člen
(1) Vodenje sodnega registra pomeni odločanje o vpisih
podatkov v sodni register.
(2) Sodni register vodi sodišče.
(3) Upravljanje sodnega registra pomeni vpisovanje podatkov v
glavno knjigo sodnega registra na podlagi odločitev sodišča ter vzdrževanje in
upravljanje centralizirane informatizirane baze sodnega registra kot sestavnega
dela poslovnega registra.
(4) Sodni register upravlja agencija kot upravljavka
poslovnega registra iz prvega odstavka 3. člena ZPRS-1.
2.b člen
(1) O posamezni osebi kot družbeniku, ustanovitelju ali članu
subjekta vpisa ali kot članu organa subjekta vpisa se v sodnem registru vodijo
ti podatki (v nadaljnjem besedilu: identifikacijski podatki): 
1.     
pri fizični osebi: 
-  enotna identifikacijska
številka, 
-  osebno ime in
-   če ima v Republiki
Sloveniji samo začasno prebivališče, podatki o naslovu začasnega prebivališča,
v drugih primerih pa podatki o naslovu stalnega prebivališča
2.     
pri pravni osebi: 
-  enotna identifikacijska
številka, 
-  firma in 
-  podatki o poslovnem naslovu.
(2) Podatki o naslovu prebivališča v Republiki Sloveniji ali
poslovnem naslovu vključujejo te podatke: 
1.     
država, 
2.     
ulica in hišna številka, 
3.     
naselje, 
4.     
občina, 
5.     
poštna številka in kraj. 
(3) V sodni register se vpiše enotna identifikacijska
številka osebe iz prvega odstavka tega člena, drugi identifikacijski podatki te
osebe pa se avtomatično na podlagi povezanosti matične evidence s sodnim
registrom prevzamejo iz matične evidence in so s tem vpisani v sodni register. 
(4) Če se v matični evidenci spremenijo identifikacijski
podatki osebe iz prvega odstavka tega člena, se te spremembe avtomatično na
podlagi povezanosti z matično evidenco prevzamejo tudi v sodni register. 
(5) Identifikacijski podatki se v sodnem registru vodijo in
obdelujejo zaradi varnosti pravnega prometa.
Subjekt vpisa
3. člen
(1) Subjekti, ki se vpišejo v sodni register (v nadaljnjem
besedilu: subjekt vpisa), so naslednje pravne osebe s sedežem v Republiki
Sloveniji:
1.     
družba z neomejeno odgovornostjo, 
2.     
komanditna družba, 
3.     
družba z omejeno odgovornostjo, 
4.     
delniška družba, 
5.     
komanditna delniška družba, 
6.     
evropska delniška družba, 
7.     
gospodarsko interesno združenje, 
8.     
evropsko gospodarsko interesno združenje, 
9.     
zadruga, 
10.  
evropska zadruga, 
11.  
zavod, 
12.  
skupnost zavodov, 
13.  
druge pravne osebe, za katere zakon določa, da se vpišejo v sodni
register. 
(2) Subjekt vpisa je tudi: 
1.     
podružnica gospodarske družbe iz 31. člena ZGD-1, 
2.     
podružnica tujega podjetja iz 676. člena ZGD-1 in 
3.     
del druge pravne osebe iz prejšnjega odstavka, če zakon določa, da se
vpiše v sodni register.
(3) Subjekt vpisa je dolžan vložiti predlog za vpis v sodni
register v 15 dneh od dneva, ko so podani pogoji za vpis, če zakon ne določa
drugače.
Podatki, ki se vpišejo v sodni register
4. člen
(1) Pri subjektih vpisa iz prvega odstavka 3. člena tega
zakona se v sodni register vpišejo naslednji podatki:
1.     
enotna identifikacijska številka,
2.     
firma ali ime,
3.     
sedež (kraj) in poslovni naslov v kraju sedeža,
4.     
pravnoorganizacijska oblika,
5.     
datum akta o ustanovitvi (pogodbe, statuta ali drugega akta), na podlagi
katerega se vpiše ustanovitev subjekta v sodni register,
6.     
v zvezi z ustanovitelji, družbeniki ali člani subjekta vpisa:
-  identifikacijski podatki,
-  vrsta in obseg odgovornosti
za obveznosti subjekta vpisa,
-  datum vstopa,
-  datum izstopa,
7.     
v zvezi z osebami, pooblaščenimi za zastopanje subjekta vpisa:
-  identifikacijski podatki,
-  tip zastopnika (prokurist,
član uprave, likvidator ipd.),
-  način zastopanja (skupno ali
samostojno),
-  meje pooblastil za
zastopanje, če v skladu z zakonom omejitev pooblastila za zastopanje učinkuje
proti tretjim osebam,
-  datum podelitve pooblastila,
-  datum prenehanja
pooblastila,
8.     
čas trajanja subjekta vpisa, če je ustanovljen za določen čas,
9.     
v zvezi s postopkom prisilne poravnave, likvidacije ali stečaja:
-  sklep o začetku postopka
prisilne poravnave, likvidacije ali stečaja,
-  sklep o zaključku postopka
prisilne poravnave, likvidacije ali stečaja, s kratko označbo načina zaključka
postopka,
-  sklep o potrditvi sklenjene
prisilne poravnave,
10.  
v zvezi z drugimi načini prenehanja subjekta vpisa: pravni temelj
prenehanja in podatki o morebitnem pravnem nasledniku,
11.  
sklenitev, sprememba in prenehanje podjetniške pogodbe ter identifikacijski
podatki sopogodbenika,
12.  
drugi podatki,
-  za katere zakon določa, da
se vpišejo v sodni register, ali
-  ki so pomembni za pravni
promet in njihov vpis zahteva subjekt vpisa.
(2) Pri subjektih vpisa iz 1. in 3. točke drugega odstavka 3.
člena tega zakona se v sodni register vpišejo naslednji podatki:
1.     
podatki iz 1. do 5. ter 7. točke prejšnjega odstavka,
2.     
podatki o matični številki, firmi in sedežu gospodarske družbe ali druge
pravne osebe, katere del je ta subjekt vpisa,
3.     
zaprtje podružnice.
(3) Ne glede na prvi odstavek tega člena se pri subjektih
vpisa iz 4., 6. in 9. točke prvega odstavka 3. člena tega zakona ne vpišejo
podatki iz 6. točke prvega odstavka tega člena, pri subjektih vpisa iz 5. točke
prvega odstavka 3. člena tega zakona pa se podatki iz 6. točke prvega odstavka
tega člena vpišejo samo glede komplementarjev.
(4) Če subjekt vpisa ni lastnik objekta na poslovnem naslovu,
navedenem v prijavi, mora prijavi priložiti overjeno izjavo lastnika objekta,
da subjektu vpisa dovoljuje poslovanje na tem naslovu.
4.a člen
(1) Pri podružnici tujega podjetja iz ES se v sodni register
vpišejo naslednji podatki:
1.     
firma ter sedež (kraj) in poslovni naslov podružnice; 
2.     
register, v katerega je vpisano tuje podjetje, in številka registrskega
vpisa; 
3.     
firma in pravna oblika tujega podjetja in skrajšana firma, če je v
statutu določeno, da tuje podjetje posluje s skrajšano firmo; 
4.     
v zvezi z osebami, ki so pooblaščene za zastopanje tujega podjetja: 
-  identifikacijski podatki, 
-  tip zastopnika, 
-  način zastopanja (skupno ali
samostojno), 
-  meje pooblastil za
zastopanje, če v skladu z zakonom omejitev pooblastila za zastopanje učinkuje
proti tretjim osebam, in podatek, da nastopa kot zastopnik tujega podjetja, 
-  datum podelitve pooblastila,
-  datum prenehanja
pooblastila; 
5.     
v zvezi z osebami, ki so imenovane za zastopnike tujega podjetja v
podružnici: 
-  identifikacijski podatki, 
-  tip zastopnika, 
-  način zastopanja (skupno ali
samostojno), 
-  meje pooblastil za
zastopanje, če v skladu z zakonom omejitev pooblastila za zastopanje učinkuje
proti tretjim osebam, in podatek, da nastopa samo kot zastopnik podružnice, 
-  datum podelitve pooblastila,
-  datum prenehanja
pooblastila; 
6.     
v zvezi z ustanovitelji ali družbeniki tujega podjetja: 
-  identifikacijski podatki, 
-  vrsta in obseg odgovornosti,
-  datum vstopa in datum
izstopa, 
-  višina vložka;
7.     
začetek postopka likvidacije, prisilne poravnave ali stečaja nad tujim
podjetjem in prenehanje tujega podjetja; 
8.     
zaprtje podružnice. 
(2) Pri podružnici tujega podjetja iz tretje države se poleg
podatkov iz prejšnjega odstavka v sodni register vpišejo tudi: 
1.     
pravo države, ki velja za tuje podjetje; 
2.     
ustanovitveni akt tujega podjetja (pogodba, statut ali drug akt), če je
v obliki posebnega dokumenta, ter vse njegove naknadne spremembe; 
3.     
sedež tujega podjetja in najmanj enkrat letno znesek vpisanega kapitala,
razen če so ti podatki navedeni v dokumentu iz prejšnje točke; 
4.     
drugi podatki, določeni z zakonom ali podzakonskim aktom.
(3) Osebe iz 4. ali 5. točke prvega odstavka tega člena
morajo za vpis v register prijaviti začetek stečajnega postopka, postopka
prisilne poravnave ali podobnega postopka nad tujim podjetjem, razen če lahko
registrsko sodišče tak podatek pridobi iz sistema povezovanja poslovnih
registrov.
(4) Pri podružnici tujega podjetja iz ES, ki je organizirano
v pravnoorganizacijski obliki kapitalske družbe, se zaradi izmenjave ter
dostopa do podatkov in listin sodnega registra v sistemu povezovanja poslovnih
registrov vpiše v sodni register tudi enotni identifikator podružnice in tujega
podjetja.
5. člen
(1) Kadar je subjekt vpisa delniška družba, evropska delniška
družba, komanditna delniška družba ali družba z omejeno odgovornostjo, se v
sodni register poleg podatkov iz 4. člena tega zakona, vpišejo tudi naslednji
podatki:
1.     
v zvezi s člani nadzornega sveta ali upravnega odbora, če ima družba
nadzorni svet ali upravni odbor: 
-  identifikacijski podatki, 
-  datum imenovanja, 
-  datum odpoklica, 
2.     
višina osnovnega kapitala, povečanje in zmanjšanje osnovnega kapitala in
sklepi pristojnih organov družbe v zvezi s povečanjem in zmanjšanjem osnovnega
kapitala, 
3.     
statusno preoblikovanje (združitev, delitev, prenos premoženja ali
sprememba pravnoorganizacijske oblike) in pogodba, ki je bila pravni temelj
statusnemu preoblikovanju, 
4.     
pravnomočne sodne odločbe o ugotovitvi ničnosti ali razveljavitvi
skupščinskih sklepov, 
5.     
pravnomočna sodna odločba o ugotovitvi ničnosti kapitalske družbe.
(2) Kadar je subjekt vpisa družba z omejeno odgovornostjo, se
vpišejo tudi naslednji podatki o osnovnem vložku in poslovnem deležu posameznega
družbenika:
1.     
identifikacijski znak poslovnega deleža, ki je sestavljen iz matične
številke subjekta vpisa in zaporedne številke poslovnega deleža pri tem
subjektu vpisa, 
2.     
nominalni znesek osnovnega vložka, 
3.     
poslovni delež, ki mora biti za vse družbenike izražen enako, in sicer
bodisi z odstotkom bodisi z ulomkom, 
4.     
pravice tretjega, katerih predmet je poslovni delež, 
5.     
zaznamba sklepa o izvršbi in druga pravna dejstva, katerih predmet je
poslovni delež in za katera zakon določa, da se vpišejo v sodni register, 
6.     
če se izvede združitev poslovnih deležev ali razdelitev poslovnih
deležev tudi podatek o tem, z združitvijo ali razdelitvijo katerih prejšnjih
poslovnih deležev je nastal poslovni delež. 
(3) Kadar je subjekt vpisa delniška družba, se vpiše tudi število
delnic, na katere je razdeljen osnovni kapital družbe.
(4) Kadar je subjekt vpisa zadruga oziroma zavod, se v sodni
register, poleg podatkov iz 4. člena tega zakona, vpišejo tudi podatki iz 3.
točke prvega odstavka tega člena. 
(5) Kadar je subjekt vpisa komanditna družba, se v sodni
register, poleg podatkov iz 4. člena tega zakona, vpiše tudi višina vložka
posameznega komanditista.
(6) Pri delniški družbi, evropski delniški družbi, komanditni
delniški družbi ali družbi z omejeno odgovornostjo se zaradi izmenjave ter
dostopa do podatkov in listin sodnega registra v sistemu povezovanja poslovnih
registrov v sodni register vpiše tudi enotni identifikator.
6. člen
Glede na naravo vpisa se v sodni register vpišejo tudi
spremembe podatkov iz 4., 4.a in 5. člena tega zakona.
Javnost podatkov in učinek vpisa
7. člen
(1) Sodni register je javna knjiga. 
(2) Javnost podatkov, vpisanih v glavno knjigo sodnega
registra, se zagotavlja:
1.     
tako, da mora biti vsakomur prek spletnih strani agencije omogočen
brezplačen vpogled v podatke, ki so o posameznem subjektu vpisani v sodni
register,
2.     
tako, da mora biti vsakomur prek spletnih strani agencije omogočen
brezplačen vpogled v podatke, ali je določena oseba ustanovitelj ali družbenik
v subjektu vpisa in v katerem subjektu vpisa je ustanovitelj ali družbenik,
3.     
tako, da mora biti vsakomur prek spletnih strani agencije omogočen
brezplačen vpogled v podatke, ali je določena oseba zastopnik ali član organa
nadzora v subjektu vpisa in v katerem subjektu vpisa je zastopnik ali član organa
nadzora, in
4.     
z izstavitvijo izpisov iz sodnega registra po 48. členu tega zakona. 
(3) Javnost vsebine listin, na katerih temeljijo vpisi v
sodni register, ali ki so bile zaradi javne objave predložene sodnemu registru,
se zagotavlja: 
1.     
tako, da mora biti vsakomur prek spletnih strani agencije omogočen
brezplačen dostop do: 
-  statuta delniške družbe,
komanditne delniške družbe, evropske delniške družbe ali družbene pogodbe
družbe z omejeno odgovornostjo, vključno s čistopisom spremenjenega statuta
oziroma družbene pogodbe z notarjevim potrdilom, 
-  akta o ustanovitvi, na
podlagi katerega je bil ustanovljen subjekt vpisa, ki ni družba iz prejšnje
alineje, vključno s spremembami ali čistopisi sprememb, 
-  pravnomočne sodne odločbe o
ugotovitvi ničnosti kapitalske družbe,
-  zapisnikov skupščine
delniške družbe, ki so bili v zadnjem letu predloženi sodnemu registru zaradi
objave, in
-  listin, ki so bile v zadnjem
letu pred objavo vpisa priložene predlogu za vpis združitve ali delitve v sodni
register, če je sodišče na podlagi tega predloga dovolilo vpis združitve ali
delitve v sodni register, 
2.     
z izstavitvijo izpisa listine po 48.a členu tega zakona.
(4) Na zahtevo izda sodišče tudi potrdilo, da določen vpis
obstaja, da v določeni zadevi ni poznejših vpisov, da je določeni vpis izbrisan
ali da določenega vpisa ni.
(5) Iskanje podatkov iz 2. in 3. točke drugega odstavka tega
člena se pri fizičnih osebah omogoči z uporabo kombinacije osebnega imena ter
EMŠO ali kombinacije osebnega imena ter davčne številke ali kombinacije
osebnega imena ter naslova prebivališča, vpisanega v sodni register, pri
pravnih osebah pa z uporabo firme, imena, matične ali davčne številke.
(6) Spletne strani agencije morajo biti zasnovane tako, da
vpogled podatkov o subjektu vpisa v sodni register vsebuje tudi povezavo do
vpogleda podatkov o osebah iz 2. in 3. točke drugega odstavka tega člena
(v nadaljnjem besedilu: vpogled o udeležbi v povezanih osebah). Prikaz vpogleda
o udeležbi v povezanih osebah se izvede na zahtevo uporabnika. Povezanost podatkov
se izvede avtomatično na podlagi enotne identifikacijske številke fizične ali
pravne osebe, ne da bi bilo treba uporabniku številko vpisati. Vpogled o
udeležbi v povezanih osebah ne sme vsebovati EMŠO in davčne številke fizične
osebe.
8. člen
(1) Vpis posameznega podatka v sodni register ima nasproti
tretjim pravni učinek od dneva objave vpisa tega podatka v sodni register po
prvem odstavku 43. člena tega zakona, če zakon ne določa drugače. 
(2) Po objavi vpisa podatkov v sodni register po prvem odstavku
43. člena tega zakona se v zvezi z osebami iz 8. točke 4. člena ter 5. in 6.
točke prvega odstavka 4.a člena tega zakona v razmerju do tretjih šteje, da so
te osebe upravičene za zastopanje subjekta vpisa, ne glede na morebitne
pomanjkljivosti v postopku njihovega imenovanja. Subjekt vpisa se na te
pomanjkljivosti v razmerju do tretjega lahko sklicuje le, če dokaže, da je
tretjemu to dejstvo bilo znano. 
(3) Kdor v pravnem prometu vestno ravna in se pri tem zanese
na podatke, vpisane v sodni register, ga ne prizadenejo škodljive pravne
posledice. 
(4) Subjekt vpisa se lahko proti tretjemu sklicuje na vpisane
podatke in na vsebino listin, na katerih temeljijo vpisi v sodni register ali,
ki jih je treba zaradi javne objave predložiti sodnemu registru, šele potem, ko
je vpis teh podatkov ali predložitev listin sodnemu registru objavljen po prvem
odstavku 43. člena tega zakona, razen če dokaže, da je tretji vedel za te
podatke ali vsebino teh listin. 
(5) Nihče se ne more sklicevati na to, da od dneva, ko je bil
vpis posameznega podatka v sodni register ali predložitev listine sodnemu
registru objavljena po prvem odstavku 43. člena tega zakona, ni poznal tega
podatka in vsebine listin, na katerih temelji vpis tega podatka, ali vsebine
listine, ki je bila predložena sodnemu registru, če zakon ne določa drugače. 
(6) Ne glede na prejšnji odstavek se pri pravnih dejanjih, ki
jih subjekt vpisa opravi v petnajstih dneh od dneva objave vpisa v sodni
register po prvem odstavku 43. člena tega zakona, tretji lahko sklicuje na to,
da ni poznal v sodni register vpisanih in objavljenih podatkov ali vsebine
listin, če dokaže, da za te podatke ali listine ni vedel in tudi ni mogel
vedeti. 
POSTOPEK VPISA V SODNI REGISTER
Splošne določbe
9. člen
(1) Postopek za vpis v sodni register se začne z vložitvijo
predloga. 
(2) Po uradni dolžnosti ali na zahtevo drugega pristojnega
organa začne sodišče postopek samo, kadar tako določa zakon.
10. člen
(1) Sodišče mora opraviti vpis v sodni register, če je
predlog s predpisano vsebino predložila upravičena oseba, če so predlogu
priložene predpisane listine, s katerimi se dokazujejo dejstva, ki so pomembna
za vpis v sodni register in če je zahtevek za vpis v skladu z zakonom. 
(2) Sodišče mora oceniti, ali so za vpis podani predpisani
pogoji.
11. člen
(1) Sodnik posameznik odloča na prvi stopnji o predlogu za
vpis naslednjih podatkov v sodni register:
1.     
vseh podatkov, ki se nanašajo na subjekte vpisa iz 4. do 6. točke ter 8.
in 10. točke prvega odstavka ter iz 2. točke drugega odstavka 3. člena tega
zakona, 
2.     
podatkov v zvezi z izstopom ali izključitvijo družbenika pri subjektih
vpisa iz 3. točke prvega odstavka 3. člena tega zakona, 
3.     
podatkov v zvezi z odvzemom pooblastila za zastopanje osebno odgovornemu
družbeniku in z izstopom ali izključitvijo družbenika pri subjektih vpisa iz 1.
in 2. točke prvega odstavka 3. člena tega zakona, 
4.     
podatkov v zvezi s statusnimi preoblikovanji pri vseh subjektih vpisa, 
5.     
podatkov v zvezi z odločanjem o ugovoru proti sklepu o prenehanju v
postopku prenehanja družbe po skrajšanem postopku, in
6.     
podatkov v zvezi z izbrisom pravne osebe iz sodnega registra zaradi
končanja likvidacijskega postopka, ki ga je izvedel pristojni organ te pravne
osebe.
(2) O predlogu za vpis ostalih podatkov v sodni register
odloča na prvi stopnji sodniški pomočnik. Zoper odločitev sodniškega pomočnika
je dovoljena pritožba v osmih dneh od vročitve. O pritožbi odloča sodnik
posameznik istega sodišča. 
(3) V postopku za vpis v sodni register na drugi stopnji
odloča senat, ki ga sestavljajo trije sodniki.
12. člen
(1) V postopku za vpis v sodni register izdaja sodišče
odločbe v obliki sklepa ali odredbe. 
(2) S sklepom odloči o predlogu oziroma zahtevku za vpis. 
(3) Z odredbo odloči o vprašanjih postopka.
13. člen
(1) Postopek za vpis v sodni register je hiter. 
(2) Sodišče mora zadeve obravnavati po vrsti, kot jih je
prejelo, če posebne okoliščine ne zahtevajo drugače.
14. člen
(1) Zoper sklep o vpisu v sodni register je dovoljena
pritožba. 
(2) Zoper odredbo ni dovoljena posebna pritožba.
15. člen
V postopku za vpis v sodni register ni dovoljena vrnitev v
prejšnje stanje in ni mirovanja postopka.
16. člen
Zoper pravnomočen sklep, izdan v postopku za vpis v sodni
register, ni dovoljena obnova postopka.
17. člen
(1) Udeleženec v postopku za vpis v sodni register je
predlagatelj postopka, subjekt vpisa, če ni hkrati predlagatelj, ter oseba,
katere pravni interes utegne biti s sodno odločbo prizadet. 
(2) Udeleženci so tudi osebe in organi, ki jim zakon daje
pravico, da se udeležujejo postopka.
18. člen
(1) Vsak udeleženec v postopku plača svoje stroške.
(2) V postopku vpisa v sodni register se ne plačujejo sodne
takse.
19. člen
V postopku za vpis v sodni register se za vprašanja, ki niso
urejena s tem zakonom, smiselno uporabljajo določbe zakona, ki ureja nepravdni
postopek.
Pristojnost sodišča
20. člen
(1) Za odločanje o vpisih v sodni register v zvezi s
posameznim subjektom vpisa je pristojno sodišče, na območju katerega je sedež
tega subjekta vpisa (v nadaljnjem besedilu: registrsko sodišče), če ni v drugem
do četrtem odstavku tega člena določeno drugače.
(2) Sodišče, ki je pristojno za odločanje o vpisih združitve
ali razdelitve v sodni register pri prevzemni ali novi družbi, hkrati z
odločitvijo o teh vpisih po uradni dolžnosti odloči tudi o izbrisu prevzetih
ali prenosnih družb, udeleženih pri tej združitvi ali razdelitvi, ne glede na
to, na območju katerega registrskega sodišča imajo svoj sedež prevzete ali
prenosne družbe.
(3) Prejšnji odstavek se smiselno uporablja tudi za odločanje
o zmanjšanju osnovnega kapitala prenosne družbe pri oddelitvi.
(4) Če je predmet stvarnega vložka pri ustanovitvi ali
povečanju osnovnega kapitala subjekta vpisa poslovni delež družbe z omejeno
odgovornostjo, sodišče, ki je pristojno za odločanje o vpisih v sodni register
v zvezi z ustanovitvijo ali povečanjem osnovnega kapitala subjekta vpisa,
hkrati z odločitvijo o teh vpisih po uradni dolžnosti odloči tudi o vpisu
spremembe družbenika – imetnika poslovnega deleža, ki je predmet stvarnega
vložka, ne glede na to, na območju katerega registrskega sodišča ima svoj sedež
družba z omejeno odgovornostjo, katere poslovni delež je predmet tega stvarnega
vložka.
21. člen
(1) Ne glede na prejšnji člen je za vpis novih subjektov
vpisa, nastalih z razdelitvijo subjekta vpisa, pristojno sodišče, pri katerem
je vpisan subjekt vpisa, ki se razdeli. 
(2) Registrsko sodišče mora sklep o vpisu poslati sodiščem,
na območju katerih je sedež novih subjektov vpisa, ki na podlagi tega sklepa o
vpisu po uradni dolžnosti vpišejo nove subjekte vpisa in o tem obvestijo
prejšnje registrsko sodišče. 
(3) Ko prejme obvestila iz prejšnjega odstavka o vpisih vseh
subjektov, nastalih z razdelitvijo, prejšnje registrsko sodišče po uradni
dolžnosti vpiše izbris subjekta, ki se je razdelil.
22. člen
Za vpis delov subjekta vpisa, ki se po zakonu vpisujejo v
sodni register, je pristojno sodišče po sedežu subjekta vpisa, ne glede na to,
na območju katerega registrskega sodišča ima sedež del subjekta vpisa.
(2) Za vpis članice univerze je ne glede na prejšnji odstavek
pristojno sodišče, na območju katerega ima sedež članica univerze.
Procesna sposobnost, zastopanje in vročanje
23. člen
(1) V postopku vpisa v sodni register ima subjekt vpisa, ki
pridobi pravno sposobnost šele z vpisom v sodni register, sposobnost biti
stranka, zastopajo pa ga osebe, ki so na podlagi akta o ustanovitvi oziroma
sklepa ustanoviteljev pooblaščene za zastopanje subjekta vpisa. 
(2) V postopku vpisa posameznega podatka v sodni register, ki
se nanaša na že vpisani subjekt vpisa, zastopajo subjekt vpisa osebe, ki so v
sodnem registru vpisane kot zastopniki subjekta vpisa, če zakon ne določa
drugače.
24. člen
(1) Oseba, ki je na podlagi zakona dolžna oziroma upravičena
predlagati vpis posameznega podatka v sodni register, lahko vloži predlog za
vpis in opravlja druga procesna dejanja v postopku vpisa v sodni register
osebno ali po pooblaščencu.
(2) Šteje se, da je notar, ki je sodeloval pri sestavi
notarske listine ali je listino pretvoril v elektronsko obliko po tretjem
odstavku 28.a člena tega zakona, pooblaščen v imenu subjekta vpisa vložiti
predlog za vpise, ki temeljijo na tej listini, ali jo predložiti sodišču zaradi
javne objave. V primeru iz prejšnjega stavka predlogu ni treba priložiti
pooblastila.
(3) Prejšnji odstavek se smiselno uporablja tudi za predlog
za vpis, ki ga v imenu subjekta vpisa vloži točka za podporo poslovnim
subjektom po 1. točki petega odstavka 27. člena tega zakona. 
(4) Če predlog za vpis v imenu predlagatelja vloži točka za
podporo poslovnim subjektom se ne glede na splošna pravila o vročanju
pooblaščencu vse vročitve sodnih pisanj in pisanj morebitnih drugih strank
postopka opravijo subjektu vpisa in ne točki za podporo poslovnim subjektom.
25. člen
(1) Kadar več oseb, ki so upravičene skupaj vložiti predlog za
vpis in nimajo skupnega pooblaščenca, morajo v predlogu določiti tudi skupnega
pooblaščenca za vročanje pisanj. Če skupnega pooblaščenca za vročanje v
predlogu ne določijo, zadostuje, da se vročitev opravi enemu izmed njih.
Vročitve se opravijo tisti osebi, ki je v predlogu navedena prva. 
(2) Ne glede na določbo prejšnjega odstavka se vročitve v
postopku vpisa podatkov pri že vpisanem subjektu vpisa opravijo na naslov
sedeža subjekta vpisa. 
26. člen
Kadar vročitve na način iz prejšnjega člena ni mogoče opraviti,
ker je oseba, ki bi ji bilo potrebno vročitev opraviti na naslovu, neznana ali
kljub obvestilu pooblaščenega delavca poštne pošiljke ne dvigne, se vročitev
opravi z nabitjem na sodno desko.
(2) Ne glede na določbo prejšnjega odstavka se šteje, da je
vročitev sklepa o dovolitvi vpisa opravljena s potekom osmih dni od objave tega
sklepa na spletnih straneh agencije.
Predlog za vpis v sodni register
27. člen
(1) V elektronski obliki morajo biti vloženi ti predlogi za
vpis v sodni register:
1.     
vsi predlogi, ki se nanašajo na subjekt vpisa, organiziran kot delniška
družba ali družba z omejeno odgovornostjo,
2.     
predlog za vpis ustanovitve družbe z neomejeno odgovornostjo ali
komanditne družbe,
3.     
vsi predlogi, ki se nanašajo na podružnico gospodarske družbe ali podružnico
tujega podjetja.
(2) Drug predlog za vpis v sodni register, razen predloga iz
prejšnjega odstavka, je lahko po izbiri predlagatelja vložen v elektronski ali
pisni obliki in na obrazcu, če je ta predpisan.
(3) Predlog za vpis v sodni register mora vsebovati:
1.     
podatke, ki jih mora vsebovati vsaka vloga,
2.     
matično številko subjekta vpisa, če se predlog nanaša na vpis podatkov v
zvezi z že vpisanim subjektom vpisa,
3.     
določen zahtevek za vpis z navedbo podatkov, ki naj jih sodišče vpiše v
sodni register,
4.     
izjavo lastnika objekta v skladu s četrtim odstavkom 4. člena tega
zakona
5.     
druge podatke in navedbe, ki jih določa zakon.
(4) V predlogu za vpis ustanovitve subjekta vpisa mora
subjekt vpisa navesti tudi svoj predlog za določitev šifre glavne dejavnosti iz
4. člena ZPRS-1.
(5) Predlog za vpis v sodni register, ki se vloži v
elektronski obliki, se vloži v sistemu za podporo poslovnim subjektom. V imenu
predlagatelja ga mora vložiti:
1.     
točka za podporo poslovnim subjektom, če je predmet predloga naslednji
vpis, ki se nanaša na subjekt vpisa, organiziran kot družba z omejeno
odgovornostjo:
-  vpis ustanovitve na podlagi
družbene pogodbe, sklenjene na predpisanem obrazcu v skladu s prvim odstavkom
474. člena ZGD-1, ali akta o ustanovitvi na predpisanem obrazcu iz prvega
odstavka 523. člena ZGD-1,
-  vpis spremembe družbene
pogodbe, če je prečiščeno besedilo spremenjene družbene pogodbe na predpisanem
obrazcu v skladu s petim odstavkom 516. člena ZGD-1, ali spremembe akta o
ustanovitvi na predpisanem obrazcu iz prvega odstavka 523. člena ZGD-1,
-  vpis spremembe sedeža ali
firme na podlagi spremembe družbene pogodbe ali akta o ustanovitvi iz prejšnje
alinee,
-  vpis spremembe zastopnikov
družbe ali poslovnega naslova,
-  vpis nameravane firme,
-  vpis ustanovitve, spremembe
podatkov ali prenehanja podružnice družbe z omejeno odgovornostjo.
2.     
notar, če je predmet predloga drug vpis, razen vpisa iz prve do tretje
alinee prejšnje točke.
(6) Za predlog za vpis v sodni register, ki se vloži v
elektronski obliki, in listine, ki se v elektronski obliki priložijo k temu
predlogu, se ne uporablja drugi odstavek 28. člena tega zakona.
(7) Če je predlog za vpis po prvem ali drugem odstavku tega
člena vložen v elektronski obliki, morajo biti tudi druge vloge v postopku s
tem predlogom in listine, ki so jim priložene, vložene v elektronski obliki. Za
druge vloge iz prejšnjega stavka se smiselno uporabljata peti in šesti odstavek
tega člena.
28. člen
(1) Predlagatelj mora predlogu priložiti listine, na katerih
temeljijo podatki, ki se vpisujejo v sodni register, ter druge listine, če
zakon tako določa, v izvirniku oziroma overjenem prepisu. 
(2) Predlog za vpis in listine se vložijo v toliko izvodih,
kolikor jih je potrebno za sodišče in druge udeležence v postopku, ki jim je po
določbah tega zakona potrebno vročiti predlog. 
(3) Natančnejše predpise o vsebini predloga za vpis v sodni
register, o listinah in dokazih, ki jih je treba priložiti predlogu, izda Vlada
Republike Slovenije.
28.a člen
(1) Predlagatelj mora v elektronski obliki predložiti te
listine iz prvega odstavka 28. člena tega zakona:
1.     
odpravek notarskega zapisa statuta in čistopisa spremenjenega statuta z
notarjevim potrdilom,
2.     
družbeno pogodbo družbe z neomejeno odgovornostjo, komanditne družbe in
družbe z omejeno odgovornostjo in čistopis spremenjene družbene pogodbe z
notarjevim potrdilom ali na predpisanem obrazcu iz petega odstavka 516. člena
ZGD-1,
3.     
overjeni prepis notarskega zapisnika skupščine delniške družbe,
4.     
če je pri združitvi udeležena delniška družba ali družba z omejeno
odgovornostjo:
-  odpravek notarskega zapisa
pogodbe o pripojitvi ali spojitvi, ki jo je treba po prvem stavku prvega
odstavka 586. člena ZGD-1 predložiti registrskem sodišču v zvezi s pripravo
skupščine, ki bo odločala o združitvi,
-  listine, ki jih je treba
priložiti k predlogu za vpis združitve v sodni register,
5.     
če je pri delitvi udeležena delniška družba ali družba z omejeno
odgovornostjo:
-  delitveni načrt ali odpravek
notarskega zapisa pogodbe o delitvi in prevzemu, ki jo je treba po prvem stavku
prvega odstavka 586. člena v zvezi s prvim odstavkom 629. člena ZGD-1
predložiti registrskem sodišču v zvezi s pripravo skupščine, ki bo odločala o
delitvi,
-  listine, ki jih je treba
priložiti k predlogu za vpis delitve v sodni register,
6.     
druge listine, ki jih je treba priložiti k predlogu za vpis iz prvega
odstavka 27. člena tega zakona ali k predlogu za vpis iz drugega odstavka 27.
člena tega zakona, ki se po izbiri predlagatelja vloži v elektronski obliki.
(2) Predlagatelj lahko v elektronski obliki predloži tudi
druge listine iz prvega odstavka 28. člena tega zakona.
(3) Notar ali točka za podporo poslovnim subjektom, ki po
petem odstavku 27. člena tega zakona v imenu predlagatelja vloži predlog za
vpis v elektronski obliki, mora v elektronsko obliko pretvoriti listine, ki jih
je treba priložiti k takemu predlogu in ki niso sestavljene v elektronski
obliki.
(4) Šteje se, da ima listina iz prvega ali drugega odstavka
tega člena, ki jo sestavi notar ali točka za podporo poslovnim subjektom in
njeno sestavo potrdi s svojim elektronskim podpisom, ki je enakovreden
lastnoročnemu podpisu, značilnost izvirnika te listine.
(5) Listine, ki jih pretvori v elektronsko obliko po tretjem
odstavku tega člena, mora notar ali točka za podporo poslovnim subjektom
overiti s svojim elektronskim podpisom, ki je enakovreden lastnoročnemu
podpisu. Šteje se, da imajo listine iz prejšnjega stavka značilnost overjenega
prepisa izvirnika listine.
Predhodni preizkus in vročitev predloga
29. člen
V postopku predhodnega preizkusa predloga za vpis registrsko
sodišče preizkusi, ali so izpolnjene procesne predpostavke za odločanje o
predlogu za vpis: 
1.     
ali je predlog vložila upravičena oseba, 
2.     
ali so predlogu priložene vse predpisane listine, 
3.     
ali je predlog vložen na obrazcu, če je ta predpisan in v potrebnem
številu izvodov, 
4.     
ali so izpolnjene druge procesne predpostavke, ki morajo biti izpolnjene
za odločanje o vsaki vlogi.
30. člen
(1) Če registrsko sodišče ugotovi, da niso izpolnjene
procesne predpostavke za odločanje o predlogu za vpis v sodni register, in gre
za pomanjkljivost, ki jo je mogoče odpraviti, da predlagatelju rok za odpravo
pomanjkljivosti, ki ne sme biti daljši od 15 dni. Če predlagatelj v določenem
roku predloga ne popravi, sodišče predlog zavrže. 
(2) Če registrsko sodišče ugotovi, da je predlagana firma
oziroma ime subjekta vpisa v nasprotju z zakonom, pozove predlagatelja, naj v
roku iz prejšnjega odstavka spremeni firmo oziroma ime ter vloži spremenjen
predlog z ustreznimi listinami. Če predlagatelj ne ravna po odredbi sodišča,
sodišče zavrne predlog za vpis v sodni register.
31. člen
(1) Kadar je predlog za vpis v sodni register vložila
upravičena oseba, ki hkrati ni oseba, pooblaščena za zastopanje subjekta vpisa,
se predlog za vpis in listine, ki so priložene predlogu, vročijo subjektu
vpisa. 
(2) Če bi bile z vpisom, na katerega se nanaša predlog za
vpis v sodni register, prizadete pravice tretjih oseb, se predlog za vpis in
listine, ki so priložene predlogu, vročijo tem osebam. 
(3) V primeru iz prvega oziroma drugega odstavka tega člena
sodišče hkrati z vročitvijo predloga in listin pozove subjekt vpisa oziroma
osebo iz drugega odstavka tega člena, da v roku 8 dni vloži morebitne ugovore
zoper predlagani vpis. Če ugovor v roku 8 dni ni vložen, se domneva, da subjekt
vpisa oziroma oseba iz prejšnjega odstavka z vpisom soglaša. 
(4) Poziv iz prejšnjega odstavka tega člena mora vsebovati
tudi opozorilo na pravne posledice, če ugovor ne bo vložen.
Odločanje o zahtevku za vpis v sodni register
32. člen
(1) Registrsko sodišče odloči o zahtevku za vpis v sodni
register praviloma brez naroka. 
(2) Ne glede na prejšnji odstavek lahko sodišče razpiše
narok, če presodi, da je to potrebno za razjasnitev ali ugotovitev odločilnih
dejstev. 
(3) Sodišče lahko tudi izven naroka zasliši udeležence v
postopku in druge osebe, če meni, da je to potrebno za razjasnitev posameznih
vprašanj.
33. člen
(1) Kadar je odločitev registrskega sodišča o vpisu v sodni
register odvisna od predhodne rešitve vprašanja, ali obstoji kakšna pravica ali
pravno razmerje, pa o njem še ni odločilo sodišče ali drug pristojen organ
(predhodno vprašanje), registrsko sodišče samo reši to vprašanje, če ni v tem
ali drugem zakonu drugače določeno. 
(2) Ne glede na določbo prejšnjega odstavka, registrsko
sodišče prekine postopek vpisa v sodni register do pravnomočnosti odločitve o
predhodnem vprašanju, če je odločitev o predhodnem vprašanju iz prejšnjega
odstavka odvisna od dejstva, ki je med udeleženci sporno. 
(3) V primeru iz prejšnjega odstavka registrsko sodišče
napoti udeleženca postopka, ki se, zaradi utemeljitve svojega zahtevka za vpis
oziroma ugovora proti vpisu, sklicuje na predhodno vprašanje iz prvega odstavka
tega člena, da v roku, ki ne sme biti daljši od 15 dni, začne pravdni oziroma
drug ustrezen postopek za odločitev o predhodnem vprašanju. 
(4) Če udeleženec postopka v roku iz prejšnjega odstavka ne
začne postopka, registrsko sodišče nadaljuje postopek vpisa v sodni register in
odloči o predlogu za vpis.
34. člen
(1) Registrsko sodišče ugodi zahtevku za vpis v sodni
register, če ugotovi: 
1.     
da izhaja utemeljenost zahtevka za vpis iz listin, ki so priložene
predlogu, 
2.     
da listine glede podatkov, ki se vpisujejo v sodni register, ustrezajo
predpisani vsebini, 
3.     
da so bile listine izdane v predpisanem postopku, 
4.     
da so izpolnjene druge materialno pravne predpostavke, ki jih za vpis
določa zakon. 
(2) V izreku sklepa, s katerim ugodi zahtevku za vpis v sodni
register, registrsko sodišče določno navede vsebino vpisa oziroma vpisov v
sodni register. Če se z vpisom posameznih podatkov nadomestijo prej vpisani
podatki, navede v izreku sklepa tudi podatke, ki se z novo vpisanimi
nadomestijo.
35. člen
(1) Registrsko sodišče odloči o zahtevku za vpis vsakega
podatka v sodni register. 
(2) Če je narava vpisa takšna, da posameznega podatka ni
mogoče vpisati, ne da bi bili istočasno vpisani tudi drugi podatki (npr. pri
vpisu novega subjekta v sodni register), odloči sodišče istočasno o zahtevku za
vpis vseh podatkov, ki so predmet vpisa v sodni register. 
(3) V primeru iz prejšnjega odstavka ugodi sodišče zahtevku
za vpis samo, če zahteva predlagatelj vpis vseh tistih podatkov, ki morajo biti
istočasno vpisani in če je zahtevek za vpis vsakega od teh podatkov utemeljen. 
(4) Sklep mora biti obrazložen, če se z njim zavrne ali
zavrže predlog ali če se z njim odloči o predlogih udeležencev, ki si med seboj
nasprotujejo. Po potrebi je lahko obrazložen tudi v drugih primerih.
35.a člen
(1) Na podlagi odločitve registrskega sodišča o vpisu
ustanovitve subjekta vpisa v sodni register agencija temu subjektu določi šifro
glavne dejavnosti po 4. členu ZPRS-1, šifro institucionalnega sektorja po 5.
členu ZPRS-1, matično številko po 6. členu ZPRS-1 in enotni identifikator
po 7.a členu ZPRS-1.
(2) Šteje se, da je na podlagi ustrezne odločitve
registrskega sodišča o vpisu:
1.     
vpis ustanovitve subjekta v sodni register opravljen z vpisom tega
subjekta v poslovni register,
2.     
vpis spremembe podatkov pri subjektu vpisa v sodnem registru opravljen z
vpisom spremembe teh podatkov v poslovnem registru in
3.     
vpis izbrisa subjekta iz sodnega registra opravljen z izbrisom tega
subjekta iz poslovnega registra.
(3) Hkrati s sklepom o vpisu ustanovitve subjekta v sodni
register se subjektu vpisa pošlje tudi:
1.     
obvestilo agencije o določitvi obeh šifer in matične številke iz prvega
odstavka tega člena, in
2.     
obvestilo o davčni številki, ki je bila subjektu vpisa dodeljena ob
vpisu v davčni register v skladu z zakonom, ki ureja davčno službo.
(4) Če je predlog v elektronski obliki vložil notar v skladu
s 27. členom tega zakona, se notarju, ki je kot pooblaščenec predlagatelja
vložil tak predlog, v elektronski obliki vročajo sklep o vpisu, vloge
morebitnih drugih udeležencev postopka in odločbe sodišč o pravnih sredstvih,
vloženih v tem postopku.
(5) Vročitve v elektronski obliki se notarju opravijo po
varni elektronski poti, po določbah zakona, ki ureja pravdni postopek. Po varni
elektronski poti se opravi vročitev tudi drugim osebam, za katere zakon, ki
ureja pravdni postopek ali drug zakon določa, da se vedno vroča po varni
elektronski poti.
(6) Četrti in peti odstavek tega člena se smiselno
uporabljata tudi za vročitve subjektu vpisa ali drugi stranki postopka ali
pooblaščencu stranke, če ta v predlogu za vpis ali vlogi, s katero prijavi
svojo udeležbo v postopku, izrecno zahteva, da se mu vročitve opravijo po varni
elektronski poti in navede naslov za vročanje po varni elektronski poti,
registriran v informacijskem sistemu sodstva, ali naslov varnega elektronskega predala.
Postopek s pritožbo
36. člen
(1) Zoper sklep, s katerim registrsko sodišče odloči o vpisu
v sodni register, se lahko pritoži udeleženec ali kdo drug, ki meni, da je s
sklepom prizadeta njegova pravica ali na zakonu temelječ interes. 
(2) Rok za pritožbo je osem dni od vročitve prepisa sklepa. 
(3) Za tistega, ki meni, da je s sklepom o vpisu prizadeta
njegova pravica ali na zakonu temelječ interes, ni pa mu bil vročen njegov
prepis, je rok za pritožbo 30 dni od dneva, ko je bil vpis objavljen po prvem
odstavku 43. člena tega zakona.
37. člen
(1) Če registrsko sodišče ugotovi, da je pritožba
predlagatelja utemeljena, ni pa potreben dopolnilni postopek, lahko o predlogu
za vpis odloči drugače in z novim sklepom nadomesti sklep, ki se izpodbija s
pritožbo. 
(2) Če so v pritožbi navedena nova dejstva in priložene nove
listine, se šteje taka pritožba tudi kot predlog za nadomestitev sklepa. 
(3) Registrsko sodišče v zvezi s pritožbo iz prejšnjega
odstavka preizkusi predlog za nadomestitev sklepa in lahko odloči, da nadomesti
sklep z novim sklepom, če predlogu v celoti ugodi. 
(4) Če registrsko sodišče ugotovi, da ni podlage za
nadomestitev sklepa, odstopi zadevo sodišču druge stopnje, da odloči o
pritožbi.
38. člen
(1) Prepozno pritožbo registrsko sodišče zavrže. 
(2) Ne glede na prejšnji odstavek, se šteje prepozna pritožba
kot nov predlog za vpis v sodni register, če so v njej navedena nova dejstva in
so ji priložene nove listine. 
(3) V primeru iz prejšnjega odstavka ravna registrsko sodišče
v skladu s tretjim odstavkom 37. člena tega zakona.
39. člen
Pri odločanju o pritožbi lahko sodišče druge stopnje: 
1.     
zavrže pritožbo kot prepozno, nepopolno ali nedovoljeno, če tega ni
storilo registrsko sodišče, 
2.     
zavrne pritožbo kot neutemeljeno in potrdi sklep registrskega sodišča, 
3.     
ugodi pritožbi in razveljavi sklep registrskega sodišča ter vrne zadevo
v novo odločanje, 
4.     
spremeni sklep registrskega sodišča.
40. člen
(1) Sodišče druge stopnje spremeni sklep registrskega
sodišča: 
1.     
če je registrsko sodišče zmotno presodilo listine, sklep sodišča pa
temelji izključno na njih, 
2.     
če je registrsko sodišče iz dejstev, ki jih je ugotovilo, nepravilno
sklepalo na obstoj drugih dejstev, sklep pa se opira na ta dejstva, 
3.     
če je bilo dejansko stanje pravilno ugotovljeno, registrsko sodišče pa
je zmotno uporabilo materialno pravo. 
(2) Če sodišče druge stopnje s sklepom iz prejšnjega odstavka
odredi vpis, se glede izreka sklepa smiselno uporabljajo določbe drugega
odstavka 34. člena tega zakona. Na podlagi takšnega sklepa opravi registrsko
sodišče vpis v sodni register. 
(3) Če sodišče druge stopnje spremeni sklep registrskega
sodišča o vpisu in zavrne zahtevek za vpis v sodni register, vpiše registrsko
sodišče izbris opravljenega vpisa.
Tožba za ugotovitev ničnosti vpisa
41. člen
(1) Če je bil vpis opravljen na podlagi lažne ali neveljavne
listine, če so v listini, na podlagi katere je bil opravljen vpis, navedeni
neresnični podatki, če je bila listina izdana v nezakonito izvedenem postopku,
če je bilo nezakonito izvedeno dejanje, o katerem se vpisujejo podatki v sodni
register, ali če obstajajo drugi v zakonu določeni razlogi, se lahko s tožbo
zahteva ugotovitev, da je vpis ničen. 
(2) Tožbo lahko vloži oseba, ki ima pravni interes, da se
ugotovi ničnost vpisa. 
(3) Tožbo je treba vložiti v 30 dneh od dneva, ko je vložnik
zvedel za razloge ničnosti, ni pa več dopustna, ko pretečejo tri leta od vpisa.
(4) Določbe tega člena se ne uporabljajo za ugotovitev
ničnosti delniške družbe, komanditne delniške družbe, evropske delniške družbe
in družbe z omejeno odgovornostjo (v nadaljnjem besedilu: ničnost kapitalske
družbe).
41.a člen
(1) Ničnost kapitalske družbe se lahko uveljavlja le iz
naslednjih razlogov: 
1.     
če pri delniški družbi ustanovitelji niso sprejeli statuta ali če pri
družbi z omejeno odgovornostjo družbeniki niso sklenili družbene pogodbe, 
2.     
če je registrsko sodišče odločilo o vpisu ustanovitve družbe, ne da bi
bil tak vpis predlagan, ali če je predlog za vpis ustanovitve vložila oseba, ki
predloga ni bila upravičena vložiti, 
3.     
če pri delniški družbi statut ni sprejet v notarski obliki ali če pri
družbi z omejeno odgovornostjo družbena pogodba ni bila sklenjena v notarski
obliki ali na predpisanem obrazcu, 
4.     
če je namen delovanja ali dejavnost družbe v nasprotju z ustavo, s
prisilnimi predpisi ali z moralnimi načeli, 
5.     
če statut ali družbena pogodba ne določa: 
-  firme družbe, 
-  pri delniški družbi
emisijskega zneska delnic oziroma pri družbi z omejeno odgovornostjo zneska
osnovnega vložka, ki se ga posamezni družbenik zaveže vplačati s sklenitvijo
družbene pogodbe, 
-  zneska osnovnega kapitala
ali 
-  dejavnosti družbe, 
6.     
če so bile ob ustanovitvi delnice vplačane v nasprotju z določbami
zakona, ki ureja gospodarske družbe, o vplačilu delnic pri delniški družbi, ali
če so bili ob ustanovitvi družbe osnovni vložki vplačani v nasprotju z določbami
zakona, ki ureja gospodarske družbe, o osnovnem kapitalu in osnovnih vložkih
pri družbi z omejeno odgovornostjo, ali 
7.     
če nihče od ustanoviteljev ni bil neomejeno poslovno sposoben. 
(2) Ničnostni razlogi, ki so določeni za delniško družbo, se
smiselno uporabljajo tudi za komanditno delniško družbo in evropsko delniško
družbo. 
(3) Tožbo za ugotovitev ničnosti kapitalske družbe lahko
vloži vsak delničar ali družbenik, uprava ali poslovodja ter vsak član uprave
ali nadzornega sveta, v roku treh let od dneva objave vpisa ustanovitve družbe po
prvem odstavku 43. člena tega zakona. 
(4) Ničnost kapitalske družbe ne učinkuje na veljavnost
pravnih poslov, ki jih je družba sklenila s tretjimi, in tudi ne na obveznost
delničarjev ali družbenikov vplačati nevplačane osnovne vložke ali delnice v
obsegu, ki je potreben za polno poplačilo upnikov družbe.
42. člen
(1) Po pravnomočnosti sodbe, s katero sodišče ugotovi ničnost
kapitalske družbe ali ničnost vpisa ustanovitve drugega subjekta vpisa v sodni
register, sodišče po uradni dolžnosti začne postopek likvidacije tega subjekta.
(2) Če za postopek likvidacije subjekta vpisa ni pristojno
isto sodišče, pošlje sodišče, ki je odločalo o ničnosti kapitalske družbe ali ničnosti
vpisa, pristojnemu sodišču sodbo iz prejšnjega odstavka, da po uradni dolžnosti
začne postopek likvidacije. 
(3) Po končanem likvidacijskem postopku izda registrsko
sodišče sklep o izbrisu nične kapitalske družbe ali ničnega vpisa.
Objava podatkov o vpisu v sodni register
43. člen
(1) Vsak vpis v sodni register in predložitev listin se mora
objaviti na spletnih straneh agencije, namenjenih javni objavi vpisov v sodni
register.
(2) Spletne strani iz prvega odstavka tega člena morajo biti
zasnovane tako, da je vsakomur omogočen brezplačen vpogled v podatke,
objavljene na spletnih straneh. Vpogled v podatke mora biti omogočen po datumu
objave in po subjektu vpisa, na katerega se nanašajo.
(3) Če se podatki o vpisu, ki so bili objavljeni po prvem
odstavku tega člena (v nadaljnjem besedilu: objavljeni podatki), razlikujejo od
podatkov, ki so bili po določbah tega zakona vpisani v sodni register (v
nadaljnjem besedilu: vpisani podatki):
1.     
se subjekt vpisa v razmerju do tretjih ne more sklicevati na objavljene
podatke,
2.     
se tretji lahko sklicuje na objavljene podatke, razen če subjekt vpisa
dokaže, da je tretji vedel za vpisane podatke.
(4) Tretji se lahko vedno sklicujejo na podatke, ki so
predmet vpisa v sodni register, in vsebino listin, ki so temelj za vpis teh
podatkov ali ki jih je treba predložiti sodnemu registru zaradi javne objave,
tudi če vpis teh podatkov v sodni register še ni bil predlagan ali te listine
še niso bile predložene sodnemu registru, in tudi če ti podatki ali predložitev
teh listin še niso vpisani v sodni register ali objavljeni po prvem odstavku
tega člena, razen kadar je vpis določenega podatka predpostavka za začetek
pravnega učinkovanja tega podatka.
(5) Objava vpisa in objava predložitve listin iz prvega
odstavka tega člena morata obsegati:
1.     
matično številko subjekta vpisa, na katerega se nanaša,
2.     
vsebino vpisa ali vsebino predložene listine,
3.     
objava vpisa pa tudi podatke o:
-  datumu vpisa v sodni
register,
-  registrskem sodišču in
opravilni številki sklepa, s katerim je to sodišče odločilo o vpisu,
-  listinah, na podlagi katerih
je bil opravljen vpis.
43.a člen
(1) Subjekti vpisa, ki oblikujejo in vodijo svojo domačo
stran na spletnih straneh, morajo na njej objavljati vsaj naslednje podatke: 
1.     
firmo in sedež družbe, 
2.     
sodišče, pri katerem je subjekt vpisa vpisan, 
3.     
matično številko, 
4.     
znesek osnovnega kapitala, iz katerega mora biti razvidno, kolikšen del
osnovnega kapitala je vpoklican. 
(2) Če je nad subjektom vpisa začet postopek za njegovo
prenehanje, je treba na spletni strani poleg podatkov iz prejšnjega odstavka
objaviti tudi pravno dejstvo začetka tega postopka.
43.b člen
(1) Predložitev letnega poročila družbe agenciji po prvem ali
drugem odstavku 58. člena ZGD-1 se šteje za predložitev tega poročila sodnemu
registru zaradi javne objave.
(2) Agencija mora hkrati z objavo letnega poročila družbe po
tretjem odstavku 58. člena ZGD-1 objaviti predložitev tega poročila po prvem
odstavku 43. člena tega zakona.
(3) Objava predložitve letnega poročila družbe mora v primeru
iz prvega odstavka 58. člena ZGD-1 obsegati tudi informacijo, ali je bilo
hkrati predloženo in javno objavljeno tudi revizorjevo poročilo.
SODNI REGISTER KOT CENTRALNA INFORMATIZIRANA BAZA
44. člen
(1) V elektronski obliki se vodijo ti deli sodnega registra
(v nadaljnjem besedilu: centralna informatizirana baza sodnega registra):
1.     
glavna knjiga, ki vsebuje podatke, vpisane v sodni register po 1.
januarju 1997 (v nadaljnjem besedilu: informatizirana glavna knjiga),
2.     
del zbirke listin, v katerega so vložene te listine (v nadaljnjem
besedilu: informatizirana zbirka listin):
-  listine iz prvega in drugega
odstavka 28.a člena tega zakona, ki so bile sodnemu registru predložene po 1.
januarju 2007, in
-  listine iz 2. točke tretjega
odstavka 48.a člena tega zakona, če so bile pretvorjene v elektronsko obliko v
skladu s četrtim odstavkom 48.a člena tega zakona.
(2) Informatizirana glavna knjiga sodnega registra je
sestavni del osrednje baze podatkov poslovnega registra.
45. člen
Vlada Republike Slovenije s predpisom določi naslednja
izvedbena pravila:
1.     
v zvezi s predlogi za vpis v sodni register:
-  načinu vlaganja predlogov za
vpis v elektronski obliki in
-  uporabi obrazcev predlogov
za posamezne vrste vpisov v sodni register,
2.     
v zvezi s listinami, ki se predložijo v elektronski obliki:
-  o načinu predložitve listin
v elektronski obliki in
-  o načinu pretvorbe in
overitve listin iz petega odstavka 28.a člena tega zakona,
3.     
načinu opravljanja vpisov ter o načinu in podrobnejših pogojih vročanja
v elektronski obliki v skladu s 35.a členom tega zakona,
4.     
načinu objave vpisov in objave predložitve listin iz prvega odstavka 43.
člena tega zakona,
5.     
vodenju informatizirane glavne knjige in informatizirane zbirke listin,
6.     
načinu objave prevodov podatkov in listin iz 46.a člena tega zakona,
7.     
načinu zagotavljanja javnosti podatkov, vpisanih v informatizirano
glavno knjigo v skladu z 48. členom tega zakona,
8.     
načinu zagotavljanja javnosti vsebine zbirke listin v skladu z 48.a
členom tega zakona,
9.     
načinu vložitve zahteve za izpise v skladu z 48.b členom tega zakona,
10.  
višino nadomestila, ki sta ga za izpis iz sodnega registra ali izpis listine
upravičena zaračunati agencija in notar ter
11.  
izmenjavi in dostopu do podatkov in listin sodnega registra v sistemu povezovanja
poslovnih registrov (prvi odstavek 49.a člena tega zakona).
46. člen
Vsak subjekt vpisa in del subjekta vpisa, ki se vpisuje v
sodni register, se vpiše v centralno informatizirano bazo sodnega registra z
matično številko.
46.a člen
(1) Na zahtevo subjekta vpisa je treba po prvem odstavku 43.
člena tega zakona objaviti tudi prevod podatkov, ki so o tem subjektu vpisa
vpisani v sodni register, v jezik, ki je v uradni rabi v katerikoli drugi
državi članici Evropske unije.
(2) Zahtevi iz prvega odstavka tega člena mora biti priložen
prevod podatkov, ki je predmet zahteve, ki ga je overil sodni tolmač.
(3) Če se podatki, vpisani v sodni register, razlikuje od
prevoda, objavljenega po prvem odstavku tega člena:
1.     
se subjekt vpisa proti tretjemu ne more sklicevati na podatke v prevodu,
2.     
se tretji lahko sklicuje na podatke v prevodu, razen če subjekt vpisa
dokaže, da je tretji vedel za podatke, vpisane v sodnem registru.
(4) Prvi do tretji odstavek tega člena se smiselno
uporabljajo tudi za prevod listine, ki se vloži v zbirko listin.
47. člen
(1) V centralni informatizirani bazi sodnega registra mora
biti za vsak podatek, ki je bil vpisan, shranjen in dostopen datum vpisa ter
opravilna številka in datum sklepa registrskega sodišča o vpisu. 
(2) Če se zaradi narave vpisa spremembe podatka, ki se
vpisuje v sodni register, prekrije (izbriše) prej vpisani podatek, mora v
centralni bazi ostati shranjen in dostopen tudi prej vpisani podatek.
48. člen
(1) Javnost glavne knjige se zagotovi z izpisom vpisanih
podatkov, ki se nanašajo na posamezen subjekt vpisa (v nadaljnjem besedilu: redni
izpis iz sodnega registra) in z izpisom vpisanih podatkov, ali je določena
oseba ustanovitelj ali družbenik v subjektu vpisa in v katerem subjektu vpisa
je ustanovitelj ali družbenik, ter z izpisom vpisanih podatkov, ali je določena
oseba zastopnik ali član organa nadzora v subjektu vpisa in v katerem subjektu
vpisa opravlja to funkcijo (v nadaljnjem besedilu: sestavljeni izpis iz sodnega
registra).
(2) Na zahtevo se na način iz prvega odstavka tega člena
zagotovi tudi javnost prej vpisanih podatkov, ki se nanaša na posamezen subjekt
vpisa (v nadaljnjem besedilu: zgodovinski izpis iz sodnega registra).
(3) Redni, sestavljeni in zgodovinski izpis iz sodnega
registra mora registrsko sodišče izdati kot izpis na papir.
(4) Registrsko sodišče mora, če tako zahteva vlagatelj
zahteve za izpis, v elektronski obliki izdati:
1.     
redni izpis iz sodnega registra,
2.     
sestavljeni izpis iz sodnega registra in
3.     
zgodovinski izpis iz sodnega registra glede podatkov, ki so bili v sodni
register vpisani po 1. januarju 1997.
(5) Izpis iz tretjega odstavka tega člena mora biti overjen.
Izpis iz četrtega odstavka tega člena pa mora biti overjen samo, če vlagatelj
zahteve za izpis to izrecno zahteva.
(6) Redni izpis iz sodnega registra, sestavljeni izpis iz
sodnega registra in zgodovinski izpis iz sodnega registra glede podatkov, ki so
bili v sodni register vpisani po 1. januarju 1997, mora kot izpis na papir ali
v elektronski obliki izdati vsako registrsko sodišče, ne glede na to, pri
katerem sodišču je vpisan subjekt vpisa, na katerega se nanaša izpis.
(7) Redni in sestavljeni izpis iz sodnega registra morata v
skladu s tretjim do petim odstavkom tega člena izdati tudi agencija in notar.
48.a člen
(1) Javnost zbirke listin se zagotovi z izpisom ali prepisom
vsebine listine (v nadaljnjem besedilu: izpis listine).
(2) Izpis listine se izda kot kopija listine ali kot izpis na
papir.
(3) Registrsko sodišče mora, če tako zahteva vlagatelj
zahteve za izpis, v elektronski obliki izdati izpise:
1.     
listin iz prvega in drugega odstavka 28.a člena tega zakona, če so bile
sodnemu registru predložene po 1. januarju 2007, in
2.     
statuta ali čistopisa spremembe statuta delniške družbe ali družbene
pogodbe ali čistopisa spremembe družbene pogodbe družbe z omejeno
odgovornostjo, družbe z neomejeno odgovornostjo ali komanditne družbe, če so
bili sodnemu registru predloženi po 1. januarju 1997 in pred 31. decembrom
2006.
(4) Če se listina iz 2. točke prejšnjega odstavka ob vložitvi
zahteve za njen izpis v elektronski obliki še ne vodi v informatizirani zbirki
listin, jo mora sodišče pretvoriti v elektronsko obliko ob izstavitvi izpisa.
(5) Za izpis listine se smiselno uporablja peti odstavek 48.
člena tega zakona.
(6) Izpis listine, ki se že vodi v elektronski zbirki listin,
morajo kot izpis na papir ali v elektronski obliki izdati vsako registrsko
sodišče, ne glede na to, pri katerem sodišču je vpisan subjekt vpisa, na
katerega se nanaša listina, ki je predmet izpisa, agencija in notar.
48.b člen
Zahteva za izpis iz sodnega registra ali za izpis listine se
lahko vloži v elektronski ali pisni obliki.
48.c člen
(1) Objava podatkov o subjektu vpisa na spletnih straneh
agencije po 1. točki drugega odstavka 7. člena tega zakona in izpis iz sodnega
registra, ki se izda po 48. členu tega zakona, ne smeta vsebovati EMŠO
družbenikov, zastopnikov in članov organa nadzora subjekta vpisa. 
(2) Sodišče lahko izda izpis iz sodnega registra, ki vsebuje
tudi EMŠO zastopnika, družbenika ali člana organa nadzora tega subjekta vpisa
samo v teh primerih: 
1.     
izpis glede posameznega subjekta, če ga zahteva družbenik, zastopnik,
ali član organa nadzora tega subjekta vpisa, ali 
2.     
izpis glede vseh subjektov vpisa, pri katerih je posamezna oseba
upravičena do podatkov iz 51. člena tega zakona, če izpis zahteva ta oseba. 
(3) Objava vpisa v sodni register po 43. členu tega zakona,
listine iz 1. točke tretjega odstavka 7. člena tega zakona in prevoda podatkov
po 46. a členu tega zakona ne sme vsebovati: 
1.     
EMŠO družbenikov, zastopnikov in članov organa nadzora subjekta vpisa, 
2.     
osebnih podatkov posameznikov, ki niso družbeniki, zastopniki ali člani
organov nadzora subjekta vpisa, ali 
3.     
osebnih podatkov družbenikov, zastopnikov ali članov organa nadzora
subjekta vpisa, ki niso neposredno povezani z opravljanjem teh funkcij. 
(4) Sodišče odgovarja, da je vsebina listine, ki se objavi po
1. točki tretjega odstavka 7. člena tega zakona ali vsebina prevoda podatkov,
ki se objavi po 46.a členu tega zakona, v skladu s prejšnjim odstavkom. Če
predlagatelj predlogu priloži listino, katere vsebina je v nasprotju s
prejšnjim odstavkom, mu sodišče v skladu s prvim odstavkom 30. člena tega
zakona odredi, da odpravi to nepravilnost tako, da namesto listin z nepravilno
vsebino predlogu priloži listine, katerih vsebina je v skladu s prejšnjim
odstavkom. Notar odgovarja poleg sodišča, da je vsebina priložene listine, ki
se objavi po 1. točki tretjega odstavka 7. člena tega zakona, skladna s
prejšnjim odstavkom. 
(5) Če sodišče, agencija ali notar izda izpis listine po 48.a
členu tega zakona, mora na izpisu prekriti podatke iz tretjega odstavka tega
člena, razen če izpis listine zahteva oseba iz 51. člena tega zakona.
49. člen
Agencija lahko v soglasju z ministroma, pristojnima za
pravosodje in gospodarstvo, daje ali objavlja javne podatke o subjektih vpisa,
ki se vodijo v poslovnem registru, v sistemih za izmenjavo ali objavo podatkov
poslovnih registrov držav članic EU in tretjih držav.
49.a člen
(1) V sistemu povezovanja poslovnih registrov se o subjektih
vpisa iz četrtega odstavka 4.a člena tega zakona in šestega odstavka 5. člena
tega zakona zagotavlja:
1.     
javen dostop do podatkov in listin po 49.b členu tega zakona,
2.     
izmenjava podatkov med sodnim registrom in sistemom povezovanja
poslovnih registrov, in sicer:
- 
posredovanje obvestil o začetku ali končanju postopka likvidacije ali
izbrisa brez likvidacije, prisilne poravnave ali stečaja nad subjektom vpisa in
o vpisu izbrisa subjekta vpisa iz sodnega registra (49.c člen tega zakona),
- 
prejem obvestila o začetku ali končanju postopka likvidacije, postopka
zaradi insolventnosti, postopka izbrisa ali postopka prenehanja tujega podjetja
iz ES zaradi vpisa tega dejstva po uradni dolžnosti po tretjem odstavku 4.a
člena tega zakona in o prenehanju takega podjetja zaradi izvedbe izbrisa
podružnice tujega podjetja iz ES po 683.a členu ZGD-1,
- 
posredovanje obvestila o vpisu v sodni register družbe s sedežem v
Republiki Sloveniji, ki je pri čezmejni združitvi udeležena kot družba, ki
izide iz združitve, po določbah četrtega odstavka 622.l člena ZGD-1,
- 
prejem obvestila o vpisu tujega podjetja iz ES v register, ki je pri
čezmejni združitvi udeleženo kot družba, ki izide iz združitve, zaradi izvedbe
postopka vpisa izbrisa prevzete družbe iz sodnega registra po določbah sedmega
odstavka 622.k člena ZGD-1.
(2) Dostop do podatkov in listin po 1. točki prejšnjega
odstavka in izmenjava podatkov po 2. točki prejšnjega odstavka sta brezplačna.
49.b člen
(1) V sistemu povezovanja poslovnih registrov se omogoči
dostop do podatkov iz 4., 4.a, 5. in 6. člena tega zakona in listin iz
prve in tretje alineje 1. točke tretjega odstavka 7. člena tega zakona ter
letnih poročil, objavljenih po 43.b členu tega zakona. Dostop se lahko
omogoči tudi do listin, na katerih temeljijo vpisi podatkov iz prejšnjega
stavka, za katere zakon določa, da se objavijo na spletnih straneh agencije,
namenjenih uradnim javnim objavam.
(2) Dostop do podatkov in listin iz prejšnjega odstavka se
omogoči na podlagi iskalne zahteve, ki se prek elektronske točke za dostop na
evropskem portalu e-pravosodje, kot dela sistema povezovanja poslovnih
registrov, odda v skladu s pravili in tehničnimi zahtevami portala.
(3) Če se zahteva iz prejšnjega odstavka nanaša na listino,
ki se še ne vodi v informatizirani zbirki listin ali pa vsebuje podatke iz
prvega odstavka 48.c člena tega zakona, jo registrsko sodišče pretvori v
elektronsko obliko in posreduje v sistem povezovanja poslovnih registrov.
(4) Za posredovanje podatkov in listin v sistemu povezovanja
poslovnih registrov se smiselno uporablja 48.c člena tega zakona.
49.c člen
Po vpisu pravnega dejstva, da se je nad subjektom vpisa začel
ali končal postopek likvidacije ali izbrisa brez likvidacije, postopek zaradi
insolventnosti ali ko je na podlagi takega postopka subjekt vpisa izbrisan iz
sodnega registra, registrsko sodišče prek sistema povezovanja poslovnih
registrov o tem vpisu nemudoma obvestiti vse registre držav članic, v katerih
so podružnice subjekta vpisa vpisane v register. Registrsko sodišče prek
sistema povezovanja poslovnih registrov obvesti register države članice tudi,
kadar je bil prvotni vpis zaradi ustavitve postopka izbrisan.
50. člen
(črtan)
51. člen
(1) Državni organi in stečajni upravitelji imajo za potrebe
izvrševanja svojih pooblastil in dolžnosti pravico do vpogleda in izpisa
podatkov o tem: 
-       
ali je bila določena oseba ustanovitelj ali družbenik v subjektu vpisa
in v katerem subjektu vpisa je ustanovitelj ali družbenik in 
-       
ali je bila določena oseba zastopnik ali član organa nadzora v subjektu
vpisa in v katerem subjektu vpisa je zastopnik ali član organa nadzora. 
(2) Državni organi in stečajni upravitelji imajo za potrebe
izvrševanja svojih pooblastil in dolžnosti pravico tudi do vpogleda in izpisa
vseh listin, na podlagi katerih se opravijo posamezni vpisi subjektov in
spremembe pri že vpisanih subjektih v sodnem registru. 
(3) Pravici iz prvega in drugega odstavka tega člena se
zagotavljata z neposrednim elektronskim dostopom do teh podatkov, če se
nanašajo na obdobje od 1. februarja 2008 dalje. Dostop do podatkov in listin za
obdobje pred 1. februarjem 2008 se zagotovi na podlagi pisne zahteve na
registrsko sodišče. 
(4) Pravico do vpogleda in izpisa podatkov iz prvega odstavka
tega člena ima tudi upnik, ki z izvršilno listino izkaže terjatev do te osebe,
in druga oseba, ki izkaže pravni interes. O dostopu do teh podatkov odloči
registrsko sodišče na podlagi obrazložene pisne zahteve. Zahtevi morajo biti
predložene listine, na podlagi katerih je dostop do podatkov dopusten.
52. člen
(črtan)
KAZENSKE DOLOČBE
53. člen
(1) Z globo 1.600 eurov se za prekršek kaznuje pravna oseba,
ki ni gospodarska družba, če ne vloži predloga za vpis v sodni register v 15
dneh od dneva, ko so podani pogoji za vpis, če zakon ne določa drugače (tretji
odstavek 3. člena tega zakona). 
(2) Z globo 600 eurov se za prekršek kaznuje tudi odgovorna
oseba pravne osebe, ki stori dejanje iz prejšnjega odstavka. 
(3) Z globo 1.600 eurov se za prekršek kaznuje pravna oseba,
ki kot poslovni naslov v skladu z četrtim odstavkom 4. člena tega zakona v
register vpiše naslov, na katerem je objekt, katerega lastnik je druga oseba,
ki ji ni dala dovoljenja za poslovanje na tem naslovu.
(4) Z globo 600 eurov se za prekršek kaznuje tudi odgovorna
oseba pravne osebe, ki stori prekršek iz prejšnjega odstavka. 
(5) Z globo 600 eurov se za prekršek kaznuje posameznik, ki
je dal neresnično izjavo iz četrtega odstavka 4. člena tega zakona.
(6) Nadzor nad izvrševanjem tretjega odstavka 3. člena in
četrtega odstavka 4. člena tega zakona izvaja ministrstvo, pristojno za
gospodarstvo.

Zakon o sodnem registru (Uradni list RS, št. 13/94) vsebuje naslednje prehodne in
končne določbe:
»PREHODNE IN KONČNE DOLOČBE
54. člen
Z dnem uveljavitve tega zakona se preneha uporabljati zakon o
postopku za vpis v sodni register (Uradni list SFRJ, št. 13/83, 17/90) in
preneha veljati zakon o vpisu v sodni register (Uradni list SRS, št. 28/80).
55. člen
(1) Postopek vpisa v sodni register, začet pred uveljavitvijo
tega zakona, se nadaljuje po tem zakonu, če še ni izdan prvostopenjski sklep. 
(2) Ne glede na določbo prejšnjega odstavka, velja določba 4.
točke 29. člena tega zakona samo za predloge, ki so bili vloženi po uveljavitvi
tega zakona.
56. člen
Dokler ne bo začel veljati predpis, ki bo določil nacionalno
klasifikacijo dejavnosti, se ne uporablja določba 5. točke prvega odstavka 4.
člena v delu, ki določa navedbo ustrezne šifre in imena podrazreda nacionalne
klasifikacije dejavnosti.
57. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
sodnem registru – ZSReg-A (Uradni list RS, št. 91/05) vsebuje naslednjo prehodno in
končno določbo:
»16. člen
Če je bila tožba za ugotovitev ničnosti vpisa delniške
družbe, komanditne delniške družbe in družbe z omejeno odgovornostjo vložena
pred uveljavitvijo tega zakona, se postopek konča po Zakonu o sodnem registru
(Uradni list RS, št. 13/94).
17. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o gospodarskih družbah – ZGD-1(Uradni
list RS, št. 42/06) vsebuje naslednjo končno določbo:
»709. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
sodnem registru – ZSReg-B (Uradni list RS, št. 33/07) vsebuje naslednje prehodne in
končne določbe:
»PREHODNE IN KONČNE DOLOČBE
32. člen
(1) Registrsko sodišče mora do 30. aprila 2008 pretvoriti v
elektronsko obliko listine iz prvega odstavka 28.a člena zakona, ki so sodnemu
registru predložene v obdobju od 1. januarja do 31. oktobra 2007. 
(2) Po 43. členu zakona se objavijo: 
1.     
vsi vpisi v sodni register, o katerih registrsko sodišče odloči po 31.
oktobru 2007, ne glede na to, kdaj je vložen predlog za tak vpis, 
2.     
vsi vpisi v sodni register, o katerih registrsko sodišče odloči pred 31.
oktobrom 2007 in do 15. januarja 2008 niso objavljeni v Uradnem listu Republike
Slovenije. 
(3) Prejšnji odstavek se smiselno uporablja tudi za objavo
predložitve listin, ki so predložene po 31. oktobru 2007. 
(4) Vpisi, o katerih registrsko sodišče odloči pred 31.
oktobrom 2007, se zadnjič objavijo v Uradnem listu Republike Slovenije 15.
januarja 2008. Uradni list Republike Slovenije mora do 31. januarja 2008
sodiščem, ki so odločila o vpisih iz 2. točke drugega odstavka tega člena,
posredovati podatke o vpisih, ki niso bili objavljeni do 15. januarja 2008.
Agencija mora do 28. februarja 2008 objaviti neobjavljene vpise iz prejšnjega
stavka. 
(5) Oprostitev plačila sodnih taks po novem drugem odstavku
18. člena zakona velja za vse postopke vpisa v sodni register, v katerih je
predlog za vpis vložen po uveljavitvi tega zakona. 
(6) Vrhovno sodišče Republike Slovenije mora do 30. junija
2007 prenesti upravljanje in vzdrževanje centralne informatizirane baze sodnega
registra na agencijo. Vrhovno sodišče Republike Slovenije mora zaradi
usklajevanja podatkov opraviti prvi prenos celotne informatizirane baze sodnega
registra v 15 dneh po uveljavitvi tega zakona. 
(7) Agencija mora ob prevzemu upravljanja in vzdrževanja
centralne informatizirane baze sodnega registra, to bazo vključiti v poslovni
register kot njegov sestavni del.
33. člen
(1) Družba z omejeno odgovornostjo, ki do 31. decembra 2007
izvede spremembo akta o ustanovitvi ali družbene pogodbe (v nadaljnjem
besedilu: akt o ustanovitvi) glede drugih sestavin, mora hkrati s to spremembo
opraviti tudi spremembo zaradi izvedbe prehoda na euro v skladu s 696. in 697.
členom Zakona o gospodarskih družbah (Uradni list RS, št. 42/06 in 60/06 –
popravek; v nadaljevanju: ZGD-1). 
(2) Če družba z omejeno odgovornostjo do 31. decembra 2007
izvede samo spremembo akta o ustanovitvi zaradi izvedbe prehoda na euro, ni
potrebno, da bi sklep skupščine družbe o tej spremembi potrdil notar po drugem
odstavku 516. člena ZGD-1. 
(3) Če družba z omejeno odgovornostjo do 31. decembra 2007 ne
izvede spremembe akta o ustanovitvi zaradi izvedbe prehoda na euro, se šteje,
da je s 1. januarjem 2008 akt o ustanovitvi spremenjen tako: 
1.     
da se znesek osnovnega kapitala in vseh osnovnih vložkov v tolarjih
nadomesti z zneskom, preračunanim v euro po metodi preračuna, kot jo določa 696.
člen ZGD-1; in 
2.     
da se določi poslovni delež v odstotku, ki ga predstavlja vsak osnovni
vložek v osnovnem kapitalu, preračunanem po prejšnji točki in zaokroženem na
štiri decimalna mesta. 
(4) Družba z omejeno odgovornostjo mora spremembo akta o
ustanovitvi po prejšnjem odstavku upoštevati pri izdelavi čistopisa akta o
ustanovitvi ob njegovi prvi spremembi po 1. januarju 2008. 
(5) Agencija do 31. januarja 2008 po uradni dolžnosti izvede
vpise sprememb iz tretjega odstavka tega člena v sodni register in o tem
obvesti družbo z omejeno odgovornostjo. Obvestilo iz prejšnjega stavka mora
vsebovati tudi podatek o razliki v zneskih, ki izhajajo iz preračunavanja, iz
tretjega odstavka 696. člena ZGD-1. 
(6) Vpisov sprememb iz drugega odstavka tega člena v sodni register
ni treba objaviti po prvem odstavku 43. člena zakona. 
(7) Družba z omejeno odgovornostjo lahko že pred izvedbo
vpisa zneska osnovnega kapitala v eurih na podlagi spremembe akta o ustanovitvi
iz prvega, drugega ali tretjega odstavka tega člena na svojih sporočilih iz
prvega odstavka 45. člena ZGD-1 poleg tolarskega zneska osnovnega kapitala, ki
je vpisan v sodni register, navede tudi znesek osnovnega kapitala, preračunan v
euro po tečaju zamenjave.
34. člen
Vlada Republike Slovenije izda predpis iz 45. člena zakona v
treh mesecih po uveljavitvi tega zakona.
35. člen
Z dnem uveljavitve tega zakona se spremenijo in dopolnijo te
določbe ZGD-1: 
1.     
V sedmem odstavku 3. člena se besedilo "v Uradnem listu Republike
Slovenije" nadomesti z besedilom "v skladu z zakonom, ki ureja sodni
register". 
2.     
V tretjem odstavku 6. člena se besedilo "dejavnosti, ki je vpisana
v register" nadomesti z besedilom "dejavnosti, določene v statutu ali
družbeni pogodbi", v petem odstavku se v prvem stavku besedilo "v
registru vpisano dejavnost" nadomesti z besedilom "dejavnost,
določeno v statutu ali družbeni pogodbi", v drugem stavku pa se besedilo
"v registru" nadomesti z besedilom "v statutu ali družbeni
pogodbi". 
3.     
49. člen se črta. 
4.     
V 58. členu se črtajo četrti in peti odstavek ter 3. točka dvanajstega
odstavka. 
5.     
V prvem odstavku 695. člena se v drugem stavku črta besedilo
"drugega in". 
6.     
V šestem odstavka 697. člena se v drugem stavku črta besedilo
"drugega in". 
7.     
Za družbe z omejeno odgovornostjo se preneha uporabljati prvi odstavek
698. člena ZGD-1.
36. člen
Z dnem uveljavitve tega zakona se v Zakonu o notariatu
(Uradni list RS, št. 4/06 – uradno prečiščeno besedilo in 115/06) črta tretji
odstavek 39. člena.
37. člen
Z dnem uveljavitve tega zakona se v Zakonu o finančnem
poslovanju podjetij (Uradni list RS, št. 54/99, 110/99, 97/00 – odločba US,
50/02 – sklep US in 93/02 – odločba US): 
1.     
33. člen spremeni tako, da se glasi:
"33. člen
Sklep o izbrisu se objavi na način, ki ga za objavo vpisov v
sodni register določa zakon, ki ureja sodni register.".
2.     
Drugi odstavek 35. člena spremeni tako, da se glasi:
"(2) Izbris iz sodnega registra se objavi na način, ki
ga za objavo vpisov v sodni register določa zakon, ki ureja sodni
register.".
3.     
V 35. členu črtajo tretji do peti odstavek.
38. člen
Z dnem uveljavitve tega zakona se v Zakonu o poslovnem
registru Slovenije (Uradni list RS, št. 49/06) deveta alinea prvega odstavka 8.
člena spremeni tako, da se glasi:
"– druge dejavnosti
poleg glavne dejavnosti, določene v aktu o ustanovitvi subjekta, ki jih subjekt
dejansko opravlja in pomenijo pomemben del njegovega poslovanja.".
39. člen
(1) Z dnem uveljavitve tega zakona prenehajo veljati ti
predpisi: 
1.     
Pravilnik o elektronskem dostopu do podatkov, vpisanih v sodni register
(Uradni list RS, št. 19/04 in 130/04), 
2.     
Pravilnik o načinu vodenja sodnega registra (Uradni list RS, št. 18/94,
25/94 – popravek in 3/97), 
3.     
Pravilnik o obrazcih predlogov za vpis podatkov v sodni register (Uradni
list RS, št. 18/94 in 25/94 – popravek). 
(2) Predpisi iz prejšnjega odstavka se uporabljajo do
uveljavitve predpisa iz 34. člena tega zakona.
40. člen
(1) Določbe tega zakona se začnejo uporabljati 1. novembra
2007, razen določb: 
1.     
novi 1.a člen (2. člen tega zakona), 
2.     
spremenjeni 4. člen (5. člen tega zakona), 
3.     
spremenjeni 4.a člen (6. člen tega zakona), 
4.     
spremenjeni 5. člen (7. člen tega zakona), razen: 
- 
prve alinee 1. točke prvega odstavka v delu, v katerem se nanaša na vpis
podatka o naslovu stalnega prebivališča, ter 
- 
1. in 3. točke drugega odstavka, 
5.     
spremenjeni prvi odstavek 11. člena (10. člen tega zakona), 
6.     
novi drugi odstavek 18. člena (11. člen tega zakona) in 
7.     
spremenjeni prvi odstavek 20. člena (12. člen tega zakona), ki se
začnejo uporabljati z dnem uveljavitve tega zakona. 
(2) Določbe 1. in 4. točke 35. člena tega zakona se začnejo
uporabljati 1. novembra 2007. 
(3) Določbe 37. člena tega zakona se začnejo uporabljati 1.
novembra 2007.
41. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah Zakona o spremembah in
dopolnitvah Zakona o sodnem registru – ZSReg-C (Uradni list RS, št. 93/07) spreminja 32. člen Zakona o spremembah in dopolnitvah
Zakona o sodnem registru – ZSReg-B (Uradni list RS, št. 33/07) tako, da se glasi:
»32. člen
(1) Registrsko sodišče mora do 30. aprila 2008 pretvoriti v
elektronsko obliko listine iz prvega odstavka 28.a člena zakona, ki so sodnemu
registru predložene v obdobju od 1. januarja 2007 do 31. januarja 2008. 
(2) Po 43. členu zakona se objavijo: 
1.     
vsi vpisi v sodni register, o katerih registrsko sodišče odloči po 31.
januarju 2008, ne glede na to, kdaj je vložen predlog za tak vpis, 
2.     
vsi vpisi v sodni register, o katerih registrsko sodišče odloči pred 31.
januarjem 2008 in do 15. aprila 2008 niso objavljeni v Uradnem listu Republike
Slovenije. 
(3) Prejšnji odstavek se smiselno uporablja tudi za objavo
predložitve listin, ki so predložene po 31. januarju 2008. 
(4) Vpisi, o katerih registrsko sodišče odloči pred 31.
januarjem 2008, se zadnjič objavijo v Uradnem listu Republike Slovenije 15.
aprila 2008. Uradni list Republike Slovenije mora do 30. aprila 2008 sodiščem,
ki so odločila o vpisih iz 2. točke drugega odstavka tega člena, posredovati
podatke o vpisih, ki niso bili objavljeni do 15. aprila 2008. Agencija mora do
31. maja 2008 objaviti neobjavljene vpise iz prejšnjega stavka.
(5) Oprostitev plačila sodnih taks po novem drugem odstavku
18. člena zakona velja za vse postopke vpisa v sodni register, v katerih je
predlog za vpis vložen po uveljavitvi tega zakona. 
(6) Vrhovno sodišče Republike Slovenije mora do 30. junija
2007 prenesti upravljanje in vzdrževanje centralne informatizirane baze sodnega
registra na agencijo. Vrhovno sodišče Republike Slovenije mora zaradi
usklajevanja podatkov opraviti prvi prenos celotne informatizirane baze sodnega
registra v 15 dneh po uveljavitvi tega zakona. 
(7) Agencija mora ob prevzemu upravljanja in vzdrževanja
centralne informatizirane baze sodnega registra, to bazo vključiti v poslovni
register kot njegov sestavni del.«;
spreminja 40. člen Zakona o spremembah in
dopolnitvah Zakona o sodnem registru – ZSReg-B (Uradni list RS, št. 33/07) tako, da se glasi:
»40. člen
(1) Določbe tega zakona se začnejo uporabljati 1. februarja
2008, razen določb: 
3.     
novi 1.a člen (2. člen tega zakona), 
4.     
spremenjeni 4. člen (5. člen tega zakona), 
5.     
spremenjeni 4.a člen (6. člen tega zakona), 
6.     
spremenjeni 5. člen (7. člen tega zakona), razen: 
- 
prve alinee 1. točke prvega odstavka v delu, v katerem se nanaša na vpis
podatka o naslovu stalnega prebivališča, ter 
- 
1. in 3. točke drugega odstavka, 
7.     
spremenjeni prvi odstavek 11. člena (10. člen tega zakona), 
8.     
novi drugi odstavek 18. člena (11. člen tega zakona) in 
9.     
spremenjeni prvi odstavek 20. člena (12. člen tega zakona), ki se
začnejo uporabljati z dnem uveljavitve tega zakona. 
(2) Določbe 1. in 4. točke 35. člena tega zakona se začnejo
uporabljati 1. februarja 2008. 
(3) Določbe 37. člena tega zakona se začnejo uporabljati 1. februarja
2008.«;
ter vsebuje naslednjo končno določbo:
»3. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
sodnem registru – ZSReg-D (Uradni list RS, št. 65/08) vsebuje naslednjo prehodno in
končno določbo:
»7. člen
Minister, pristojen za javno upravo, izda predpise iz sedmega
odstavka 1.c člena ter četrtega in petega odstavka 1.č člena zakona v treh
mesecih po uveljavitvi tega zakona.
8. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
sodnem registru – ZSReg-E (Uradni list RS, št. 49/09) vsebuje naslednje prehodne in
končno določbo:
»PREHODNE IN KONČNA DOLOČBA
9. člen
Z dnem uveljavitve tega zakona prenehata veljati: 
1.     
Tarifa o nadomestilu za uporabo centralne informatizirane baze sodnega
registra in drugih stroških predlagatelja oziroma uporabnika centralne
informatizirane baze sodnega registra (Uradni list RS, št. 37/03) in 
2.     
47.a člen Uredbe o sodnem registru (Uradni list RS, št. 49/07, 98/07 in
13/08).
10. člen
(1) Ministrstvo, pristojno za gospodarstvo, mora prvič
pripraviti pregled iz petega odstavka 1.b člena zakona in ga predložiti
ministrstvu, pristojnemu za javno upravo, v treh mesecih po uveljavitvi tega
zakona. 
(2) Ministrstvo, pristojno za javno upravo, mora pregled iz
prejšnjega odstavka objaviti v dveh delovnih dneh po prejemu.
11. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
gospodarskih družbah – ZGD-1H (Uradni list RS, št. 82/13) vsebuje naslednjo končno določbo:
»13. člen
(1) Ta zakon začne veljati naslednji dan po objavi v Uradnem
listu Republike Slovenije. Določbe 2. in 3. točke prvega ter četrtega do
sedmega odstavka 10.a člena in tretjega odstavka 481. člena zakona se začnejo
uporabljati štiri mesece od dneva uveljavitve tega zakona. 
(2) Do uveljavitve določb iz prejšnjega odstavka se
uporabljajo določbe petega odstavka, 3. točke prvega stavka ter drugega in
tretjega stavka šestega odstavka 10.a člena, osme alineje drugega odstavka 74.
člena, 9. točke tretjega odstavka 75. člena in tretjega odstavka 481. člena
zakona, ki so veljale do uveljavitve tega zakona ter določbe 4. točke tretjega
odstavka 27. člena ter tretjega, petega in šestega odstavka 53. člena Zakona o
sodnem registru (Uradni list RS, št. 54/07 – uradno prečiščeno besedilo, 65/08
in 49/09).«.

Zakon o spremembah in dopolnitvah Zakona o
sodnem registru – ZSReg-F (Uradni list RS, št. 17/15) vsebuje naslednjo prehodno in
končne določbe:
»PREHODNA IN KONČNE DOLOČBE
8. člen
Vlada Republike Slovenije uskladi Uredbo o sodnem registru
(Uradni list RS, št. 49/07, 98/07, 13/08 in 49/09 – ZSReg-E) in Uredbo o vpisu
družb in drugih pravnih oseb v sodni register (Uradni list RS, št. 43/07, 5/10
in 25/14) z določbami tega zakona v treh mesecih po uveljavitvi tega zakona.
9. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne štiri mesece po uveljavitvi,
razen določb nove 6. točke prvega odstavka 4.a člena zakona in drugega odstavka
spremenjenega 51. člena zakona, ki se začneta uporabljati šest mesecev po
uveljavitvi tega zakona.«.

Zakon o spremembah in dopolnitvah Zakona o
sodnem registru – ZSReg-G (Uradni list RS, št. 54/17) vsebuje naslednje prehodne in
končno določbo:
»PREHODNE IN KONČNA DOLOČBA
15. člen
Nove 3. do 6. točka drugega odstavka 1.a člena in tretji
odstavek 28.a člena zakona ter 3., 8. in 9. člen tega zakona se začnejo
uporabljati z dnem uveljavitve Zakona o spremembah in dopolnitvah Zakona o
Poslovnem registru Slovenije (Uradni list RS, št. 54/17). Do začetka
uporabe določb iz prejšnjega stavka se uporabljajo določbe 1.b, 1.c, 1.č, 24.,
27. in tretjega odstavka 28.a člena Zakona o sodnem registru (Uradni list RS,
št. 54/07 – uradno prečiščeno besedilo, 65/08, 49/09, 82/13 – ZGD-1H in
17/15).
Nov šesti odstavek 7. člena zakona se začne uporabljati
šest mesecev po uveljavitvi tega zakona.
16. člen
Za subjekte vpisa iz novega četrtega odstavka 4.a člena
zakona in šestega odstavka 5. člena zakona, ki jim po spremenjenem 35.a
členu zakona še ni bil določen enotni identifikator ob njihovi ustanovitvi, se
enotni identifikator v sodni register avtomatično prevzame ob njihovi dodelitvi
po določbah Zakona o spremembah in dopolnitvah Zakona o Poslovnem registru
Slovenije (Uradni list RS, št. 54/17).
Javni dostop do vsebine listin iz spremenjene prve in nove
druge alineje 1. točke tretjega odstavka 7. člena zakona je prek spletnih
strani agencije omogočen do listin, ki so bile v informatizirano zbirko listin
vložene po uveljavitvi Zakona o spremembah in dopolnitvah Zakona o sodnem
registru (Uradni list RS, št. 49/09).
17. člen
Vlada Republike Slovenije uskladi predpisa iz 45. člena
zakona z določbami tega zakona v treh mesecih po uveljavitvi tega zakona.
18. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o nepravdnem postopku – ZNP-1 (Uradni
list RS, št. 16/19) vsebuje naslednjo končno določbo:
»224. člen
(začetek veljavnosti)
Ta zakon začne veljati 15. aprila 2019.«.