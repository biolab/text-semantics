SPLOŠNE DOLOČBE
1. člen
(vsebina zakona)
(1) Ta zakon ureja geografsko poreklo grozdja, mošta, vina
ter drugih proizvodov iz grozdja, mošta in vina (v nadaljnjem besedilu: drugi
proizvodi), pridelavo grozdja, mošta, vina in drugih proizvodov, označevanje in
ocenjevanje vina, mošta in drugih proizvodov, dajanje grozdja, mošta, vina in
drugih proizvodov v promet ter imenovanje pooblaščenih organizacij, ki
opravljajo analitske, strokovne in upravne naloge, za izvajanje:
-       
Uredbe Sveta (EGS) št. 1601/91 z dne 10. junija 1991 o določitvi
splošnih pravil za opredelitev, opis in predstavitev aromatiziranih vin,
aromatiziranih pijač na osnovi vina in aromatiziranih mešanih pijač iz vinskih
proizvodov (UL L št. 149 z dne 14. 6. 1991, str. 1), zadnjič spremenjene z
Aktom o pogojih pristopa Republike Hrvaške in prilagoditvah Pogodbe o Evropski
uniji, Pogodbe o delovanju Evropske unije in Pogodbe o ustanovitvi Evropske
skupnosti za atomsko energijo – PRILOGA III Seznam iz člena 15 Akta o pristopu:
prilagoditve aktov, ki so jih sprejele institucije – 4. KMETIJSTVO (UL L št.
112 z dne 24. 4. 2012, str. 42), 
-       
Uredbe (ES) št. 178/2002 Evropskega parlamenta in Sveta z dne 28.
januarja 2002 o določitvi splošnih načel in zahtevah živilske zakonodaje,
ustanovitvi Evropske agencije za varnost hrane in postopkih, ki zadevajo
varnost hrane (UL L št. 31 z dne 1. 2. 2002, str. 1), zadnjič spremenjene z
Uredbo (ES) št. 596/2009 Evropskega parlamenta in Sveta z dne 18. junija 2009 o
prilagoditvi nekaterih aktov, za katere se uporablja postopek iz člena 251
Pogodbe, Sklepu Sveta 1999/468/ES glede regulativnega postopka s pregledom –
Prilagoditev regulativnemu postopku s pregledom – Četrti del (UL L št. 188 z
dne 18. 7. 2009, str. 14), 
-       
Uredbe Evropskega parlamenta in Sveta (ES) št. 852/2004 z dne 29. aprila
2004 o higieni živil (UL L št. 139 z dne 30. 4. 2004, str. 1), zadnjič
spremenjene z Uredbo (ES) št. 219/2009 Evropskega parlamenta in Sveta z dne 11.
marca 2009 o prilagoditvi nekaterih aktov, za katere se uporablja postopek iz
člena 251 Pogodbe, Sklepu Sveta 1999/468/ES glede regulativnega postopka s
pregledom – Prilagoditve regulativnemu postopku s pregledom – Drugi del (UL L
št. 87 z dne 31. 3. 2009, str. 109), 
-       
Uredbe Sveta (ES) št. 1234/2007 z dne 22. oktobra 2007 o vzpostavitvi
skupne ureditve kmetijskih trgov in o posebnih določbah za nekatere kmetijske
proizvode (UL L št. 299 z dne 16. 11. 2007, str. 1), zadnjič spremenjene z
Uredbo Sveta (EU) št. 517/2013 z dne 13. maja 2013 o prilagoditvi nekaterih
uredb ter odločb in sklepov na področjih prostega pretoka blaga, prostega
gibanja oseb, prava družb, politike konkurence, kmetijstva, varnosti hrane,
veterinarske in fitosanitarne politike, prometne politike, energetike,
obdavčitve, statistike, vseevropskih omrežij, pravosodja in temeljnih pravic,
pravice, svobode in varnosti, okolja, carinske unije, zunanjih odnosov,
zunanje, varnostne in obrambne politike ter institucij zaradi pristopa
Republike Hrvaške (UL L št. 158 z dne 10. 6. 2013, str. 1), (v nadaljnjem
besedilu: Uredba 1234/2007/ES) in 
-       
Uredbe Komisije (ES) št. 436/2009 z dne 26. maja 2009 o podrobnih
pravilih za uporabo Uredbe Sveta (ES) št. 479/2008 glede registra vinogradov,
obveznih prijav ter zbiranja informacij za spremljanje trga, dokumentov, ki
spremljajo prevoz proizvodov, in evidenc, ki se vodijo v vinskem sektorju (UL L
št. 128 z dne 27. 5. 2009, str. 15), zadnjič spremenjene z Uredbo Komisije (EU)
št. 519/2013 z dne 21. februarja 2013 o prilagoditvi nekaterih uredb ter odločb
in sklepov na področjih prostega pretoka blaga, prostega gibanja oseb, pravice
do ustanavljanja in svobode opravljanja storitev, prava družb, politike
konkurence, kmetijstva, varnosti hrane, veterinarske in fitosanitarne politike,
ribištva, prometne politike, energetike, obdavčitve, statistike, socialne
politike in zaposlovanja, okolja, carinske unije, zunanjih odnosov ter zunanje,
varnostne in obrambne politike zaradi pristopa Hrvaške (UL L št. 158 z dne 10.
6. 2013, str. 74), (v nadaljnjem besedilu: Uredba 436/2009/ES).
(2) Določbe tega zakona se uporabljajo tudi za brezalkoholno in
nizkoalkoholno vino.
2. člen
(vrste vina in drugi proizvodi)
(1) Vrste vina so:
-       
mirno vino,
-       
peneče vino,
-       
biser vino,
-       
likersko ali posebno vino (v nadaljnjem besedilu: likersko vino).
(2) Drugi proizvodi so:
-       
zgoščeni grozdni mošt,
-       
rektificirani zgoščeni grozdni mošt in
-       
preostali proizvodi iz grozdja, mošta in vina, če se uporabljajo pri
pridelavi mošta in vina.
(3) Če proizvodi iz grozdja, mošta in vina, ki niso navedeni v
prejšnjem odstavku, vsebujejo mošt, vino, zgoščeni grozdni mošt ali
rektificirani zgoščeni grozdni mošt, morajo izpolnjevati pogoje, predpisane s
tem zakonom.
II. GEOGRAFSKO POREKLO
3. člen
(geografsko poreklo grozdja, mošta, vina in drugih
proizvodov)
Grozdje, mošt, vino in drugi proizvodi z geografskim poreklom
v Republiki Sloveniji se označijo z geografsko označbo pridelovalnih območij,
tradicionalnim izrazom, lahko pa tudi z dodatnim tradicionalnim izrazom, če so
zaradi naravnih oziroma človeških dejavnikov pridobili določene posebne
značilnosti.
4. člen
(zaščita in kontrola geografskega porekla)
(1) Zaradi zaščite in kontrole geografskega porekla grozdja,
mošta, vina in drugih proizvodov so s tem zakonom, predpisi, izdanimi na
njegovi podlagi, in s predpisi Evropske unije določeni tradicionalni izrazi,
dodatni tradicionalni izrazi in geografske označbe. 
(2) Geografske označbe, tradicionalni izrazi in dodatni tradicionalni
izrazi so skupinska pravica in jo smejo uporabiti tiste pridelovalke ali
pridelovalci grozdja, mošta, vina in drugih proizvodov (v nadaljnjem besedilu:
pridelovalci), ki so vpisani v register pridelovalcev grozdja in vina (v
nadaljnjem besedilu: register), če so grozdje, mošt, vino in drugi proizvodi
pridelani na določenem geografskem območju in izpolnjujejo druge predpisane
pogoje predvsem glede uporabljenih enoloških postopkov in sredstev, omejitve
hektarskih pridelkov, trsnega izbora (pridelave iz priporočenih in dovoljenih
sort vinske trte in podlag), vsebnosti snovi v grozdju, moštu, vinu in drugih
proizvodih, če je vinograd posajen na ustrezno vinogradniško površino ter so
vino, mošt in drugi proizvodi tudi ustrezno ocenjeni in označeni.
5. člen
(prepoved pri označevanju drugih proizvodov)
(1) Geografskih označb, tradicionalnih izrazov oziroma dodatnih
tradicionalnih izrazov, pa tudi njihovih delov ali besednih izpeljank ni
dovoljeno uporabljati:
-       
za druge pijače, ki vsebujejo alkohol,
-       
za preostale druge proizvode iz grozdja, mošta in vina, ki se ne
uporabljajo pri pridelavi mošta in vina.
(2) Ne glede na določbe prve alineje prejšnjega odstavka se
za vinsko žganje lahko uporabljajo geografske označbe, če je njihova uporaba
določena s posebnim predpisom, izdanim na podlagi zakona, ki ureja kmetijstvo.
6. člen
(tradicionalni izrazi in dodatni tradicionalni izrazi)
(1) Če so izpolnjeni pogoji iz drugega odstavka 4. člena tega
zakona, se lahko s tradicionalnimi izrazi in dodatnimi tradicionalnimi izrazi
označita le vino in mošt, drugi proizvodi pa le, če niso namenjeni končnemu
potrošniku. 
(2) Tradicionalni izrazi se uporabljajo skupaj z geografskimi
označbami, ki so določene s tem zakonom, predpisi, izdanimi na njegovi podlagi,
in predpisi Evropske unije. Za vina, ki niso mirna, se v tradicionalni izraz
doda vrsta vina. 
(3) Tradicionalni izrazi v razredu kakovostnih vin,
pridelanih na določenih pridelovalnih območjih (v nadaljnjem besedilu:
kakovostna vina pdpo), so: 
a)    
»kakovostno vino z zaščitenim geografskim poreklom « ali »kakovostno
vino ZGP« (v nadaljnjem besedilu: kakovostno vino ZGP), pri čemer se:
- 
tradicionalnemu izrazu kakovostno vino ZGP lahko priključi dodatni
tradicionalni izraz »mlado vino«,
- 
tradicionalni izraz »kakovostno peneče vino ZGP« lahko nadomesti s
tradicionalnim izrazom »penina«;
b)    
»vrhunsko vino z zaščitenim geografskim poreklom« ali »vrhunsko vino
ZGP« oziroma »eminentno« (v nadaljnjem besedilu: vrhunsko vino ZGP), pri čemer
se:
- 
tradicionalnemu izrazu vrhunsko vino ZGP lahko priključi naslednji
dodatni tradicionalni izrazi: »pozna trgatev«, »izbor«, »jagodni izbor«, »suhi
jagodni izbor«, »ledeno vino«, »slamno vino« ali »vino iz sušenega grozdja«
oziroma »arhivsko vino«ali »arhiva«,
- 
tradicionalni izraz »vrhunsko peneče vino ZGP« lahko nadomesti s
tradicionalnim izrazom »penina«;
c)    
»vino s priznanim tradicionalnim poimenovanjem« ali »vino PTP« oziroma
»renome« (v nadaljnjem besedilu: vino PTP).
(4) Tradicionalni izraz v razredu namiznih vin je »deželno vino
s priznano geografsko oznako« ali »deželno vino PGO« (v nadaljnjem besedilu:
deželno vino PGO). Tradicionalnemu izrazu »deželno vino PGO« se lahko priključi
dodatni tradicionalni izraz »mlado vino«.
7. člen
(vino PTP)
(1) Kot vino PTP se lahko označijo vina, ki izpolnjujejo s
tem zakonom in predpisi, izdanimi na njegovi podlagi, določene pogoje za
uporabo dodatnega tradicionalnega izraza »teran« ali »cviček«. 
(2) Izraza teran in cviček se lahko uporabljata kot sestavni del
geografske označbe. 
(3) Vinu PTP se lahko priključi dodatni tradicionalni izraz, če
je tako opredeljeno v elaboratu in v predpisu, ki ureja podrobnejše pogoje za
pridelavo in označevanje tega vina. 
(4) Druga vina iz razreda kakovostnih vin pdpo, razen vina
»cviček vino PTP Dolenjska« in »teran vino PTP Kras«, imajo lahko označbo vino
PTP, če je za tako vino predhodno izdelan elaborat, ki določa naziv vina PTP,
ki je besedna izpeljanka geografske označbe s seznama geografskih označb po tem
zakonu, in ki določa pogoje pridelave, vključno z opredelitvijo geografskega
območja pridelave, ne manjšega od vinorodnega ožjega okoliša, in ki določa
tehnologijo pridelave in lastnosti vina. Lastnosti morajo biti tradicionalno
značilne za vino s tega območja, zato morajo biti sestavni del elaborata tudi
podatki, dokazujoči tradicijo pridelave, ki ne sme biti krajša od 25 let.
Takšno vino mora zajeti najmanj 15% v register prijavljene pridelave vina na
tem območju. Navedeni elaborat na svoje stroške pripravijo zainteresirani
pridelovalci, ki pridelajo večino vina na označenem geografskem območju, in ga
predložijo v potrditev ministrici ali ministru, pristojnemu za kmetijstvo (v
nadaljnjem besedilu: minister). 
(5) Minister po predhodnem mnenju pooblaščene organizacije, ki
je imenovana v skladu z 49. členom tega zakona (v nadaljnjem besedilu:
pooblaščena organizacija), z odločbo potrdi elaborat, če so izpolnjeni pogoji
iz prejšnjega odstavka. 
(6) Minister na podlagi potrjenega elaborata predpiše vrste
vina ter podrobnejše pogoje za pridelavo in označevanje vin iz razreda
kakovostnih vin pdpo, ki imajo lahko označbo »vino PTP«.
(7) Minister določi višino stroškov za izdelavo mnenja pooblaščene
organizacije iz petega odstavka tega člena.
8. člen
(geografske označbe pridelovalnih območij)
(1) Izvor vina, mošta in drugih proizvodov se označi po geografskem
območju, na katerem je bilo pridelano grozdje. 
(2) Glede na ekološke razmere (relief, podnebje, tla in agrobiološki
dejavniki), vede o vinski trti, glavne organoleptične lastnosti mošta, vina in
drugih proizvodov ter zgodovinske tradicionalne vidike pridelave se vinorodno
območje Republike Slovenije deli na pridelovalna območja: vinorodne dežele, vinorodne
okoliše in vinorodne podokoliše, vinorodne ožje okoliše, vinorodne kraje in
vinorodne lege. 
(3) Vinorodna dežela je širše geografsko območje s podobnimi
podnebnimi in talnimi razmerami, ki skupaj z agrobiološkimi dejavniki vplivajo
na glavne organoleptične lastnosti vina, mošta in drugih proizvodov, pridelanih
na tem območju. Vinorodne dežele so: »Primorska«, »Podravje »in »Posavje«. 
(4) Vinorodni okoliš je geografsko opredeljeno območje s
podobnimi podnebnimi in talnimi razmerami, podobnim izborom sort in drugimi
podobnimi agrobiološkimi dejavniki, ki omogočajo pridelavo grozdja, mošta, vina
in drugih proizvodov za vinorodni okoliš značilnih, podobnih organoleptičnih lastnosti.
Vinorodni okoliši so: »Štajerska Slovenija«, »Prekmurje «, »Dolenjska«, »Bela
krajina«, »Bizeljsko Sremič«, »Kras«, »Slovenska Istra«, »Vipavska dolina« ali
»Vipava« in »Brda« ali »Goriška brda«. 
(5) Manjša pridelovalna območja od vinorodnega okoliša so
vinorodni podokoliši, vinorodni ožji okoliši, vinorodni kraji in vinorodne
lege. To so geografsko opredeljeni deli vinorodnega okoliša s podobnimi podnebnimi,
talnimi, višinskimi, sončnimi in drugimi okoljskimi razmerami ter z izborom sort,
ki omogočajo pridelavo grozdja, mošta, vina in drugih proizvodov, po kakovosti
in organoleptičnih lastnostih razlikujočih se od grozdja, mošta, vina in drugih
proizvodov z drugih pridelovalnih območij istega vinorodnega okoliša. 
(6) Ministrstvo, pristojno za kmetijstvo (v nadaljnjem besedilu:
ministrstvo), vodi seznam geografskih označb za pridelovalna območja (v
nadaljnjem besedilu: seznam geografskih označb), na katerem so določene meje in
nazivi pridelovalnih območij. 
(7) Na seznamu geografskih označb so te po obliki navedene
kot osnovne geografske označbe in kot besedne izpeljanke iz njih. 
(8) Minister predpiše podrobnejšo vsebino in način vodenja seznama
geografskih označb.
9. člen
(določitev pridelovalnih območij)
(1) Minister določi meje pridelovalnih območij in jih uvrsti na
seznam geografskih označb na podlagi elaborata o pridelovalnih območjih, ki ga
pripravi pooblaščena organizacija. 
(2) Ne glede na določbe prejšnjega odstavka minister na
podlagi utemeljenega predloga pridelovalcev določi meje vinorodnih krajev in
vinorodnih leg ter jih uvrsti na seznam geografskih označb. Iz predloga
pridelovalcev mora biti razvidno, da obstaja zanimanje za uporabo te geografske
označbe ter da agrobiološki in drugi dejavniki za območje upravičujejo
uvrstitev na seznam geografskih označb. 
(3) Ministrstvo po uradni dolžnosti črta s seznama
geografskih označb vse vinorodne kraje in vinorodne lege, za katere ugotovi, da
se v zadnjem petletnem obdobju niso uporabljali pri označevanju mošta, vina in
drugih proizvodov. 
(4) Minister določi stroške za izdelavo in dopolnitve ali spremembe
elaborata o pridelovalnih območjih.
10. člen
(trsni izbor)
(1) Na vinorodnem območju Republike Slovenije se lahko sadijo
le tiste sorte vinske trte Vitis vinifera, ki jih določa trsni izbor.
Tega določi minister na podlagi elaborata o pridelovalnih območjih. Pooblaščena
organizacija v tem elaboratu ugotavlja primernost posamezne sorte vinske trte za
posamezno pridelovalno območje glede na ampelografske značilnosti sorte, značaj
vina, pridelanega iz te sorte, in tržne zanimivosti sorte. 
(2) Ne glede na določbo prejšnjega odstavka se lahko sadijo
tudi druge sorte trte, če so namenjene pridelavi grozdja, ki ni gojeno za
pridelavo mošta, vina in drugih proizvodov. 
(3) Ne glede na določbo prejšnjega odstavka na vinorodnih območjih
ni dovoljeno:
-       
saditi nasadov samorodne trte, križancev vinske trte s samorodno trto in
drugih križancev rodu Vitis,
-       
v vinograde, v katerih se trta goji za pridelavo mošta, vina in drugih
proizvodov, saditi posamičnih sadik samorodne trte ali križancev vinske trte s
samorodno trto.
(4) Nasad iz prve alineje prejšnjega odstavka je strnjena površina
velikosti najmanj 0,01 ha z gostoto sajenja najmanj 1500 trsov na ha.
(5) Minister določi trsni izbor za posamezna pridelovalna območja.
11. člen
(predpisi, ki urejajo industrijsko lastnino)
(1) Za grozdje, mošt, vino in druge proizvode se glede
geografskih označb, tradicionalnega ali dodatnega tradicionalnega izraza zakon,
ki ureja industrijsko lastnino, ne uporablja. 
(2) Ne glede na določbe prejšnjega odstavka se za uveljavljanje
sodnega varstva pravic ob kršitvah določb tega zakona glede geografskih označb,
tradicionalnih izrazov in dodatnih tradicionalnih izrazov uporablja zakon, ki
ureja industrijsko lastnino.
III. PRIDELAVA GROZDJA, MOŠTA, VINA IN DRUGIH PROIZVODOV
12. člen
(pridelava grozdja, mošta, vina in drugih proizvodov)
(1) Pridelava grozdja obsega vsa dela v vinogradu, vključno s
trgatvijo grozdja.
(2) Pridelava mošta, vina in drugih proizvodov obsega:
-       
prevoz in prevzem grozdja,
-       
predelavo grozdja: pecljanje in drozganje grozdja,
-       
kletarska dela: stiskanje grozdja, obdelava mošta, vodenje alkoholnega
vrenja mošta in bistrenja ter negovanje in skladiščenje mošta, vina in drugih
proizvodov,
-       
pripravo vina za porabo: polnjenje donegovanega vina v predpisano
originalno embalažo in skladiščenje vina pred oddajo v promet.
(3) Minister podrobneje predpiše, katera embalaža se šteje za
originalno.
13. člen
(pridelovalci grozdja, mošta, vina in drugih proizvodov)
(1) S pridelavo grozdja, mošta, vina in drugih proizvodov se
lahko ukvarjajo samostojni podjetniki posamezniki in pravne osebe, ki za to
dejavnost izpolnjujejo predpisane pogoje glede strokovne usposobljenosti,
prostorov in opreme ter so vpisane v register. 
(2) Če izpolnjujejo pogoje iz prejšnjega odstavka, se lahko
ukvarjajo s pridelavo grozdja, mošta in vina ter drugih proizvodov tudi fizične
osebe, ki niso samostojni podjetniki posamezniki, vendar mora biti grozdje
njihov lastni pridelek. 
(3) Pridelovalec grozdja je pravna ali fizična oseba, ki prideluje
grozdje za mošt, vino oziroma druge proizvode in:
-       
obdeluje najmanj 0,05 ha vinograda,
-       
obdeluje manj od 0,05 ha vinogradov, če daje v promet grozdje, mošt,
vino oziroma druge proizvode.
(4) Ne glede na določbo drugega odstavka tega člena se lahko
fizične osebe, ki niso samostojni podjetniki posamezniki in izpolnjujejo pogoje
iz prvega odstavka tega člena, ukvarjajo s pridelavo mošta, vina in drugih
proizvodov tudi iz določene količine grozdja, ki ni njihov lastni pridelek, če
je bil njihov lastni pridelek pomembno zmanjšan zaradi naravne nesreče, kar
pomeni, da je pridelek najmanj 60 %
manjši od triletnega povprečja, kot je vpisan v Register pridelovalcev grozdja
in vina. V Registru pridelovalcev grozdja in vina se o odkupu in sledljivosti
grozdja in vina vodi evidenca o nakupu grozdja. Grozdje mora biti pridelano v
vinorodnem okolišu oškodovanega pridelovalca grozdja. Skupni pridelek (lastni
in dokupljen) ne sme presegati 100 %
triletnega povprečja prijavljenega pridelka grozdja.
(5) Obseg škode se določi v skladu s predpisi, ki urejajo
ocenjevanje škode v kmetijstvu oziroma v postopku ocenjevanja škode za
izvajanje ukrepov kmetijske politike in velja za pridelek tekočega leta.
(6) Minister predpiše pogoje glede strokovne usposobljenosti,
prostorov in opreme iz prvega odstavka tega člena.
14. člen
(zavezanci za vpis v register)
(1) V register se vpišejo pridelovalci, ki pridelujejo grozdje,
mošt, vino oziroma druge proizvode in izpolnjujejo pogoje iz prejšnjega člena. 
(2) V register se ne vpišejo osebe, ki se ukvarjajo le s prometom
predpakiranega vina, in gostinski obrati, ki ponujajo končnemu potrošniku
neustekleničeno vino in mošt. 
(3) Pridelovalci se vpišejo v register v upravni enoti, ki register
vodi.
15. člen
(register)
(1) V registru so naslednji podatki:
-       
številka kmetijskega gospodarstva, v okviru katerega se obdeluje
vinograd oziroma pridelujejo mošt, vino in drugi proizvodi, ki je določena v
skladu s predpisom, ki ureja register kmetijskih gospodarstev, 
-       
pridelovalcu: osebno ime, naslov, davčna številka, dejavnosti, za katere
je vpisan v register,
-       
vinogradih po posameznih grafičnih enotah rabe zemljišč kmetijskih
gospodarstev (v nadaljnjem besedilu: GERK): nagib in ekspozicija vinograda,
površina vinograda, vključno z njegovim grafičnim prikazom, 
-       
vinski trti: število trsov in sadilna razdalja, sorta, podlaga, leto
sajenja, gojitvena oblika, 
-       
(prenehala
veljati),
-       
pridelku: količina pridelanega grozdja, mošta, vina in drugih proizvodov
po sortah vinske trte, geografskem poreklu, podatki o odkupljenih in prodanih
količinah, o enoloških postopkih ter ocenah mošta, vina in drugih proizvodov,
pri pridelavi vrhunskega vina ZGP pa tudi sladkorna stopnja v grozdju ob
trgatvi, 
-       
zalogah mošta, vina in drugih proizvodov, 
-       
uporabi stranskih proizvodov iz grozdja in vina ter 
-       
porabi vina za lastno rabo, v skladu s predpisom, ki ureja trošarine.
(2) Vlogo za vpis v register mora zavezanec za vpis v register
skupaj s predpisano dokumentacijo vložiti na upravno enoto pred začetkom
opravljanja dejavnosti. 
(3) (prenehal
veljati) 
(4) Za spremljanje stanja vinogradništva in vinarstva ter za
izvajanje ukrepov kmetijske politike ministrstvo na podlagi podatkov iz prvega
odstavka tega člena vsako leto določi skupno pridelavo grozdja in vina v
Republiki Sloveniji.
(5) Minister podrobnejše predpiše vsebino vloge, dokumentacijo
iz drugega odstavka tega člena, roke in način sporočanja podatkov v register
ter način določitve skupne pridelave grozdja in vina v Republiki Sloveniji.
16. člen
(vodenje registra)
(1) Upravne enote vodijo register in vanj vpisujejo podatke iz
prejšnjega člena razen:
-       
podatkov o ocenah vina, ki jih vpisujejo pooblaščene organizacije za
oceno mošta, vina in drugih proizvodov,
-       
(prenehala
veljati).
(2) Na podlagi podatkov iz registra ministrstvo vodi zbirni register.
(3) Podatke iz registra lahko obdelujejo: ministrstvo za
preverjanje geografskega porekla vina, mošta in drugih proizvodov ter za
spremljanje stanja in sooblikovanje gospodarske politike vinogradništva in
vinarstva; pooblaščene organizacije, upravne enote in pristojne inšpekcije za
opravljanje svojih nalog, organ, pristojen za državno statistiko, organ,
pristojen za nadzor trošarin, in drugi organi, če tako določa zakon. 
(4) Organ, pristojen za nadzor trošarin, po uradni dolžnosti povzame
potrebne podatke iz registra. Malim proizvajalcem vina, kot so določeni s
predpisom, ki ureja trošarine, teh podatkov ni potrebno posebej sporočati. 
(5) Podatki v registru se hranijo trajno. 
(6) Minister predpiše način vodenja registra in zbirnega registra,
podrobnejše podatke, ki se obdelujejo v registru, in določi upravne enote, ki
vodijo register.
16.a člen
(nadzor nad sporočanjem podatkov v register)
(1) Ne glede na določbe prvega in drugega odstavka 50. člena
tega zakona izvajajo nadzor nad sporočanjem podatkov v register tudi upravne
enote, ki vodijo register, tako da odredijo prijavo manjkajočih podatkov. 
(2) Pred začetkom postopka po uradni dolžnosti zaradi
neizpolnitve prijavne obveznosti upravna enota pisno opozori pridelovalca na
zakonito obveznost.
17. člen
(absolutne vinogradniške lege)
(1) Za pridelavo kakovostnih vin pdpo in deželnih vin PGO je
treba po posebnih merilih določiti primerne pridelovalne površine – absolutne
vinogradniške lege. Absolutna vinogradniška lega je tista, na kateri vinska
trta lahko daje po kakovosti najboljši pridelek. 
(2) Minister predpiše merila za določitev absolutnih
vinogradniških leg.
18. člen
(podatki za vzpostavitev registra in določitev absolutnih vinogradniških
leg)
(1) Ministrstvo in upravne enote pri vzpostavitvi registra in
vodenju podatkov iz 15. člena tega zakona in za določitev absolutnih
vinogradniških leg obdelujejo naslednje podatke:
-       
o pridelovalcih iz evidence subjektov, ki se vodi v skladu z zakonom, ki
ureja kmetijstvo, 
-       
o kmetijskih gospodarstvih iz evidence kmetijskih gospodarstev, ki se
vodi v skladu z zakonom, ki ureja kmetijstvo, 
-       
osebno ime, naslov ter enotna matična številka pridelovalca in članov
njegovega gospodinjstva, kot ga določa predpis, ki ureja trošarine, iz registra
prebivalcev, 
-       
o vinogradih in vinski trti iz evidence kmetijskih gospodarstev in iz
evidence ministrstva o rabi kmetijskih zemljišč, ki se vodita v skladu z
zakonom, ki ureja kmetijstvo, lahko pa tudi iz zemljiškega katastra,
topografskih načrtov in kart, 
-       
o podnebju iz podatkovne zbirke Agencije za okolje Republike Slovenije, 
-       
iz drugih zbirk osebnih podatkov in zbirk podatkov, ki jih vodijo
državni organi, organi samoupravnih lokalnih skupnosti, nosilci javnih
pooblastil, pravne osebe javnega prava in druge osebe javnega prava, če to ni
prepovedano z drugim zakonom. 
(2) Upravljavci podatkov iz prejšnjega odstavka omogočijo ministrstvu
in upravnim enotam neposreden brezplačni dostop do podatkov ali jih brezplačno
dajo na voljo.
19. člen
(grozdje)
(1) Grozdje za pridelavo mošta, vina in drugih proizvodov se
lahko prideluje le na površinah vinorodnih območij ter iz priporočenih in
dovoljenih sort vinske trte Vitis vinifera, kakršne določa trsni izbor. 
(2) Grozdje za pridelavo vina iz razreda kakovostnih vin pdpo
ter deželnih vin PGO, deželnega mošta PGO in drugih proizvodov se lahko
prideluje le na absolutnih vinogradniških legah. 
(3) Grozdje za pridelavo mošta, vina in drugih proizvodov mora
biti glede na predvideno kakovostno stopnjo vina in glede na vinorodno cono iz
Dodatka k Prilogi XIb Uredbe 1234/2007/ES pridelano z ustrezno vinogradniško
tehnologijo, pri čemer morata biti upoštevani predvsem omejitev hektarskih pridelkov
in ustrezna stopnja naravnega alkohola. 
(4) Minister predpiše tehnološke zahteve za pridelavo grozdja
in omejitev hektarskega pridelka za vsa vina, pridelana v Republiki Sloveniji.
20. člen
(naravni alkohol)
Na območju, ki je znotraj meja vinorodne dežele »Primorska«,
grozdja ni dovoljeno predelati v mošt, vino in druge proizvode, če ne vsebuje
najmanj 8,5 vol. % naravnega alkohola, razen če ni s predpisom Evropske unije
določeno drugače. Na območju, ki je znotraj meja vinorodnih dežel »Podravje« in
»Posavje«, grozdja ni dovoljeno predelati v mošt, vino in druge proizvode, če
ne vsebuje najmanj 6 vol. % naravnega alkohola.
21. člen
(trgatev)
(1) Trgatev grozdja za pridelavo mošta, vina in drugih proizvodov
ni dovoljena, preden grozdje ni tehnološko zrelo. Tehnološko zrelost ugotavlja
pridelovalec sam, pri čemer mora upoštevati rezultate spremljanja dozorevanja
grozdja, ki ga izvaja pooblaščena organizacija. 
(2) Za pridelavo mošta, vina in drugih proizvodov je grozdje
tehnološko zrelo, če doseže najmanj 8,5 vol. % naravnega alkohola, za
kakovostna vina pdpo na območju vinorodne dežele »Primorska« pa 9,5 vol. %
naravnega alkohola, razen če ni s predpisom Evropske unije določeno drugače. 
(3) Ne glede na določbo prejšnjega odstavka je za namizno vino,
ki ni deželno vino PGO, grozdje tehnološko zrelo, če doseže ob trgatvi stopnjo
naravnega alkohola, določeno v prejšnjem členu.
(4) Ne glede na določbo drugega odstavka tega člena lahko
minister zaradi izredno neugodnih razmer za dozorevanje grozdja ali posebnih
tehnoloških zahtev pri pridelavi po predhodnem mnenju pooblaščene organizacije
za posamezno pridelovalno območje oziroma posamezno sorto vinske trte dovoli
trgatev grozdja za kakovostno vino pdpo in deželno vino PGO, če grozdje glede
vsebnosti naravnega alkohola izpolnjuje pogoje iz prejšnjega člena.
(5) Minister določi višino stroškov za spremljanje
dozorevanja grozdja iz prvega odstavka tega člena in za izdelavo mnenja
pooblaščene organizacije iz prejšnjega odstavka.
22. člen
(grozdje za vrhunsko vino ZGP)
(1) Če želi pridelovalec pridelati vino z označbo vrhunsko vino
ZGP, mora pridobiti mnenje pooblaščene organizacije o ustreznosti količine in
kakovosti grozdja za pridelavo vrhunskega vina ZGP, zlasti glede stopnje
naravnega alkohola in zdravstvenega stanja grozdja. 
(2) Naročnik krije 20% stroškov postopka iz prejšnjega odstavka.
(3) Minister predpiše podrobnejše pogoje, ki jih mora izpolnjevati
grozdje za pridelavo vrhunskega vina ZGP, ter način ugotavljanja količine in
kakovosti grozdja, določi pa tudi stroške izdelave mnenja iz prvega odstavka
tega člena.
23. člen
(nega grozdja, mošta, vina in drugih proizvodov)
(1) Z grozdjem, moštom, vinom in drugimi proizvodi je treba
ravnati tako, da se ohranijo in razvijejo vse njihove naravne kakovostne
značilnosti. 
(2) Pri pridelavi grozdja, mošta, vina in drugih proizvodov so
dovoljeni le predpisani enološki postopki in enološka sredstva. O uporabi
določenih enoloških postopkov in sredstev ter kraju in času njihove uporabe je
treba predhodno obvestiti inšpektorico ali inšpektorja, pristojnega za vino (v nadaljnjem
besedilu: vinarski inšpektor). 
(3) Dodajanje katerekoli snovi grozdju, moštu, vinu in drugim
proizvodom je prepovedano, razen če ni s tem zakonom, predpisi, izdanimi na
njegovi podlagi, ali s predpisi Evropske unije posebej dovoljeno. 
(4) Obogatitev grozdja, mošta, vina in drugih proizvodov ni
dovoljena. 
(5) Ne glede na določbo prejšnjega odstavka lahko pridelovalec,
po predhodnem obvestilu vinarske inšpekcije, izvede obogatitev, slajenje
oziroma popravek kisline, v skladu s predpisi Evropske unije, če so razmere za rast
in razvoj vinske trte ter za dozorevanje grozdja neugodne. 
(6) Ne glede na določbo prejšnjega odstavka se kot predhodno
obvestilo za obogatitev manjših serij mošta ali vina lahko šteje mnenje o
obogatitvi pooblaščene organizacije, ki je spremljala dozorevanje grozdja. Ta
objavi mnenje o obogatitvi na krajevno običajen način in ga pošlje vinarski
inšpekciji. 
(7) Mošt ali vino iz prejšnjega odstavka je lahko obogateno le
do obsega, navedenega v mnenju o obogatitvi pooblaščene organizacije. 
(8) Ne glede na določbo petega odstavka tega člena obogatitev
grozdja in mošta ter slajenje vina za pridelavo vrhunskega vina ZGP nista
dovoljena, razen za vrhunsko peneče vino ZGP, pri katerem se dodajanje vrelnega
in sladilnega likerja ne šteje za obogatitev ali slajenje.
(9) Minister podrobneje predpiše dovoljene enološke postopke
in enološka sredstva iz drugega odstavka tega člena, podrobnejšo vsebino in
način obvestila vinarskemu inšpektorju iz petega odstavka tega člena, postopek
in način priprave ter vsebino mnenja pooblaščene organizacije iz šestega
odstavka tega člena in merila za določitev manjše serije iz šestega odstavka
tega člena.
24. člen
(vsebnost snovi)
(1) Mošt, vino in drugi proizvodi morajo vsebovati predpisano
vsebnost snovi. 
(2) Če vrednost za posamezno vsebnost snovi ni določena s
predpisom Evropske unije ali ministra, se uporabijo vrednosti, ki jih priporoči
Mednarodna organizacija za trto in vino (Organization international de la vigne
et du vin) ter so objavljene v njenih publikacijah. 
(3) Če vsebnost snovi ni določena ali priporočena v skladu s
prejšnjim odstavkom, da strokovno mnenje pooblaščena organizacija. Ta pri
izdaji mnenja primerja vsebnost snovi z vsebnostjo v primerljivem moštu, vinu
ali drugem proizvodu in upošteva rezultate strokovnih študij. 
(4) Pooblaščena organizacija ugotavlja vsebnost snovi v
moštu, vinu in drugih proizvodih v skladu s 120.g členom Uredbe 1234/2007/ES. 
(5) Minister podrobneje predpiše vsebnost snovi v moštu, vinu
in drugih proizvodih ter določi višino stroškov izdelave strokovnega mnenja iz
tretjega odstavka tega člena.
25. člen
(izotopske analize)
(1) Za vzpostavitev banke podatkov Evropske unije mora
Republika Slovenija vsako leto poslati rezultate izotopskih analiz instituciji,
določeni s predpisi Evropske unije. 
(2) Jemanje vzorcev grozdja, vinifikacijo, izotopske analize in
pošiljanje podatkov instituciji iz prejšnjega odstavka izvaja pooblaščena
organizacija.
(3) Višino stroškov iz prejšnjega odstavka določi minister.
26. člen
(brezalkoholno in nizkoalkoholno vino)
(1) Brezalkoholno vino je pijača iz vina, katerega vsebnost alkohola
je naknadno, brez dodajanja novih snovi, znižana na največ 0,5 vol. % tako, da
se čim manj vpliva na značaj vina. 
(2) Nizkoalkoholno vino je pijača iz vina, katerega vsebnost alkohola
je naknadno, brez dodajanja novih snovi, znižana med 0,5 vol. % do 5,0 vol. %
tako, da se čim manj vpliva na značaj vina. 
(3) Vino, iz katerega se pridobiva brezalkoholno ali nizkoalkoholno
vino, mora izpolnjevati pogoje za promet v skladu s tem zakonom, kar z oceno
vina potrdi pooblaščena organizacija. 
(4) Minister podrobneje predpiše postopek in način ugotavljanja
izpolnjevanja pogojev za promet iz prejšnjega odstavka.
27. člen
(poskusno vino)
(1) Poskusno vino je vino, pridobljeno z uporabo enoloških postopkov
in sredstev, ki niso predpisani, in je lahko v prometu le, če pridelovalec za
to predhodno pridobi dovoljenje. 
(2) Pridelovalec vloži na ministrstvo zahtevo za izdajo dovoljenja
za pridelavo poskusnega vina za točno določeno količino in letnik vina.
(3) Minister izda dovoljenje iz prejšnjega odstavka, če pooblaščena
organizacija predhodno ugotovi, da:
-       
je bila uporaba teh enoloških postopkov in sredstev že preizkušena v
laboratorijskih poskusih,
-       
so začasni rezultati pokazali, da enološki postopki in sredstva niso
škodljivi za zdravje ljudi,
-       
je za izvedbo poskusov potrebna tako velika količina vina, da bi
pridelovalec imel prevelik izpad prihodka, če ne bi imel možnosti prodaje
poskusnega vina, in
-       
je verjetno, da je od novega načina pridelave pričakovati napredek v
vinarstvu.
(4) Poskusno vino mora biti v prometu označeno kot poskusno
vino.
(5) Stroške izdelave mnenja pooblaščene organizacije iz
tretjega odstavka tega člena krije pridelovalec poskusnega vina.
(6) Minister določi višino stroškov izdelave mnenja
pooblaščene organizacije.
28. člen
(mešanje grozdja, mošta, vina in drugih proizvodov)
(1) Mešanje grozdja, mošta, vina in drugih proizvodov je za
posamezne kakovostne stopnje, geografsko poreklo, različne letnike in barve
grozdja dovoljeno le v predpisanem obsegu in na predpisani način. 
(2) Mešanje grozdja, mošta, vina in drugih proizvodov, ki
izvirajo iz različnih vinorodnih con, določenih s predpisi Evropske unije, ni
dovoljeno. 
(3) Mešanje mošta, vina in drugih proizvodov, ki so pokvarjeni,
ponarejeni, z napako, brez predpisanih listin, v poskusu, obdelani z enološkimi
postopki ali sredstvi, ki niso predpisana, ni dovoljeno. 
(4) Minister predpiše podrobnejši obseg in način mešanja grozdja,
mošta, vina in drugih proizvodov.
29. člen
(enološka sredstva)
(1) Pridelovalec mošta, vina in drugih proizvodov sme uporabiti
le originalno pakirana enološka sredstva, ki vsebujejo le dovoljene aktivne
snovi, določene s predpisi Evropske unije, ki urejajo enološka sredstva. 
(2) Ne glede na določbe prejšnjega odstavka sme pridelovalec mošta,
vina in drugih proizvodov uporabljati tudi neoriginalno pakirana enološka
sredstva, če jih prodajajo za to usposobljene osebe ter če so opremljena z
ustreznimi in jasnimi pisnimi navodili za uporabo. 
(3) Prodajalec enoloških sredstev ne sme prodajati enoloških sredstev,
če vsebujejo snovi, ki niso dovoljene s predpisi Evropske unije, in sredstev,
ki jim niso priložena ustrezna in jasna navodila za uporabo v slovenskem
jeziku. 
(4) Minister podrobneje predpiše pogoje iz drugega odstavka tega
člena, ter vsebino navodil za uporabo.
IV. OCENJEVANJE IN OZNAČEVANJE
30. člen
(ocena mošta, vina in drugih proizvodov)
(1) Z oceno mošta, vina in drugih proizvodov se ugotavlja primernost
za promet, določijo se označbe, ki jih lahko imajo mošt, vino in drugi
proizvodi v prometu, ter se preverja istovetnost mošta, vina in drugih
proizvodov z listinami, ki jih spremljajo. 
(2) Mošt, vino in drugi proizvodi ne smejo biti v prometu, če
se na podlagi ocene iz prejšnjega odstavka ugotovi neprimernost za promet ali
neistovetnost z listinami, ki jih spremljajo. 
(3) Minister predpiše ravnanje z moštom, vinom in drugimi proizvodi
iz prejšnjega odstavka ter določi višino stroškov iz prejšnjega odstavka, ki
jih nosi lastnik mošta, vina in drugih proizvodov.
31. člen
(obvezna ocenitev mošta, vina in drugih proizvodov pred prometom)
(1) Vino iz razreda kakovostnih vin pdpo, deželno vino PGO,
deželni mošt PGO in drugi proizvodi morajo biti pred dajanjem v promet končnemu
potrošniku ocenjeni na predpisani način. Po ocenitvi mošta, vina in drugih
proizvodov ni dovoljeno spreminjati. 
(2) Ne glede na določbo prejšnjega odstavka mora biti vino iz
razreda kakovostnih vin pdpo ocenjeno pred vsakim prevozom zunaj pridelovalnega
območja. 
(3) Če se mošt, vino in drugi proizvodi po ocenitvi iz kakršnega
koli razloga spremenijo tako, da bi se lahko spremenila njihova ocena, jih je
treba pred oddajo v promet znova oceniti. 
(4) Ne glede na določbe prejšnjega odstavka polnjenje že ocenjenega
vina v predpisano embalažo ni razlog za ponovno ocenitev, če polnitev vina ne
vpliva bistveno na njegove lastnosti, razen vina iz drugega odstavka tega
člena, ki ga je treba ponovno oceniti po polnitvi pri isti pooblaščeni
organizaciji za oceno vina. Za ponovno ocenitev vina je zadolžen polnilec vina,
razen v primeru polnitve izven Republike Slovenije, kjer je za ponovno oceno
zadolžen pridelovalec vina.
(5) Minister predpiše podrobnejši postopek, roke ter način
ocenitve in ponovne ocenitve mošta, vina in drugih proizvodov.
32. člen
(parametri, ki se upoštevajo pri oceni)
(1) Pri ocenjevanju v Republiki Sloveniji pridelanega vina iz
razreda kakovostnih vin pdpo, deželnega vina PGO, mošta in drugih proizvodov se
za določitev geografskega porekla upoštevajo:
-       
pridelovalno območje grozdja, mošta, vina in drugih proizvodov,
-       
hektarski pridelki,
-       
rezultati laboratorijskih analiz,
-       
uporabljeni enološki postopki in sredstva,
-       
organoleptična ocena (razen za druge proizvode) in
-       
zahteva pridelovalca.
(2) Zahteva pridelovalca iz prejšnjega odstavka se pri oceni
vina, mošta in drugih proizvodov upošteva le, če so za zahtevo izpolnjeni s tem
zakonom predpisani pogoji.
33. člen
(postopek ocenitve mošta, vina in drugih proizvodov)
(1) Ocenitev mošta, vina in drugih proizvodov izvede na zahtevo
pridelovalca ali na zahtevo pristojne inšpekcije pooblaščena organizacija. 
(2) Pooblaščena organizacija v predpisanih rokih izda poročilo
za potrebe inšpekcije ali odločbo o ocenitvi mošta, vina in drugih proizvodov. 
(3) Če pridelovalec ni zadovoljen z oceno, lahko v petih dneh
od prejema odločbe iz prejšnjega odstavka vloži pritožbo na ministrstvo in
zahteva ponovno ocenitev mošta, vina ali drugega proizvoda. Ponovno oceno
izvede pooblaščena organizacija, ki ni izvedla prvotne ocenitve. Rezultat morebitne
ponovne ocene je dokončen. 
(4) Za ocenitev vina iz razreda kakovostnih vin pdpo, pridelanega
v Republiki Sloveniji, jemlje vzorce pooblaščena organizacija. 
(5) Za ocenitev mošta, deželnega vina PGO in drugih proizvodov
pridelovalec pošlje vzorec za ocenitev pooblaščeni organizaciji. 
(6) Višino stroškov ocenitve mošta, vina in drugih proizvodov
določi pooblaščena organizacija po predhodni ministrovi potrditvi. 
(7) Stroške ocenitve mošta, vina in drugih proizvodov nosi
naročnik ocene. 
(8) Minister predpiše roke iz drugega odstavka tega člena ter
način vzorčenja mošta in vina iz četrtega in petega odstavka tega člena.
34. člen
(pokuševalci)
(1) Pokuševalke in pokuševalce za organoleptično oceno mošta,
vina in drugih proizvodov (v nadaljnjem besedilu: pokuševalci) imenuje
minister, če izpolnjujejo predpisane pogoje. 
(2) Pokuševalci morajo pred imenovanjem pri pooblaščeni organizaciji
opraviti predpisani preizkus organoleptičnih sposobnosti poznavanja enologije
ter predpisov o vinogradništvu in vinarstvu. 
(3) Pokuševalci, ki želijo sodelovati v komisiji iz 35. člena
tega zakona, opravljajo najmanj enkrat na dve leti dodatno izobraževanje iz
ocenjevanja vina ter enkrat na štiri leta dodatni preizkus organoleptičnih
sposobnosti, ki ju pripravi pooblaščena organizacija. 
(4) Če želi pokuševalec sodelovati v komisiji iz 35. člena tega
zakona, sme preteči največ dve leti od zadnjega dodatnega izobraževanja iz
ocenjevanja vina in največ štiri leta od zadnjega opravljanja dodatnega
preizkusa organoleptičnih sposobnosti. 
(5) Preizkus organoleptičnih sposobnosti iz drugega odstavka tega
člena, ki ga pripravi pooblaščena organizacija, mora pred imenovanjem opraviti
tudi vinarski inšpektor.
(6) Če je pokuševalec hkrati pridelovalec mošta, vina ali drugih
proizvodov ali lastnik teh ali je zaposlen v organizaciji, ki jih prideluje, se
njegova ocena za njegov mošt, vino ali drug proizvod ne upošteva. 
(7) Ministrstvo vodi evidenco pokuševalcev, ki vsebuje osebno
ime, naslov, datum imenovanja in druge neosebne podatke. 
(8) Stroške preizkusa organoleptičnih sposobnosti, poznavanja
enologije in predpisov v vinogradništvu in vinarstvu ter stroške dodatnega
izobraževanja krijejo pokuševalci sami. 
(9) Ne glede na določbo prejšnjega odstavka krije pokuševalec
le 20% stroškov dodatnega izobraževanja in dodatnega preizkusa, če je v
preteklem letu najmanj sedemkrat sodeloval kot član komisije iz 35. člena tega
zakona. 
(10) Minister predpiše postopek in način preizkusa
organoleptičnih sposobnosti, poznavanja enologije ter predpisov o
vinogradništvu in vinarstvu za pokuševalce in vinarske inšpektorje, dodatnega
izobraževanja pokuševalcev, dodatnega preizkusa organoleptičnih sposobnosti in
način vodenja ter podrobnejšo vsebino evidence pokuševalcev ter določi višino
stroškov preizkusa in dodatnega izobraževanja.
35. člen
(komisija za organoleptično ocenjevanje mošta in vina)
(1) Organoleptično ocenjevanje mošta in vina opravlja komisija
pokuševalcev, ki je sestavljena iz predstavnikov pridelovalcev, potrošnikov in
strokovnjakov vinogradništva in vinarstva. 
(2) Organoleptično ocenjevanje opravlja najmanj petčlanska komisija
pokuševalcev. 
(3) Ne glede na določbe prejšnjega odstavka organoleptično ocenjevanje
pri ponovni ocenitvi iz tretjega odstavka 33. člena tega zakona opravi razširjena,
najmanj devetčlanska komisija pokuševalcev. Prvotni ocenjevalci so pri ponovni oceni
izločeni.
(4) Komisijo za organoleptično oceno sestavljajo imenovani pokuševalci,
ki jih določi pooblaščena organizacija, ki izvaja ocenjevanje.
36. člen
(označevanje mošta, vina in drugih proizvodov)
(1) Za označevanje mošta, vina in drugih proizvodov (na
etiketah, embalaži, dokumentih in reklamnem gradivu, pri ponudbi končnemu
potrošniku) se uporabljajo le predpisane označbe in embalaža. To dvoje
potrošnika ne sme zavajati v zmoto glede geografskega porekla, kakovosti,
sestavin, sort grozdja, morebitnih odlikovanj, pridelovalcev, posebnih postopkov
pridelave ter drugih lastnosti mošta, vina in drugih proizvodov. 
(2) Ne glede na določbo prejšnjega odstavka lahko minister na
podlagi vloge izvoznika vina za izvoz v države, ki niso članice Evropske unije
ali z njo nimajo podpisanih sporazumov o medsebojnem priznavanju označb,
enoloških postopkov in sredstev, dovoli drugačne označbe in embalažo. Minister
izda takšno dovoljenje, če označbe in embalaža ne zavajajo potrošnika v kakršno
koli zmoto in če to dovoljujejo predpisi države uvoznice, kar izkaže izvoznik. 
(3) Minister predpiše podrobnejši način označevanja mošta,
vina in drugih proizvodov.
37. člen
(označevanje geografskega porekla mošta, vina in drugih
proizvodov)
(1) Za označevanje geografskega porekla mošta, vina in drugih
proizvodov se uporabljajo s tem zakonom predpisane geografske označbe in
tradicionalni izrazi, če se z odločbo o ocenitvi vina iz 33. člena tega zakona
ugotovi, da so izpolnjeni s tem zakonom predpisani pogoji. 
(2) Za označevanje geografskega porekla mošta, vina in drugih
proizvodov se lahko uporabljajo tudi s tem zakonom predpisani dodatni
tradicionalni izrazi.
38. člen
(označevanje vrst vina)
(1) Vrste vina, pridelane v Republiki Sloveniji, ki
izpolnjujejo predpisane pogoje, so lahko označene z vrsto vina oziroma
naslednjimi tradicionalnimi izrazi:
-       
mirna vina: »vrhunsko vino ZGP«, »kakovostno vino ZGP«, »vino PTP«,
»deželno vino PGO« ali »namizno vino«.
-       
peneča vina: »vrhunsko peneče vino ZGP«, »kakovostno peneče vino ZGP«,
»peneče vino PTP«, »kakovostno peneče vino« ali »peneče vino«.
-       
biser vina: »kakovostno biser vino ZGP«, »deželno biser vino PGO«,
»biser vino PTP« ali »biser vino«.
-       
likerska vina: »kakovostno likersko vino ZGP«, »likersko vino PTP«,
»deželno likersko vino PGO« ali »likersko vino«.
(2) Vina iz prejšnjega odstavka, ki so gazirana oziroma aromatizirana,
morajo imeti dodatno navedbo: »aromatizirano « oziroma »gazirano«. 
(3) Mošt za neposredno potrošnjo, pridelan v Republiki Sloveniji,
ki izpolnjuje predpisane pogoje, se označi s tradicionalnim izrazom »deželni
mošt PGO«. 
(4) Minister predpiše pogoje, ki jih mora izpolnjevati mošt,
posamezna vrsta vina in drugi proizvodi za označbo tradicionalnega poimenovanja
in dodatnega tradicionalnega poimenovanja.
39. člen
(označevanje z geografskimi označbami glede na tradicionalni
izraz)
(1) Geografska označba vinorodne dežele se uporablja za
deželna vina PGO in deželni mošt PGO. 
(2) Geografska označba vinorodnega okoliša se uporablja za
kakovostna vina pdpo. 
(3) Geografsko označbo vinorodnega podokoliša in vinorodnega ožjega
okoliša je dovoljeno uporabljati kot dodatno geografsko označbo za kakovostna
vina pdpo. 
(4) Geografsko označbo vinorodne lege ali vinorodnega kraja
je dovoljeno uporabljati le kot dodatno geografsko označbo za vrhunska vina ZGP
in za vino PTP. 
(5) Geografske označbe je dovoljeno uporabljati le v obliki, kakršna
je določena s seznamom geografskih označb. 
(6) Za vina PTP uporaba osnovnih geografskih označb s seznama
geografskih označb ni dovoljena. Vino PTP je lahko označeno le z besedno
izpeljanko geografskih označb s seznama geografskih označb. 
(7) Po potrditvi elaborata za vino PTP iz 7. člena tega zakona
se za vino, ki ni vino PTP, besedna izpeljanka geografske označbe, določena z
elaboratom in vpisana na seznam geografskih označb, ne sme uporabljati. 
(8) Določbi šestega in sedmega odstavka tega člena se za vini
»cviček vino PTP Dolenjska« in »teran vino PTP Kras« ne uporabljata.
40. člen
(pravila pri označevanju geografskega porekla)
(1) Geografska označba iz prejšnjega člena mora biti na embalaži
dovolj vidna.
(2) Če poslovno poimenovanje pravne osebe, samostojnega podjetnika
posameznika (naziv, znak podjetja) ali ime fizične osebe, ki prideluje oziroma
polni vino v originalno embalažo, vsebuje geografsko označbo, njen del ali
izpeljanko iz nje, se poimenovanje te pravne ali fizične osebe lahko označi le
tako, da ne zavaja potrošnika glede dejanskega geografskega izvora. 
(3) Če blagovna znamka ali fantazijsko ime vina vsebuje kakršno
koli neposredno ali posredno navajanje geografske označbe, njenega dela ali
izpeljanke (v besedi, delu besede ali posredno v znaku ali sliki), se takšna
blagovna znamka ali fantazijsko ime lahko uporablja le v skladu s pogoji iz Oddelka
I a in I b Poglavja I Naslova II Dela II Uredbe 1234/2007/ES. 
(4) Pri geografskih imenih, ki so homonimna, mora
pridelovalec točno opredeliti geografsko območje, da ne zavaja končnega potrošnika
glede dejanskega geografskega izvora vina. 
(5) Če leži vinograd na obmejnem območju sosednje države v
bližini meje z Republiko Slovenijo in je ob uveljavitvi tega zakona vpisan v
register, lastniku vinograda minister z odločbo v upravnem postopku določi
pogoje in način označevanja tako pridelanega vina. Postopek za izdajo odločbe se
začne na zahtevo stranke. Odločba velja za določene količine grozdja oziroma
vina ter je vsebinsko in časovno omejena. 
(6) Minister predpiše podrobnejše pogoje in način označevanja
mošta, vina in drugih proizvodov iz tega člena.
41. člen
(prepovedi pri označevanju)
(1) Pri označevanju mošta, vina in drugih proizvodov je prepovedano:
-       
označevanje, ki bi kakor koli zavajalo v zmoto, predvsem glede
geografskega porekla vina. Za zavajanje se šteje tudi opisno ali slikovno
navajanje območja, s katerega ne izvira grozdje, mošt, vino ali drug proizvod,
uporaba besed »podoben kakor, vrsta, tip, stil, postopek, kot ipd.«, skupaj z navedbo
geografske označbe, ki ne predstavlja dejanskega geografskega izvora grozdja,
ali uporaba imena, ki lahko zavaja zaradi fonetičnega sozvočja; 
-       
prevajanje geografskih označb ter tradicionalnih in dodatnih
tradicionalnih izrazov; 
-       
navajanje učinkov ali lastnosti, ki jih nimajo; 
-       
navajanje podatkov o posebnih lastnostih, če imajo primerljivi proizvodi
enake ali zelo podobne lastnosti. 
(2) Pri označevanju brezalkoholnega ali nizkoalkoholnega vina
iz 26. člena tega zakona ni dovoljeno uporabljati tradicionalnih izrazov in
dodatnih tradicionalnih izrazov iz 6. člena tega zakona ter geografskih označb
za pridelovalna območja iz 8. člena tega zakona razen navedbe, da je brezalkoholno
ali nizkoalkoholno vino pridelano v Republiki Sloveniji.
(3) Vino iz prejšnjega odstavka ne sme biti označeno z letnikom
pridelave in sorto grozdja, obvezna pa je navedba dejanske vsebnosti skupnega
žvepla. 
(4) Označbe geografskega porekla in blagovne znamke za mošt,
vino in druge proizvode se lahko uporabljajo le, če niso v nasprotju z
določbami tega zakona in predpisi, izdanimi na njegovi podlagi. 
(5) Minister podrobneje predpiše način označevanja mošta,
vina in drugih proizvodov ter brezalkoholnega in nizkoalkoholnega vina.
V. PROMET
42. člen
(promet)
(1) Promet z grozdjem, moštom, vinom in drugimi proizvodi so
po tem zakonu vsi postopki po končani pridelavi grozdja, mošta, vina in drugih
proizvodov, ki nastanejo s skladiščenjem, razen skladiščenja za lastno porabo
pridelovalca, s prevozom, razdeljevanjem in prodajo grozdja, mošta, vina in
drugih proizvodov. 
(2) Za promet se po tem zakonu šteje tudi ponudba vina v
gostinskih obratih, vinotočih, na turističnih kmetijah, vinskih cestah in druge
oblike neposredne ponudbe mošta in vina končnemu potrošniku.
43. člen
(mošt, vino in drugi proizvodi, katerih promet je prepovedan)
(1) Prepovedan je promet z moštom, vinom in drugimi proizvodi:
-       
ki so pridelani iz grozdja vrst trte, ki niso Vitis vinifera ali ki
niso križanec med Vitis vinifera in drugo vrsto rodu Vitis;
-       
ki so pridelani iz grozdja medvrstnih križancev z vrsto Vitis
vinifera, če so bili pridelani v Republiki Sloveniji;
-       
ki so ponarejeni; ponarejeni mošt ali vino je moštu ali vinu podobna
pijača, ki jo povprečen potrošnik lahko zamenja, ker je narejena iz ene ali več
naslednjih snovi:
1.     
umetnih snovi, z vretjem ali brez njega (umetno vino),
2.     
umetnega vina, pomešanega z vinom,
3.     
ostankov pridelave vina ali žganja (kakršni so tropine, usedlina ali
droži),
4.     
sadežev, ki niso vinsko grozdje;
-       
ki so pokvarjeni (bolno vino zaradi delovanja mikrobov);
-       
ki so z napako (zaradi fizikalno-kemičnih procesov ali sprejema tujih
snovi);
-       
ki so pomanjkljivi (prenizka ali previsoka vsebnost sestavin);
-       
ki ne ustrezajo predpisani kakovosti;
-       
ki so neocenjeni, če je ocena zanje obvezna;
-       
ki so obdelani z nedovoljenimi enološkimi postopki in sredstvi;
-       
katerih dejanske lastnosti oziroma geografsko poreklo ne ustreza
označenim;
-       
ki so pridelani z nedovoljenim mešanjem grozdja, mošta, vina in drugih
proizvodov, pridelanih na območju držav članic Evropske unije, z grozdjem,
moštom, vinom in drugimi proizvodi, pridelanimi zunaj tega območja, ali z
mešanjem grozdja, mošta vina in drugih proizvodov, pridelanih v različnih vinorodnih
conah, kakršne določajo predpisi Evropske unije, ki urejajo določitev le teh;
-       
ki jih ne spremljajo listine države pridelovalke ali listine, izdane na
podlagi listine države pridelovalke;
-       
ki so pridelani v poskusih, za katere ni izdano dovoljenje v skladu s
27. členom tega zakona, ali
-       
ki niso označeni v skladu s predpisi.
(2) Pridelovalci ali osebe, ki imajo v posesti ali dajejo v promet
mošt, vino ali druge proizvode iz prejšnjega odstavka, morajo posode, v katerih
se le-ti hranijo, posebej označiti in lokacijo nemudoma javiti vinarski
inšpekciji. 
(3) Ne glede na določbe prejšnjega odstavka pomanjkljivega mošta
in vina ter mošta in vina z napako ni treba javljati vinarski inšpekciji. 
(4) Pridelovalci ali osebe, ki imajo v posesti ali dajejo v promet
mošt, vino in druge proizvode, morajo proizvode iz prvega odstavka na
predpisani način predelati ali neškodljivo odstraniti. 
(5) Ne glede na določbo prejšnjega odstavka lahko pridelovalec
pomanjkljivost ali napako iz pete oziroma šeste alineje prvega odstavka tega
člena odpravi s kletarskimi deli v skladu s tem zakonom, predpisi, izdanimi na
njegovi podlagi, ter predpisi Evropske unije, ki urejajo enološke postopke in
sredstva.
(6) Minister podrobneje predpiše postopek in način označitve
mošta, vina in drugih proizvodov iz tega člena ter način predelave oziroma
odstranitve mošta, vina in drugih proizvodov iz četrtega odstavka tega člena.
44. člen
(oblike ponudbe mošta in vina glede na polnitev)
(1) Vino se lahko daje v promet končnemu potrošniku le originalno
polnjeno. Originalno polnjeno vino je tisto, ki je polnjeno v predpisano
embalažo in označeno na predpisani način.
(2) Ne glede na določbe prejšnjega odstavka lahko vino, ki ni
originalno polnjeno, dajejo v promet končnemu potrošniku le pridelovalci, ki:
-       
so v skladu s tem zakonom registrirani kot pridelovalci grozdja in vina
in
-       
ponujajo vino iz lastne pridelave grozdja in vina v svojem proizvodnem obratu,
vpisanem v register, razen vrhunskega vina ZGP in vina brez zaščitene označbe
porekla ali geografske označbe.
(3) Deželni mošt PGO lahko dajejo v določenem obdobju v
promet končnemu potrošniku pridelovalci in gostinski obrati.
(4) S prometom originalno polnjenega vina se lahko ukvarjajo
osebe, ki izpolnjujejo pogoje za promet z vinom, ki ni originalno polnjeno, in
so navedene v drugem odstavku tega člena, ter pravne osebe in samostojni
podjetniki posamezniki, ki so za to dejavnost registrirani.
(5) (črtan)
(6) Minister predpiše vrsto embalaže za originalno polnjena vina
in obdobje, v katerem se lahko deželni mošt PGO daje v promet končnemu
potrošniku.
45. člen
(pogoji za promet)
(1) Z grozdjem, moštom, vinom in drugimi proizvodi je treba v
prometu ravnati tako, da ohranijo vse svoje organoleptične in fizikalno-kemične
lastnosti. 
(2) Grozdje, mošt, vino in druge proizvode morajo v prometu
spremljati predpisane listine, razen v primerih iz 25. člena Uredbe
436/2009/ES. 
(3) Minister predpiše listine, ki morajo v prometu spremljati
grozdje, mošt, vino in druge proizvode.
46. člen
(kletarska evidenca)
(1) Pridelovalci, vpisani v register v skladu s 14. členom tega
zakona, in gostinski obrati iz druge alineje drugega odstavka 44. člena tega
zakona morajo voditi predpisano kletarsko evidenco o pridelavi in prometu z
grozdjem, moštom, vinom in drugimi proizvodi. 
(2) Iz kletarske evidence morajo biti po posameznem proizvodnem
obratu razvidni bistveni podatki o geografskem poreklu, kakovosti in količini
grozdja, mošta, vina in drugih proizvodov ter uporabljenih enoloških postopkih
in sredstvih. V kletarski evidenci se vodijo tudi podatki o grozdju, moštu, vinu
in drugih proizvodih za lastno porabo. 
(3) Minister predpiše podrobnejšo vsebino in način vodenja kletarske
evidence.
47. člen
(kraj pridelave mošta in vina)
(1) Vino iz razreda kakovostnih vin pdpo mora biti pridelano,
razen priprave vina za porabo, v vinorodnem okolišu, v katerem je bilo
pridelano grozdje. 
(2) Ne glede na določbo prejšnjega odstavka lahko minister,
na podlagi vloge pridelovalca za točno določeno količino grozdja, mošta ali
vina, izjemoma dovoli pridelavo mošta oziroma vina v neposredni bližini
vinorodnega okoliša, v katerem je bilo pridelano grozdje, če:
-       
v vinski kleti na območju, na katerem je grozdje pridelano, iz
objektivnih razlogov ni mogoče pridelati mošta oziroma vina,
-       
pridelovalec prideluje grozdje v dveh ali več sosednjih vinorodnih
okoliših.
(3) Ne glede na določbo prejšnjega odstavka minister izda
dovoljenje za pridelavo mošta, vina in drugih proizvodov na obmejnem območju
sosednje države v bližini meje z Republiko Slovenijo le, če je bil vinograd na
dan uveljavitve tega zakona vpisan v register in v lasti pridelovalca ter je iz
registra razvidno, da pridelovalec v Republiki Sloveniji nima v lasti ali
zakupu obrata za pridelavo mošta in vina.
VI. ANALITSKE, STROKOVNE IN UPRAVNE NALOGE ZA VINOGRADNIŠTVO
IN VINARSTVO
48. člen
(analitske, strokovne in upravne naloge za vinogradništvo in
vinarstvo)
(1) Analitske, strokovne in upravne naloge za vinogradništvo in
vinarstvo, ki so določene s tem zakonom in na njegovi podlagi izdanimi
predpisi, opravljajo pooblaščene organizacije.
(2) Naloge iz prejšnjega odstavka so zlasti:
-       
izdelava mnenja o ustreznosti elaborata za vino PTP iz 7. člena tega
zakona;
-       
izdelava elaborata o vinorodnih območjih ter določitev trsnega izbora iz
9. in 10. člena tega zakona;
-       
izdelava mnenja o neugodnih razmerah za dozorevanje grozdja ali posebnih
tehnoloških zahtevah pri pridelavi iz 21. člena tega zakona;
-       
ugotavljanje količine in kakovosti grozdja za vrhunsko vino ZGP iz 22.
člena tega zakona;
-       
izdajanje mnenj za obogatitev mošta iz 23. člena tega zakona;
-       
izdelava mnenja o vsebnosti snovi v vinu iz 24. člena tega zakona;
-       
izvajanje izotopskih analiz iz 25. člena tega zakona;
-       
izdelava mnenja o pridelavi poskusnega vina iz 27. člena tega zakona;
-       
analiziranje enoloških sredstev iz 29. člena tega zakona;
-       
izdajanje odločb in poročil o ocenitvi mošta, vina in drugih proizvodov
iz 33. člena tega zakona;
-       
preizkušanje pokuševalcev in vinarskih inšpektorjev iz 34. člena tega
zakona.
49. člen
(dodelitev javnega pooblastila in imenovanje pooblaščenih
organizacij)
(1) Ministrstvo imenuje za opravljanje nalog iz prve do četrte,
šeste do osme in enajste alineje drugega odstavka prejšnjega člena pravne ali
fizične osebe, ki izpolnjujejo predpisane pogoje glede strokovne, prostorske in
tehnične usposobljenosti.
(2) Ministrstvo dodeli javno pooblastilo za opravljanje nalog
iz pete, devete in desete alineje drugega odstavka prejšnjega člena pravnim ali
fizičnim osebam, ki izpolnjujejo predpisane pogoje glede strokovne, prostorske
in tehnične usposobljenosti ter druge pogoje za izvajanje nalog po javnem pooblastilu.
(3) Ministrstvo izbere pooblaščene organizacije iz prvega in
drugega odstavka tega člena na podlagi javnega razpisa.
(4) Ne glede na določbe prejšnjega odstavka javni razpis ni
potreben za imenovanje pooblaščenih organizacij za naloge prve, druge in šeste
do devete alineje drugega odstavka prejšnjega člena in za dodelitev javnega
pooblastila pooblaščeni organizaciji za naloge devete alineje drugega odstavka
prejšnjega člena. Navedene naloge izvajajo javni raziskovalni zavodi, ki
delujejo na področju vinogradništva in vinarstva, če jih minister na podlagi
ugotovitve, da izpolnjujejo predpisane pogoje, imenuje z odločbo.
(5) Minister z odločbo v upravnem postopku ugotovi izpolnjevanje
pogojev in imenuje pooblaščeno organizacijo ali ji dodeli javno pooblastilo.
Medsebojna razmerja med ministrstvom in pooblaščeno organizacijo se podrobneje
uredijo s pogodbo. 
(6) Pooblaščene organizacije so za izvajanje nalog, za katere
imajo javna pooblastila ali so za njih imenovane, odgovorne ministrstvu. 
(7) Pooblastilo ali imenovanje preneha, če njegov nosilec ne
izpolnjuje več predpisanih pogojev ali če ravna v nasprotju s predpisi ali
pogodbo, kar ugotovi ministrstvo z odločbo v upravnem postopku. Pooblaščeni
organizaciji se imenovanje odvzame, če ne izpolnjuje več predpisanih pogojev ali
če ravna v nasprotju s predpisom ali pogodbo, kar ugotovi ministrstvo z odločbo
v upravnem postopku. 
(8) Izvajanje nalog pooblaščenih organizacij se krije iz proračuna
Republike Slovenije, če s tem zakonom ni določeno drugače. 
(9) Minister predpiše pogoje glede strokovne, prostorske in
tehnične usposobljenosti ter druge pogoje za izvajanje nalog pooblaščenih
organizacij.
VII. NADZOR NAD IZVAJANJEM DOLOČB
50. člen
(inšpekcijsko nadzorstvo)
(1) Nadzor nad izvajanjem določb tega zakona, predpisov, izdanih
na njegovi podlagi, in predpisov Evropske unije s področja grozdja, mošta, vina
in drugih proizvodov opravljajo vinarska inšpekcija, ki deluje v okviru
inšpektorata, pristojnega za kmetijstvo, nadzor nad izvajanjem določb 10., 13.,
14. in 19. člena tega zakona tudi kmetijska inšpekcija, nad izvajanjem določb
44. in 45. člena tega zakona pa tudi inšpekcija, pristojna za hrano, ki deluje
v okviru organa, pristojnega za varno hrano, veterinarstvo in varstvo rastlin. 
(2) Ukrepe iz tega zakona odredijo vinarski inšpektor ali kmetijska
inšpektorica ali kmetijski inšpektor (v nadaljnjem besedilu: kmetijski
inšpektor) ali inšpektorica ali inšpektor za hrano (v nadaljnjem besedilu: inšpektor
za hrano) z odločbo v upravnem postopku. Pritožba ne zadrži izvršitve. 
(3) V upravnih zadevah, v katerih odločajo vinarski, kmetijski
ali inšpektor za hrano, je organ druge stopnje ministrstvo.
51. člen
(vinarski inšpektor)
(1) Vinarski inšpektor mora poleg pogojev po splošnih predpisih
za delo v državni upravi in zakonu, ki ureja inšpekcijski nadzor, izpolnjevati
še naslednje pogoje:
-       
imeti končano najmanj visokošolsko izobrazbo agronomske ali
živilskotehnološke smeri,
-       
imeti najmanj pet let delovnih izkušenj iz vinogradništva oziroma
vinarstva, od tega najmanj dve leti izkušenj v vinarstvu,
-       
imeti opravljen preizkus organoleptičnih sposobnosti iz tretjega
odstavka 34. člena tega zakona ali ta preizkus opraviti v enem letu po
sklenitvi delovnega razmerja.
(2) Oseba, ki vodi vinarsko inšpekcijo, mora izpolnjevati pogoje
iz prve in tretje alineje prejšnjega odstavka ter imeti najmanj pet let
izkušenj v vinarstvu.
52. člen
(pristojnosti inšpektorjev)
(1) Pri opravljanju inšpekcijskega nadzorstva ima vinarski inšpektor
poleg pooblastil po drugih predpisih še naslednja pooblastila:
-       
dostopati in pregledovati: vinograde, proizvodne obrate (kleti, polnilnice
ipd.), skladišča, v katerih se skladiščijo grozdje, mošt, vino ali drugi
proizvodi in enološka sredstva, stanovanjske prostore, v katerih se za promet
namenjeni mošt, vino in drugi proizvodi pridelujejo ter v katerih se
skladiščijo enološka sredstva, carinska skladišča v prisotnosti carinske
službe, objekte, v katerih se grozdje, mošt, vino ali drugi proizvodi prodajajo
končnemu potrošniku; 
-       
pregledovati opremo za pridelavo grozdja, mošta, vina in drugih
proizvodov ter opremo za točenje vina; 
-       
pregledovati grozdje, mošt, vino in druge proizvode v proizvodnem
obratu, prevoznem sredstvu, prometu, vključno s ponudbo končnemu potrošniku,
enološka sredstva, embalažo za mošt, vino in druge proizvode; 
-       
pregledovati označbe na embalaži, ocene mošta, vina in drugih
proizvodov, poročila pooblaščenih organizacij, analizne izvide, listine in
druge dokumente, ki spremljajo grozdje, mošt, vino in druge proizvode,
namenjene za promet, kletarsko evidenco, podatke iz registra vinogradov in registra
kmetijskih gospodarstev ter drugo dokumentacijo o grozdju, moštu, vinu in
drugih proizvodih pri pridelovalcih, predelovalcih, gostincih in trgovcih,
vključno s promocijskim materialom; 
-       
nadzirati izvajanje dela pooblaščenih organizacij; 
-       
jemati na stroške lastnika vzorce grozdja, mošta, vina, drugih
proizvodov in enoloških sredstev ter jih dati v analizo; 
-       
organoleptično preizkusiti mošt, vino in druge proizvode. 
(2) Pri opravljanju inšpekcijskega nadzorstva ima kmetijski inšpektor
poleg pooblastil po drugih predpisih tudi pooblastilo pregledovati vinograde,
pregledovati vpis v register in register kmetijskih gospodarstev ter
pregledovati grozdje, mošt, vino in druge proizvode. 
(3) Pri opravljanju inšpekcijskega nadzorstva ima inšpektor
za hrano poleg pooblastil po drugih predpisih tudi pooblastilo jemati vzorce
mošta in vina na stroške lastnika, jih dati v analizo in pregledati, ali vino,
mošt in druge proizvode v prometu spremljajo ustrezne listine.
53. člen
(ukrepi inšpektorjev)
(1) Pri opravljanju inšpekcijskega nadzora na podlagi tega
zakona, predpisov, izdanih na njegovi podlagi, in predpisov Evropske unije, ki
urejajo grozdje, mošt, vino in druge proizvode, ter mednarodnih sporazumov, ki
urejajo varstvo porekla in uporabo enoloških postopkov in sredstev v tretjih državah,
lahko vinarski inšpektor:
1.     
prepove sajenje in odredi uničenje trsov, ki niso v trsnem izboru;
2.     
začasno, do pridobitve odločbe o oceni, prepove promet z moštom ali
vinom, če sumi, da ne ustreza predpisanim pogojem;
3.     
predloži mošt, vino in druge proizvode v oceno pooblaščeni organizaciji;
4.     
prepove promet z moštom, vinom ali drugimi proizvodi, ki ne izpolnjujejo
predpisanih pogojev, ali prepove promet, če so bili pri pridelavi uporabljeni
sredstva in postopki, ki niso dovoljeni, ali so bili uporabljeni na nedovoljeni
način;
5.     
izloči iz prometa, zapleni, odredi predelavo ali odredi ustrezno
označitev mošta, vina in drugih proizvodov:
- 
če so pridelani iz grozdja vrst trte, ki niso Vitis vinifera ali
ki niso križanec med Vitis vinifera in drugo vrsto rodu Vitis, 
- 
če so pridelani v Republiki Sloveniji iz grozdja, medvrstnih križancev z
vrsto Vitis vinifera,
- 
ki so ponarejeni ali pokvarjeni,
- 
ki ne ustrezajo predpisani kakovosti,
- 
ki niso ocenjeni, četudi je ocena obvezna,
- 
ki so obdelani z nedovoljenimi enološkimi postopki ali sredstvi,
- 
katerih dejanske lastnosti oziroma geografsko poreklo ne ustrezajo
označenim,
- 
ki so pridelani z nedovoljenim mešanjem,
- 
ki so pridelani v poskusih, za katere ni bilo izdano dovoljenje v skladu
s 27. členom tega zakona,
- 
ki so napačno označeni;
6.     
odredi nadaljnjo nego ali uporabo vina z napako ali pomanjkljivega vina
ali vina, ki ne ustreza predpisani kakovosti, če je napaka, pomanjkljivost ali
neustrezna kakovost takšna, da to omogoča;
7.     
prepove promet z moštom, vinom in drugimi proizvodi, če niso opremljeni
z ustreznimi listinami;
8.     
določi rok za ureditev stanja ali prepove opravljanje dejavnosti, če
niso izpolnjeni predpisani pogoji o vpisu v register za pridelovalce in
storitvene polnilce glede prostorov, opreme ali strokovne usposobljenosti pri pridelovalcih,
gostincih, trgovcih, storitvenih polnilcih, pooblaščenih organizacijah in
drugih;
9.     
predlaga ministrstvu odvzem imenovanja ali pooblastila pooblaščeni
organizaciji, če ta ne izpolnjuje pogojev za opravljanje dejavnosti ali ne
izvaja nalog v skladu s predpisi ali pogodbo, po kateri se izvaja javno
pooblastilo ali druge naloge;
10.  
če z oceno mošta, vina in drugih proizvodov, ki niso pridelani v
Republiki Sloveniji, ugotovi neustreznost za promet ali neidentičnost z
listinami države pridelovalke:
- 
če je vino pridelano v Evropski uniji ali državah, s katerimi ima
Evropska unija podpisan sporazum, ki ureja medsebojno priznavanje označb
geografskih porekel in medsebojno priznavanje enoloških postopkov in sredstev,
ter iz spremnih listin izhaja, da vino sodi v razred kakovostnih vin pdpo,
ukrepa v skladu z 12. členom Uredbe Komisije (ES) št. 1607/2000 z dne 24.
julija 2000 o podrobnih pravilih za izvajanje Uredbe (ES) št. 1493/1999 o
skupni ureditvi trga za vino, zlasti naslova v zvezi s kakovostnim vinom, proizvedenim
na določenem proizvodnem območju (UL L št. 185 z dne 25. 7. 2000, str. 17, z
vsemi spremembami), 
- 
če se pri moštu, vinu in drugih proizvodih, ki niso navedeni v prejšnji
alineji, pridelanih v Evropski uniji, in vinu iz tretjih držav, s katerimi
Evropska unija nima podpisanega sporazuma o medsebojnem priznavanju označb
geografskih porekel in medsebojnem priznavanju enoloških postopkov in sredstev,
ugotovi, da so za promet neustrezni, jih izloči iz prometa;
11.  
izvede postopke v skladu z zakonom, ki ureja prekrške, ali prijavi
kaznivo dejanje.
(2) Pri opravljanju inšpekcijskega nadzorstva lahko kmetijski
inšpektor poleg ukrepov, določenih s splošnimi predpisi o inšpekcijah:
-       
prepove sajenje in odredi uničenje trsov, ki niso v trsnem izboru,
-       
prepove opravljanje dejavnosti, če zanjo niso izpolnjeni predpisani
pogoji.
(3) Pri opravljanju inšpekcijskega nadzorstva lahko inšpektor
za hrano poleg ukrepov, določenih s splošnimi predpisi o inšpekcijah, izreče še
ukrep prepovedi prometa z moštom, vinom in drugimi proizvodi, ki ne ustrezajo
predpisom ali niso označeni na predpisani način.
54. člen
(pristojnost policije)
(1) Pri opravljanju inšpekcijskega nadzora v skladu s tem
zakonom nad prevozom grozdja, mošta, vina in drugih proizvodov policija glede
na svoje pristojnosti zagotavlja pomoč vinarskemu ali kmetijskemu inšpektorju.
(2) Če pristojni inšpektor pri opravljanju svojih nalog in izvajanju
ukrepov naleti na fizični odpor, ali na oviranje, ali če tak odpor in oviranje
utemeljeno pričakuje, lahko zahteva pomoč policije.
VIII. KAZENSKE DOLOČBE
55. člen
(kršitelji)
(1) Pri določanju višine globe se za:
-       
manjšega pridelovalca šteje tisti, ki obdeluje največ 1 ha vinograda ali
pridela največ 10.000 kg grozdja ali največ 8.000 litrov mošta ali vina,
-       
srednje velikega pridelovalca šteje tisti, ki obdeluje več kakor 1 ha,
vendar največ 10 ha vinogradov ali pridela največ 100.000 kg grozdja ali največ
80.000 litrov mošta ali vina,
-       
velikega pridelovalca šteje tisti, ki obdeluje več kakor 10 ha
vinogradov ali pridela več kakor 100.000 kg grozdja ali več kakor 80.000 litrov
mošta ali vina, ali pravna oseba ali samostojni podjetnik posameznik, ki ni
pridelovalec in izvaja promet z grozdjem, moštom ali vinom.
(2) Pri določanju obsega pridelave iz prejšnjega odstavka se
upošteva zadnje stanje vpisa površin vinogradov v register, pri pridelku pa
zadnje triletno povprečje pridelka grozdja ali vina, in če tega podatka ni pa
se upošteva podatek za zadnje leto. Če se podatki v registru ne ujemajo z
dejanskim stanjem, kar ugotovi vinarski inšpektor, je pridelovalec razvrščen na
podlagi ugotovljenega stanja. 
(3) Če pridelovalec ni vpisan v register in se ukvarja s pridelavo
ali prometom grozdja, mošta, vina, drugih proizvodov ali enoloških sredstev kot
pravna oseba ali samostojni podjetnik posameznik, se pri določanju višine globe
šteje za velikega pridelovalca. 
(4) Če pridelovalec ni vpisan v register in se ukvarja s prometom
grozdja, mošta, vina in drugih proizvodov kot fizična oseba, se pri določanju
višine globe šteje za manjšega pridelovalca. 
(5) Za razvrstitev pridelovalca po velikosti zaradi določitve
višine globe iz prvega odstavka tega člena se pri več razpoložljivih podatkih,
po katerih je razvrščen (površina vinograda, količina pridelanega grozdja ali
vina), upošteva tisti, ki uvršča pridelovalca ali drugo osebo iz tretjega in
četrtega odstavka tega člena v skupino z višjo globo za kršitev.
56. člen
(hujši prekrški)
(1) Z globo od 2.800 eurov do 28.000 eurov se za prekršek
kaznuje velik pridelovalec, ki opravlja svojo dejavnost kot pravna oseba ali
samostojni podjetnik posameznik:
1.     
če uporabi geografsko označbo, tradicionalni izraz in dodatni
tradicionalni izraz, čeprav ne izpolnjuje pogojev, določenih v drugem odstavku
4. člena tega zakona;
2.     
če uporabi geografsko označbo, tradicionalni izraz ali dodatni
tradicionalni izraz na proizvodih, določenih v prvem odstavku 5. člena tega
zakona ali v nasprotju s 37. členom tega zakona ter s prvim in drugim odstavkom
39. člena tega zakona;
3.     
če uporabi označbo vino PTP v nasprotju z določbami 7. člena tega
zakona;
4.     
če označi izvor mošta, vina in drugih proizvodov v nasprotju z določbo
prvega odstavka 8. člena tega zakona;
5.     
če na pridelovalnem območju Republike Slovenije sadi za namen pridelave
grozdja, namenjenega pridelavi mošta, vina ali drugih proizvodov, ki ni za
lastno uporabo, sorto trte, ki ni Vitis vinifera, ali sorto vinske trte,
ki ni v sortnem izboru, kakor to določa 10. člen tega zakona;
6.     
če se s pridelavo grozdja, mošta, vina in drugih proizvodov ukvarja
pridelovalec, ki za to ne izpolnjuje pogojev kot to določata ali če
pridelovalec ni vpisan v register, kakor to določata prvi in drugi odstavek 13.
člena tega zakona;
7.     
če ne priglasi podatkov v register, kakor to določa 15. člen tega
zakona;
8.     
če pridela grozdje, namenjeno pridelavi mošta, vina ali drugih
proizvodov, zunaj vinorodnih območij, kar je v nasprotju z določbami prvega
odstavka 19. člena tega zakona, razen če pridela grozdje, namenjeno pridelavi
mošta, vina ali drugih proizvodov za lastno uporabo;
9.     
če pridela grozdje za mošt, vino in druge proizvode s tehnologijo, ki ni
ustrezna, in če grozdje ob trgatvi nima ustrezne stopnje naravnega alkohola ali
je bila presežena omejitev hektarskega pridelka, kar je v nasprotju z določbami
tretjega odstavka 19. člena tega zakona;
10.  
če trga grozdje za pridelavo mošta, vina in drugih proizvodov, preden je
tehnološko zrelo, kar je v nasprotju z določbami 21. člena tega zakona;
11.  
če ravna z grozdjem, moštom, vinom in drugimi proizvodi tako, da se ne
ohranijo in razvijejo vse naravne kakovostne značilnosti grozdja, mošta in
vina, kar je v nasprotju z določbami prvega odstavka 23. člena tega zakona;
12.  
če uporabi nedovoljene enološke postopke in sredstva ali če uporabi
enološke postopke in sredstva v obsegu, ki ni dovoljen, ali o uporabi določenih
postopkov in sredstev predhodno ne obvesti vinarskega inšpektorja, kar je v
nasprotju z določbami drugega odstavka 23. člena tega zakona;
13.  
če obogati, sladi ali popravlja kislino v moštu ali vinu brez
predhodnega obvestila oziroma izven dovoljenega obsega, kar je v nasprotju z
določbami petega, šestega in sedmega odstavka 23. člena tega zakona;
14.  
če obogati grozdje ali mošt ali sladi vrhunsko vino ZGP v nasprotju z
osmim odstavkom 23. člena tega zakona;
15.  
če za pridobivanje brezalkoholnega ali nizkoalkoholnega vina uporabi
vino, ki ne izpolnjuje pogojev za promet, kar je v nasprotju z določbami
tretjega odstavka 26. člena tega zakona;
16.  
če pridelovalec da v promet poskusno vino brez predhodnega dovoljenja,
kakor ga določa prvi odstavek 27. člena tega zakona;
17.  
če ne označi poskusnega vina v prometu kot poskusno vino, kakor to
določa četrti odstavek 27. člena tega zakona;
18.  
če meša grozdje, mošt, vino in druge proizvode v nasprotju z 28. členom
tega zakona;
19.  
če prodajalec enološkega sredstva prodaja sredstvo, ki ne vsebuje izključno
dovoljenih aktivnih snovi, ali če prodajalec neoriginalno pakiranega enološkega
sredstva ni ustrezno usposobljen oziroma če prodajalec enološkega sredstva pred
prodajo ne opremi sredstva z ustreznimi navodili, kar je v nasprotju s prvim,
drugim in tretjim odstavkom 29. člena tega zakona;
20.  
če da v promet mošt, vino in druge proizvode, ki za to niso primerni ali
niso istovetni z listinami, ki ga spremljajo, kar je v nasprotju z drugim
odstavkom 30. člena tega zakona;
21.  
če da v promet mošt, vino in druge proizvode, za katere se zahteva
obvezna ocenitev pred oddajo v promet, a niso ocenjeni, kar je v nasprotju s
prvim, drugim tretjim in četrtim odstavkom 31. člena tega zakona;
22.  
če opremi ali da v promet mošt, vino in druge proizvode z označbami, ki
niso predpisane, ali z označbami in embalažo, ki so v nasprotju s 36. členom
tega zakona;
23.  
če označi geografsko poreklo v nasprotju z določbami 40. člena tega
zakona in če z označevanjem kakor koli zavaja potrošnika v zmoto, kakor to
določa 41. člen tega zakona;
24.  
če da v promet mošt, vino in druge proizvode, ki ne bi smeli biti v
prometu, kakor je določeno prvem odstavku 43. člena tega zakona;
25.  
če ne označi posode ali ne javi vinarskemu inšpektorju posesti mošta,
vina ali drugih proizvodov iz 43. člena, kakor to določa drugi odstavek 43.
člena tega zakona;
26.  
če ne predela ali ne odstrani neškodljivo mošta, vina in drugih
proizvodov, na način, kakršen je določen v četrtem odstavku 43. člena tega
zakona;
27.  
če da v promet vino, ki ni originalno polnjeno, v nasprotju z določbami
44. člena tega zakona;
28.  
če z grozdjem, moštom, vinom in drugimi proizvodi ne ravna tako, kakor
je določeno v prvem odstavku 45. člena;
29.  
če grozdje, mošt, vino in druge proizvode v prometu ne spremljajo
predpisane listine, kakor to določa drugi odstavek 45. člena;
30.  
če ne vodi kletarske evidence, kakor to določa 46. člen tega zakona;
31.  
če prideluje kakovostno vino pdpo zunaj vinorodnega okoliša v nasprotju
z določbami 47. člena tega zakona.
(2) Z globo od 250 eurov do 2.500 eurov se za prekršek iz
prejšnjega odstavka kaznuje tudi odgovorna oseba velikega pridelovalca, ki je
pravna oseba ali samostojni podjetnik posameznik. 
(3) Z globo od 1.570 eurov do 15.700 eurov se za prekršek iz
prvega odstavka tega člena kaznuje veliki pridelovalec, ki prideluje grozdje,
mošt, vino ali druge proizvode kot fizična oseba.
(4) Z globo od 1.570 eurov do 15.700 eurov se za prekršek iz
prvega odstavka tega člena kaznuje srednje velik pridelovalec, ki opravlja
dejavnost kot pravna oseba ali samostojni podjetnik posameznik.
(5) Z globo od 200 eurov do 2.000 eurov se za prekršek iz
prvega odstavka tega člena kaznuje odgovorna oseba srednje velikega
pridelovalca, ki je pravna oseba ali samostojni podjetnik posameznik.
(6) Z globo od 1.125 eurov do 11.250 eurov se za prekršek iz
prvega odstavka tega člena kaznuje srednje velik pridelovalec, ki prideluje
grozdje, mošt, vino ali druge proizvode kot fizična oseba.
(7) Z globo od 1.125 eurov do 11.250 eurov se za prekršek iz
prvega odstavka tega člena kaznuje manjši pridelovalec, ki prideluje grozdje,
mošt, vino ali druge proizvode kot pravna oseba ali samostojni podjetnik
posameznik.
(8) Z globo od 150 eurov do 1.500 eurov se za prekršek iz
prvega odstavka tega člena kaznuje odgovorna oseba manjšega pridelovalca, ki je
pravna oseba, odgovorna oseba manjšega pridelovalca, ki je samostojni podjetnik
posameznik.
(9) Z globo od 650 eurov do 6.500 eurov se za prekršek iz
prvega odstavka tega člena kaznuje manjši pridelovalec, ki prideluje grozdje,
mošt, vino ali druge proizvode kot fizična oseba.
57. člen
(drugi prekrški)
(1) Z globo od 1.400 eurov do 14.000 eurov se za prekršek
kaznuje veliki pridelovalec, ki opravlja svojo dejavnost kot pravna oseba ali
samostojni podjetnik posameznik:
1.     
če uporabi tradicionalni izraz ali dodatni tradicionalni izraz v nasprotju
s 6. členom tega zakona;
2.     
če uporabi geografsko označbo pridelovalnih območij, ki niso navedena na
seznamu geografskih označb iz šestega odstavka 8. člena tega zakona;
3.     
če pridela grozdje, namenjeno pridelavi vina, iz razreda kakovostnih vin
pdpo in deželnih vin PGO, deželnega mošta PGO ter drugih proizvodov na legah,
ki niso absolutne lege, kar je v nasprotju z določbami drugega odstavka 19.
člena tega zakona;
4.     
če mošt, vino in drugi proizvodi ne vsebujejo predpisane vsebnosti
snovi, kar je v nasprotju z določbami prvega odstavka 24. člena tega zakona;
5.     
če uporabi geografske označbe v nasprotju z 39. členom tega zakona.
(2) Z globo od 125 eurov do 1.250 eurov se za prekršek iz
prejšnjega odstavka kaznuje tudi odgovorna oseba velikega pridelovalca, ki je
pravna oseba ali samostojni podjetnik posameznik. 
(3) Z globo od 785 eurov do 7.850 eurov se za prekršek iz
prvega odstavka tega člena kaznuje veliki pridelovalec, ki prideluje grozdje,
mošt, vino ali druge proizvode kot fizična oseba.
(4) Z globo od 785 eurov do 7.850 eurov se za prekršek iz
prvega odstavka tega člena kaznuje srednje velik pridelovalec, ki opravlja
dejavnost kot pravna oseba ali samostojni podjetnik posameznik.
(5) Z globo od 100 eurov do 1.000 eurov se za prekršek iz
prvega odstavka tega člena kaznuje odgovorna oseba srednje velikega
pridelovalca, ki je pravna oseba ali samostojni podjetnik posameznik.
(6) Z globo od 562,50 eurov do 5.625 eurov se za prekršek iz
prvega odstavka tega člena kaznuje srednje velik pridelovalec, ki prideluje
grozdje, mošt, vino ali druge proizvode kot fizična oseba.
(7) Z globo od 562,50 eurov do 5.625 eurov se za prekršek iz
prvega odstavka tega člena kaznuje manjši pridelovalec, ki prideluje grozdje,
mošt, vino ali druge proizvode kot pravna oseba ali samostojni podjetnik
posameznik.
(8) Z globo od 75 eurov do 750 eurov se za prekršek iz prvega
odstavka tega člena kaznuje odgovorna oseba manjšega pridelovalca, ki je pravna
oseba, odgovorna oseba manjšega pridelovalca, ki je samostojni podjetnik
posameznik.
(9) Z globo od 325 eurov do 3.250 eurov se za prekršek iz
prvega odstavka tega člena kaznuje manjši pridelovalec, ki prideluje grozdje,
mošt, vino ali druge proizvode kot fizična oseba.
57.a člen
(izrek globe)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.

Zakon o vinu – ZVin (Uradni list RS, št. 105/06)
vsebuje naslednje prehodne in končne določbe:
»IX. PREHODNE IN KONČNE DOLOČBE
58. člen
(elaborat, trsni izbor in
absolutne lege)
(1) Šteje se, da Elaborat o rajonizaciji in trsnem izboru, ki
ga je pripravil Kmetijski inštitut Slovenije v skladu z Zakonom o vinu in
drugih proizvodih iz grozdja in vina (Uradni list RS, št. 70/97), izpolnjuje
zahteve iz 9. in 10. člena tega zakona in se uporablja do priprave novega
elaborata. 
(2) Ne glede na določbo prvega odstavka 10. člena tega zakona
lahko tiste sorte vinske trte Vitis vinifera, ki so posajene in niso v
trsnem izboru, ostanejo posajene, vendar ne več kakor sedem let od uveljavitve
tega zakona. Vino, pridelano iz takega grozdja, se lahko označi le kot namizno vino,
ki ni deželno vino PGO. 
(3) Ne glede na določbo drugega odstavka 19. člena tega
zakona se grozdje, namenjeno pridelavi vina iz razreda kakovostnih vin pdpo in
deželnih vin PGO, lahko prideluje tudi zunaj absolutnih vinogradniških površin,
vendar le tistih, ki so bile zasajene z vinsko trto pred uveljavitvijo Zakona o
vinu in drugih proizvodih iz grozdja in vina (Uradni list RS, št. 70/97), in
sicer do zaključka rodnosti teh nasadov.
59. člen
(register)
(1) Pridelovalci, ki so ob uveljavitvi tega zakona vpisani v
register pridelovalcev grozdja in vina v skladu z Zakonom o vinu in drugih
proizvodih iz grozdja in vina (Uradni list RS, št. 70/97 in 16/01), se štejejo
za vpisane v register po tem zakonu. 
(2) Postopki za vpis v register, ki ob uveljavitvi tega
zakona tečejo po Zakonu o vinu in drugih proizvodih iz grozdja in vina (Uradni
list RS, št. 70/97 in 16/01), se nadaljujejo po tem zakonu. 
(3) V času do začetka vodenja podatkov iz tretje in četrte
alineje prvega odstavka 15. člena tega zakona v evidenci kmetijskih
gospodarstev v skladu z zakonom, ki ureja kmetijstvo, se ti podatki vodijo v
registru.
60. člen
(pokuševalci)
Pokuševalci za organoleptično oceno vina in mošta, ki so
imenovani na podlagi Zakona o vinu in drugih proizvodih iz grozdja in vina
(Uradni list RS, št. 70/97 in 16/01), se štejejo za pokuševalce iz tega zakona.
61. člen
(pooblaščene organizacije)
(1) Do imenovanja pooblaščenih organizacij opravljajo naloge
iz tretje do pete alineje drugega odstavka 48. člena tega zakona dosedanji
izvajalci: KGZS – Kmetijsko-gozdarski zavod Maribor, Vinarska ulica 14, 2000
Maribor; KGZS – Kmetijsko-gozdarski zavod Nova Gorica, Pri hrastu 18, 5000 Nova
Gorica, in KGZS – Kmetijsko-gozdarski zavod Novo mesto, Šmihelska cesta 14,
8000 Novo mesto.
(2) Do imenovanja pooblaščenih organizacij opravljajo naloge
iz desete alineje drugega odstavka 48. člena tega zakona dosedanji izvajalci:
KGZS – Kmetijsko-gozdarski zavod Maribor, Vinarska ulica 14, 2000 Maribor; KGZS
– Kmetijsko-gozdarski zavod Nova Gorica, Pri hrastu 18, 5000 Nova Gorica; KGZS
– Kmetijsko-gozdarski zavod Novo mesto, Šmihelska cesta 14, 8000 Novo mesto;
Kmetijski inštitut Slovenije, Hacquetova ulica 17, 1000 Ljubljana, in Andreja Brglez,
s. p. – Analiza, Grajska ulica 1, 2250 Ptuj. 
(3) Do imenovanja pooblaščene organizacije opravlja nalogo iz
enajste alineje drugega odstavka 48. člena tega zakona dosedanji izvajalec
Biotehniška fakulteta, Jamnikarjeva ulica 101, 1000 Ljubljana.
62. člen
(vzpostavitev vinarske
inšpekcije)
(1) Do imenovanja vinarskih inšpektorjev opravljajo njihove naloge
po tem zakonu kmetijski inšpektorji. 
(2) Šteje se, da kmetijski inšpektorji izpolnjujejo pogoje za
vinarskega inšpektorja, če so najmanj leto dni pred uveljavitvijo tega zakona
opravljali nadzor v skladu z Zakonom o vinu in drugih proizvodih iz grozdja in
vina (Uradni list RS, št. 70/97 in 16/01), in zanje se določba druge alineje
prvega odstavka 51. člena tega zakona ne uporablja.
63. člen
(rok za izdajo predpisov na
podlagi tega zakona)
Minister izda predpise na podlagi tega zakona najpozneje v
treh letih po njegovi uveljavitvi.
64. člen
(predpisi, ki veljajo do
izdaje novih)
Do uveljavitve izvršilnih predpisov iz tega zakona še naprej
veljajo naslednji predpisi:
-       
Pravilnik o načinu vodenja kletarske evidence in spremnih dokumentih za
prevoz vina in drugih proizvodov iz grozdja in vina (Uradni list RS, št.
51/04),
-       
Pravilnik o pogojih, ki jih mora izpolnjevati grozdje za predelavo v
vino, o dovoljenih tehnoloških postopkih in enoloških sredstvih za pridelavo
vina in o pogojih glede kakovosti vina, mošta in drugih proizvodov v prometu
(Uradni list RS, št. 43/04, 127/04 in 112/05),
-       
Uredba o ureditvi trga z vinskim grozdjem, moštom in vinom (Uradni list
RS, št. 22/04, 27/04, 121/04 in 113/05),
-       
Pravilnik o razdelitvi vinogradniškega območja v Republiki Sloveniji,
absolutnih vinogradniških legah in o dovoljenih ter priporočenih sortah vinske
trte (Uradni list RS, št. 69/03, 31/04 in 117/04),
-       
Pravilnik o seznamu oznak geografskega porekla za vina in druge
proizvode iz grozdja in vina (Uradni list RS, št. 68/02 in 42/03),
-       
Pravilnik o imenovanju pokuševalcev in pooblaščene organizacije za
preizkušanje pokuševalcev in organoleptičnih sposobnosti kmetijskih
inšpektorjev (Uradni list RS, št. 69/01 in 87/01 – popr.),
-       
Navodilo o fizikalno-kemijskih analizah grozdnega mošta in vina (Uradni
list RS, št. 43/01),
-       
Pravilnik o označevanju vina, mošta in drugih proizvodov iz grozdja in
vina ter o njihovi embalaži (Uradni list RS, št. 40/01, 52/03 in 44/05),
-       
Pravilnik o vinu z oznako priznanega tradicionalnega poimenovanja –
teran (Uradni list RS, št. 43/00),
-       
Pravilnik o postopku in načinu ocenjevanja mošta, vina in drugih
proizvodov iz grozdja in vina (Uradni list RS, št. 32/00 in 99/01),
-       
Pravilnik o vinu z oznako priznanega tradicionalnega poimenovanja –
cviček (Uradni list RS, št. 3/00, 96/01 – odločba US, in 66/04),
-       
Pravilnik o kontroli kakovosti grozdja v času trgatve (Uradni list RS,
št. 68/99, 79/00 in 69/01),
-       
Pravilnik o registru pridelovalcev grozdja in vina in katastru vinogradov
(Uradni list RS, št. 44/99, 79/00 in 5/04),
-       
Pravilnik o načinu jemanja vzorcev vina in drugih proizvodov iz grozdja
in vina ter vzorcev enoloških sredstev za analize in o postopku z odvzetimi
predmeti (Uradni list SRS, št. 94/05),
-       
Pravilnik o minimalnih pogojih za promet z neustekleničenim namiznim
vinom z geografskim poreklom in vinskim moštom v gostinskih obratih (Uradni
list SRS, št. 18/77, 1/81, in Uradni list RS, št. 70/97 – ZVDP),
-       
Pravilnik o označevanju vina in drugih proizvodov iz grozdja in vina
(Uradni list SRS, št. 18/77, 24/77 – popr., 10/78 in Uradni list RS, št.
70/97-ZVDP, 3/00 in 40/01).
65. člen
(predpis, ki preneha
veljati)
Z dnem uveljavitve tega zakona preneha veljati Zakon o vinu
in drugih proizvodih iz grozdja in vina (Uradni list RS, št. 70/97 in 16/01).
66. člen
(uveljavitev zakona)
Ta zakon začne veljati petnajsti dan po objavi v Uradnem listu
Republike Slovenije.«.

Zakon o spremembi in dopolnitvi Zakona o vinu
– ZVin-A (Uradni list RS, št. 72/11)
vsebuje naslednjo končno določbo:
»KONČNA DOLOČBA
2. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah določenih
zakonov na področju varne hrane, veterinarstva in varstva rastlin – ZdZPVHVVR
(Uradni list RS, št. 90/12)
vsebuje naslednjo končno določbo:
»49. člen
Ta zakon začne veljati naslednji dan po objavi v Uradnem
listu Republike Slovenije, uporabljati pa se začne 1. januarja 2013. 
Glede vprašanj, ki jih ureja ta zakon, se do začetka njegove
uporabe uporabljajo določbe Zakona o kmetijstvu (Uradni list RS, št. 45/08 in
57/12), Zakona o vinu (Uradni list RS, št. 105/06 in 72/11); Zakona o
živinoreji (Uradni list RS, št. 18/02, 110/02 – ZUreP-1, 110/02 – ZGO-1 in
45/04 – ZdZPKG); Zakona o veterinarstvu (Uradni list RS, št. 33/01, 110/02 –
ZGO-1, 45/04 – ZdZPKG, 62/04 – odločba US in 93/05 – ZVMS); Zakona o
veterinarskih merilih skladnosti (Uradni list RS, št. 93/05); Zakona o krmi
(Uradni list RS, št. 127/06); Zakona o semenskem materialu kmetijskih rastlin
(Uradni list RS, št. 25/05 – uradno prečiščeno besedilo, 41/09 in 32/12);
Zakona o varstvu novih sort rastlin (Uradni list RS, št. 113/06 – uradno
prečiščeno besedilo); Zakona o mineralnih gnojilih (Uradni list RS, št. 29/06);
Zakona o ravnanju z gensko spremenjenimi organizmi (Uradni list RS, št. 23/05 –
uradno prečiščeno besedilo in 21/10).«.

Zakon o spremembah in dopolnitvah Zakona o
vinu – ZVin-B (Uradni list RS, št. 111/13)
vsebuje naslednjo prehodno in končno določbo:
»Prehodna in končna določba
16. člen
Z dnem uveljavitve tega zakona preneha veljati Pravilnik o
minimalnih pogojih za promet z nevstekleničenim namiznim vinom z geografskim
poreklom in vinskim moštom v gostinskih obratih (Uradni list SRS, št. 18/77 in
1/81).
17. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o kmetijstvu
– ZKme-1D (Uradni list RS, št. 27/17)
vsebuje naslednjo končno določbo:
»70. člen
(uveljavitev)
Ta zakon začne veljati petnajsti dan po objavi v Uradnem
listu Republike Slovenije.«.