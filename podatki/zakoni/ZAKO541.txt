I. SPLOŠNE DOLOČBE
1. člen
Ta zakon ureja varstvo kmetijskih zemljišč
in njihovo upravljanje, tako da določa njihovo razvrstitev, rabo in
obdelovanje, njihov promet in zakup, agrarne operacije in skupne pašnike.
Določbe tega zakona se smiselno uporabljajo
tudi za gozdove, če ni z zakonom drugače določeno.
1.a člen
Cilji tega zakona so:
-      
ohranjanje in izboljševanje pridelovalnega
potenciala ter povečevanje obsega kmetijskih zemljišč za pridelavo hrane;
-      
trajnostno ravnanje z rodovitno zemljo;
-      
ohranjanje krajine ter ohranjanje in razvoj
podeželja.
1.b člen
Za doseganje ciljev iz prejšnjega člena
Vlada Republike Slovenije (v nadaljnjem besedilu: vlada) sprejme ukrepe
kmetijske zemljiške politike.
Predmet ukrepov kmetijske zemljiške
politike so kmetijska zemljišča iz drugega odstavka 2. člena tega zakona.
Sredstva za pripravo in izvajanje ukrepov
kmetijske zemljiške politike se zagotavljajo iz:
-      
odškodnine zaradi spremembe namembnosti
kmetijskega zemljišča;
-      
drugih sredstev iz proračuna Republike
Slovenije;
-      
drugih virov.
Ukrepi kmetijske zemljiške politike so
odpravljanje zaraščanja in izvedba agrarnih operacij.
Za izvajanje ukrepov iz prejšnjega odstavka
je pristojna Agencija Republike Slovenije za kmetijske trge in razvoj
podeželja. Za te ukrepe se glede upravičencev do sredstev uporabljajo določbe
zakona, ki ureja kmetijstvo, glede postopka za izvajanje ukrepov pa določbe
navedenega zakona, ki urejajo postopek za izvajanje ukrepov politike razvoja
podeželja.
Ukrepe iz četrtega odstavka tega člena
lahko izvaja tudi Sklad kmetijskih zemljišč in gozdov Republike Slovenije (v
nadaljnjem besedilu: Sklad), poleg teh pa se za ukrep kmetijske zemljiške
politike šteje tudi nakup kmetijskih zemljišč, ki ga izvaja Sklad. Sklad izvaja
te ukrepe v skladu s potrjenim letnim programom dela. Sredstva iz tretjega
odstavka tega člena, ki jih pridobi Sklad za izvajanje ukrepov iz tega
odstavka, sodijo med sredstva, ki jih Sklad pridobiva za svoje delovanje v
skladu z zakonom, ki ureja Sklad kmetijskih zemljišč in gozdov Republike
Slovenije.
1.ba člen
Sredstva, zbrana iz odškodnin zaradi
spremembe namembnosti kmetijskih zemljišč, se lahko namenijo za financiranje
gradnje, sanacije ali posodobitve vodnih zadrževalnikov, ki imajo status vodne
infrastrukture v skladu s predpisi, ki urejajo vode, in so namenjeni tudi za
namakanje kmetijskih zemljišč.
Višina financiranja, medsebojne pravice,
obveznosti in roki se uredijo z medsebojno pogodbo med ministrstvom, pristojnim
za kmetijstvo, in investitorjem del v vodni zadrževalnik iz prejšnjega
odstavka. Delež financiranja del iz prejšnjega odstavka ne sme preseči deleža,
do katerega je prostornina vodnega zadrževalnika namenjena namakanju kmetijskih
zemljišč.
1.c člen
Za pripravo strokovnih podlag iz drugega
odstavka 3.c člena tega zakona, elaborata iz osmega odstavka 3.c člena tega zakona, analiz iz petega in šestega
odstavka 3.e člena tega zakona in za pripravo predlogov za uvedbo agrarnih
operacij ter z agrarnimi operacijami povezanih elaboratov lahko organizacije iz
3.f člena tega zakona, izdelovalci in pripravljavci prostorskih aktov ter
predlagatelji agrarnih operacij pridobivajo podatke iz uradnih zbirk podatkov,
razen osebnih podatkov.
Predlagatelji agrarnih operacij lahko za
pripravo predlogov za uvedbo agrarnih operacij ter z agrarnimi operacijami
povezanih elaboratov poleg podatkov iz prejšnjega odstavka pridobivajo in
nadalje obdelujejo tudi naslednje osebne podatke iz zemljiške knjige: osebno ime, naslov prebivališča in enotno matično številko občana
(v nadaljnjem besedilu: EMŠO) lastnika ali zakupnika.
Za potrebe izdelave elaborata iz osmega odstavka 3.c člena tega zakona in
analiz iz šestega odstavka 3.e člena tega zakona lahko izdelovalci in
pripravljavci prostorskih aktov pridobivajo in uporabljajo podatke o
identifikacijskih številkah kmetijskih gospodarstev v povezavi s pripadajočimi
grafičnimi enotami rabe zemljišč kmetijskih gospodarstev iz registra kmetijskih
gospodarstev, ki se vodi po zakonu, ki ureja kmetijstvo.
Ministrstvo, pristojno za kmetijstvo,
organizacije iz 3.f člena tega zakona, izdelovalci in pripravljavci prostorskih
aktov in predlagatelji agrarnih operacij lahko pridobivajo podatke o kmetijskih
zemljiščih iz uradnih zbirk podatkov brezplačno.
Za namen spremljanja stanja prometa
kmetijskih zemljišč, analiz, statistike in načrtovanja ukrepov kmetijske
zemljiške politike ministrstvo, pristojno za kmetijstvo, pridobiva, uporablja
in obdeluje podatke o kmetijskih in gozdnih zemljiščih, vključno z osebnimi
podatki, iz evidence trga nepremičnin, ki jo upravlja in vodi Geodetska uprava
Republike Slovenije, in sicer:
-      
osebno ime, naslov in enotno matično številko
pogodbene stranke, ki je fizična oseba, ali ime oziroma firmo, sedež in matično
številko pogodbene stranke, ki je pravna oseba, ter državljanstvo ali državo
sedeža ter pravnoorganizacijsko obliko pogodbenih strank;
-      
datum sklenitve pravnega posla;
-      
vrsto pravnega posla;
-      
vrsto nepremičnine;
-      
identifikacijsko oznako parcel;
-      
podatke o nepremičninah, ki so predmet pravnih
poslov;
-      
ceno in
-      
druge podatke, ki vplivajo na ceno.
Ministrstvo, pristojno za kmetijstvo,
statistično obdelane podatke iz prejšnjega odstavka objavi v poročilih o stanju
kmetijstva in kmetijskih zemljišč.
Podatki iz petega odstavka tega člena se
vodijo še deset let, nato se arhivirajo v skladu z zakonom, ki ureja varstvo
dokumentarnega in arhivskega gradiva.
II. RAZVRSTITEV, VARSTVO, RABA IN OBDELOVANJE KMETIJSKIH
ZEMLJIŠČ
2. člen
Kmetijska zemljišča po tem zakonu so
zemljišča, ki so primerna za kmetijsko pridelavo in so kot kmetijska zemljišča
določena v skladu z drugim oziroma tretjim odstavkom tega člena.
Kmetijska zemljišča se s prostorskimi akti
lokalnih skupnosti določijo kot območja kmetijskih zemljišč in se razvrščajo v
območja trajno varovanih kmetijskih zemljišč in območja ostalih kmetijskih
zemljišč.
Za izvajanje 4. in 7. člena tega zakona in
za izvajanje določb, ki se nanašajo na skupne pašnike, se poleg zemljišč iz
prejšnjega odstavka za kmetijska zemljišča štejejo tudi zemljišča, ki so s
prostorskimi akti lokalnih skupnosti določena za nekmetijsko namensko rabo in
so v skladu z zakonom, ki ureja kmetijstvo, glede na evidenco dejanske rabe
kmetijskih in gozdnih zemljišč (v nadaljnjem besedilu: evidenca dejanske rabe
zemljišč) uvrščena med njive in vrtove, travniške površine, trajne nasade in
druge kmetijske površine.
2.a člen
Po krčitvi gozda na zemljišču, za katero je
izdano dovoljenje za krčitev gozda v kmetijske namene do 0,5 ha, lastnik
zemljišča v roku 30 dni po izvedeni krčitvi obvesti Zavod za gozdove Republike
Slovenije o izvedeni krčitvi.
Zavod za gozdove Republike Slovenije na
podlagi obvestila o izvedeni krčitvi izda ugotovitveno odločbo, s katero
ugotovi, da je bil gozd deloma ali v celoti izkrčen.
3. člen
Ministrstvo, pristojno za kmetijstvo, je
nosilec urejanja prostora za področje kmetijskih zemljišč v postopkih
prostorskega načrtovanja v skladu s predpisi, ki urejajo prostorsko
načrtovanje.
Ministrstvo, pristojno za kmetijstvo, je
nosilec urejanja prostora tudi v postopkih prostorskega načrtovanja, v katerih
se spreminjata obseg in podrobnejša namenska raba površin z objekti za
kmetijsko proizvodnjo znotraj območij proizvodnih dejavnosti.
3.a člen
Sklad na zahtevo ministrstva, pristojnega za
kmetijstvo, sodeluje pri opravljanju nalog ministrstva, pristojnega za
kmetijstvo, v postopkih prostorskega načrtovanja.
3.b člen
Ob upoštevanju državnega strateškega
prostorskega akta vlada z uredbo določi območja za kmetijstvo in pridelavo
hrane, ki so strateškega pomena za Republiko Slovenijo zaradi pridelovalnega
potenciala kmetijskih zemljišč, njihovega obsega, zaokroženosti, zagotavljanja
pridelave hrane ali ohranjanja in razvoja podeželja ter ohranjanja krajine.
Območja iz prejšnjega odstavka predstavljajo
potencialna območja trajno varovanih kmetijskih zemljišč.
3.c člen
Predlog območij trajno varovanih kmetijskih
zemljišč se določi glede na obseg in zaokroženost ob upoštevanju naslednjih
pogojev:
-      
boniteta kmetijskih zemljišč v skladu s
predpisi, ki urejajo evidentiranje nepremičnin (v nadaljnjem besedilu: boniteta
kmetijskih zemljišč), je višja od 35,
-      
nagib do 11 odstotkov,
-      
izvedene komasacije, osuševanje ali namakanje,
-      
razpoložljivost vodnih virov, primernih za
namakanje,
-      
obstoj trajnih nasadov ali
-      
lokalne značilnosti kmetijske pridelave in rabe
kmetijskih zemljišč.
Organizacija iz 3.f člena tega zakona za
vsako lokalno skupnost na stroške ministrstva, pristojnega za kmetijstvo,
preveri izpolnjevanje pogojev iz prejšnjega odstavka in pripravi strokovno
podlago s področja kmetijstva (v nadaljnjem besedilu: strokovna podlaga), ki
mora vsebovati ugotovitve o izpolnjevanju pogojev iz prejšnjega odstavka. Na
zahtevo ministrstva, pristojnega za kmetijstvo, mora strokovna podlaga
vsebovati ugotovitve o izpolnjevanju pogojev iz prejšnjega odstavka tudi za
druga zemljišča, potencialno primerna za kmetijsko pridelavo.
V strokovni podlagi organizacija iz 3.f
člena tega zakona na podlagi ugotovitev iz prejšnjega odstavka pripravi predlog
območij:
-      
trajno varovanih kmetijskih zemljišč ob
upoštevanju uredbe iz 3.b člena tega zakona in
-      
ostalih kmetijskih zemljišč.
Ministrstvo, pristojno za kmetijstvo,
naroči izdelavo strokovnih podlag, ko je iz prostorskega informacijskega
sistema v skladu z zakonom, ki ureja prostorsko načrtovanje, razvidno, da je
bil sprejet sklep o začetku postopka priprave prostorskega akta, iz katerega izhaja, da se s prostorskim aktom predlaga sprememba
namenske rabe kmetijskih zemljišč, v skladu z zakonom,
ki ureja prostorsko načrtovanje.
Organizacija iz 3.f člena tega zakona
izdela strokovno podlago iz tega člena v roku največ treh mesecev od prejema naročila.
Ministrstvo, pristojno za kmetijstvo, na
svoji spletni strani objavi predloge območij iz tretjega odstavka tega člena.
Lokalna skupnost mora pri pripravi osnutka
prostorskega akta upoštevati podatke iz strokovne podlage in ob upoštevanju
načel zakona, ki ureja prostorsko načrtovanje, načrtovati najprej na zemljiščih
nekmetijske namenske rabe. Če to ni mogoče, pa je treba, ob upoštevanju predloga
območij trajno varovanih in ostalih kmetijskih zemljišč, najprej načrtovati na
območju predloga ostalih kmetijskih zemljišč ter šele nato na območju predloga
trajno varovanih kmetijskih zemljišč, pri tem pa se na teh območjih najprej
načrtuje na kmetijskih zemljiščih nižjih bonitet.
Lokalna skupnost mora osnutku prostorskega
akta priložiti elaborat posegov na kmetijska zemljišča, iz katerega je
razvidno, da so načrtovani posegi v prostor v skladu s prejšnjim odstavkom.
V prostorskem aktu lokalne skupnosti se
določijo območja trajno varovanih in ostalih kmetijskih zemljišč.
Minister, pristojen za kmetijstvo, določi
podrobnejšo vsebino strokovnih podlag iz drugega odstavka tega člena.
Minister, pristojen za kmetijstvo, v
soglasju z ministrom, pristojnim za prostor, določi podrobnejšo vsebino
elaborata iz osmega odstavka
tega člena.
Minister, pristojen za kmetijstvo, določi
podrobnejše pogoje iz prvega odstavka tega člena.
3.č člen
Lokalna skupnost lahko v prostorskem aktu
lokalne skupnosti na območjih kmetijskih zemljišč dopusti gradnjo naslednjih objektov
ali posegov v prostor:
a)    
agrarne operacije, razen osuševanja;
b)    
rekonstrukcije občinskih in državnih cest v
skladu z zakonom, ki ureja ceste, in železniške proge v skladu z zakonom, ki
ureja železnice. Dopustni so tudi objekti, ki jih pogojuje načrtovana
rekonstrukcija ceste ali železnice (npr. nadkrita čakalnica na postajališču,
kolesarske površine in površine za pešce, oporni in podporni zidovi, nadhodi,
podhodi, prepusti, protihrupne ograje, cestni silos, urbana oprema), ter
objekti gospodarske javne infrastrukture, ki jih je na območju ceste ali
železnice treba zgraditi ali prestaviti zaradi rekonstrukcije ceste ali
železnice;
c)    
začasne ureditve za potrebe obrambe in varstva
pred naravnimi in drugimi nesrečami v skladu s predpisom, ki ureja vrste
začasnih ureditev za potrebe obrambe in varstva pred naravnimi in drugimi
nesrečami;
č)    dostop do objekta, skladnega s prostorskim aktom, če gre za objekt,
ki:
- 
ga je dopustno graditi na kmetijskih
zemljiščih,
- 
ga je dopustno graditi na površinah posamične
poselitve,
- 
ga je dopustno graditi na vodnih in priobalnih
zemljiščih;
d)    
raziskovanje podzemnih voda, mineralnih surovin
in geotermičnega energetskega vira;
e)    
začasne objekte in začasne posege, in sicer za
čas dogodka oziroma v času sezone:
- 
oder z nadstreškom, sestavljen iz montažnih
elementov,
- 
cirkus, če so šotor in drugi objekti montažni,
- 
začasna tribuna za gledalce na prostem,
- 
za izvajanje zimskih športnih aktivnosti (npr.
objekt na smučišču, ki se uporablja za obratovanje smučišča, prostor za nadzor
obratovanja smučišč in priročno skladišče za vzdrževanje žičniških naprav,
prostor za reševanje, razsvetljavo smučišča, naprave za zasneževanje smučišča,
montažne vlečnice z nizko vodeno vrvjo);
f)     
označevalne in usmeritvene table učnih poti,
obrazložitvene table projektov, če se nanašajo na projekte, financirane iz
javnih sredstev, usmeritvene table za potrebe kmetij in kmetijskih dogodkov;
g)    
površine do vključno:
- 
150 m2 za začasno skladiščenje
kmetijskih pridelkov, če gre za površino za začasno skladiščenje kmetijskih
pridelkov neposredno na tleh, za obdobje, ki ni daljše od dvanajst mesecev in
pri njem ne nastajajo izcedne vode,
- 
50 m2 za predelavo rastlinskih
odpadkov, ki nastajajo v kmetijstvu, če njihova predelava v kompost poteka na
kraju njihovega nastanka in se iz njih nastali kompost uporabi na kmetijskih
zemljiščih tega kmetijskega gospodarstva ter gre za eno površino na tem
kmetijskem gospodarstvu;
h)    
površine za predelavo rastlinskih odpadkov, ki
nastajajo v kmetijstvu, če njihova predelava v kompost poteka na kraju
njihovega nastanka in se iz njih nastali kompost uporabi na kmetijskih
zemljiščih tega kmetijskega gospodarstva ter gre za površino, večjo od
50 m2, vendar ne večjo od 150 m2. Na kmetijskem
gospodarstvu so lahko največ tri take površine, ki morajo biti utrjene in za
tekočine neprepustne. Na kmetijah, ki imajo površino pod hmeljem večjo od 15
ha, pa se število površin za kompostiranje poveča sorazmerno glede na površino
kmetije pod hmeljem. Zagotovljena morata biti zajem izcedne in padavinske vode
iz teh površin ter njihova ponovna uporaba v procesu kompostiranja, kot je to
določeno za tekoča organska gnojila v skladu s predpisom, ki ureja varstvo voda
pred onesnaževanjem z nitrati iz kmetijskih virov;
i)      
objekte, ki so po predpisih o določitvi
klasifikacije vrst objektov CC-SI glede na namen uporabe objektov uvrščeni v
skupine:
- 
stavbe za rastlinsko pridelavo tlorisne
površine do vključno 150 m2,
- 
stavbe za rejo živali, in sicer le čebelnjak
kot lesen enoetažni pritlični objekt na točkovnih temeljih, namenjen gojenju
čebel, tlorisne površine do vključno 40 m2, staja kot lesen
enoetažni pritlični objekt na točkovnih temeljih, namenjen zavetju rejnih
živali na paši, tlorisne površine do vključno 100 m2, ter
pastirski stan tlorisne površine do vključno 100 m2,
- 
stavbe za skladiščenje pridelka, razen kleti,
vinske kleti in zidanice, tlorisne površine do vključno 150 m2,
- 
druge nestanovanjske kmetijske stavbe tlorisne
površine do vključno 150 m2,
- 
rezervoarji, silosi in skladiščne stavbe, in
sicer le skladiščne stavbe za skladiščenje lesnih goriv tlorisne površine do
vključno 150 m2,
- 
daljinski cevovodi, daljinska (hrbtenična)
komunikacijska omrežja in daljinski (prenosni) elektroenergetski vodi s
pripadajočimi objekti in priključki nanje,
- 
lokalni cevovodi, lokalni (distribucijski)
elektroenergetski vodi in lokalna (dostopovna) komunikacijska omrežja s
pripadajočimi objekti in priključki nanje, razen toplarne in kotlovnice,
- 
kulturna dediščina, ki se ne uporablja za druge
namene, in sicer le spominska obeležja, skupaj s funkcionalnim zemljiščem,
površine do vključno 10 m2,
- 
stavbe za opravljanje verskih obredov tlorisne
površine do vključno 10 m2,
- 
pristanišča in plovbne poti, in sicer le
vstopno-izstopna mesta oziroma privezni pomoli površine do vključno 30 m2,
- 
jezovi, vodne pregrade in drugi vodni objekti,
in sicer le zadrževalniki za akumulacijo vode za namakanje kmetijskih zemljišč
ter vkopani zadrževalniki in podobni objekti za akumulacijo vode, namenjeni
namakanju kmetijskih zemljišč in drugi kmetijski rabi,
- 
drugi gradbeni inženirski objekti za šport,
rekreacijo in prosti čas, in sicer le opazovalnica kot netemeljena lesena
konstrukcija do 10 m2 (npr. ptičja opazovalnica),
- 
drugi kmetijski gradbeni inženirski objekti,
razen ribogojnice, in sicer koritasti silos, gnojišča, napajalna korita,
krmišča in hlevski izpusti, zbiralnik gnojnice in gnojevke prostornine do
vključno 1.000 m3, če so ti zgrajeni v skladu s predpisi, ki
urejajo varstvo voda pred onesnaževanjem z nitrati iz kmetijskih virov, ter
visoke preže kot opazovalnica kot netemeljena lesena konstrukcija do 10 m2
(npr. lovska preža),
- 
elektrarne in drugi energetski objekti, in
sicer le mala vetrna elektrarna do nazivne moči 1 MW, če gre za kmetijsko
zemljišče z boniteto manj kot 35 točk,
- 
merilna mesta za opazovanje naravnih pojavov, naravnih
virov in stanja okolja;
j)      
objekte, namenjeni zagotavljanju navigacijskih
služb zračnega prometa, površine do največ 40 m2;
k)    
objekte za varnost plovbe v skladu s predpisi,
ki urejajo pomorstvo, in v skladu s predpisi, ki urejajo varnost plovbe po
celinskih vodah.
Lokalna skupnost lahko v prostorskem aktu
lokalne skupnosti za gradnjo objektov iz točk g) in h) prejšnjega odstavka ter
prve, druge, tretje, četrte, pete in trinajste alinee točke i) prejšnjega
odstavka, ki so v skladu s predpisom, ki ureja razvrščanje objektov, nezahtevni
objekti, predpiše strožje pogoje, kot so določeni v prvem odstavku 3.ča člena
tega zakona glede zahtevanih površin kmetijskih zemljišč, ki jih mora
izpolnjevati investitor, da lahko gradi na kmetijskem zemljišču.
Poleg pogojev iz prejšnjega odstavka lahko
lokalna skupnost v prostorskem aktu lokalne skupnosti za gradnjo objektov ali
posegov v prostor iz prvega odstavka tega člena, razen začasnih ureditev za
potrebe obrambe in varstva pred naravnimi in drugimi nesrečami, predpiše
dodatne prostorske izvedbene pogoje glede gradnje objektov ali posegov v
prostor in pogoje, ki jih mora za gradnjo na kmetijskem zemljišču izpolnjevati
investitor.
Na območjih trajno varovanih kmetijskih
zemljišč ni dopustno vzpostavljati območij za omilitvene in izravnalne ukrepe v
skladu z zakonom, ki ureja ohranjanje narave.
Ne glede na prejšnji odstavek se na območju
trajno varovanih kmetijskih zemljišč lahko izjemoma vzpostavljajo območja za
omilitvene in izravnalne ukrepe v skladu z zakonom, ki ureja ohranjanje narave,
ki so povezani z obstoječimi ali načrtovanimi prostorskimi ureditvami državnega
pomena s področja cestne in železniške infrastrukture iz prvega ali drugega
odstavka 3.e člena tega zakona, ali za potrebe izvedbe agromelioracij na
komasacijskih območjih, če jih ni mogoče umestiti na druga zemljišča.
Objekti iz točk g) in h) prvega odstavka
tega člena ter prve, druge, tretje, četrte, pete in trinajste alinee točke i)
prvega odstavka tega člena se lahko uporabljajo le v kmetijske namene.
Minister, pristojen za kmetijstvo, v
soglasju z ministrom, pristojnim za obrambo, podrobneje določi vrste začasnih
ureditev za potrebe obrambe in varstva pred naravnimi in drugimi nesrečami iz
točke c) prvega odstavka tega člena.
3.ča člen
Investitor mora za gradnjo objektov na
kmetijskem zemljišču iz točk g) in h) prvega odstavka prejšnjega člena ter iz
druge, tretje, četrte, pete in trinajste alinee iz točke i) prvega odstavka
prejšnjega člena, ki so po predpisu, ki ureja razvrščanje objektov, nezahtevni
objekti, poleg izpolnjevanja pogojev iz zakona, ki ureja graditev objektov,
imeti v lasti oziroma zakupu:
a)    
najmanj 1 ha zemljišč, ki so glede na evidenco
dejanske rabe zemljišč uvrščena med njive in vrtove, travniške površine, trajne
nasade in druge kmetijske površine, ali
b)    
najmanj 5.000 m2 zemljišč, ki
so glede na evidenco dejanske rabe zemljišč uvrščena med trajne nasade.
Investitor gradnje pastirskega stanu, ki je
po predpisu, ki ureja razvrščanje objektov, nezahtevni objekt, je lahko agrarna
skupnost, pašna skupnost ali nosilec kmetijskega gospodarstva, ki ima v lasti
ali zakupu najmanj 50 ha kmetijskih zemljišč, na katerih ima v registru
kmetijskih gospodarstev prijavljene grafične enote rabe zemljišča kmetijskega
gospodarstva travinje z razpršenimi neupravičenimi značilnostmi.
3.čb člen
Na območju kmetijskih zemljišč je dopustno
postaviti pomožno kmetijsko-gozdarsko opremo (npr. brajda, klopotec, žična
opora, opora za mrežo proti toči, opora za mrežo proti ptičem, obora, ograja za
pašo živine, ograja in opora za trajne nasade, ograja za zaščito kmetijskih
pridelkov, zaščitna mreža, premični tunel, premični objekti za rejo živali v
leseni izvedbi, premična zavetišča za rejne živali na prostem, rastlinjaki, ki
so kot celota dani na trg kot proizvod, ki izpolnjuje zahteve iz predpisov, ki
urejajo splošno varnost proizvodov, ter je način pridelave neposredno vezan na
kmetijsko zemljišče).
Pomožna kmetijsko-gozdarska oprema iz tega
člena se lahko uporablja le v kmetijske namene.
3.d člen
Območja trajno varovanih kmetijskih
zemljišč se ne smejo spreminjati najmanj deset let od uveljavitve prostorskega
akta lokalne skupnosti, s katerim so bila ta območja določena.
Ne glede na prejšnji odstavek se lahko na
območju trajno varovanih kmetijskih zemljišč v prostorskih aktih lokalnih
skupnosti s spremembo kmetijske namenske rabe pred iztekom roka iz prejšnjega
odstavka načrtujejo:
-      
objekti cestne infrastrukture lokalnega pomena,
nujno potrebni zaradi navezave na cestno infrastrukturo iz prvega ali drugega odstavka
3.e člena tega zakona,
-      
preselitve kmetijskih gospodarstev delno ali v
celoti, ki so povezane z načrtovanjem cestne infrastrukture iz prvega ali
drugega odstavka 3.e člena tega zakona, in
-      
objekti vodne infrastrukture in vodne ureditve,
nujno potrebne zaradi varstva pred škodljivim delovanjem voda, in objekti vodne
infrastrukture in vodne ureditve lokalnega pomena, nujno potrebne zaradi
prostorskih ureditev državnega pomena iz prvega ali drugega odstavka 3.e člena
tega zakona.
Lokalna skupnost mora ureditve iz
prejšnjega odstavka načrtovati najprej na zemljiščih nekmetijske namenske rabe.
Če to ni mogoče, jih je treba najprej načrtovati na območju ostalih kmetijskih
zemljišč ter šele nato na območju trajno varovanih kmetijskih zemljišč, pri tem
pa se na teh območjih najprej načrtuje na kmetijskih zemljiščih nižjih bonitet.
Območja ostalih kmetijskih zemljišč se
lahko spreminjajo v postopku prostorskega načrtovanja lokalnih skupnosti tudi
pred iztekom roka iz prvega odstavka tega člena. Pri tem se morajo upoštevati
načela zakona, ki ureja prostorsko načrtovanje, in načrtovati najprej na
zemljiščih nekmetijske namenske rabe. Če to ni mogoče, pa je treba najprej
načrtovati na območju ostalih kmetijskih zemljišč nižjih bonitet.
Lokalna skupnost mora osnutku prostorskega
akta iz tega člena priložiti elaborat posegov na kmetijska zemljišča, iz
katerega je razvidno, da se načrtujejo posegi v prostor v skladu s tretjim
odstavkom tega člena ali prejšnjim odstavkom.
Po izteku roka iz prvega odstavka tega
člena se lahko sprememba območij trajno varovanih kmetijskih zemljišč in
območij ostalih kmetijskih zemljišč izvede po postopku iz 3.c člena tega
zakona, pri čemer organizacija iz 3.f člena tega zakona preveri podatke iz
strokovne podlage.
Minister, pristojen za kmetijstvo, v
soglasju z ministrom, pristojnim za prostor, določi podrobnejšo vsebino
elaborata iz petega odstavka tega člena.
3.e člen
Ne glede na določbe prvega odstavka
prejšnjega člena se lahko na območjih trajno varovanih kmetijskih zemljišč pred
iztekom roka iz prvega odstavka prejšnjega člena načrtujejo širitve območij
obstoječih prostorskih ureditev državnega pomena.
Ne glede na določbe prvega odstavka
prejšnjega člena se lahko na območjih trajno varovanih kmetijskih zemljišč pred
iztekom roka iz prvega odstavka prejšnjega člena načrtujejo nove prostorske
ureditve državnega pomena s področij:
a)    
cestne infrastrukture;
b)    
železniške infrastrukture;
c)    
energetske infrastrukture za oskrbo z
električno energijo, in sicer:
-    
hidroelektrarne, vrtine za pridobivanje
geotermalne energije, elektroenergetske vode, plinovode, vročevode in naftovode
ter priključke nanje;
-    
vetrne elektrarne na kmetijskih zemljiščih z
boniteto kmetijskih zemljišč do vključno 40;
č)    vodne infrastrukture in vodne ureditve;
d)    
obrambe in varstva pred naravnimi in drugimi
nesrečami;
e)    
zračnega prometa, in sicer radionavigacijske
naprave za zračni promet.
Prostorske ureditve državnega pomena iz
prvega in drugega odstavka tega člena se umeščajo najprej na zemljišča nekmetijske
namenske rabe. Če to ni mogoče, se ob upoštevanju območij trajno varovanih in
ostalih kmetijskih zemljišč prostorske ureditve državnega pomena umeščajo
najprej na območja ostalih kmetijskih zemljišč ter šele nato na območja trajno
varovanih kmetijskih zemljiščih, pri tem pa se na teh območjih najprej načrtuje
na kmetijskih zemljiščih nižjih bonitet. Hkrati je treba v čim večji meri
upoštevati obstoječa omrežja prometne in gospodarske javne infrastrukture ter
načrtovati racionalno in tako, da se v čim večji meri ohranjajo kmetijska zemljišča
in njihova zaokroženost.
Pobudnik v skladu z zakonom, ki ureja
umeščanje prostorskih ureditev državnega pomena v prostor (v nadaljnjem
besedilu: pobudnik), mora pri pripravi pobude za pripravo državnega prostorskega
načrta upoštevati območja trajno varovanih in ostalih kmetijskih zemljišč za
tiste lokalne skupnosti, katerih območje naj bi bilo zajeto v območje načrta.
Če se prostorska ureditev državnega pomena
načrtuje na območjih trajno varovanih in ostalih kmetijskih zemljišč,
izdelovalec prostorskega akta za pripravo študije variant, ki jo določajo
predpisi s področja umeščanja prostorskih ureditev državnega pomena v prostor,
izdela analizo posegov na kmetijska zemljišča, ki vsebuje:
-      
obseg posega posamezne variante glede na
boniteto kmetijskih zemljišč;
-      
obseg posega posamezne variante na območje
izvedenih agrarnih operacij;
-      
način poseganja na zaokrožena območja
kmetijskih zemljišč.
V fazi izdelave osnutka državnega
prostorskega načrta se za izbrano varianto izdela analiza posegov na kmetijska
zemljišča, ki vsebuje obseg posega prostorskih ureditev na grafične enote rabe
zemljišč kmetijskih gospodarstev za posamezna kmetijska gospodarstva v skladu z
zakonom, ki ureja kmetijstvo.
3.ea člen
Lokalna skupnost lahko, če to ni v
nasprotju s strateškimi usmeritvami prostorskega razvoja lokalne skupnosti, z
občinskim podrobnim prostorskim načrtom v skladu z zakonom, ki ureja prostorsko
načrtovanje (v nadaljnjem besedilu: OPPN), na kmetijskih zemljiščih brez
spremembe namenske rabe načrtuje naslednje kmetijske objekte, ki so neposredno
namenjeni kmetijski dejavnosti:
a)    
stavbe za rastlinsko pridelavo, če je način
pridelave neposredno vezan na kmetijsko zemljišče;
b)    
stavbe za rejo živali (perutninske farme,
hlevi, svinjaki, staje, kobilarne in podobne stavbe za rejo živali), vključno z
objekti za skladiščenje gnoja in gnojevke, razen objektov, za katere je treba
izvesti presojo vplivov na okolje po predpisu, ki ureja vrste posegov v okolje,
za katere je treba izvesti presojo vplivov na okolje;
c)    
stavbe za spravilo pridelka (kmetijski silosi,
kašče, kleti, seniki, skednji, kozolci, koruznjaki in podobne stavbe za
spravilo pridelka, razen vinskih kleti in zidanic) in stavbe za predelavo
lastnih kmetijskih pridelkov (sirarne, sušilnice sadja ipd.);
č)    druge nestanovanjske kmetijske stavbe (stavbe za shranjevanje
kmetijskih strojev, orodja in mehanizacije).
Objekti iz tega člena se najprej načrtujejo
v bližini obstoječe lokacije kmetijskega gospodarstva oziroma zadruge,
registrirane za dejavnost kmetijstva, če pa to ni mogoče, pa se jih prednostno
načrtujejo na kmetijskih zemljiščih nižjih bonitet.
Za načrtovanje objektov po tem členu mora
lokalna skupnost osnutku OPPN priložiti elaborat, iz katerega je razvidno, da
se objekti iz tega člena načrtujejo v skladu s prejšnjim odstavkom.
V postopek priprave OPPN iz tega člena so
lahko vključene le pobude subjektov, ki izpolnjujejo naslednje pogoje:
a)    
v primeru kmetije po zakonu, ki ureja
kmetijstvo, mora biti nosilec te kmetije obvezno ali
prostovoljno pokojninsko in invalidsko zavarovan kot kmet v skladu z zakonom,
ki ureja pokojninsko in invalidsko zavarovanje;
b)    
v primeru kmetijskega gospodarstva po zakonu,
ki ureja kmetijstvo, organiziranega kot samostojni podjetnik ali pravna oseba,
mora to kmetijsko gospodarstvo v letu pred vložitvijo pobude iz petega odstavka
tega člena z opravljanjem kmetijske dejavnosti doseči najmanj 60 odstotkov
svojega letnega prihodka, pri čemer mora biti ta prihodek večji od 30.000
eurov;
c)    
v primeru zadruge, registrirane za dejavnost
kmetijstva, mora zadruga v letu pred vložitvijo vloge iz petega odstavka tega
člena z opravljanjem kmetijske dejavnosti doseči najmanj 50.000 eurov svojega
letnega prihodka;
č)    v primeru agrarne skupnosti, registrirane v skladu z Zakonom o
agrarnih skupnostih (Uradni list RS, št. 74/15), mora agrarna skupnost
imeti v lasti najmanj 20 ha kmetijskih zemljišč.
Pobuda iz prejšnjega odstavka se vloži na
lokalno skupnost.
Ne glede na določbe zakona, ki ureja
prostorsko načrtovanje, lokalna skupnost s sklepom o začetku priprave OPPN
ugotovi tudi izpolnjevanje pogojev iz točke a), točke b), točke c) oziroma iz
točke č) četrtega odstavka tega člena.
Če se objekti po tem členu načrtujejo na
kmetijskem zemljišču v lasti Republike Slovenije, mora z načrtovanimi objekti
soglašati upravljavec kmetijskega zemljišča, ki je v lasti Republike Slovenije.
Za potrebe odmere komunalnega prispevka se
zemljišča v območju OPPN iz tega člena štejejo za stavbna zemljišča.
Ne glede na prvi odstavek tega člena se z
OPPN lahko načrtuje preselitev kmetijskih gospodarstev v celoti, pri čemer se
sme ne glede na zakon, ki ureja graditev objektov, dovoljenje za gradnjo
stanovanjskega objekta izdati šele po pridobitvi uporabnega dovoljenja za
kmetijske objekte iz prvega odstavka tega člena.
Kmetijski objekti iz prvega odstavka tega
člena se lahko uporabljajo le v kmetijske namene.
Ne glede na zakon, ki ureja prostorsko
načrtovanje, se prostorski akt lokalne skupnosti, ki določa namensko rabo
prostora, z uveljavitvijo OPPN iz tega člena nadomešča z OPPN v delu, ki ga
določa OPPN. Lokalna skupnost ob prvi spremembi prostorskega akta lokalne
skupnosti spremembe, ki so nastale z uveljavitvijo OPPN, vnese v prostorski akt
lokalne skupnosti po postopku, kot to določa zakon, ki ureja prostorsko načrtovanje.
3.eb člen
Če lokalna skupnost načrtuje spremembo
namenske rabe kmetijskih zemljišč v stavbna zemljišča in območja mineralnih
surovin na območju lokalne skupnosti oziroma posameznega naselja, kjer proste
površine, primerne za zgostitve, prenovo ali spremembo rabe, še niso
izkoriščene, se sprememba namenske rabe kmetijskega zemljišča lahko dopusti kot
prerazporeditev namenske rabe stavbnih zemljišč v kmetijska zemljišča ob
izpolnjevanju pogoja primerljive površine in kakovosti kmetijskih zemljišč, na
katerih se načrtuje sprememba namenske rabe.
Ne glede na prejšnji odstavek se lahko
izjemoma dopusti sprememba namenske rabe kmetijskih zemljišč, če se:
a)    
vzpostavijo nadomestna kmetijska zemljišča, ki
bodo po površini in kakovosti primerljiva s kmetijskimi zemljišči, na katerih
se načrtuje sprememba namenske rabe, in se ta zemljišča trenutno ne morejo
uporabljati za kmetijske namene, oziroma
b)    
izboljša pridelovalni potencial obstoječih
kmetijskih zemljišč na način, da se z dvigom pridelovalnega potenciala
obstoječih kmetijskih zemljišč nadomesti izguba pridelovalnega potenciala na
kmetijskih zemljiščih, na katerih se načrtuje sprememba namenske rabe, ob upoštevanju
naslednjih pogojev:
- 
boniteta kmetijskega zemljišča ne sme presegati
50 točk in
- 
boniteta kmetijskega zemljišča se mora
izboljšati za najmanj 20 točk.
Ne glede na prvi in drugi odstavek tega
člena ukrepov ni treba izvesti, če gre za spremembo namenske rabe kmetijskega
zemljišča, v naslednjih primerih:
-      
za določitev stavbnega zemljišča legalno zgrajenega
objekta;
-      
za površino z nestanovanjskimi kmetijskimi
stavbami in drugimi kmetijskimi gradbenimi inženirskimi objekt;
-      
za potrebe širitve ali preselitve kmetijskega
gospodarstva, ki izkazuje razvojni potencial, ali
-      
za določitev stavbnega zemljišča za objekte s
področja zaščite in reševanja.
Za primernost oziroma izvedljivost ukrepov
iz drugega odstavka tega člena agronom, ki ima pridobljeno pooblastilo za
bonitiranje v skladu s predpisi, ki urejajo bonitiranje zemljišč, izdela
elaborat, iz katerega mora biti razvidno:
-      
lokacija zemljišč (parcelne številke in
katastrske občine), na katerih se bo izvedel posamezni ukrep iz drugega
odstavka tega člena;
-      
površina zemljišč, ki je predmet izvedbe
ukrepov iz drugega odstavka tega člena;
-      
pogoji, ki jih je treba upoštevati pri izvedbi
posameznega ukrepa iz drugega odstavka tega člena;
-      
način izvedbe ukrepov iz drugega odstavka tega
člena in
-      
soglasja lastnikov zemljišč, na katerih se bodo
izvajali ukrepi iz drugega odstavka tega člena; ta soglasja veljajo do
zaključka izvedbe ukrepov iz drugega odstavka tega člena oziroma največ deset
let od sprejema prostorskega akta lokalne skupnosti.
Elaborat iz prejšnjega odstavka mora biti
izdelan najpozneje do oddaje vloge za pridobitev mnenja na predlog prostorskega
akta lokalne skupnosti.
Pogoj za pridobitev gradbenega dovoljenja
za investicijo, za katero so predvideni ukrepi iz drugega odstavka tega člena,
je soglasje ministrstva, pristojnega za kmetijstvo. Za pridobitev soglasja mora
investitor na ministrstvo, pristojno za kmetijstvo, posredovati elaborat
ravnanja z rodovitnim delom tal, ki ga pripravi agronom, ki ima pridobljeno
pooblastilo za bonitiranje v skladu s predpisi, ki urejajo bonitiranje
zemljišč. Iz elaborata mora biti razvidno, na katerih zemljiščih se bodo izvedli
ukrepi iz drugega odstavka tega člena in za katera zemljišča se ne bo plačalo
odškodnine zaradi spremembe namembnosti kmetijskih zemljišč iz 3.g člena tega
zakona. Elaborat je sestavni del soglasja ministrstva, pristojnega za
kmetijstvo.
Ministrstvo, pristojno za kmetijstvo, pri
pristojnih organih preveri skladnost soglasij lastnikov zemljišč iz pete alinee
četrtega odstavka tega člena z lastniškim stanjem v zemljiški knjigi.
Pogoj za pridobitev uporabnega dovoljenja
za investicijo, za katero so predvideni ukrepi iz drugega odstavka tega člena,
je izjava agronoma, ki ima pridobljeno pooblastilo za bonitiranje v skladu s
predpisi, ki urejajo bonitiranje zemljišč, o ustreznosti izvedenih del ukrepov
iz drugega odstavka tega člena. Po potrditvi agronoma, ki ima pridobljeno
pooblastilo za bonitiranje v skladu s predpisi, ki urejajo bonitiranje
zemljišč, mora investitor izdelati elaborat spremembe bonitete zemljišč v
skladu z zakonom, ki ureja kataster nepremičnin.
Ukrepi iz tega člena se določijo v
prostorskih izvedbenih pogojih prostorskega akta lokalne skupnosti.
3.ec člen
Prostorska ureditev državnega pomena, ki se
načrtuje na kmetijskih zemljiščih in s katero bodo kmetijska zemljišča trajno
izgubljena, se na kmetijskih zemljiščih lahko dopusti, če se izboljša pridelovalni
potencial obstoječih kmetijskih zemljišč na način, da se z dvigom
pridelovalnega potenciala obstoječih kmetijskih zemljišč nadomesti izguba
pridelovalnega potenciala na kmetijskih zemljiščih, kjer se načrtuje prostorska
ureditev državnega pomena, ob upoštevanju naslednjih pogojev:
-      
boniteta obstoječega kmetijskega zemljišča ne
sme presegati 50 točk in
-      
boniteta obstoječega kmetijskega zemljišča se
mora izboljšati za najmanj 20 točk.
Če na območju lokalnih skupnosti, kjer je
načrtovana prostorska ureditev državnega pomena, ni mogoče v celoti izpolniti
pogoja iz prejšnjega odstavka, se prostorska ureditev državnega pomena na
kmetijskih zemljiščih lahko dopusti, če se odškodnina zaradi spremembe
namembnosti kmetijskega zemljišča odmeri v dvakratni vrednosti predpisane
odškodnine iz 3.g člena tega zakona, in sicer za tisti del kmetijskih zemljišč,
za katera ni mogoče izpolniti pogoja iz prejšnjega odstavka.
Za najustreznejšo varianto prostorske
ureditve državnega pomena, izbrano v skladu s predpisi, ki urejajo urejanje
prostora, agronom, ki ima pridobljeno pooblastilo za bonitiranje v skladu s
predpisi, ki urejajo bonitiranje zemljišč, v postopku priprave prostorskega
izvedbenega akta izdela strokovno podlago, iz katere mora biti razvidno:
-      
analiza obstoječega stanja kmetijskih zemljišč,
na katerih se načrtuje prostorska ureditev državnega pomena, ki zajema obseg
trajne izgube kmetijskih zemljišč in boniteto teh zemljišč,
-      
analiza obstoječega stanja kmetijskih zemljišč
v tistih lokalnih skupnostih, kjer je načrtovana prostorska ureditev državnega
pomena, ki zajema najmanj obseg in boniteto zemljišč, naklon, dejansko rabo in
morebitne druge dejavnike, pomembne za izboljšanje proizvodnega potenciala
kmetijskih zemljišč;
-      
ocena razpoložljive količine rodovitne zemlje,
ki ne bo porabljena za ureditev okolice načrtovane prostorske ureditve
državnega pomena;
-      
nabor potencialnih kmetijskih zemljišč, na
katerih je mogoče izboljšati proizvodni potencial v skladu s prvim odstavkom
tega člena;
-      
ocena površine trajne izgube kmetijskih
zemljišč, za katera ne bo mogoče izvesti ukrepa iz prvega odstavka tega člena
in za katera se bo odmerila odškodnina iz drugega odstavka tega člena;
-      
morebitni drugi pogoji, ki jih je treba
upoštevati pri izvedbi posameznega ukrepa.
Strokovna podlaga iz prejšnjega odstavka je
spremljajoče gradivo prostorskega izvedbenega akta.
Pogoj za pridobitev gradbenega dovoljenja
za prostorsko ureditev državnega pomena, za katero je predviden ukrep iz prvega
odstavka tega člena, je soglasje ministrstva, pristojnega za kmetijstvo. Za
pridobitev soglasja mora investitor na ministrstvo, pristojno za kmetijstvo,
posredovati elaborat izgube kmetijskih zemljišč, ki ga pripravi agronom, ki ima
pridobljeno pooblastilo za bonitiranje v skladu s predpisi, ki urejajo bonitiranje
zemljišč, in vsebuje:
-      
oceno razpoložljive količine rodovitne zemlje,
ki ne bo porabljena za ureditev okolice načrtovane prostorske ureditve
državnega pomena;
-      
lokacijo zemljišč (parcelne številke in
katastrske občine), na katerih se bo izvedel ukrep iz prvega odstavka tega
člena;
-      
površino zemljišč, ki je predmet izvedbe ukrepa
iz prvega odstavka tega člena;
-      
soglasja lastnikov zemljišč, na katerih se bo
izvajal ukrep iz prvega odstavka tega člena; soglasja veljajo do zaključka
izvedbe ukrepa izboljšanja proizvodnega potenciala kmetijskih zemljišč oziroma
največ deset let od pravnomočnosti gradbenega dovoljenja za prostorsko ureditev
državnega pomena;
-      
pogoje, ki jih je treba upoštevati pri izvedbi
posameznega ukrepa;
-      
način izvedbe ukrepa ter
-      
površino in lokacijo (parcelne številke in
katastrske občine) zemljišč, za katero ne bo mogoče izvesti ukrepa iz prvega
odstavka tega člena in za katero se bo odškodnina zaradi spremembe namembnosti
kmetijskega zemljišča odmerila v dvakratni vrednosti predpisane odškodnine iz
3.g člena tega zakona.
Iz soglasja ministrstva, pristojnega za
kmetijstvo, mora biti razvidno, za katera zemljišča se bo izvedel ukrep iz
prvega odstavka tega člena, ter za katera zemljišča se odmeri odškodnina zaradi
spremembe namembnosti kmetijskega zemljišča v dvakratni vrednosti predpisane
odškodnine iz 3.g člena tega zakona. Sestavni del soglasja ministrstva,
pristojnega za kmetijstvo, je elaborat iz prejšnjega odstavka.
Ministrstvo, pristojno za kmetijstvo, pri
pristojnih organih preveri skladnost soglasij lastnikov zemljišč iz četrte
alinee petega odstavka tega člena z lastniškim stanjem v zemljiški knjigi ter
skladnost izvedbe ukrepa s prostorskim aktom lokalne skupnosti.
Pogoj za pridobitev uporabnega dovoljenja
za prostorsko ureditev državnega pomena, za katero je predviden ukrep iz prvega
odstavka tega člena, je izjava agronoma, ki ima pridobljeno pooblastilo za
bonitiranje v skladu s predpisi, ki urejajo bonitiranje zemljišč, o ustreznosti
izvedenih del ukrepa iz prvega odstavka tega člena. Po potrditvi agronoma, ki
ima pridobljeno pooblastilo za bonitiranje v skladu s predpisi, ki urejajo
bonitiranje zemljišč, mora investitor izdelati elaborat spremembe bonitete
zemljišč v skladu z zakonom, ki ureja kataster nepremičnin.
Na podlagi razlik med ocenjeno in dejansko
razpoložljivo količino rodovitne zemlje, ki ni porabljena za ureditev okolice
načrtovane prostorske ureditve državnega pomena, je dopustno zmanjšati obseg
površin, na katerih se izvede ukrep izboljšanje proizvodnega potenciala
kmetijskih zemljišč, za največ 10 odstotkov. Če pride do zmanjšanja obsega za
več kot 10 odstotkov, se za razliko plača odškodnina zaradi spremembe
namembnosti kmetijskega zemljišča v dvakratni vrednosti predpisane odškodnine
iz 3.g člena tega zakona. Plačilo je pogoj za pridobitev uporabnega dovoljenja
za prostorsko ureditev državnega pomena.
3.f člen
Strokovne podlage iz 3.c člena tega zakona
izdelajo organizacije, ki izpolnjujejo predpisane tehnične, strokovne in
organizacijske pogoje in jih ministrstvo, pristojno za kmetijstvo, izbere v
skladu s predpisi, ki urejajo javno naročanje. Seznam organizacij ministrstvo,
pristojno za kmetijstvo, objavi na svoji spletni strani.
Minister, pristojen za kmetijstvo, določi
tehnične, strokovne in organizacijske pogoje iz prejšnjega odstavka.
3.g člen
Investitor, ki vloži vlogo za izdajo
dovoljenja za gradnjo objekta, katerega tlorisna površina ali del tlorisne
površine leži na kmetijskem zemljišču (v nadaljnjem besedilu: tlorisna površina
kmetijske rabe) in ima zemljiška parcela, na kateri leži tlorisna površina
kmetijske rabe, v skladu s predpisi, ki urejajo evidentiranje nepremičnin,
boniteto zemljišča več kot 35, mora plačati odškodnino
zaradi spremembe namembnosti kmetijskega zemljišča (v nadaljnjem besedilu: odškodnina
zaradi spremembe namembnosti).
Za tlorisno površino iz prejšnjega odstavka
se šteje površina objekta na stiku z zemljiščem v skladu s predpisom, ki ureja
podrobnejšo vsebino dokumentacije in obrazce, povezane z graditvijo objektov.
Za kmetijsko zemljišče iz prvega odstavka
tega člena se šteje zemljišče, ki je po dejanski rabi, kot je razvidna iz
projektne dokumentacije, njiva in vrt, travniška površina, trajni nasad in
druga kmetijska površina.
Poleg sestavin, ki jih določa predpis, ki
ureja podrobnejšo vsebino dokumentacije in obrazce, povezane z graditvijo
objektov, mora dokumentacija za objekte, za katere je določena obveznost
plačila odškodnine zaradi spremembe namembnosti, vsebovati tudi podatek o vrsti
in površini dejanske rabe, na kateri leži tlorisna površina objekta, pri čemer
se dejanska raba povzame iz evidence dejanske rabe v skladu z zakonom, ki ureja
kmetijstvo.
Odškodnina zaradi spremembe namembnosti se
izračuna po naslednji enačbi:
 
odškodnina zaradi
spremembe namembnosti
 = tlorisna površina
kmetijske rabe x A,
 
pri čemer se faktor A
določi glede na boniteto zemljišča, na katerem leži tloris objekta, se vodi v
zemljiškem katastru ter znaša:
a)    
za gradnjo parkirišč in drugih ureditev v
sklopu zunanje ureditve stavbe (pripadajoč objekt), skupne površine več kot
300 m2, ter gradnjo objektov, ki so po predpisih o določitvi
klasifikacije vrst objektov CC-SI glede na namen uporabe objektov uvrščeni v
skupino objekti prometne infrastrukture in skupino drugi gradbeni inženirski
objekti:
-    
boniteta zemljišča od 35 do 50: 0,5 eura,
-    
boniteta zemljišča od 51 do 60: 1 euro,
-    
boniteta zemljišča od 61 do 75: 3 eure,
-    
boniteta zemljišča od 76 do 100: 5 eurov;
b)    
za gradnjo drugih objektov:
-    
boniteta zemljišča od 35 do 50: 2 eura,
-    
boniteta zemljišča od 51 do 60: 4 eure,
-    
boniteta zemljišča od 61 do 75: 12 eurov,
-    
boniteta zemljišča od 76 do 100: 20 eurov.
Če tloris objekta leži na parcelah
različnih bonitet, se za vsak del tlorisa kmetijske rabe upošteva pripadajoča
boniteta.
Če tloris objekta leži na parceli, ki ima poleg
bonitete večje od 35 tudi boniteto nič, se za izračun
odškodnine zaradi spremembe namembnosti upošteva boniteta večja od 35.
Če tloris objekta, za katerega je vložena
vloga za izdajo dovoljenja za gradnjo, leži na zemljiški parceli, za katero je
bila delno ali v celoti plačana odškodnina zaradi spremembe namembnosti
odmerjena po prejšnjih predpisih, se za površino tlorisa objekta, ki leži na
tej parceli, odškodnina zaradi spremembe namembnosti ne odmeri.
Ne glede na določbo prvega odstavka tega
člena se odškodnina zaradi spremembe namembnosti ne odmeri v postopkih izdaje
dovoljenj za gradnjo, ki se nanašajo na:
-      
rekonstrukcijo ali odstranitev objektov v
skladu s predpisi, ki urejajo graditev objektov;
-      
gradnjo nezahtevnih objektov v skladu s
predpisom, ki ureja razvrščanje objektov;
-      
spremembo namembnosti objektov v skladu s
predpisi, ki urejajo graditev objektov;
-      
prizidavo objektov v vertikalni smeri v skladu
s predpisi, ki urejajo graditev objektov;
-      
gradnjo kmetijskih objektov, ki so v skladu s
predpisi, ki urejajo določitev klasifikacije vrst objektov CC-SI glede na namen
uporabe objektov, uvrščeni v skupino nestanovanjskih kmetijskih stavb;
-      
gradnjo objektov, ki so v skladu s predpisi, ki
urejajo določitev klasifikacije vrst objektov CC-SI glede na namen uporabe
objektov, uvrščeni v stavbe za predelavo kmetijskih proizvodov, če gre za
predelavo lastnih surovin, pridelanih na kmetijskem gospodarstvu, in se
predelava opravlja v okviru registrirane dopolnilne dejavnosti na kmetiji ali
predelavo opravlja samostojni podjetnik posameznik oziroma pravna oseba, če
izpolnjuje pogoje iz tretjega odstavka 23. člena tega zakona;
-      
gradnjo gradbenih inženirskih objektov, ki so v
skladu s predpisi, ki urejajo določitev klasifikacije vrst objektov CC-SI glede
na namen uporabe objektov, uvrščeni v skupino cevovodov, komunikacijskih omrežij
in elektroenergetskih vodov;
-      
gradnjo akumulacij, pri katerih je celotna
prostornina akumulacije namenjena namakanju kmetijskih zemljišč;
-      
gradnjo drugih kmetijskih gradbenih inženirskih objektov,
ki so v skladu s predpisi, ki urejajo določitev klasifikacije vrst objektov
CC-SI glede na namen uporabe objektov, uvrščeni v skupino drugi kmetijski
gradbeni inženirski objekti.
3.h člen
Odškodnino zaradi spremembe namembnosti
odmeri v upravnem postopku organ, pristojen za izdajo dovoljenj za gradnjo, ki
hkrati nadzoruje pobiranje, vplačevanje in evidentiranje obveznih dajatev in
drugih javnofinančnih prihodkov v skladu s predpisom, ki ureja podračune ter
način plačevanja obveznih dajatev in drugih javnofinančnih prihodkov, po uradni
dolžnosti, in sicer po prejemu vloge iz prvega odstavka prejšnjega člena. Za
reševanje pritožb v zadevah odmere odškodnine zaradi spremembe namembnosti je
na drugi stopnji pristojno ministrstvo, pristojno za graditev.
Odškodnina zaradi spremembe namembnosti je
namenski prihodek državnega proračuna Republike Slovenije in se nakazuje na
podračun javnofinančnih prihodkov v skladu s predpisom, ki ureja podračune ter
način plačevanja obveznih dajatev in drugih javnofinančnih prihodkov. Sredstva, zbrana iz odškodnin zaradi spremembe namembnosti, se
namenijo za financiranje priprave in izvedbe ukrepov kmetijske zemljiške
politike iz četrtega in šestega odstavka 1.b člena tega zakona, del iz
1.ba člena tega zakona, izdelave strokovnih podlag iz 3.c člena tega
zakona ter drugih strokovnih podlag s področja kmetijske zemljiške politike in
varstva kmetijskih zemljišč.
Plačilo odškodnine zaradi spremembe
namembnosti je eden od pogojev za izdajo dovoljenja za gradnjo v skladu z zakonom,
ki ureja gradnjo objektov.
Organ iz prvega odstavka tega člena za
namen spremljanja terjatev, obveznosti in vplačil iz naslova odškodnin
vzpostavi in vodi evidenco, ki vsebuje naslednje podatke: številko odločbe o
odmeri odškodnine zaradi spremembe namembnosti, osebno ime in naslov oziroma
firmo in naslov investitorja, parcelno številko in katastrsko občino zemljiške
parcele, na katero se odškodnina zaradi spremembe namembnosti nanaša, ter
znesek in datum vplačila oziroma vračila.
Če investitor, ki je plačal odškodnino
zaradi spremembe namembnosti, ne dobi pravnomočnega dovoljenja za gradnjo
oziroma ne začne z gradnjo objekta, za katerega je odškodnina zaradi spremembe
namembnosti plačana, ima pravico v enem letu od pravnomočnosti odločbe o
zavrnitvi dovoljenja za gradnjo ali pravnomočnosti sklepa o ustavitvi postopka oziroma po izteku veljavnosti dovoljenja za gradnjo zahtevati njeno
vračilo.
O vračilu odškodnine zaradi spremembe
namembnosti po tem členu in napačno plačanih ali preplačanih odškodninah odloča
v upravnem postopku organ iz prvega odstavka tega člena na zahtevo investitorja
ali po uradni dolžnosti. Kritje za vračilo odškodnine zaradi spremembe
namembnosti se zagotavlja iz namenskih sredstev državnega proračuna Republike
Slovenije.
3.ha člen
Ne glede na tretji odstavek prejšnjega
člena je pogoj za izdajo dovoljenja za gradnjo v skladu z zakonom, ki ureja
gradnjo objektov za objekte državnega pomena, katerih investitor je Republika
Slovenija in za katere je odmerjena odškodnina zaradi spremembe namembnosti
višja od 2.000.000 eurov, plačilo polovice vrednosti odmerjene odškodnine
zaradi spremembe namembnosti. Plačilo druge polovice je eden od pogojev za
pridobitev uporabnega dovoljenja.
Če je objekt iz prejšnjega odstavka vodni
objekt v skladu z zakonom, ki ureja vode, in je namenjen tudi odvzemu vode za
namakanje kmetijskih zemljišč, se odškodnina zaradi spremembe namembnosti na
podlagi sklepa vlade zniža za vrednost investicije v ureditve, ki so namenjene
odvzemu vode za namakanje kmetijskih zemljišč, in sicer se ta vrednost odšteje
od dela odmerjene odškodnine zaradi spremembe namembnosti, ki jo mora
investitor plačati za pridobitev uporabnega dovoljenja, vendar največ za
polovico celotne odškodnine.
3.i člen
Ne glede na določbo tretje alinee devetega
odstavka 3.g člena tega zakona se investitorju, ki vloži vlogo za izdajo
dovoljenja za gradnjo za dela, ki so v zvezi s spremembo namembnosti
kmetijskega objekta iz pete alinee devetega odstavka 3.g člena, za katerega ni
bila plačana odškodnina zaradi spremembe namembnosti po tem zakonu, odškodnina
zaradi spremembe namembnosti odmeri.
4. člen
Kmetijska zemljišča je treba uporabljati v
skladu z njihovim namenom ter preprečevati njihovo onesnaževanje ali drugačno
degradiranje in onesnaževanje ali drugačno zaviranje rasti rastlin.
Po krčitvi gozda v kmetijske namene je
treba kmetijska zemljišča uporabljati v skladu z namenom iz prejšnjega
odstavka.
Kmetijska zemljišča so onesnažena takrat,
kadar tla vsebujejo toliko škodljivih snovi, da se zmanjša njihova samoočiščevalna
sposobnost, poslabšajo fizikalne, kemične ali biotične lastnosti, zavirata ali
preprečujeta rast in razvoj rastlin, onesnažuje podtalnica oziroma rastline ali
je zaradi škodljivih snovi kako drugače okrnjena trajna rodovitnost tal.
Trajna rodovitnost tal je zagotovljena, če
tla:
-      
niso izpostavljena eroziji;
-      
niso zbita;
-      
vsebujejo zadostno količino humusa;
-      
ne omejujejo nemotene rasti rastlin;
-      
dolgoročno omogočajo razvoj in kakovost
kmetijskih ter gozdnih rastlin (vegetacije);
-      
imajo lastnost razgrajevati snovi kot so odmrli
ostanki rastlinskega in živalskega izvora, živalski ali človeški izločki in
ostanki sredstev za varstvo rastlin ter druge snovi, ki se kot sekundarne
surovine vračajo v naravni obtok snovi;
-      
optimalno sprejemajo, zadržujejo in oddajajo
vodo. Vlada Republike Slovenije (v nadaljnjem besedilu: vlada) predpiše
podrobnejša merila o trajni rodovitnosti tal in onesnaženosti rastlin ter z
njimi povezane obvezne ukrepe.
4.a člen
Na zemljiščih, ki so po namenski in
dejanski rabi kmetijska, je nasade miskanta ter nasade lesnih, grmovnih in
drevesnih vrst, ki niso namenjene pridelavi sadja in oljk, dopustno saditi le,
če imajo boniteto manj od 30.
Ne glede na prejšnji odstavek so na
zemljiščih, ki so po namenski in dejanski rabi kmetijska, dopustni nasadi
sadik, ki so namenjeni pridelavi sadja in oljk, ter nasadi sadik, ki so
namenjeni pogozdovanju. Ta zemljišča niso predmet gozdnogospodarskih načrtov v
skladu z zakonom, ki ureja gozdove.
Za nasad po tem členu se šteje strnjen
nasad rastlin za gospodarsko rabo z gostoto 50 ali več rastlin na ha.
5. člen
Pravna ali fizična oseba, ki je lastnik,
zakupnik ali drug uporabnik kmetijskega zemljišča (v nadaljnjem besedilu:
lastnik, zakupnik ali drug uporabnik kmetijskega zemljišča) mora na svojih,
zakupljenih ali drugače dodeljenih neobdelovalnih kmetijskih zemljiščih
dopustiti drugim čebelarjenje, lov in rekreativno nabiranje plodov prostorastočih
rastlin, zelnatih prostorastočih rastlin, gob in prostoživečih živali v skladu
s predpisi ter dopustiti prosto gibanje drugim osebam po neobdelovalnih
kmetijskih zemljiščih, če se s tem ne povzroči škoda.
Povzročitelj škode na zemljišču ali
pridelku je odškodninsko odgovoren lastniku, zakupniku ali drugemu uporabniku
kmetijskega zemljišča oziroma pridelka v skladu s predpisi.
6. člen
Določbe tega zakona o rabi in obdelovanju
kmetijskih zemljišč se uporabljajo tudi za zemljišča, ki so s planskim aktom
določena za stavbna zemljišča oziroma za nekmetijske namene, dokler za njih ni
v skladu s predpisi izdano dovoljenje za gradnjo oziroma drug ustrezen akt.
7. člen
Lastnik, zakupnik ali drug uporabnik
kmetijskega zemljišča iz tretjega odstavka 2. člena tega zakona mora:
-      
obdelovati kmetijsko zemljišče kot dober
gospodar;
-      
preprečevati zaraščanje kmetijskih zemljišč,
razen kmetijskih zemljišč, ki glede na predpis, ki ureja vrste dejanske rabe
kmetijskih zemljišč, izpolnjuje pogoje za vrsto rabe »drevesa in grmičevje«;
-      
uporabljati zemljiščem in kraju primerne metode
kmetovanja za preprečevanje zbitosti tal, erozije in onesnaženja ter za
zagotavljanje trajne rodovitnosti zemljišč.
Za učinkovitejše izvajanje prve alinee
prejšnjega odstavka zadostuje, ne glede na določbe stvarnopravnega zakonika, za
določitev uporabnika kmetijskega zemljišča in načina rabe zemljišča:
-      
soglasje solastnikov, katerih idealni deleži
predstavljajo več kot polovico površine zemljišča, če je kmetijsko zemljišče v
solastnini,
-      
soglasje več kot polovice lastnikov, če je
kmetijsko zemljišče v skupni lastnini.
Če kmetijska inšpekcija ugotovi, da
lastnik, zakupnik ali drug uporabnik kmetijskega zemljišča ne ravna v skladu s
prvo alineo prvega odstavka tega člena, z odločbo naloži izvedbo primernih
ukrepov. Lastnik, zakupnik ali drug uporabnik kmetijskega zemljišča mora te
ukrepe izvesti v skladu z roki, določenimi v odločbi,
ki pa ne smejo biti daljši od enega leta.
Če kmetijska inšpekcija ugotovi, da
lastnik, zakupnik ali drug uporabnik kmetijskega zemljišča ne ravna v skladu z
drugo alineo prvega odstavka tega člena, z odločbo naloži izvedbo primernih
ukrepov. Lastnik, zakupnik ali drug uporabnik kmetijskega zemljišča mora te
ukrepe izvesti v skladu z roki, določenimi v odločbi
inšpektorja, ki pa ne smejo biti daljši od enega leta,
sicer se izvedejo potrebni ukrepi na stroške lastnika, zakupnika ali drugega uporabnika
kmetijskega zemljišča v izvršilnem postopku.
Če izvedbe ukrepov iz prvega odstavka tega
člena ni mogoče naložiti lastniku kmetijskega zemljišča, ker je neznanega
prebivališča in nima zastopnika, se to zemljišče prenese v začasno upravljanje
Skladu.
Kmetijski inšpektor o tem, da je lastnik
kmetijskega zemljišča neznanega prebivališča in da nima zastopnika, obvesti
upravno enoto, ki izvede postopek prenosa tega zemljišča v začasno upravljanje
Skladu. Upravna enota posreduje centru za socialno delo predlog za postavitev
skrbnika za poseben primer, ki sodeluje v postopku prenosa tega zemljišča v
začasno upravljanje na Sklad.
Pravica do začasnega upravljanja kmetijskih
zemljišč se po uradni dolžnosti vpiše v zemljiško knjigo na podlagi pravnomočne
odločbe upravne enote. Po istem postopku se opravi tudi izbris.
Lastnik lahko na upravni enoti vloži vlogo
za prenehanje začasnega upravljanja. Začasno upravljanje preneha s
pravnomočnostjo odločbe o prenehanju začasnega upravljanja. Če je bilo to
kmetijsko zemljišče dano v zakup, lastnik in zakupnik pa se ne dogovorita
drugače, zakup preneha tri leta po pravnomočnosti odločbe o prenehanju
začasnega upravljanja, zakupnik pa ima pravico obdelovati zemljišče do spravila
pridelka, vendar najdlje do konca koledarskega leta.
V primeru iz prejšnjega odstavka je lastnik
kmetijskega zemljišča dolžan Skladu in morebitnemu zakupniku povrniti vse
stroške in vlaganja, povezana s tem zemljiščem, če je bilo to zemljišče dano v
zakup, pa mu za dobo zakupa v času začasnega upravljanja pripada polovica
zakupnine.
Vlada določi podrobnejša merila za presojo,
ali lastnik, zakupnik ali drug uporabnik kmetijskega zemljišča ravna kot dober
gospodar.
Oseba, ki ni lastnik, zakupnik ali drug
uporabnik kmetijskega zemljišča, uporablja kmetijska zemljišča na lastno
odgovornost.
8. člen
(prenehal
veljati)
9. člen
Rodovitna zemlja po tem zakonu je material
površinskega sloja tal, ki zaradi fizikalnih, kemičnih in mikrobioloških
lastnosti omogoča rast rastlin in jo je treba varovati pred trajno izgubo.
Rodovitna zemlja, odrinjena pri gradbenih
posegih, se uporabi za izboljšanje kmetijskih zemljišč, urejanje javnih zelenih
površin ali sanacijo degradiranih območij, razen kadar se rodovitna zemlja
uporabi za ureditev okolice objekta, zaradi gradnje katerega je bila odrinjena.
Vlada določi obvezna pravila ravnanja z
rodovitno zemljo v skladu s predpisi, ki urejajo varstvo okolja.
10. člen
(prenehal
veljati)
3. Odškodnina zaradi spremembe namembnosti kmetijskega
zemljišča in gozda
(prenehal
veljati)
11. člen
(prenehal
veljati)
12. člen
(prenehal
veljati)
13. člen
(prenehal veljati)
14. člen
(prenehal
veljati)
15. člen
(prenehal
veljati)
16. člen
(prenehal
veljati)
III. PROMET S KMETIJSKIMI ZEMLJIŠČI, GOZDOVI IN KMETIJAMI
17. člen
Za promet s kmetijskimi zemljišči, gozdovi
ali kmetijami po tem zakonu se šteje pridobitev lastninske pravice s pravnimi
posli med živimi in v drugih primerih, ki jih določa ta zakon.
Promet s kmetijskimi zemljišči, gozdovi ali
kmetijami teče po postopku in na način določen s tem zakonom, če ni glede
predkupne pravice kmetijskih zemljišč, gozdov in kmetij z drugim zakonom
določeno drugače.
17.a člen
Lastnik lahko sklene darilno pogodbo,
katere predmet so kmetijska zemljišča, gozdovi ali kmetija, le z:
-      
zakoncem oziroma zunajzakonskim partnerjem,
otroci oziroma posvojenci, starši oziroma posvojitelji, brati oziroma sestrami,
nečaki oziroma nečakinjami in vnuki oziroma vnukinjami;
-      
zetom, snaho oziroma zunajzakonskim partnerjem
otroka ali posvojenca, če so člani iste kmetije;
-      
nosilcem kmetije, ki je nosilec kmetije v
skladu z zakonom, ki ureja kmetijstvo, in je pridobil sredstva iz programa razvoja
podeželja kot mladi prevzemnik kmetije, če od prevzema kmetije ni minilo več
kot pet let;
-      
lokalno skupnostjo ali državo.
Predmet prodaje po tem zakonu in pogodbe iz
tretje alinee prejšnjega odstavka je lahko le cel lastninski ali solastninski
delež kmetijskega zemljišča, gozda ali kmetije.
18. člen
(črtan)
19. člen
Pravni posel odobri upravna enota.
Odobritev ni potrebna, če gre za pridobitev
kmetijskega zemljišča, gozda ali kmetije:
a)    
v okviru komasacij in
medsebojne menjave kmetijskih zemljišč;
b)    
med zakoncema oziroma zunajzakonskima
partnerjema, lastnikom in njegovim zakonitim dedičem;
c)    
med solastniki, kadar je kmetijsko zemljišče,
gozd ali kmetija v lasti dveh ali več solastnikov, kadar pogodbo sklepajo vsi
solastniki;
č)    na podlagi pogodbe o dosmrtnem preživljanju;
d)    
na podlagi darila za primer smrti in izročilne
pogodbe;
e)    
če gre za zemljiško parcelo s površino največ
1.000 m2 in je vsaj del te zemljiške parcele kmetijske namenske
rabe ter na tej zemljiški parceli stoji manj zahteven ali zahteven objekt, ki
ima v skladu z zakonom, ki ureja graditev objektov, izdano pravnomočno
dovoljenje za gradnjo;
f)     
na podlagi darilne pogodbe iz 17.a člena tega
zakona;
g)    
na podlagi pogodbe o preužitku ter razveze
takšne pogodbe v skladu z zakonom, ki ureja obligacijska razmerja;
h)    
na podlagi pogodbe o nakupu kmetijskega
zemljišča, namenjenega gradnji gradbeno inženirskih objektov, ki so po predpisih o določitvi klasifikacije vrst objektov CC-SI glede na
namen uporabe objektov uvrščeni v skupino lokalni
cevovodi, lokalni (distribucijski) elektroenergetski vodi in lokalna
(dostopovna) komunikacijska omrežja, s pripadajočimi objekti in priključki
nanje. Iz pogodbe mora biti jasno razvidno, da gre za nakup kmetijskega
zemljišča, ki bo namenjeno gradnji objektov iz te točke;
i)      
na podlagi pogodbe o nakupu kmetijskega
zemljišča, namenjenega rekonstrukciji občinske ali državne ceste v skladu z
zakonom, ki ureja ceste, vključno z objekti, ki jih pogojuje načrtovana
rekonstrukcija ceste (npr. nadkrita čakalnica na postajališču, kolesarska pot
in pešpot, oporni in podporni zidovi, nadhodi, podhodi, prepusti, protihrupne
ograje, pomožni cestni objekti, urbana oprema), ter objekti gospodarske javne
infrastrukture, ki jih je v območju ceste treba zgraditi ali prestaviti zaradi
rekonstrukcije ceste. Iz pogodbe mora biti jasno razvidno, da gre za nakup
kmetijskega zemljišča, ki bo namenjeno gradnji objektov iz te točke;
j)      
na podlagi pogodbe o menjavi kmetijskega
zemljišča, ki je v lasti lokalne skupnosti, za stavbno zemljišče;
k)    
na podlagi pogodbe, sklenjene med lokalno
skupnostjo, lastnikom kmetijskega zemljišča in lastnikom stavbnega zemljišča, s
katero lokalna skupnost kupi kmetijsko zemljišče in ga menja s stavbnim
zemljiščem, če se predkupni upravičenec iz 2. točke prvega odstavka
23. člena tega zakona strinja z nakupom kmetijskega zemljišča in ima
lastnik stavbnega zemljišča status kmeta po prvi alinei prvega odstavka
24. člena tega zakona ali če kmetijsko zemljišče, ki ga ima v lasti
lastnik stavbnega zemljišča, meji na kmetijsko zemljišče, ki je predmet
menjave;
l)      
na podlagi pogodbe o nakupu kmetijskega
zemljišča, namenjenega gradnji objekta, ki je načrtovan z OPPN v skladu 3.ea
členom tega zakona, v skladu z OPPN, ki velja za območje, na katerem to
zemljišče leži. Iz pogodbe mora biti jasno razvidno, da je kupec kmetijskega
zemljišča investitor, ki je podal pobudo za pripravo OPPN na lokalno skupnost;
m)   
na podlagi pogodbe o menjavi zemljišča, ki mu
je v skladu z zakonom, ki ureja vode, prenehal status naravnega vodnega javnega
dobra in je po namenski rabi kmetijsko zemljišče, z zemljiščem, ki je v skladu
z zakonom, ki ureja vode, naravno vodno javno dobro tekočih celinskih voda, ali
z zemljiščem, ki mu je v skladu z zakonom, ki ureja vode, podeljen status
grajenega vodnega javnega dobra. Pogodbi mora biti priložena odločba o
prenehanju statusa naravnega vodnega javnega dobra;
n)    
če gre za kmetijsko zemljišče oziroma gozd s
površino manjšo kot 200 m2 in če ta površina predstavlja manj
kot 5 odstotkov zemljiške parcele;
o)    
na podlagi pogodbe o nakupu kmetijskega
zemljišča, na katerem je zgrajena občinska ali državna cesta v skladu z
zakonom, ki ureja ceste.
Pravni posel za pridobitev kmetijskega
zemljišča, gozda ali kmetije se ne odobri:
-      
če promet ni potekal po postopku in na način,
določen s tem zakonom;
-      
če ni upoštevan prednostni vrstni red kupcev po
23. členu tega zakona.
20. člen
Lastnik, ki namerava prodati kmetijsko
zemljišče, gozd ali kmetijo, mora ponudbo predložiti upravni enoti na območju,
kjer to kmetijsko zemljišče, gozd ali kmetija leži. Šteje se, da je lastnik s
predložitvijo ponudbe upravni enoti upravno enoto pooblastil za prejem pisne
izjave o sprejemu ponudbe.
Ponudba mora vsebovati:
-      
podatke o prodajalcu: osebno ime ter naslov
stalnega ali začasnega prebivališča oziroma firmo in sedež;
-      
podatke o kmetijskem zemljišču, gozdu oziroma
kmetiji (parcelna številka, katastrska občina, površina);
-      
ceno in
-      
morebitne druge prodajne pogoje.
Upravna enota, na območju katere to
kmetijsko zemljišče, gozd ali kmetija leži, mora ponudbo iz prvega odstavka
tega člena nemudoma objaviti na oglasni deski in na enotnem državnem portalu
E-uprave. Upravna enota to ponudbo nemudoma pošlje lokalni
skupnosti in krajevnemu uradu oziroma informacijski
pisarni, da jo objavijo na oglasni deski.
Rok za sprejem ponudbe je 15 dni od dneva, ko je bila ponudba objavljena na oglasni deski
upravne enote.
Če v roku iz prejšnjega odstavka nihče ne
sprejme ponudbe, mora prodajalec, če še želi prodati kmetijsko zemljišče, gozd
ali kmetijo, ponudbo ponoviti.
21. člen
Vsakdo, ki želi kupiti na prodaj dano
kmetijsko zemljišče, gozd ali kmetijo, mora dati pisno izjavo o sprejemu
ponudbe, ki jo pošlje priporočeno upravni enoti ali neposredno vloži na upravni
enoti.
Upravna enota po preteku roka za sprejem
ponudbe obvesti vse sprejemnike ponudbe in prodajalca priporočeno s povratnico
o tem, kdo je sprejel ponudbo v roku iz četrtega odstavka prejšnjega člena.
Ko upravna enota prejme izjavo o sprejemu
ponudbe na način, kot je določeno v prvem odstavku tega člena, je pravni posel
sklenjen pod odložnim pogojem odobritve s strani upravne enote.
Če se izjava o sprejemu ponudbe pošlje
priporočeno po pošti, se za dan, ko je upravna enota prejela izjavo o sprejemu
ponudbe, šteje dan oddaje na pošto.
22. člen
Fizična ali pravna oseba, ki sklene pravni
posel z lastnikom nepremičnine poda vlogo za odobritev pravnega posla. Vloga se
vloži pri upravni enoti, na območju katere leži nepremičnina oziroma njen
pretežni del. Vloga za odobritev pravnega posla se vloži najpozneje v tridesetih dneh po poteku roka iz četrtega
odstavka 20. člena tega zakona. Vlogi je treba priložiti sklenjeno pogodbo o
pravnem poslu, razen v primeru kupne pogodbe, če ta še
ni sklenjena v pisni obliki.
Upravna enota odobri ali zavrne odobritev
pravnega posla z odločbo. Stranke v postopku odobritve so pogodbene stranke in
vsi, ki so sprejeli ponudbo v skladu s tem zakonom, in
so v predpisanem roku vložili vlogo za odobritev pravnega posla.
Vloga, da odobritev pravnega posla ni
potrebna, se vloži pri upravni enoti, na območju katere leži nepremičnina
oziroma njen pretežni del. O tem, da odobritev pravnega posla ni potrebna,
upravna enota izda odločbo.
O pritožbi zoper odločbo iz drugega in
tretjega odstavka tega člena odloča ministrstvo, pristojno za kmetijstvo.
Overitev podpisa na zemljiškoknjižnem
dovolilu je mogoča le na podlagi pravnomočne odločbe
po tem členu.
23. člen
Pri nakupu kmetijskega zemljišča, gozda ali
kmetije, če ni glede kmetijskega zemljišča, gozda ali kmetije z drugimi zakoni
določeno drugače, lahko uveljavljajo predkupno pravico predkupni upravičenci po
naslednjem vrstnem redu:
1.      solastnik;
2.      kmet, katerega zemljišče, ki ga
ima v lasti, meji na zemljišče, ki je naprodaj;
3.      zakupnik zemljišča, ki je
naprodaj;
4.      drug kmet;
5.      kmetijska organizacija ali
samostojni podjetnik posameznik, ki jima je zemljišče ali kmetija potrebna za
opravljanje kmetijske oziroma gozdarske dejavnosti;
6.      Sklad kmetijskih zemljišč in
gozdov Republike Slovenije za Republiko Slovenijo.
Ob enakih pogojih se med kmeti, uvrščenimi
na isto mesto v skladu s prejšnjim odstavkom, pravico do nakupa določi po
naslednjem vrstnem redu:
1.      kmet, ki mu kmetijska dejavnost
pomeni edino ali glavno dejavnost;
2.      kmet, ki zemljišče sam obdeluje;
3.      kmet, ki ga določi prodajalec,
razen v primeru, ko gre za prodajo kmetijskega zemljišča, gozda ali kmetije, ki
je stvarno premoženje države in mora prodajalec določiti kmeta na podlagi
metode javne dražbe.
Kmetijska dejavnost se šteje za edino in
glavno dejavnost, če pridelki oziroma sredstva, pridobljena iz te dejavnosti,
pomenijo tej osebi poglavitni vir za preživljanje.
Če nihče od predkupnih upravičencev ne
uveljavlja predkupne pravice, lahko prodajalec proda kmetijsko zemljišče
vsakomur, ki je sprejel ponudbo pravočasno in na način, predpisan s tem
zakonom, če sklenjeno pogodbo odobri upravna enota v skladu z 22. členom tega
zakona.
23.a člen
Če je predmet prodaje ena zemljiška
parcela, na kateri je več kmetijske namenske rabe kot gozdne, se pri
uveljavljanju predkupne pravice pri nakupu uporablja ta zakon, razen če ima
Republika Slovenija predkupno pravico po posebnem zakonu.
Če se kot celota prodaja več zemljiških
parcel skupaj, od katerih so nekatere po namenski rabi kmetijske druge pa
gozdne, in delež kmetijske namenske rabe predstavlja vsaj 20 odstotkov skupne
površine, se pri uveljavljanju predkupne pravice pri nakupu uporablja ta zakon,
razen če ima Republika Slovenija predkupno pravico po posebnem zakonu.
Če pri nakupu kmetijskega zemljišča v lasti
fizičnih in pravnih oseb zasebnega prava predkupni upravičenec po prejšnjem
členu uveljavlja predkupno pravico kot zakupnik zemljišča, ki je naprodaj, mora
najmanj predhodna tri leta uveljavljati ukrepe kmetijske politike v skladu s
predpisom, ki ureja izvedbo ukrepov kmetijske politike.
24. člen
V smislu tega zakona je kmet fizična oseba:
-      
ki je lastnica, zakupnica oziroma drugačna
uporabnica kmetijskega zemljišča, to zemljišče obdeluje sama ali s pomočjo
drugih, je za to obdelovanje ustrezno usposobljena in iz kmetijske dejavnosti pridobiva
pomemben del dohodka;
-      
ki je družinski član osebe iz prejšnje alinee,
če opravlja kmetijsko dejavnost na kmetiji kot edino oziroma glavno dejavnost
in je za to ustrezno usposobljena. Kmetijska dejavnost se šteje za edino in
glavno dejavnost v primerih, določenih v prejšnjem členu;
-      
ki je iz kmetijske dejavnosti na kmetiji
pridobivala pomemben del dohodka, pa zaradi starosti ali delovne nezmožnosti ne
opravlja kmetijske dejavnosti na kmetiji, če poskrbi za obdelavo kmetijskih
zemljišč;
-      
ki da izjavo na zapisnik pri upravni enoti, da
bo sama ali s pomočjo drugih obdelovala kmetijska zemljišča, za katera izkaže,
da jih bo pridobila, da bo iz kmetijske dejavnosti na teh zemljiščih
pridobivala pomemben del dohodka in izpolnjuje pogoje glede usposobljenosti iz
tretjega odstavka tega člena.
Za kmetijsko dejavnost se šteje vse
kmetijske dejavnosti po predpisih o standardni klasifikaciji dejavnosti. Kot
pomemben dohodek iz kmetijske dejavnosti se po tem zakonu šteje vrednost
kmetijskih pridelkov na kmetiji, vključno s prihodki iz naslova ukrepov
kmetijske politike in iz naslova državnih pomoči v gospodarskem letu pred
ugotavljanjem pogojev, ki dosega najmanj 2/3 letne poprečne plače na
zaposlenega v Republiki Sloveniji v istem obdobju.
Šteje se, da je kmet ustrezno usposobljen
za opravljanje kmetijske dejavnosti, če ima strokovno izobrazbo najmanj IV.
stopnje kmetijske smeri ali katerokoli smer izobrazbe najmanj IV. stopnje in
opravljen preizkus znanja po veljavnem programu kmetijskih poklicnih ali
srednjih šol s področja kmetijske dejavnosti, ki jo opravlja ali jo namerava
opravljati ali če pridobi nacionalno poklicno kvalifikacijo za področje
kmetijstva v skladu z zakonom, ki ureja nacionalne poklicne kvalifikacije.
Za samostojnega podjetnika posameznika po
tem zakonu se šteje fizična oseba, ki je priglašena oziroma registrirana za
kmetijsko dejavnost in ustvari več kot 50% prihodkov iz kmetijske dejavnosti,
vključno s prihodki iz naslova ukrepov kmetijske politike in s prihodki iz
naslova državnih pomoči, kar je razvidno iz potrjene zadnje bilance stanja in
bilance uspeha.
Za kmetijsko organizacijo po tem zakonu se
šteje gospodarsko družbo, kmetijsko zadrugo ali drugo pravno osebo, ki je
registrirana za kmetijsko dejavnost in ustvari več kot 50% prihodkov iz
kmetijske dejavnosti, vključno s prihodki iz naslova ukrepov kmetijske politike
in s prihodki iz naslova državnih pomoči, kar je razvidno iz zadnjega
revidiranega izkaza prihodkov in odhodkov oziroma izkaza poslovnega izida.
Če nastane dvom, ali je fizična oseba kmet
oziroma samostojni podjetnik posameznik oziroma ali je pravna oseba kmetijska
organizacija, odloča o tem upravna enota na območju katere leži pretežni del
kmetijskega zemljišča, ki ga fizična oseba, samostojni podjetnik posameznik
oziroma kmetijska organizacija uporabljajo.
Minister, pristojen za kmetijstvo, predpiše
vsebino in način preizkusa znanja iz tretjega odstavka.
25. člen
(črtan)
25.a člen
Lastnik kmetijskega zemljišča, ki je
kmetijsko zemljišče prodal za potrebe izvedbe prostorskih ureditev državnega
pomena ali je bil iz tega namena razlaščen v skladu z zakonom, ki ureja
prostor, lahko v desetih letih od prodaje ali razlastitve kupi ali zakupi
kmetijsko zemljišče na območju občine ali sosednje občine, v kateri leži
kmetijsko zemljišče, ki ga je prodal za potrebe izvedbe prostorskih ureditev
državnega pomena ali je bil iz tega namena razlaščen v skladu z zakonom, ki
ureja prostor, vendar največ do površine, prodane ali razlaščene po tem členu.
Pristojna upravna enota izda odločbo, da
odobritev pravnega posla iz tega člena ni potrebna. Lastnik kmetijskega
zemljišča, ki je prodal ali bil razlaščen po prejšnjem odstavku, pristojni
upravni enoti priloži prodajno pogodbo ali odločbo o razlastitvi zaradi
dokazovanja izpolnjevanja pogojev iz tega člena.
Zaradi spremljanja skupne površine kupljenih
kmetijskih zemljišč in zakupljenih površin kmetijskih zemljišč po posameznem
lastniku pristojna upravna enota vodi seznam nakupov in zakupov zemljišč na
območju te upravne enote (v nadaljnjem besedilu: seznam). Seznam vsebuje
naslednje podatke posameznika, ki je upravičen kupiti kmetijsko zemljišče ali
zakupiti kmetijsko zemljišče pod pogoji iz tega člena:
-      
ime in priimek ali naziv pravne osebe;
-      
rojstni datum ali matično številko pravne
osebe;
-      
podatke o prebivališču ali sedežu;
-      
podatke o kmetijskih zemljiščih, ki jih je
prodal za potrebe izvedbe prostorskih ureditev državnega pomena ali je bil iz
tega namena razlaščen v skladu z zakonom, ki ureja prostor (parcelne številke
zemljišč in njihova velikost);
-      
podatke o nakupu kmetijskih zemljišč ali zakupu
zemljišč pod pogoji iz prvega odstavka tega člena (parcelne številke zemljišč
in njihova velikost).
Ne glede na prvi odstavek 23. člena
tega zakona ima prednost pri nakupu kmetijskega zemljišča lastnik kmetijskega
zemljišča iz prvega odstavka tega člena, razen če prednost pri nakupu
kmetijskega zemljišča uveljavlja solastnik iz 1. točke prvega odstavka
23. člena tega zakona.
Osebni podatki iz tretjega odstavka tega
člena se vodijo še dve leti po prenehanju pravice iz tega člena in se nato
arhivirajo.
IV. ZAKUP KMETIJSKIH ZEMLJIŠČ
25.b člen
Določbe tega poglavja se uporabljajo za
kmetijska zemljišča v lasti Republike Slovenije in lokalnih skupnosti.
Za kmetijska zemljišča v lasti fizičnih in
pravnih oseb zasebnega prava se uporablja zakon, ki ureja obligacijska razmerja.
26. člen
Predmet zakupa je kmetijsko zemljišče s
pripadajočimi objekti, napravami in dolgoletnimi nasadi.
Pogodba o zakupu kmetijskega zemljišča (v
nadaljnjem besedilu: zakupna pogodba) mora vsebovati zlasti: zemljiškoknjižne
in zemljiškokatastrske podatke o v zakup danih zemljiščih, opis in
neamortizirano vrednost objektov, naprav in nasadov iz prejšnjega odstavka,
amortizacijsko dobo trajnih nasadov, višino zakupnine, dobo in namen zakupa,
ter določbo o tem, ali se zakupna pravica podeduje ali ne.
Če gre za dedni zakup, se za dedovanje
zakupne pravice uporablja zakon o dedovanju kmetijskih gospodarstev, če kmetija
oziroma zemljišča v lasti zakupnika sama ali pa skupaj z zemljišči oziroma s
kmetijo, ki jih ima v zakupu, ali zakupljena zemljišča oziroma kmetija
izpolnjuje pogoje za zaščiteno kmetijo. Če ta pogoj ni izpolnjen, se zakupna
pravica deduje po splošnih predpisih.
V primeru, da lastnik zemljišča ni tudi
lastnik trajnih nasadov in drugih naprav, je predmet zakupa lahko samo zemljišče
skupaj s pripadajočimi trajnimi nasadi in napravami, kolikor jih ni mogoče brez
škode odstraniti. Trajni nasad deli usodo zemljišča.
Zakupna pogodba mora biti sklenjena v pisni
obliki. Zakupna pogodba, ki ni sklenjena v pisni obliki, nima pravnega učinka.
27. člen
Določbe 19. do 24. člena razen določb prvega, drugega in tretjega
odstavka 23. člena tega zakona se smiselno uporabljajo
tudi za zakup.
Pri zakupu kmetijskega zemljišča, gozda ali
kmetije, če ni glede kmetijskega zemljišča, gozda ali kmetije z drugimi zakoni
določeno drugače, lahko uveljavljajo prednostno pravico upravičenci po
naslednjem vrstnem redu:
1.      zakupnik;
2.      zakupnik zemljišča, ki meji na
zemljišče, ki se daje v zakup in kmet, katerega zemljišče, ki ga ima v lasti,
meji na zemljišče, ki se daje v zakup;
3.      drug kmet, kmetijska organizacija
ali samostojni podjetnik posameznik, ki jim je zemljišče ali kmetija potrebna
za opravljanje kmetijske oziroma gozdarske dejavnosti.
Zakupnik, s katerim je bila zakupna pogodba
zaradi neizpolnjevanja njegovih obveznosti razdrta, ne more uveljavljati
prednostne pravice iz 1. in 2. točke prejšnjega odstavka.
Ob enakih pogojih ima med prednostnimi
upravičenci iz 2. in 3. točke drugega odstavka tega člena, uvrščenimi na isto
mesto, prednostno pravico do zakupa tisti, ki mu kmetijska dejavnost pomeni
edino ali glavno dejavnost in mu prihodki oziroma sredstva, pridobljena iz te
dejavnosti, pomenijo poglavitni finančni vir preživljanja ali poslovanja.
Za zakupna razmerja po tem zakonu se
uporabljajo določbe zakona o obligacijskih razmerjih, kolikor s tem zakonom ni
drugače določeno.
V primeru, da so predmet zakupa nepremičnine,
ki so v lasti Republike Slovenije ali občine, dovoljenje upravne enote in
mnenje občine ni potrebno.
28. člen
Zakupno razmerje se v skladu s predpisi
vknjiži v zemljiški knjigi in v zemljiškem katastru.
Zakupodajalec, če ni s pogodbo za to določen
zakupnik, mora predlagati vpis zakupnega razmerja v zemljiško knjigo in
zemljiški kataster v 30 dneh od prejema odobritve pravnega posla oziroma
potrdila iz 19. člena tega zakona, izbris tega razmerja pa v 30 dneh od
njegovega prenehanja.
29. člen
Doba zakupa mora ustrezati namenu uporabe
zakupnega zemljišča in ne sme biti krajša kot:
-      
25 let, če naj rabi zemljišče osnovanju
vinogradov, sadovnjakov ali hmeljišča;
-      
15 let, če naj rabi zemljišče osnovanju nasadov
hitrorastočih listavcev;
-      
10 let, če naj rabi zemljišče za druge namene.
Če trajni nasadi na zakupnem zemljišču že
obstojajo, se zakupno razmerje lahko sklene tudi za dobo, dokler nasadi ne bodo
amortizirani.
Če zakupodajalec po objavi ponudbe o zakupu
na način iz 20. člena tega zakona v predpisanih rokih
ne more skleniti zakupne pogodbe za dobo iz prvega odstavka tega člena ali če
je tako določeno z zakonom, lahko da kmetijsko zemljišče v zakup tudi za krajši
čas. Prav tako da lahko zakupodajalec zemljišča v zakup za krajši čas osebi, ki
se po tem zakonu ne šteje za kmeta in v primerih, ko je vložena zahteva za
vrnitev nepremičnine v naravi po določbah zakona o denacionalizaciji in zakona
o ponovni vzpostavitvi agrarnih skupnosti.
30. člen
Za zakupna razmerja, ki se sklepajo zaradi
posebnih razlogov, kot npr. zaradi odhoda k vojakom ali na začasno delo v
tujino, zaradi bolezni in podobno, za čas, dokler ti razlogi trajajo, vendar ne
več kot dve leti, določbe tega poglavja ne veljajo, razen določbe o sklenitvi
pisne zakupne pogodbe in vpisu v zemljiško knjigo in zemljiški kataster.
31. člen
Zakupna pogodba se podaljša za prvotno
dogovorjeno dobo, če najmanj v šestmesečnem roku pred iztekom pogodbe nobena
pogodbena stranka pisno ne odpove pogodbe razen, če se stranki dogovorita drugače.
32. člen
Zakupna pogodba lahko vsak čas sporazumno
preneha.
Zakupna pogodba preneha tudi, če zakupno
zemljišče v skladu z zakonom preneha biti kmetijsko zemljišče.
33. člen
Zakupodajalec sme od pogodbe odstopiti, če
zakupnik:
-      
ne rabi zemljišča kot dober gospodar;
-      
obdeluje zakupno zemljišče v nasprotju s
sklenjeno pogodbo;
-      
v nasprotju z zakupno pogodbo daje zakupno
zemljišče v podzakup.
34. člen
Če bi zaradi dogodkov, ki jih ob času
sklepanja zakupne pogodbe ni bilo mogoče pričakovati, izpolnitev obveznosti
postala za eno od strank očitno pretežka ali bi ji povzročila preveliko izgubo,
lahko prizadeta stranka zahteva, da se pogodba spremeni ali razveljavi.
Pri presoji, ali je zahteva za spremembo
ali razveljavitev zakupne pogodbe utemeljena, je treba upoštevati koristi obeh
strank, kakor na primer onemogočanje uvedbe prostorsko-ureditvenih operacij ter
bolezen, onemoglost ali drugačno delovno nezmožnost zakupnika.
35. člen
Zakupna pogodba, s katero se zakupnina določi
v obliki dela na kmetiji zakupodajalca ali v obliki deleža od pričakovanega
pridelka oziroma predvidenega dohodka, je nična.
36. člen
Če zakupnik zasadi trajne nasade brez
soglasja zakupodajalca, nima pravice do povračila neamortizirane vrednosti
nasadov ob prenehanju zakupne pogodbe.
37. člen
Če zakupna pogodba drugače ne določa, lahko
postavi zakupnik na zakupnem zemljišču pomožne objekte za smotrno rabo zemljišča.
38. člen
Po prenehanju zakupa ima zakupodajalec
pravico do zasajenih trajnih nasadov in zgrajenih objektov ter naprav,
zakupniku pa mora plačati njihovo tržno vrednost, če so bili nasadi oziroma objekti in naprave napravljeni
z njegovim soglasjem, če z zakupno pogodbo ni določeno drugače. Na zemljiščih,
za katera je sklenjena zakupna pogodba na podlagi 17. člena zakona o Skladu kmetijskih zemljišč in gozdov Republike Slovenije in 5. člena
zakona o lastninskem preoblikovanju podjetij, zakupnik nima pravice, da zahteva
plačilo tržne vrednosti
trajnih nasadov, če zakupno razmerje preneha na njegovo zahtevo ali zaradi
njegove krivde.
Trajni nasadi, objekti in naprave pripadajo
zakupodajalcu brez odškodnine, če so bili napravljeni brez njegovega soglasja.
Zakupnik ima pravico, da odstrani naprave, pri katerih je to mogoče brez škode.
V. AGRARNE OPERACIJE
1. Skupne določbe
39. člen
Z agrarnimi operacijami se urejajo
kmetijska zemljišča oziroma kmetijski prostor zaradi izboljšanja kmetijskih
zemljišč oziroma izboljšanja pogojev obdelave.
Agrarne operacije so medsebojna menjava
kmetijskih zemljišč, arondacije, komasacije, melioracije in razdružitev
solastnine na kmetijskih zemljiščih.
40. člen
Pobudo za agrarne operacije dajejo lastniki
kmetijskih zemljišč oziroma njihove skupnosti ali druge pravne osebe, po
pooblastilu lastnikov kmetijskih zemljišč.
Agrarne operacije se praviloma izvajajo
sporazumno med lastniki kmetijskih zemljišč.
Agrarne operacije se lahko izvedejo tudi
proti volji lastnikov kmetijskih zemljišč, vendar samo ob pogojih in po
postopku, ki jih določa ta zakon.
Lastnikom kmetijskih zemljišč pomaga pri
oblikovanju pobude za uvedbo agrarne operacije pri uveljavljanju te pobude in v
postopku izvajanja agrarne operacije kmetijska svetovalna služba.
41. člen
Lastniki, zakupniki oziroma drugi
uporabniki kmetijskih zemljišč na območju agrarne operacije morajo dovoliti
dostop na svoja zemljišča delavcem geodetskih, vodnogospodarskih in drugih
organizacij, ki opravljajo dela v zvezi s pripravo in izvajanjem agrarnih
operacij in delovanjem ter vzdrževanjem melioracijskih objektov in naprav, ter
osebam, ki imajo pravico meriti, snemati, projektirati ali zaznamovati zemljišča
in vode, kadar je to potrebno za agrarno operacijo.
Lastniki, zakupniki in drugi uporabniki
zemljišč imajo pravico do odškodnine za škodo, povzročeno z deli iz prejšnjega
odstavka.
Odločbo o dovolitvi dostopa na zemljišče po
prvem odstavku tega člena in o odškodnini iz prejšnjega odstavka izda na
zahtevo prizadetega upravna enota. Pritožba zoper to odločbo ne zadrži njene
izvršitve.
42. člen
Upravna enota lahko odredi, da se v
primernem roku odstranijo posamezni objekti, ki ovirajo izvedbo agrarnih
operacij.
Odločba o odstranitvi se lahko izda šele,
ko je odločba o uvedbi agrarne operacije dokončna oziroma, ko začne veljati
predpis o uvedbi agrarne operacije.
Odškodnina za odstranjene objekte iz prvega
odstavka tega člena, ki jo plačajo tisti, v katerih korist se izvaja agrarna
operacija, se odmeri po predpisih o razlastitvi.
43. člen
Če se zaradi izgradnje infrastrukturnih
objektov (ceste, vodne akumulacije, kanali in podobno) ali izgradnje
stanovanjske in drugačne kompleksne graditve povzroči razdrobljenost kmetijskih
zemljišč, težji dostop do njih ali težja obdelava, mora investitor takih
objektov plačati stroške za potrebne agrarne operacije.
Potrebne agrarne operacije iz prejšnjega
odstavka in obveznost plačila zanje se določijo v lokacijskem dovoljenju
oziroma v dovoljenju za gradnjo takega objekta.
44. člen
Vpisi v zemljiško knjigo in geodetska dela
v zvezi z agrarnimi operacijami veljajo za nujne.
44.a člen
Vse odločbe, sklepi in drugi dokumenti s
področja agrarnih operacij iz tega zakona se vročajo z navadno vročitvijo. Če
vročitev ni bila izvedena zaradi pomanjkljivega naslova, se vročitev odločbe,
sklepa ali drugega dokumenta opravi tako, da se objavi na enotnem državnem
portalu E-uprave. Šteje se, da je vročitev opravljena 30. dan od dneva odpreme,
navedenega na odločbi, sklepu ali na drugem dokumentu, ali 30. dan od dneva
objave na državnem portalu E-uprave.
Ne glede na prejšnji odstavek se v postopku
komasacij odločba o novi razdelitvi zemljišč in odločba, sklepi in drugi
dokumenti v postopku razdružitve solastnine na kmetijskih zemljiščih vročajo v
skladu z zakonom, ki ureja splošni upravni postopek.
2. Medsebojna menjava kmetijskih zemljišč
45. člen
Kot medsebojna menjava kmetijskih zemljišč
po tem zakonu se šteje menjava, ki se izvaja zaradi racionalnejše rabe
kmetijskega zemljišča in če vrednost enega zemljišča ne presega vrednosti
drugega zemljišča za več kot 50%.
Za medsebojno menjavo kmetijskih zemljišč
po tem zakonu se šteje tudi menjava kmetijskih zemljišč za gozdna zemljišča in
obratno.
46. člen
O izpolnjevanju pogojev za medsebojno
menjavo kmetijskih zemljišč po tem zakonu upravna enota izda odločbo v upravnem
postopku.
3. Arondacija kmetijskih zemljišč
47. člen
Arondacija kmetijskih zemljišč
(zaokrožitev) se lahko izvede v korist lastnika kmetijskega zemljišča, če bo
zemljišče, ki se bo pripojilo, rabilo za kmetijsko proizvodnjo.
Arondacija se lahko izvede tudi v korist
skupnosti na podlagi pogodbe, če gre za skupne pašnike, združeno obnovo ali
napravo trajnih nasadov, ali če gre za združeno obdelovanje.
48. člen
Arondacijski upravičenci iz prejšnjega člena
lahko vložijo predlog za arondacijo:
-      
če imajo na zaokroženem območju razdrobljena
zemljišča ali če leži v strnjenem zemljiškem kompleksu tuje zemljišče;
-      
če nudijo lastniku za zemljišče, ki naj se
pripoji, drugo ustrezno zemljišče enake katastrske kulture in katastrskega
razreda ob upoštevanju predhodno usklajenega dejanskega stanja v zemljiškem
katastru; če pa takega zemljišča nimajo, pa drugo zemljišče ustrezne velikosti,
pri čemer se vrednost ugotovi po predpisani metodologiji iz 24. člena tega
zakona ob upoštevanju predhodno usklajenega dejanskega stanja v zemljiškem
katastru;
-      
če izkažejo, da razpolagajo z možnostmi za
izvedbo namena, za katerega predlagajo arondacijo.
Ne glede na določbe druge alinee prejšnjega
odstavka se lahko izplača denarna odškodnina, če se dotedanji lastnik s tako
odškodnino strinja.
49. člen
Predlagatelj arondacije mora navesti namen
arondacije, izkazati, da so izpolnjeni pogoji iz 47. in 48. člena tega zakona,
izjaviti, da prostovoljna medsebojna menjava kmetijskih zemljišč ni bila
dosežena, priložiti predlogu seznam razdrobljenih zemljišč ali zemljišč v strnjenem
zemljiškem kompleksu, ki naj se arondirajo, seznam zemljišč, ki naj se pripoje,
in seznam zemljišč, ki jih predlagatelj arondacije daje v odškodnino za
pripojena zemljišča.
Predlagatelj priloži predlogu tudi mnenje
kmetijske svetovalne službe o upravičenosti nameravane arondacije.
50. člen
Odškodnina za stavbe, druge objekte ali
nasade se določa sporazumno. Če do sporazuma ne pride, se po pravnomočnosti
odločbe o arondaciji o tej odškodnini odloči po predpisih o razlastitvi.
51. člen
O predlogu za arondacijo odloča v upravnem
postopku upravna enota. Z odločbo o arondaciji upravna enota odloči tudi o
pripojitvi zemljišča k zemljišču, ki se arondira, o zemljišču, ki se daje za
pripojeno zemljišče, ter o odškodnini, za katero so se stranke sporazumele.
Stroške arondacijskega postopka trpi
arondacijski upravičenec.
52. člen
Zemljišče, ki se z arondacijo pripoji, se
izroči arondacijskemu upravičencu po pravnomočnosti odločbe o arondaciji.
Prejšnji lastnik ima pravico obdržati
pripojeno kmetijsko zemljišče v posesti dokler ne pospravi pridelkov, vendar
najdalje do konca tekočega gospodarskega leta.
53. člen
Hipoteke in druga stvarna bremena, ki so
vpisana na pripojenem zemljišču arondacijskega upravičenca, razen zemljiških
služnosti, če so le-te potrebne, izgubijo pravno veljavnost in se izbrišejo iz
zemljiške knjige.
Izbrisano breme se po uradni dolžnosti
vknjiži na zemljišču, ki je bilo dano kot odškodnina za pripojeno zemljišče.
Potrebnost zemljiške služnosti iz prvega
odstavka tega člena ugotavlja upravna enota. Zoper ta del izreka ni nadaljnje
upravne poti, prizadeti pa lahko zahteva v 30 dneh od vročitve odločbe o
arondaciji, naj pristojno redno sodišče odloči o potrebnosti zemljiške
služnosti.
54. člen
Po pravnomočnosti odločbe o arondaciji
lahko prejšnji lastnik pripojenega zemljišča zahteva pri upravni enoti, da
razveljavi odločbo o arondaciji:
-      
če arondacijski upravičenec najpozneje v enem
letu po pravnomočnosti odločbe o arondaciji ne začne urejati arondiranih
zemljišč;
-      
če začete ureditve ne konča najpozneje v petih
letih od začetka urejanja, ali
-      
če arondiranih zemljišč v enem letu po pravnomočnosti
odločbe o arondaciji ne začne izkoriščati za kmetijsko proizvodnjo, razen v
primeru, če je na podlagi upravnega akta ali predpisa bila spremenjena namembnost
zemljišča.
Zahtevo iz prejšnjega odstavka lahko
prejšnji lastnik vloži v treh mesecih od dneva, ko je za to zvedel, vendar
najpozneje v enem letu po poteku rokov iz prejšnjega odstavka.
4. Komasacija
55. člen
Zemljišča na določenem območju se lahko zložijo
in ponovno razdelijo med prejšnje lastnike tako, da dobi vsak čimbolj
zaokrožena zemljišča in lahko
zemljišča bolj gospodarno upravlja (v nadaljnjem
besedilu: komasacija).
Predmet komasacije so kmetijska zemljišča,
lahko pa tudi gozdovi, nezazidana stavbna in druga zemljišča na komasacijskem
območju ter naprave na teh zemljiščih (v nadaljnjem besedilu: komasacijski
sklad).
56. člen
Uvedbo komasacijskega postopka lahko
predlagajo lastniki zemljišč, v njihovem imenu pa komasacijski odbor, njihova
skupnost na podlagi pogodbe, pravna oseba ali lokalna skupnost.
Upravičenci iz prejšnjega odstavka vložijo
predlog za uvedbo komasacijskega postopka na upravno enoto.
Predlog za uvedbo komasacijskega postopka
se lahko vloži, če se s komasacijo strinjajo lastniki kmetijskih zemljišč, ki
imajo v lasti več kot dve tretjini površin kmetijskih zemljišč na predvidenem komasacijskem območju.
Ne glede na določbe stvarnopravnega
zakonika se za posamezno zemljiško parcelo v solastnini šteje, da se lastniki
strinjajo z uvedbo komasacije, če odločitev o tem sprejmejo s soglasjem
solastnikov, ki imajo v lasti več kot dve tretjini solastniških deležev.
Predlogu za uvedbo komasacijskega postopka
je treba priložiti:
-      
predvidene meje komasacijskega območja;
-      
predlog celovite idejne zasnove ureditve
komasacijskega območja, usklajen z drugimi sočasnimi agrarnimi operacijami;
-      
predvidena območja ureditve zemljiškega
katastra na območju komasacije;
-      
mnenje javne službe kmetijskega svetovanja o
upravičenosti komasacije z oceno pričakovanih učinkov;
-      
seznam lastnikov zemljišč s podatki o njihovih
osebnih imenih in naslovih prebivališč, EMŠO, površinah, ki jih imajo v lasti
na predvidenem komasacijskem območju, in izjave lastnikov, ki se strinjajo z
uvedbo komasacijskega postopka. Če gre za pravno osebo, je treba predlogu za
uvedbo priložiti podatek o firmi, sedežu, davčni številki, površinah zemljišč,
ki jih ima v lasti na predvidenem komasacijskem območju, in izjavo zastopnika
pravne osebe, da se strinja z uvedbo komasacijskega postopka;
-      
imena članov komasacijskega odbora iz
61. člena tega zakona;
-      
podatke o firmi in sedežu investitorja
komasacije, ki mora biti pravna oseba;
-      
predpisana soglasja ali dovoljenja pristojnih
organov, če se predlaga uvedba komasacijskega postopka na območjih varovanj in
omejitev po posebnih predpisih.
Soglasja ali dovoljenja iz osme alinee
prejšnjega odstavka so sestavni del predloga za uvedbo komasacijskega postopka.
Upravna enota pri pristojnih organih
preveri skladnost seznama lastnikov zemljišč in njihovih izjav za uvedbo
komasacijskega postopka z lastniškim stanjem v zemljiški knjigi ter skladnost
komasacije s prostorskim aktom lokalne skupnosti.
Upravna enota izda odločbo o uvedbi
komasacijskega postopka najpozneje v treh mesecih od dneva prejema popolnega
predloga za uvedbo komasacijskega postopka.
Odločba o uvedbi komasacije preneha
veljati, če se v petih letih po pravnomočnosti ne začne z izvajanjem
komasacijskih del.
56.a člen
Kot komasacije po tem zakonu se štejejo
tudi komasacije, pri katerih postopki zložbe in ponovne razdelitve potekajo na
podlagi pogodbe o komasaciji, ki jo sklenejo vsi lastniki zemljišč na določenem
območju (v nadaljnjem besedilu: pogodbena komasacija).
Za izvajanje pogodbene komasacije morajo
lastniki zemljišč pridobiti komasacijsko dovoljenje, ki ga izda upravna enota
na podlagi vloge. Vlogi je treba priložiti pogodbo o komasaciji, iz katere
morata biti razvidna seznam lastnikov zemljišč s podatki o površinah, ki jih
imajo v lasti na območju pogodbene komasacije, ter načrt nove razdelitve zemljišč.
Komasacijsko dovoljenje se izda, če upravna
enota ugotovi, da je pogodbena komasacija v skladu s prostorskim aktom lokalne
skupnosti in da je seznam lastnikov zemljišč v skladu z lastniškim stanjem v
zemljiški knjigi.
V pogodbeni komasaciji se lahko solastnina
na posameznem zemljišču razdruži zaradi boljše rabe posameznega zemljišča tako,
da dosedanji solastnik zemljišča pridobi sorazmerni del zemljišča v izključno
last. To mora biti razvidno iz pogodbe o komasaciji.
57. člen
Komasacija se uvede z odločbo upravne
enote.
V odločbi o uvedbi komasacije se lahko določi:
-      
da se v komasacijski sklad vključijo tudi
gozdovi, vodna in druga zemljišča, ki leže znotraj komasacijskega območja
oziroma segajo vanj;
-      
da se v komasacijski sklad ne vključijo
posamezni vinogradi, sadovnjaki, hmeljišča in druga zemljišča ali skupine takih
zemljišč, če bi vključitev teh ovirala smotrno izvedbo komasacije.
Upravna enota lahko s spremembo ali
dopolnitvijo pravnomočne odločbe o uvedbi komasacije naknadno spremeni meje
komasacijskega območja, če gre za povečanje oziroma za zmanjšanje do 10%
površine komasacijskega območja, če je to potrebno zaradi racionalnejše izvedbe
komasacije.
Upravna enota poskrbi, da se uvedba
komasacije zaznamuje v zemljiški knjigi in zemljiškem katastru.
58. člen
V komasacijskem postopku ni dovoljena
vrnitev v prejšnje stanje in ne obnova postopka.
Če med izvajanjem komasacije nastopijo
razmere, ki onemogočajo nadaljnjo komasacijo, lahko upravna enota ustavi
komasacijo, če je posestno stanje, ki je bilo v naravi ob uvedbi komasacije, še
nespremenjeno.
Stranke v komasacijskem postopku so
lastniki zemljišč na komasacijskem območju (v nadaljnjem besedilu: komasacijski
udeleženci) in drugi, ki imajo na zemljiščih v komasacijskem skladu stvarne
pravice ali kakšen drug na zakon oprt pravni interes.
59. člen
Komasacijski postopek vodi upravna enota.
Upravna enota lahko za opravljanje
posameznih opravil v komasacijskem postopku imenuje komasacijsko komisijo.
Komasacijsko komisijo sestavlja najmanj pet članov, in sicer predvsem
strokovnjaki s pravnega, agronomskega in geodetskega področja ter en
komasacijski udeleženec. Predsednik komisije je praviloma diplomirani pravnik s
pravosodnim oziroma pravniškim državnim izpitom.
Člani komasacijske komisije imajo položaj uradnih
oseb in so lahko pooblaščeni za vodenje komasacijskega postopka in opravljanje
drugih dejanj v postopku.
60. člen
Z uvedbo komasacijskega postopka je na
komasacijskem območju prepovedana parcelacija zemljišč, graditev in sajenje
oziroma odstranjevanje nasadov ter gozdnega drevja, če ni z idejno zasnovo
ureditve komasacijskega območja določeno drugače.
Promet z zemljišči je dovoljen do konca
razgrnitve elaborata obstoječega stanja zemljišč komasacijskega sklada. Ne
glede na fazo komasacije je dovoljen prenos lastništva, če gre za prenos
lastništva na Republiko Slovenijo ali lokalno skupnost, za prenos lastništva
zaradi izvedbe prostorskega izvedbenega akta ali za prenos zemljišč na
komasacijskem območju, ki so v lasti enega ali več lastnikov, na enega dediča.
O spremembah lastništva med komasacijskim
postopkom mora sodišče s sklepom o vknjižbi v zemljiško knjigo sproti obveščati
upravno enoto, ki vodi komasacijski postopek. O izvedeni parcelaciji med
komasacijskim postopkom mora pristojni geodetski organ z odločbo o parcelaciji
sproti obveščati upravno enoto, ki vodi komasacijski postopek.
Pogodba, sklenjena v nasprotju s prvim ali
drugim odstavkom tega člena, je nična. Lastnik tudi nima pravice do odškodnine
za sredstva, vložena v gradnjo, sajenje ali odstranjevanje nasadov in spremembo
kulture v nasprotju s prvim odstavkom.
Posledice uvedbe komasacijskega postopka po
prvem odstavku tega člena prenehajo s pravnomočnostjo odločbe o ponovni
razdelitvi zemljišč. Prav tako prenehajo te posledice v primeru, če se
komasacija ne začne izvajati v dveh letih po pravnomočnosti odločbe o uvedbi
komasacije.
60.a člen
V komasacijskem postopku se lahko
solastnina na posameznem zemljišču oziroma več zemljiščih, vloženih v
komasacijski sklad, deli zaradi boljše rabe posameznega zemljišča tako, da
dosedanji solastnik zemljišča na podlagi svoje izkazane volje pridobi iz
komasacijskega sklada sorazmerni del zemljišča v izključno last.
Zemljišče ali več zemljišč, ki jih
dosedanji solastnik pridobi v izključno last, se določi v skladu s tem zakonom,
pri čemer se kot vrednost vloženega zemljišča šteje vrednost njegovega
lastniškega oziroma solastniškega deleža na vloženih zemljiških parcelah.
Solastnik posameznega zemljišča lahko do
konca razgrnitve elaborata obstoječega stanja zemljišč na komasacijskem območju
organu, ki vodi komasacijski postopek, da pisno izjavo, da želi v komasacijskem
postopku deliti svoj solastniški delež oziroma deleže in pridobiti zemljiško
parcelo ali več parcel v izključno last. Po koncu razgrnitve elaborata
obstoječega stanja zemljišč na komasacijskem območju te izjave solastnik ne
more več preklicati ali spremeniti.
Po koncu razgrnitve elaborata obstoječega
stanja upravna enota pozove solastnike zemljišč na komasacijskem območju, na
katerih je vsaj en solastnik dal izjavo, da želi v komasacijskem postopku
deliti svoj solastniški delež oziroma deleže in pridobiti zemljiško parcelo ali
več parcel v izključno last, da se v roku osmih dni izjavijo, ali želijo v
komasacijskem postopku deliti svoj solastniški delež in pridobiti zemljiško
parcelo ali več parcel v izključno last. Po preteku roka izjav ni več mogoče dati,
preklicati ali spremeniti.
Ne glede na drugi odstavek tega člena se v
primerih, ko ima komasacijski udeleženec na vloženih zemljiških parcelah samo
solastniški delež in je vsota njegovih solastniških deležev, izraženih v
površini, manj kot 1.000 m2, delitev solastniškega deleža v komasacijskem
postopku ne opravi.
Če je v komasacijskem postopku udeležena
tudi Republika Slovenija, ki jo zastopa Sklad, Sklad odkupi solastniške deleže
od posameznega solastnika, ki to želi, če vsota njegovih solastniških deležev,
izraženih v površini, predstavlja manj kot 1.000 m2, razen če
je nakupna cena solastniškega deleža zemljišča nesorazmerna glede na tržno primerljive
cene.
Upravna enota obvesti sodišče o zemljiških
parcelah, ki so predmet komasacijskega postopka in za katere so solastniki dali
izjavo iz tretjega odstavka tega člena. Če na kateri od teh zemljiških parcel
teče nepravdni postopek delitve stvari v solastnini, sodišče postopek prekine
do konca komasacijskega postopka.
61. člen
Komasacijski udeleženci pred vložitvijo
vloge za uvedbo komasacije izvolijo izmed sebe komasacijski odbor, ki ima
naslednje naloge:
-      
zastopa interese komasacijskih udeležencev;
-      
pripravlja predloge, ki jih posreduje upravni
enoti;
-      
sodeluje pri pripravi predloga elaborata o
vrednotenju in o razdelitvi zemljišč iz komasacijskega sklada.
Komasacijski odbor ne sme odločati o
pravicah komasacijskih udeležencev.
62. člen
Pri vlaganju zemljišč v komasacijski sklad
se upošteva:
-      
glede lastnine in drugih stvarnih pravic stanje
v zemljiški knjigi;
-      
glede lege, površine, katastrske kulture in
katastrskega razreda podatki zemljiškega katastra;
-      
glede drugih podatkov pa dejansko stanje.
Če se dejansko stanje glede lastninske
pravice in drugih stvarnih pravic na zemljiščih, ki se vlagajo v komasacijski
sklad, ne ujema s stanjem po zemljiški knjigi, se upošteva dejansko stanje, če
to ni sporno. S tem pa ne smejo biti prizadete pravice, ki jih ima kdo na takem
kmetijskem zemljišču.
Lastnik zemljišča lahko do razgrnitve
elaborata obstoječega stanja zahteva, da se mu na njegove stroške ugotovi
dejanska površina zemljišča, ki ga ima v komasacijskem skladu.
63. člen
V postopku komasacije se izdelajo in razgrnejo
naslednji elaborati:
-      
elaborat obstoječega stanja zemljišč na
komasacijskem območju;
-      
elaborat vrednotenja zemljišč na komasacijskem
območju;
-      
idejna zasnova ureditve komasacijskega območja;
-      
elaborat nove razdelitve zemljišč na
komasacijskem območju.
Elaborate iz prvega odstavka tega člena
izdela in operativna geodetska dela izvaja geodetska organizacija, ki ima
pooblastilo za izvajanje geodetskih upravnih storitev, z delavci, ki imajo
pooblastilo za vodenje upravnega postopka. Geodetsko organizacijo izbere
investitor.
Glede načina in postopka razgrnitve
elaboratov po tem členu se smiselno uporabljajo ustrezne odločbe zakona o
zemljiškem katastru. Kraj, čas in rok razgrnitve elaboratov iz prvega odstavka
tega člena določi upravna enota. Rok razgrnitve ne sme biti krajši kot 15 dni.
Sklep o razgrnitvi elaboratov se objavi na krajevno običajen način.
Komasacijski udeleženci lahko podajo na
elaborate po tem členu pripombe in predloge na sami razgrnitvi, najpozneje pa v
osmih dneh po izteku roka razgrnitve. Pripombe in predlogi na razgrnjene
elaborate se obravnavajo v postopku pred izdajo odločbe o novi razdelitvi
zemljišč, o njih pa se odloči z odločbo o novi razdelitvi zemljišč.
Na zahtevo in na stroške komasacijskega
udeleženca se mu v času razgrnitve elaborata nove razdelitve zemljišč na
komasacijskem območju v naravi pokažejo njemu namenjena kmetijska zemljišča.
64. člen
Pri razdelitvi zemljišč iz komasacijskega
sklada dobi komasacijski udeleženec čimbolj zaokroženo zemljišče.
Do komasiranih zemljišč je treba zagotoviti
ustrezen dostop.
S komasacijo se ne smejo poslabšati dostopi
do zemljišč izven komasacijskega območja.
65. člen
Komasacijski udeleženci dobijo iz
komasacijskega sklada zemljišče približno enake skupne vrednosti. Razlika med
skupno vrednostjo vloženih in dobljenih zemljišč praviloma ne sme presegati 5%
vrednosti in 15% površine, pri tem pa ni všteto zmanjšanje površine po 67. členu
tega zakona.
Na območjih, ki so predvidena za trajne
nasade, osuševalne, namakalne in druge naprave, se dodelijo zemljišča tudi v
skladu s tehničnimi pogoji za tako ureditev zemljišč.
Če dobi komasacijski udeleženec iz
komasacijskega sklada zemljišče, ki je večje skupne vrednosti kot zemljišče, ki
ga je vložil, mora v denarju vplačati razliko na podračun upravne enote. Če
dobi komasacijski udeleženec zemljišče manjše skupne vrednosti, kot je vrednost
zemljišča, ki ga je vložil, mu upravna enota v denarju izplača razliko v skladu
z vrednostjo, kot je navedena v elaboratu vrednotenja zemljišč. Razliko je
treba plačati v osmih dneh po prejemu odločbe o novi razdelitvi zemljišča. Če
se v pritožbenem postopku ugotovi še nadaljnja razlika, se le-ta poravna
praviloma v denarju po pravnomočnosti odločbe o novi razdelitvi kmetijskih
zemljišč. V tem primeru se vrednost kmetijskega zemljišča, navedena v elaboratu
vrednotenja zemljišč, valorizira glede na splošno gibanje cen. Za znesek
vplačil iz prvega stavka tega odstavka se zniža obremenitev finančnega načrta
upravne enote, vendar največ do višine izplačanih sredstev za ta namen. Če
vplačila iz prvega stavka tega odstavka presegajo izplačila, se razlika nakaže
na podračun javnofinančnih prihodkov, kot prihodek državnega proračuna. Če
izplačila iz drugega stavka tega odstavka presegajo vplačila, razlika bremeni
finančni načrt upravne enote.
Vodna zemljišča se iz komasacijskega sklada
dodelijo lastnikom, določenim v predpisih o varstvu okolja oziroma o vodah.
66. člen
Pri vrednotenju zemljišč se zemljišča
uvrščajo v vrednostne razrede. Vsakemu vrednostnemu razredu se določi vrednost
enega kvadratnega metra v cenilnih enotah. Cenilni enoti se določi vrednost v
denarju.
Metoda vrednotenja zemljišč iz prejšnjega
odstavka temelji na oceni proizvodne sposobnosti zemljišča, ki se določi v
obliki bonitetnih točk, ter vrednosti prostora.
Osebe za vrednotenje kmetijskih zemljišč po
tem členu morajo imeti pooblastilo za bonitiranje v skladu z zakonom, ki ureja
evidentiranje nepremičnin.
Sestavni del elaborata vrednotenja zemljišč
na komasacijskem območju v skladu s 63. členom tega zakona je tudi
elaborat spremembe bonitete zemljišč v skladu z zakonom, ki ureja evidentiranje
nepremičnin. Ne glede na zakon, ki ureja evidentiranje nepremičnin, spremembe
bonitete zemljišč Geodetska uprava Republike Slovenije po uradni dolžnosti
evidentira v zemljiškem katastru ob evidentiranju nove razdelitve zemljišč na
komasacijskem območju.
Podrobnejšo metodologijo vrednotenja
zemljišč iz prvega in drugega odstavka tega člena predpiše minister, pristojen
za kmetijstvo, v soglasju z ministrom, pristojnim za geodetske zadeve.
67. člen
Če se na komasacijskem območju zaradi
celovite ureditve zemljišč zgradijo poti, melioracijski jarki, vetrobranski
pasovi ali drugi javni objekti, ki so potrebni za izvedbo komasacije, in se
zaradi tega zmanjša skupna površina zemljišč, ali se iz drugih vzrokov poveča
skupna površina zemljišč, ki naj se razdelijo med komasacijske udeležence, se
dodeli vsakemu komasacijskemu udeležencu sorazmerno z vloženim zemljiščem
manjša oziroma večja površina zemljišč.
Določba prvega odstavka tega člena se
smiselno uporablja tudi, če se zmanjša oziroma poveča skupna površina zemljišč
v komasacijskem skladu zaradi višje sile med komasacijskim postopkom
(odnašanje, nasipanje zemlje zaradi spremembe rečnega toka itd.).
68. člen
Služnosti in lastninske omejitve, ki po
razdelitvi komasacijskega sklada udeležencu niso več potrebne, prenehajo,
ustanovijo pa se nove, če je to potrebno glede na novo razdelitev zemljišč iz
komasacijskega sklada.
Služnosti iz prejšnjega odstavka se
ustanovijo z odločbo o novi razdelitvi zemljišč iz komasacijskega sklada.
69. člen
Hipoteke in druga stvarna bremena, ki so
vpisana na zemljišču, ki ga posameznik vloži v komasacijski sklad, se ob
razdelitvi komasacijskega sklada po uradni dolžnosti vpišejo na novo dodeljena
zemljišča.
70. člen
Najpozneje v šestih mesecih po razgrnitvi
elaborata o novi razdelitvi zemljišč iz komasacijskega sklada izda upravna
enota odločbo o novi razdelitvi zemljišč. Pred izdelavo te odločbe mora upravna
enota pridobiti potrditev organa, pristojnega za vodenje zemljiškega katastra,
da je elaborat o novi razdelitvi zemljišč iz komasacijskega sklada izdelan v
skladu s predpisi o zemljiškem katastru, in seznaniti komasacijske udeležence z
njim dodeljenimi zemljišči v naravi.
Komasacijski udeleženci morajo prevzeti
njim dodeljena in pokazana zemljišča iz komasacijskega sklada v posest in
obdelavo takoj po vročitvi odločbe o novi razdelitvi, razen, če je v odločbi
naveden poseben rok za prevzem, svoja dosedanja zemljišča pa morajo prepustiti
komasacijskim udeležencem, katerim so z odločbo o novi razdelitvi dodeljena.
Šteje se, da je s seznanitvijo
komasacijskega udeleženca z dodeljenim zemljiščem v naravi prevzeta začasna
posest, ki uživa posestno varstvo po pravilih varstva posesti po zakonu o
pravdnem postopku.
Pritožba zoper odločbo o razdelitvi zemljišč
iz komasacijskega sklada ne zadrži njene izvršitve.
Če komasacijski udeleženci v začasno posest
dodeljenih zemljišč ne obdelujejo, niso upravičeni do odškodnine zaradi izpada
dohodka.
71. člen
V primeru velikega števila udeležencev se
lahko posameznemu komasacijskemu udeležencu vroči le tisti del odločbe, ki se
nanaša nanj.
Če je v pritožbenem postopku ugotovljeno,
da je treba pritožbi ugoditi, se lahko spremeni tudi tisti del izreka odločbe,
ki se ne nanaša na pritožnika.
Komasacijski udeleženci postanejo lastniki
zemljišč z vpisom pravnomočne odločbe o novi razdelitvi zemljišč v zemljiško
knjigo.
72. člen
O pritožbah na odločbe o novi razdelitvi
zemljišč odloča ministrstvo, pristojno za kmetijstvo. Odločbo na drugi stopnji
je treba izdati najpozneje v šestih mesecih po prejemu pritožbe s spisi.
Reševanje pritožb in reševanje upravnih
sporov v zvezi s komasacijskim postopkom se šteje za nujno.
Ob reševanju pritožb lahko organ druge
stopnje s posebnim sklepom razdruži odločbo o novi razdelitvi zemljišč v dva
ali več delov tako, da izloči v posebno obravnavanje tisti del komasacijskega
območja, na katerega se nanašajo vložene pritožbe, za ostali del odločbe o novi
razdelitvi zemljišč komasacijskega območja pa ugotovi njeno pravnomočnost.
73. člen
Sredstva za komasacijo zagotavljajo:
-      
lastniki zemljišč s komasacijskega območja;
-      
občina iz proračuna;
-      
Republika Slovenija iz proračuna;
-      
iz drugih virov.
Ne glede na določbe prvega odstavka tega člena,
krije stroške za komasacijo v skladu s 43. členom tega zakona investitor
infrastrukturnega objekta, ki z gradnjo tega objekta povzroči razdrobitev
zemljišč in s tem poslabša pogoje za kmetijsko proizvodnjo.
74. člen
Investitor komasacije, ki sklepa pogodbo za
izvajanje komasacij, ima proti komasacijskim udeležencem regresno pravico za
vse stroške, ki jih morajo plačati ti udeleženci. Investitor mora zagotoviti
sredstva za izvedbo vseh komasacijskih del vključno za stroške vpisa nove
razdelitve zemljišč iz komasacijskega sklada v zemljiško knjigo in zemljiški
kataster.
75. člen
Zemljišča, ki so bila komasirana, se lahko
delijo le, če se z delitvijo ne poslabša stanje, ki je bilo doseženo s
komasacijo.
76. člen
Podrobnejše predpise o izvajanju komasacij
izda minister, pristojen za kmetijstvo, v soglasju z ministrom, pristojnim za
geodetske zadeve.
5. Melioracije
77. člen
Melioracije po tem zakonu so osuševanje,
namakanje in agromelioracije.
5.1 Agromelioracije
78. člen
Agromelioracije obsegajo ukrepe, ki
izboljšujejo fizikalne, kemijske in biološke lastnosti tal ter izboljšujejo
dostop na kmetijsko zemljišče. Agromelioracije obsegajo ukrepe izravnave
zemljišč, krčitev grmovja in dreves, nasipavanje rodovitne zemlje, odstranitve
kamnitih osamelcev, ureditve poljskih poti, izdelave in razgradnje teras,
ureditve gorskih in kraških pašnikov, ureditve manjših odvodnjavanj, apnenja in
založnega gnojenja.
Agromelioracije se delijo na:
-      
zahtevne in
-      
nezahtevne.
Zahtevne agromelioracije so:
a)    
izdelava in razgradnja teras,
b)    
ureditev manjših odvodnjavanj, ki presegajo
omejitve iz točke h) četrtega odstavka tega člena,
c)    
ureditev novih poljskih poti,
č)    agromelioracije, katerih del je vnos:
- 
zemeljskega izkopa, ki ne izhaja z območja
predlagane agromelioracije, razen če gre za rodovitno zemljo, ali
- 
umetno pripravljene zemljine.
Nezahtevne agromelioracije so:
a)    
izravnava zemljišča,
b)    
krčitev grmovja in dreves,
c)    
izravnava mikrodepresij na njivskih površinah,
č)    nasipavanje rodovitne zemlje,
d)    
odstranitev kamnitih osamelcev,
e)    
ureditev obstoječih poljskih poti,
f)     
ureditev gorskih in kraških pašnikov,
g)    
apnenje,
h)    
ureditev manjših odvodnjavanj na površini do 1
ha in
i)      
založno gnojenje.
Za agromelioracije iz prejšnjega odstavka
ni treba pridobiti odločbe o uvedbi agromelioracije, je pa treba pridobiti
ustrezna soglasja ali dovoljenja pristojnih organov, če se bo predvidena
nezahtevna agromelioracija izvedla na območjih varovanj in omejitev po posebnih
predpisih.
Izkoriščanje mineralnih surovin, sanacija
posledic izkoriščanja mineralnih surovin in sanacija odlagališč se ne štejejo
za agromelioracijo po tem zakonu.
79. člen
Predlog za uvedbo zahtevne agromelioracije
lahko vložijo lastniki kmetijskih zemljišč na predvidenem območju zahtevne
agromelioracije oziroma fizične ali pravne osebe, ki jih pooblastijo lastniki
zemljišč na predvidenem območju zahtevne agromelioracije, in imajo v lasti več
kot dve tretjini površin kmetijskih zemljišč s predvidenega agromelioracijskega
območja. Predlog za uvedbo zahtevne agromelioracije se vloži pri ministrstvu,
pristojnem za kmetijstvo.
Ne glede na določbe stvarnopravnega
zakonika se za posamezno zemljiško parcelo v solastnini šteje, da se lastniki
strinjajo z uvedbo agromelioracije, če odločitev o tem sprejmejo s soglasjem
solastnikov, ki imajo v lasti več kot dve tretjini solastniških deležev.
Predlogu za uvedbo zahtevne agromelioracije
je treba priložiti:
a)    
grafično prilogo, vrisano v
zemljiškokatastrskem prikazu oziroma zemljiškokatastrskem načrtu z razvidnimi
mejami parcel in parcelnimi številkami ter navedbo katastrske občine (v merilu
1:2500 ali 1:5.000), iz katere mora biti razvidna meja območja zahtevne
agromelioracije. Iz grafične priloge mora biti razvidno tudi, kateri lastniki
se strinjajo z uvedbo zahtevne agromelioracije;
b)    
seznam lastnikov zemljišč s podatki o njihovih
osebnih imenih in naslovih prebivališč, EMŠO, površinah, ki jih imajo v lasti
na predvidenem območju zahtevne agromelioracije, in izjave lastnikov, ki se
strinjajo z uvedbo zahtevne agromelioracije. Če gre za pravno osebo, je treba
predlogu za uvedbo priložiti podatek o firmi, sedežu, davčni številki,
površinah zemljišč, ki jih ima v lasti na predvidenem območju zahtevne
agromelioracije, in izjavo zastopnika pravne osebe, da se strinja z uvedbo
zahtevne agromelioracije;
c)    
načrt agromelioracijskih del skupaj s popisom
del, ki ga izdela javna služba kmetijskega svetovanja;
č)    predvideni datum zaključka agromelioracijskih del, ki ne sme biti
daljši od dveh let od datuma pravnomočnosti odločbe o uvedbi zahtevne
agromelioracije;
d)    
predpisana soglasja ali dovoljenja pristojnih
organov, če se predlaga uvedba zahtevne agromelioracije na območjih varovanj in
omejitev po posebnih predpisih;
e)    
okoljevarstveno dovoljenje v skladu z zakonom,
ki ureja varstvo okolja, če gre za zahtevno agromelioracijo iz točke č)
tretjega odstavka prejšnjega člena.
Soglasja ali dovoljenja iz točk d) in e)
prejšnjega odstavka so sestavni del predloga za uvedbo zahtevne
agromelioracije.
Ministrstvo, pristojno za kmetijstvo, pri
pristojnih organih preveri skladnost seznama lastnikov zemljišč in njihovih
izjav za uvedbo zahtevne agromelioracije ter skladnost zahtevne agromelioracije
s prostorskim aktom lokalne skupnosti.
80. člen
Zahtevna agromelioracija se uvede z odločbo
ministrstva, pristojnega za kmetijstvo, iz katere so razvidni:
-      
meja območja zahtevne agromelioracije;
-      
katastrske občine in parcelne številke, na
katerih se uvede zahtevna agromelioracija;
-      
predvidena agromelioracijska dela, njihova
količina in lokacija in
-      
predvideni datum zaključka agromelioracijskih
del.
Grafična priloga točke a) tretjega odstavka
prejšnjega člena in načrt agromelioracijskih del skupaj s popisom del iz točke
c) tretjega odstavka prejšnjega člena sta sestavni del odločbe o uvedbi
zahtevne agromelioracije in sta na vpogled strankam v postopku pri pristojnem
organu.
Odločba o uvedbi zahtevne agromelioracije
se vroči vsem lastnikom kmetijskih zemljišč na območju zahtevne
agromelioracije. Če lastnik kmetijskega zemljišča za uvedbo zahtevne
agromelioracije pooblasti fizično ali pravno osebo, se odločba o uvedbi
zahtevne agromelioracije vroči tudi pooblaščeni osebi.
Če lastnik kmetijskih zemljišč iz
utemeljenih razlogov pred potekom predvidenega datuma zaključka
agromelioracijskih del ne more zaključiti izvedbe agromelioracijskih del ali se
dela še niso začela, lahko enkrat zaprosi za določitev novega predvidenega
datuma zaključka izvedbe agromelioracijskih del, ki ne sme biti daljši od dveh
let. Ministrstvo, pristojno za kmetijstvo, po uradni dolžnosti pridobi mnenje
kmetijske inšpekcije, iz katerega mora biti razvidno, ali se agromelioracijska dela
izvajajo v skladu z odločbo o uvedbi zahtevne agromelioracije. Če so izpolnjeni
pogoji iz tega odstavka, ministrstvo, pristojno za kmetijstvo, izda odločbo o
določitvi novega predvidenega datuma zaključka agromelioracijskih del.
81. člen
Predlog za uvedbo agromelioracije na
območju komasacije, ki je bila pravnomočno uvedena po 30. juniju 2014 (v
nadaljnjem besedilu: agromelioracija na komasacijskem območju), lahko vložijo
lastniki kmetijskih zemljišč na predvidenem območju agromelioracije oziroma
fizične ali pravne osebe, ki jih pooblastijo lastniki zemljišč na predvidenem
območju agromelioracije, in imajo v lasti več kot dve tretjini površin
kmetijskih zemljišč s predvidenega agromelioracijskega območja. Predlog za
uvedbo agromelioracije na komasacijskem območju se vloži pri ministrstvu,
pristojnem za kmetijstvo.
Predmet agromelioracij na komasacijskem
območju so kmetijska zemljišča, lahko pa tudi gozdovi, nezazidana stavbna in
druga zemljišča.
Površina agromelioracijskega območja je
enaka površini območja komasacije.
Ne glede na zahtevnost agromelioracije je
treba odločbo o uvedbi agromelioracije na komasacijskem območju pridobiti za
vse ukrepe, ki izboljšujejo fizikalne, kemijske in biološke lastnosti tal ter
izboljšujejo dostop na zemljišče.
Ne glede na določbe stvarnopravnega
zakonika se za posamezno zemljiško parcelo v solastnini šteje, da se lastniki
strinjajo z uvedbo agromelioracije na komasacijskem območju, če odločitev o tem
sprejmejo s soglasjem solastnikov, ki imajo v lasti več kot dve tretjini
solastniških deležev.
Predlogu za uvedbo agromelioracije na
komasacijskem območju je treba priložiti:
a)    
pravnomočno odločbo o uvedbi komasacijskega
postopka ali potrdilo pristojne upravne enote, da so vse odločbe o razdelitvi
zemljišč komasacijskega sklada vročene, ali pravnomočno odločbo o razdelitvi
zemljišč komasacijskega sklada;
b)    
predlog idejne zasnove ureditve komasacijskega
območja ali sklep o potrditvi idejne zasnove ureditve komasacijskega postopka.
Iz predloga idejne zasnove ureditve komasacijskega postopka oziroma potrjene
idejne zasnove ureditve komasacijskega postopka mora biti razvidno, katera
agromelioracijska dela so na komasacijskem območju predvidena, v kakšnih
količinah in na katerih lokacijah;
c)    
grafično prilogo, vrisano v zemljiškokatastrskem
prikazu oziroma zemljiškokatastrskem načrtu z razvidnimi mejami parcel in
parcelnimi številkami ter navedbo katastrske občine (v merilu 1:2.500 ali
1:5.000), iz katere mora biti razvidna meja območja agromelioracije na
komasacijskem območju. Iz grafične priloge mora biti razvidno tudi, kateri
lastniki se strinjajo z uvedbo agromelioracije na komasacijskem območju;
č)    seznam lastnikov zemljišč s podatki o njihovih osebnih imenih in
naslovih prebivališč, EMŠO, površinah, ki jih imajo v lasti na predvidenem
območju agromelioracije na komasacijskem območju, in izjave lastnikov, ki se
strinjajo z uvedbo agromelioracije na komasacijskem območju. Če gre za pravno
osebo, je treba predlogu za uvedbo priložiti podatek o firmi, sedežu, davčni
številki, površinah zemljišč, ki jih ima v lasti na predvidenem območju
agromelioracije na komasacijskem območju, in izjavo zastopnika pravne osebe, da
se strinja z uvedbo agromelioracije na komasacijskem območju;
d)    
predvideni datum zaključka agromelioracijskih
del, ki ne sme biti daljši od petih let od datuma pravnomočnosti odločbe o
uvedbi agromelioracije na komasacijskem območju;
e)    
predpisana soglasja ali dovoljenja pristojnih
organov, če se predlaga uvedba agromelioracije na območjih varovanj in omejitev
po posebnih predpisih;
f)     
okoljevarstveno dovoljenje v skladu z zakonom,
ki ureja varstvo okolja, če gre za vnos umetno pripravljene zemljine ali
nasipavanje kmetijskih zemljišč z zemeljskim izkopom, ki ne izhaja z območja
predlagane agromelioracije na komasacijskem območju, razen če gre za vnos
rodovitne zemlje.
Soglasja ali dovoljenja iz točk e) in f)
prejšnjega odstavka so sestavni del predloga za uvedbo agromelioracije na
komasacijskem območju.
Ministrstvo, pristojno za kmetijstvo, pri
pristojnih organih preveri skladnost seznama lastnikov zemljišč in njihovih
izjav za uvedbo agromelioracije na komasacijskem območju ter skladnost
agromelioracije na komasacijskem območju s prostorskim aktom lokalne skupnosti.
Če se agromelioracija uvede na območju,
kjer se izvaja komasacijski postopek, pri katerem je bila odločba o novi
razdelitvi zemljišč komasacijskega sklada že vročena vsem komasacijskim
udeležencem, se soglasja za uvedbo agromelioracije na komasacijskem območju
pridobivajo od lastnikov zemljišč, kot to izkazuje odločba o novi razdelitvi
zemljišč komasacijskega sklada. Če je v teh primerih treba za izvedbo
agromelioracije pridobiti tudi dovoljenje za gradnjo v skladu z zakonom, ki
ureja graditev objektov, se to izda na zemljiškokatastrsko stanje parcel, kot
to izkazuje odločba o novi razdelitvi zemljišč komasacijskega sklada. Tudi
odločba o uvedbi agromelioracije na komasacijskem območju se v teh primerih
izda na zemljiškokatastrsko stanje parcel, kot to izkazuje odločba o novi
razdelitvi zemljišč komasacijskega sklada.
Agromelioracija na komasacijskem območju se
uvede z odločbo ministrstva, pristojnega za kmetijstvo, iz katere so razvidni:
-      
meja območja agromelioracije na komasacijskem
območju;
-      
površina območja agromelioracije;
-      
katastrske občine in parcelne številke, na katerih
se uvede agromelioracija;
-      
predvidena agromelioracijska dela, njihova
količina in lokacija, kot je razvidno iz predloga celovite idejne zasnove
ureditve komasacijskega območja oziroma potrjene idejne zasnove ureditve
komasacijskega območja, in
-      
predvideni datum zaključka agromelioracijskih
del.
Grafična priloga iz točke c) šestega
odstavka tega člena je sestavni del odločbe o uvedbi agromelioracije na
komasacijskem območju in je na vpogled strankam v postopku pri pristojnem
organu.
Odločba o uvedbi agromelioracije na
komasacijskem območju se vroči vsem lastnikom kmetijskih zemljišč na območju
agromelioracije. Če lastnik kmetijskega zemljišča za uvedbo agromelioracije na
komasacijskem območju pooblasti fizično ali pravno osebo, se odločba o uvedbi
agromelioracije na komasacijskem območju vroči tudi pooblaščeni osebi.
Če lastnik kmetijskih zemljišč iz
utemeljenih razlogov pred potekom predvidenega datuma zaključka
agromelioracijskih del na komasacijskem območju ne more zaključiti izvedbe
agromelioracijskih del ali se dela še niso začela, lahko enkrat zaprosi za
določitev novega predvidenega datuma zaključka izvedbe agromelioracijskih del
na komasacijskem območju, ki ne sme biti daljši od dveh let. Ministrstvo,
pristojno za kmetijstvo, po uradni dolžnosti pridobi mnenje kmetijske
inšpekcije, iz katerega mora biti razvidno, ali se agromelioracijska dela
izvajajo v skladu z odločbo o uvedbi agromelioracije na komasacijskem območju.
Če so izpolnjeni pogoji iz tega odstavka, ministrstvo, pristojno za kmetijstvo,
izda odločbo o določitvi novega predvidenega datuma zaključka
agromelioracijskih del na komasacijskem območju.
5.2 Osuševanje
82. člen
Osuševalni sistem je skup objektov in
naprav za urejanje in vzdrževanje talnega vodnega režima.
Osuševalni sistem je sestavljen iz primarne
in sekundarne odvodnje.
Primarna odvodnja je mreža osuševalnih
jarkov.
Sekundarna odvodnja je drenažna odvodnja na
parcelah.
Izgradnja novih osuševalnih sistemov ni
dopustna.
83. člen
Osuševalni sistem se lahko ukine:
-      
če osuševanje na območju osuševalnega sistema
zaradi spremembe talnega vodnega režima ni več potrebno ali
-      
če se z ukinitvijo strinjajo lastniki
kmetijskih zemljišč, ki imajo v lasti več kot dve tretjini površin kmetijskih
zemljišč na območju osuševalnega sistema, in če se z ukinitvijo strinjata dve
tretjini lastnikov kmetijskih zemljišč na območju osuševalnega sistema.
V primeru iz prve alinee prejšnjega
odstavka ministrstvo, pristojno za kmetijstvo, odloči na podlagi vloge
izvajalca javne službe upravljanja in vzdrževanja, izbranega v skladu z
zakonom, ki ureja kmetijstvo (v nadaljnjem besedilu: izvajalec državne javne
službe), izvajalca lokalne javne službe ali osuševalne zadruge. Vlogi se
priloži elaborat, ki jo izdelata hidrogeolog in agronom. V primeru iz druge
alinee prejšnjega odstavka ministrstvo, pristojno za kmetijstvo, odloči na
podlagi vloge lastnikov zemljišč, izvajalca državne javne službe, izvajalca
lokalne javne službe ali osuševalne zadruge. Vlogi se priloži soglasja
lastnikov kmetijskih zemljišč.
Območje osuševalnega sistema se lahko
spremeni na predlog izvajalca državne javne službe, izvajalca lokalne javne
službe, osuševalne zadruge ali lastnika kmetijskega zemljišča.
V primeru predloga izvajalca državne ali
lokalne javne službe iz prejšnjega odstavka ministrstvo, pristojno za
kmetijstvo, odloči na podlagi vloge, ki se ji priloži elaborat, ki utemeljuje
predlog spremembe območja osuševalnega sistema. V primeru predloga osuševalne
zadruge ali lastnika kmetijskega zemljišča iz prejšnjega odstavka ministrstvo, pristojno
za kmetijstvo, odloči na podlagi vloge, ki se ji priloži elaborat, ki ga
izdelata hidrogeolog in agronom, ki utemeljuje predlog spremembe območja
osuševalnega sistema.
Iz elaborata iz prejšnjega odstavka mora
biti razvidno:
-      
da osuševalni sistem na kmetijskem zemljišču,
ki je predlog spremembe območja osuševalnega sistema, ne opravlja funkcije
osuševanja ali
-      
da osuševalni sistem na kmetijskem zemljišču,
ki je predlog spremembe območja osuševalnega sistema, opravlja funkcijo
osuševanja.
Na podlagi pravnomočne odločbe iz drugega
odstavka tega člena se osuševalni sistem izbriše iz evidence osuševalnih in
namakalnih sistemov, ki se vodi v skladu z zakonom, ki ureja kmetijstvo (v
nadaljnjem besedilu: evidenca osuševalnih in namakalnih sistemov). Na podlagi
pravnomočne odločbe iz četrtega odstavka tega člena se sprememba evidentira v
evidenci osuševalnih in namakalnih sistemov.
Ukinitev osuševalnega sistema iz tega člena
ne pomeni tudi njegove razgradnje v skladu z zakonom, ki ureja graditev
objektov.
84. člen
Lastniki kmetijskih zemljišč na območju
osuševalnega sistema lahko zaradi usklajevanja in zastopanja interesov pri
vzdrževanju osuševalnega sistema ustanovijo osuševalno društvo v skladu z
zakonom, ki ureja društva. Kot reprezentativno se šteje tisto osuševalno
društvo, ki združuje lastnike zemljišč, ki imajo v lasti več kot polovico
površin zemljišč na območju osuševalnega sistema.
Lastniki kmetijskih zemljišč na območju
osuševalnega sistema lahko zaradi prenosa lastninske pravice na primarni
odvodnji osuševalnega sistema ter prenosa upravljanja in vzdrževanja
osuševalnega sistema na osuševalno zadrugo ustanovijo osuševalno zadrugo v
skladu s tem zakonom in v skladu z zakonom, ki ureja zadruge. Akt o ustanovitvi
in zadružna pravila morajo biti sprejeti s soglasjem lastnikov zemljišč, ki
imajo v lasti več kot polovico površin zemljišč na območju osuševalnega
sistema.
85. člen
(črtan)
86. člen
Če lokalna skupnost izkaže interes za
prenos lastninske pravice na primarni odvodnji osuševalnega sistema in se s pogodbo
med ministrstvom, pristojnim za kmetijstvo, lastniki zemljišč, po katerih
poteka primarna odvodnja osuševalnega sistema, in lokalno skupnostjo lastninska
pravica prenese na lokalno skupnost, se hkrati s prenosom lastninske pravice
preneseta tudi upravljanje in vzdrževanje tega sistema.
Če lokalna skupnost ne izkaže interesa za
prenos lastninske pravice na primarni odvodnji osuševalnega sistema in se s
pogodbo med ministrstvom, pristojnim za kmetijstvo, lastniki zemljišč, po
katerih poteka primarna odvodnja osuševalnega sistema, in osuševalno zadrugo
lastninska pravica prenese na osuševalno zadrugo, se hkrati s prenosom
lastninske pravice preneseta tudi upravljanje in vzdrževanje tega sistema.
87. člen
Upravljanje in vzdrževanje osuševalnih
sistemov je predmet javne službe upravljanja in vzdrževanja v skladu z zakonom,
ki ureja kmetijstvo (v nadaljnjem besedilu: državna javna služba).
Upravljanje in vzdrževanje osuševalnih
sistemov, katerih lastnik primarne odvodnje osuševalnega sistema je lokalna
skupnost (v nadaljnjem besedilu: osuševalni sistemi, ki so v lasti lokalnih
skupnosti), se izvaja kot lokalna javna služba.
88. člen
Nadomestila za kritje stroškov vzdrževanja
osuševalnih sistemov, ki so predmet državne javne službe, in osuševalnih
sistemov, ki so v lasti lokalnih skupnosti, zagotavljajo lastniki zemljišč v
sorazmerju s površino kmetijskega zemljišča, ki je vključena v območje
osuševalnega sistema.
Podlaga za določitev višine nadomestila na
hektar za kritje stroškov vzdrževanja osuševalnih sistemov, ki so predmet
državne javne službe, so programi vzdrževanja osuševalnih sistemov, ki jih
pripravi izvajalec državne javne službe. Podlaga za določitev višine
nadomestila na hektar za kritje stroškov vzdrževanja osuševalnih sistemov, ki
so v lasti lokalnih skupnosti, so programi vzdrževanja osuševalnih sistemov, ki
jih pripravijo izvajalci lokalnih javnih služb.
Predlog višine nadomestila na hektar za
kritje stroškov vzdrževanja osuševalnih sistemov, ki so predmet državne javne
službe, in osuševalnih sistemov, ki so v lasti lokalnih skupnosti, morajo
izvajalec državne javne službe in izvajalci lokalnih javnih služb na
ministrstvo, pristojno za kmetijstvo, posredovati do 1. novembra leta pred
odmero nadomestila. Višino nadomestila na hektar za kritje stroškov vzdrževanja
osuševalnih sistemov na predlog izvajalca državne javne službe in izvajalcev
lokalnih javnih služb predpiše minister, pristojen za kmetijstvo.
Lastniki ali zakupniki kmetijskih zemljišč
na območju osuševalnega sistema, ki je predmet državne javne službe, lahko
vzdrževalna dela opravijo sami po predhodnem soglasju izvajalca državne javne
službe.
Lastniki ali zakupniki kmetijskih zemljišč
na območju osuševalnega sistema, ki so v lasti lokalnih skupnosti, lahko
vzdrževalna dela opravijo sami po predhodnem soglasju izvajalcev lokalnih
javnih služb.
Ministrstvo, pristojno za kmetijstvo, do
15. decembra leta pred odmero nadomestila na davčni organ za posameznega
lastnika ali zakupnika kmetijskih zemljišč na območju osuševalnih sistemov iz
prvega odstavka tega člena v dogovorjeni strukturi posreduje:
a)    
osebno ime, naslov prebivališča in EMŠO ali
firmo, sedež in naslov ter matično številko, če gre za pravno osebo;
b)    
imena in šifre osuševalnih sistemov, v katere
so vključena kmetijska zemljišča;
c)    
podatek o katastrskih občinah, parcelnih
številkah, površinah in deležu vključenosti parcel v območja osuševalnih
sistemov;
č)    višino nadomestila na hektar za kritje stroškov vzdrževanja
posameznega osuševalnega sistema, kot je razvidno iz predpisa iz tretjega odstavka
tega člena;
d)    
višino nadomestila za kritje stroškov
vzdrževanja osuševalnih sistemov po posameznem osuševalnemu sistemu in
e)    
skupno višino nadomestila za kritje stroškov
vzdrževanja osuševalnih sistemov.
Podatke iz točke a) in točke c) prejšnjega
odstavka ministrstvo, pristojno za kmetijstvo, prevzame iz zemljiškega
katastra. Podatki morajo biti zajeti na dan 30. junij leta pred odmero
nadomestila.
Za kmetijska zemljišča, ki so v lasti
Republike Slovenije in z njimi upravlja Sklad, mora Sklad ministrstvu, pristojnemu
za kmetijstvo, do 1. novembra leta pred odmero nadomestila posredovati
podatke o zakupnikih kmetijskih zemljišč na posameznem osuševalnem sistemu,
zajete na dan 30. junij leta pred odmero nadomestila.
Davčni organ na podlagi predpisa iz tretjega
odstavka tega člena in na podlagi podatkov iz šestega odstavka tega člena izda
odločbo o nadomestilu za kritje stroškov vzdrževanja osuševalnih sistemov za
posameznega lastnika za tekoče leto, in sicer najpozneje do 31. januarja
tekočega leta. Ne glede na zakon, ki ureja davčni postopek, se nadomestilo na
hektar za kritje stroškov vzdrževanja osuševalnih sistemov iz prvega odstavka
tega člena odmeri, če presega 5 eurov.
Zbrana nadomestila za kritje stroškov
vzdrževanja osuševalnih sistemov so namenski prihodek državnega proračuna
Republike Slovenije in se nakazujejo na podračun javnofinančnih prihodkov v
skladu s predpisom, ki ureja podračune ter način plačevanja obveznih dajatev in
drugih javnofinančnih prihodkov.
Odmero, vplačevanje in vračanje nadomestila
za kritje stroškov osuševalnih sistemov in prisilno izterjavo neplačanih
stroškov vzdrževanja osuševalnih sistemov po tem členu izvrši davčni organ.
Glede vprašanj odmere, vplačevanja in vračanja nadomestila za kritje stroškov
vzdrževanja osuševalnih sistemov, postopka prisilne izterjave, odpisa zaradi
neizterljivosti, ugotavljanja zastaranja pravice do izterjave ter pristojnosti
davčnega organa, se uporabljata zakon, ki ureja davčni postopek, in zakon, ki
ureja finančno upravo.
Če dajo lastniki kmetijska zemljišča v
zakup, je zavezanec za plačilo nadomestila za kritje stroškov vzdrževanja
osuševalnih sistemov zakupnik.
Davčni organ na ministrstvo, pristojno za
kmetijstvo, posreduje podatke o vplačanih nadomestilih za kritje stroškov
vzdrževanja osuševalnih sistemov, zajete na dan 31. marec,
15. september in 31. december tekočega leta oziroma na zahtevo
ministrstva, pristojnega za kmetijstvo. Iz podatkov mora biti razvidno, kateri
zavezanec za plačilo in v kakšni višini je plačal nadomestilo za kritje stroškov
vzdrževanja osuševalnih sistemov.
Izvajalec državne javne službe ali lokalna
skupnost lahko za financiranje investicijskega vzdrževanja osuševalnega sistema
pridobi tudi druga sredstva.
Na podlagi zbranih nadomestil za kritje
stroškov vzdrževanja osuševalnih sistemov iz desetega odstavka tega člena, za
osuševalne sisteme, ki so predmet državne javne službe, ministrstvo, pristojno
za kmetijstvo, in izvajalec državne javne službe skleneta pogodbo o
financiranju vzdrževalnih del na osuševalnih sistemih, ki so predmet državne
javne službe. V pogodbi se natančneje določijo medsebojne pravice, obveznosti,
roki in način plačila.
Na podlagi zbranih nadomestil za kritje
stroškov vzdrževanja osuševalnih sistemov iz desetega odstavka tega člena, za
osuševalne sisteme, ki so v lasti lokalne skupnosti, ministrstvo, pristojno za
kmetijstvo, in lokalna skupnost skleneta pogodbo o financiranju vzdrževalnih
del na osuševalnih sistemih, ki so v lasti lokalne skupnosti. V pogodbi se
natančneje določijo medsebojne pravice, obveznosti, roki in način plačila.
5.3 Namakanje
89. člen
Namakalni sistem je skup naprav za
zagotovitev vode, njeno distribucijo in rabo z namenom zagotoviti rastlinam
zadostno količino vode v tleh. Kot namakalni sistemi se štejejo tudi oroševalni
sistemi za protislansko zaščito.
Namakalni sistem je sestavljen iz
odvzemnega objekta, dovodnega omrežja in namakalne opreme.
Odvzemni objekt je črpališče, vodnjak ali
objekt za odvzem vode iz akumulacije.
Dovodno omrežje sestavlja oprema za dovod
vode od vodnega vira do posamezne parcele, vključno s hidrantom.
Odvzemni objekt in dovodno omrežje se lahko
zgradita tudi na zemljišču nekmetijske namenske rabe, če to ni v nasprotju s
prostorskim aktom lokalne skupnosti.
Namakalna oprema je omrežje s pripadajočo
opremo za razvod vode po parcelah, ki se namakajo oziroma se na njih preprečuje
zmrzal. Namakalna oprema je last uporabnikov namakalnega sistema.
Območje namakalnega sistema je območje, ki
omogoča namakanje kmetijskih zemljišč.
Namakalni sistemi se delijo na:
-      
javne namakalne sisteme, ki so v lasti lokalnih
skupnosti (v nadaljnjem besedilu: lokalni namakalni sistem);
-      
javne namakalne sisteme, ki so v lasti
Republike Slovenije in so predmet državne javne službe (v nadaljnjem besedilu:
državni namakalni sistem);
-      
zasebne namakalne sisteme, ki so v lasti
fizičnih ali pravnih oseb.
Če lokalni namakalni sistem leži na območju
dveh ali več lokalnih skupnosti, se lokalne skupnosti dogovorijo o lastninski
pravici na namakalnem sistemu.
Če dovodno omrežje, ki ne leži znotraj območja
lokalnega namakalnega sistema, leži na območju dveh ali več lokalnih skupnosti,
je lastnik tega omrežja lokalna skupnost, v kateri leži območje lokalnega
namakalnega sistema.
89.a člen
Gradnja in vzdrževanje lokalnih in državnih
namakalnih sistemov je v javnem interesu.
Lokalna skupnost ali Sklad lahko uvedeta
postopek za pridobitev služnosti v javno korist ali lastninske oziroma stavbne
pravice v javno korist v skladu s tem zakonom in v skladu z zakonom, ki ureja
razlastitev.
90. člen
Uvedbo namakalnega sistema lahko
predlagajo:
-      
lokalne namakalne sisteme: lokalne skupnosti;
-      
državne namakalne sisteme: Sklad;
-      
zasebne namakalne sisteme: lastniki kmetijskih
zemljišč na predvidenem območju namakalnega sistema ali fizične ali pravne
osebe, ki jih pooblastijo lastniki zemljišč na predvidenem območju namakalnega
sistema.
91. člen
Predlog za uvedbo namakalnega sistema se
vloži pri ministrstvu, pristojnem za kmetijstvo.
Predlog za uvedbo državnega ali lokalnega namakalnega
sistema se lahko vloži, če pogodbo o namakanju iz točke a) petega odstavka tega
člena podpišejo lastniki kmetijskih zemljišč, ki imajo v lasti več kot dve
tretjini površin kmetijskih zemljišč s predvidenega območja namakalnega
sistema.
Predlog za uvedbo zasebnega namakalnega
sistema se lahko vloži, če se z uvedbo zasebnega namakalnega sistema strinjajo
vsi lastniki kmetijskih zemljišč s predvidenega območja namakalnega sistema.
Ne glede na določbe stvarnopravnega
zakonika se za posamezno zemljiško parcelo v solastnini šteje, da se lastniki
strinjajo z uvedbo namakalnega sistema, če odločitev o tem sprejmejo s
soglasjem solastnikov, ki imajo v lasti več kot dve tretjini solastniških
deležev.
Predlogu za uvedbo
državnega ali lokalnega
namakalnega sistema je treba priložiti:
a)    
pogodbo o namakanju:
- 
med lastnikom kmetijskega zemljišča na
predvidenem območju lokalnega namakalnega sistema in lokalno skupnostjo, s
katero se lastnik kmetijskega zemljišča na predvidenem območju lokalnega
namakalnega sistema strinja z uvedbo ter se zavezuje, da bo najpozneje v štirih
letih po izgradnji lokalnega namakalnega sistema lokalni namakalni sistem začel
uporabljati in da bo kril stroške iz 96. člena tega zakona, ki bodo
nastali v zvezi z uporabo lokalnega namakalnega sistema, v sorazmerju s
površino, opredeljeno v pogodbi o namakanju. Pogodba se sklene najmanj za čas
trajanja amortizacije lokalnega namakalnega sistema. Če lokalni namakalni
sistem omogoča, se lahko stroški iz četrte in pete alinee tretjega odstavka
96. člena tega zakona obračunavajo po dejanski porabi, ali
- 
med lastnikom kmetijskega zemljišča na
predvidenem območju državnega namakalnega sistema in Skladom, s katero se
lastnik kmetijskega zemljišča na predvidenem območju državnega namakalnega
sistema strinja z uvedbo ter se zavezuje, da bo najpozneje v štirih letih po
izgradnji državnega namakalnega sistema državni namakalni sistem začel
uporabljati in da bo kril stroške iz 98. člena tega zakona, ki bodo
nastali v zvezi z uporabo državnega namakalnega sistema, v sorazmerju s
površino, opredeljeno v pogodbi o namakanju. Pogodba se sklene najmanj za čas
trajanja amortizacije državnega namakalnega sistema. Če državni namakalni
sistem omogoča, se lahko stroški iz četrte in pete alinee tretjega odstavka
98. člena tega zakona obračunavajo po dejanski porabi;
b)    
grafično prilogo, vrisano v
zemljiškokatastrskem prikazu oziroma zemljiškokatastrskem načrtu z razvidnimi
mejami parcel in parcelnimi številkami ter navedbo katastrske občine (v merilu
1:2.500 ali 1:5.000), iz katere morajo biti razvidni meja območja namakalnega
sistema, lokacija odvzemnega objekta in dovodno omrežje, ki ni znotraj meje
območja lokalnega namakalnega sistema. Območje
namakalnega sistema in vključene parcele morajo biti priložene tudi v digitalni
obliki;
c)    
seznam lastnikov zemljišč s podatki o njihovih
osebnih imenih in naslovih prebivališč, EMŠO in površinah, ki jih imajo v lasti
na predvidenem območju namakalnega sistema. Če gre za pravno osebo, je treba
predlogu za uvedbo priložiti podatek o firmi, sedežu, davčni številki in
površinah zemljišč, ki jih ima v lasti na predvidenem območju lokalnega
namakalnega sistema;
č)    investicijski program ali dokument identifikacije investicijskega
projekta, ki mora biti izdelan v skladu s predpisi, ki urejajo enotno
metodologijo za pripravo in obravnavo investicijske dokumentacije na področju
javnih financ;
d)    
predpisana soglasja ali dovoljenja pristojnih
organov, če se predlaga uvedba namakalnega sistema na območjih varovanj in
omejitev po posebnih predpisih;
e)    
vodna pravica za namakanje kmetijskih zemljišč,
podeljena z aktom v skladu z zakonom, ki ureja vode (v nadaljnjem besedilu:
vodna pravica). Ne glede na zakon, ki ureja vode, se vodna pravica po postopku,
določenem z zakonom, ki ureja vode, podeli lokalni skupnosti, če gre za lokalni namakalni sistem, oziroma Skladu, če gre za
državni namakalni sistem.
Če območje državnega ali lokalnega namakalnega
sistema meji na nekmetijsko namensko rabo, sega meja območja državnega ali
lokalnega namakalnega sistema do nekmetijske namenske rabe, razen če gre za
linijski infrastrukturni objekt nekmetijske namenske rabe.
Predlogu za uvedbo zasebnega namakalnega
sistema je treba priložiti:
a)    
grafično prilogo, vrisano v
zemljiškokatastrskem prikazu oziroma zemljiškokatastrskem načrtu z razvidnimi
mejami parcel in parcelnimi številkami ter navedbo katastrske občine (v merilu
1:2.500 ali 1:5.000), iz katere morajo biti razvidni meja območja zasebnega
namakalnega sistema, lokacija odvzemnega objekta in dovodno omrežje, ki ni
znotraj meje območja zasebnega namakalnega sistema. Območje
namakalnega sistema in vključene parcele morajo biti priložene tudi v digitalni
obliki;
b)    
seznam lastnikov zemljišč s podatki o njihovih
osebnih imenih in naslovih prebivališč, EMŠO, površinah, ki jih imajo v lasti
na predvidenem območju zasebnega namakalnega sistema, in izjave lastnikov, ki
se strinjajo z uvedbo zasebnega namakalnega sistema. Če gre za pravno osebo, je
treba predlogu za uvedbo priložiti podatek o firmi, sedežu, davčni številki,
površinah zemljišč, ki jih ima v lasti na predvidenem območju zasebnega
namakalnega sistema, in izjavo zastopnika pravne osebe, da se strinja z uvedbo
zasebnega namakalnega sistema;
c)    
predpisana soglasja ali dovoljenja pristojnih
organov, če se predlaga uvedba zasebnega namakalnega sistema na območjih
varovanj in omejitev po posebnih predpisih;
č)    sporazum o lastništvu bodočega zasebnega namakalnega sistema;
d)    
vodna pravica. Ne glede na zakon, ki ureja
vode, se vodna pravica po postopku, določenem z zakonom, ki ureja vode, podeli
lastniku zasebnega namakalnega sistema, predvidenemu v sporazumu iz prejšnje
točke.
Soglasja ali dovoljenja iz točke d) petega
odstavka tega člena in točke c) prejšnjega odstavka so sestavni del predloga za
uvedbo namakalnega sistema.
Ministrstvo, pristojno za kmetijstvo, pri
pristojnih organih preveri skladnost seznama lastnikov zemljišč za uvedbo
lokalnega ali državnega namakalnega sistema, skladnost seznama lastnikov zemljišč in
njihovih izjav za uvedbo zasebnega namakalnega sistema ter skladnost
namakalnega sistema s prostorskim aktom lokalne skupnosti.
92. člen
Namakalni sistem se uvede z odločbo
ministrstva, pristojnega za kmetijstvo, iz katere so razvidni:
-      
meja območja namakalnega sistema;
-      
katastrske občine in parcelne številke zemljišč
znotraj območja namakalnega sistema;
-      
katastrske občine in parcelne številke
zemljišč, na katerih je predvidena gradnja odvzemnega objekta, in
-      
katastrske občine in parcelne številke
zemljišč, na katerih je predvidena gradnja dovodnega omrežja, ki ni znotraj
meje območja namakalnega sistema.
Grafična priloga iz točke b) petega
odstavka prejšnjega člena oziroma točke a) devetega odstavka prejšnjega člena
je sestavni del odločbe o uvedbi namakalnega sistema in je na vpogled strankam
v postopku pri pristojnem organu.
Odločba o uvedbi lokalnega ali državnega
namakalnega sistema se vroči predlagatelju in vsem lastnikom kmetijskih
zemljišč na območju namakalnega sistema, lastnikom zemljišč odvzemnega objekta
ter lastnikom zemljišč dovodnega omrežja, ki ni znotraj meje območja lokalnega
namakalnega sistema.
Odločba o uvedbi zasebnega namakalnega
sistema se vroči vsem lastnikom kmetijskih zemljišč na območju zasebnega
namakalnega sistema, lastnikom zemljišč odvzemnega objekta, lastnikom zemljišč
dovodnega omrežja, ki ni znotraj meje območja zasebnega namakalnega sistema, in
lastniku predvidenega zasebnega namakalnega sistema. Če lastnik kmetijskega
zemljišča za uvedbo zasebnega namakalnega sistema pooblasti fizično ali pravno
osebo, se odločba o uvedbi zasebnega namakalnega sistema vroči tudi pooblaščeni
osebi.
Odločba o uvedbi namakalnega sistema
preneha veljati, če se v petih letih po pravnomočnosti ne začne z izvajanjem
del za izgradnjo namakalnega sistema. Prenehanje odločbe o uvedbi namakalnega
sistema je razlog za izbris namakalnega sistema iz evidence osuševalnih in namakalnih sistemov. Ne
glede na zakon, ki ureja vode, je prenehanje odločbe o uvedbi namakalnega
sistema razlog za prenehanje vodne pravice. Ministrstvo, pristojno za
kmetijstvo, o prenehanju odločbe o uvedbi namakalnega sistema obvesti organ,
pristojen za podeljevanje vodnih pravic.
Namakalnega sistema na območju, kjer je že
uveden drug namakalni sistem, ni mogoče uvesti.
Amortizacijska doba lokalnega in državnega
namakalnega sistema je 20 let.
93. člen
(črtan)
94. člen
Lastniki kmetijskih zemljišč, ki ležijo znotraj
meje območja lokalnega ali državnega namakalnega sistema, ki niso podpisali
pogodbe o namakanju v skladu s točko a) petega odstavka 91. člena tega
zakona, se lahko naknadno priključijo na namakalni sistem, če se z njihovo
priključitvijo ohranjajo dosežene hidravlične značilnosti namakalnega sistema.
V teh primerih z lastnikom lokalnega namakalnega sistema ali Skladom, če gre za
državni namakalni sistem, podpišejo pogodbo o namakanju.
Lastniki kmetijskih zemljišč, ki ne ležijo
znotraj meje območja lokalnega ali državnega namakalnega sistema, se lahko
naknadno priključijo na namakalni sistem, če se z njihovo priključitvijo
ohranjajo dosežene hidravlične značilnosti namakalnega sistema. V teh primerih
z lastnikom lokalnega namakalnega sistema ali Skladom, če gre za državni
namakalni sistem, podpišejo pogodbo o namakanju.
V primeru iz prejšnjega odstavka o
spremembi območja lokalnega ali državnega namakalnega sistema na podlagi vloge
lastnika lokalnega namakalnega sistema ali Sklada, če gre za državni namakalni
sistem, odloči ministrstvo, pristojno za kmetijstvo. Vlogi je treba priložiti
pogodbo o namakanju iz prejšnjega odstavka, vodno pravico ter predpisana
soglasja ali dovoljenja pristojnih organov, če se sprememba območja namakalnega
sistema nanaša na območja varovanj in omejitev po posebnih predpisih. Stroške
priključitve na namakalni sistem nosijo lastniki kmetijskih zemljišč, ki se
priključijo namakalnemu sistemu.
Območje zasebnega namakalnega sistema se
lahko razširi ali zmanjša, če se s tem strinjata lastnik zasebnega namakalnega
sistema in lastnik kmetijskega zemljišča, ki je predmet spremembe območja
zasebnega namakalnega sistema. Vlogo za spremembo območja zasebnega namakalnega
sistema pri ministrstvu, pristojnem za kmetijstvo, vloži lastnik zasebnega
namakalnega sistema. Vlogi je treba priložiti izjavo lastnika zasebnega
namakalnega sistema, da se strinja s širitvijo ali zmanjšanjem zasebnega
namakalnega sistema, izjavo lastnika kmetijskega zemljišča, ki je predmet
spremembe območja zasebnega namakalnega sistema, vodno pravico ter predpisana
soglasja ali dovoljenja pristojnih organov, če se sprememba območja zasebnega
namakalnega sistema nanaša na območja varovanj in omejitev po posebnih
predpisih. O spremembi območja zasebnega namakalnega sistema odloči ministrstvo,
pristojno za kmetijstvo.
Lokalni ali državni namakalni sistem se
lahko ukine:
-      
če preneha vodna pravica, nove pa ni mogoče
pridobiti,
-      
če se z ukinitvijo strinjajo lastniki
kmetijskih zemljišč, ki imajo v lasti več kot 80 odstotkov površin kmetijskih
zemljišč na območju lokalnega ali državnega namakalnega sistema, in če se z
ukinitvijo strinja 80 odstotkov lastnikov kmetijskih zemljišč na območju
lokalnega ali državnega namakalnega sistema, ki so podpisali pogodbo o
namakanju, ali
-      
če ukinitev predlaga inšpektor, pristojen za
kmetijstvo, ali inšpektor, pristojen za vode.
Zasebni namakalni sistem se lahko ukine:
-      
če preneha vodna pravica, nove pa ni mogoče
pridobiti,
-      
če se z ukinitvijo strinja lastnik zasebnega
namakalnega sistema ali
-      
če ukinitev predlaga inšpektor, pristojen za
kmetijstvo, ali inšpektor, pristojen za vode.
Ne glede na zakon, ki ureja vode, je
ukinitev namakalnega sistema razlog za prenehanje vodne pravice. Po
pravnomočnosti odločbe o ukinitvi namakalnega sistema ministrstvo, pristojno za
kmetijstvo, o ukinitvi namakalnega sistema obvesti organ, pristojen za
podeljevanje vodnih pravic.
V primerih iz petega in šestega odstavka
tega člena ministrstvo, pristojno za kmetijstvo, odloči na podlagi vloge
lastnika namakalnega sistema, če gre za zasebni ali lokalni namakalni sistem,
Sklada, če gre za državni namakalni sistem, ali na podlagi predloga
inšpektorja, pristojnega za kmetijstvo, ali inšpektorja, pristojnega za vode.
Vlogi je treba priložiti:
-      
akt, iz katerega je razvidno, da vodne pravice
za namakanje kmetijskih zemljišč v skladu z zakonom, ki ureja vode, ni mogoče
pridobiti, po prvi alinei petega in prvi alinei šestega odstavka tega člena;
-      
predlog inšpektorja, pristojnega za kmetijstvo,
ki mu je priložen zapisnik o ogledu namakalnega sistema, ali odločbo
inšpektorja, pristojnega za vode, s katero odredi prepoved rabe vode;
-      
soglasja lastnikov kmetijskih zemljišč po drugi
alinei petega odstavka tega člena ali
-      
izjavo lastnika zasebnega namakalnega sistema
po drugi alinei šestega odstavka tega člena.
Na podlagi pravnomočne odločbe iz tretjega
in četrtega odstavka tega člena ministrstvo, pristojno za kmetijstvo, mejo
območja namakalnega sistema uskladi v evidenci osuševalnih in namakalnih
sistemov.
Na podlagi pravnomočne odločbe iz osmega
odstavka tega člena ministrstvo, pristojno za kmetijstvo, namakalni sistem
izbriše iz evidence osuševalnih in namakalnih sistemov.
Ukinitev namakalnega sistema ne pomeni tudi
njegove razgradnje v skladu z zakonom, ki ureja graditev objektov.
95. člen
(črtan)
96. člen
Upravljanje, vzdrževanje in delovanje
lokalnih namakalnih sistemov je lokalna javna služba.
Lastniki kmetijskih zemljišč na območju
lokalnega namakalnega sistema, ki so podpisali pogodbo o namakanju v skladu s
točko a) petega odstavka 91. člena tega zakona, so dolžni plačevati
stroške vzdrževanja in delovanja lokalnega namakalnega sistema v sorazmerju s
površino kmetijskega zemljišča, ki je opredeljena v pogodbi o namakanju. Če
lokalni namakalni sistem omogoča, se stroški iz četrte in pete alinee tretjega
odstavka tega člena lahko obračunajo po dejanski porabi.
Stroški vzdrževanja in delovanja lokalnega
namakalnega sistema vključujejo zlasti:
-      
stroške rednega in investicijskega vzdrževanja
ter tehnoloških posodobitev;
-      
zavarovanje lokalnega namakalnega sistema;
-      
stroške dela;
-      
stroške energije, ki je potrebna za delovanje
sistema (elektrika, nafta, zemeljski plin ipd.), in
-      
dajatve za rabo naravnih dobrin, v skladu z
zakonom, ki ureja vode.
Sredstva za kritje stroškov iz prejšnjega
odstavka lastnikom kmetijskih zemljišč na območju lokalnega namakalnega
sistema, ki so podpisali pogodbo o namakanju v skladu s točko a) petega
odstavka 91. člena tega zakona, zaračunava izvajalec lokalne javne službe.
Lokalna skupnost lahko predpiše podrobnejše
pogoje glede izvajanja lokalne javne službe.
Lokalna skupnost lahko za financiranje
investicijskega vzdrževanja ali tehnološke posodobitve lokalnega namakalnega
sistema pridobi tudi druga sredstva.
Če dajo lastniki kmetijska zemljišča v
zakup, je zavezanec za plačilo stroškov po tem členu zakupnik.
97. člen
Lastniki kmetijskih zemljišč na območju
namakalnega sistema lahko zaradi usklajevanja in zastopanja interesov pri
upravljanju, vzdrževanju in delovanju namakalnega sistema ustanovijo namakalno
društvo v skladu z zakonom, ki ureja društva. Kot reprezentativno se šteje
tisto namakalno društvo, ki združuje lastnike zemljišč, ki imajo v lasti več
kot polovico površin zemljišč na območju namakalnega sistema.
Lastniki kmetijskih zemljišč na območju
državnega namakalnega sistema lahko zaradi prenosa lastninske pravice na
državnem namakalnem sistemu, razen na namakalni opremi, ter prenosa upravljanja
in vzdrževanja državnega namakalnega sistema na namakalno zadrugo ustanovijo
namakalno zadrugo v skladu s tem zakonom in v skladu z zakonom, ki ureja
zadruge. Akt o ustanovitvi in zadružna pravila morajo biti sprejeti s soglasjem
lastnikov zemljišč, ki imajo v lasti več kot polovico površin zemljišč na
območju državnega namakalnega sistema.
97.a člen
Če lokalna skupnost izkaže interes za
prenos lastninske pravice na državnem namakalnem sistemu, zgrajenem v skladu s
tem zakonom, razen na namakalni opremi, o tem obvesti Sklad. Če Sklad oceni, da
je prenos lastninske pravice na državnem namakalnem sistemu upravičen, z
lokalno skupnostjo sklene pogodbo o prenosu državnega namakalnega sistema na
lokalno skupnost. Skupaj s prenosom lastninske pravice na namakalnem sistemu se
preneseta tudi upravljanje in vzdrževanje tega namakalnega sistema, razen
upravljanja in vzdrževanja namakalne opreme. Prenos lastninske pravice,
upravljanja in vzdrževanja državnega namakalnega sistema na lokalno skupnost je
mogoč po preteku petih let od izgradnje državnega namakalnega sistema. O
prenosu lastninske pravice ter prenosu upravljanja in vzdrževanja iz tega
odstavka Sklad obvesti lastnike zemljišč na območju namakalnega sistema. S
prenosom iz tega odstavka državni namakalni sistem postane lokalni namakalni
sistem.
98. člen
Upravljanje, vzdrževanje in delovanje
državnih namakalnih sistemov je državna javna služba.
Lastniki kmetijskih zemljišč na območju
državnega namakalnega sistema, ki sklenejo pogodbo o namakanju v skladu s točko
a) petega odstavka 91. člena tega zakona, so dolžni plačevati stroške iz
prve, druge in tretje alinee tretjega odstavka tega člena v sorazmerju s
površino kmetijskega zemljišča, opredeljeno v pogodbi o namakanju. Stroški iz
četrte in pete alinee tretjega odstavka tega člena se obračunajo po dejanski
porabi.
Stroški delovanja in vzdrževanja državnega
namakalnega sistema vključujejo zlasti:
-      
stroške rednega in investicijskega vzdrževanja
ter tehnoloških posodobitev;
-      
zavarovanje državnega namakalnega sistema;
-      
stroške dela;
-      
stroške energije, ki je potrebna za delovanje
sistema (elektrika, nafta, zemeljski plin ipd.), in
-      
dajatve za rabo naravnih dobrin, v skladu z
zakonom, ki ureja vode.
Sredstva za kritje stroškov iz prejšnjega
odstavka lastnikom kmetijskih zemljišč na območju državnega namakalnega
sistema, ki so podpisali pogodbo o namakanju iz drugega odstavka tega člena,
zaračunava izvajalec državne javne službe.
Podlaga za določitev višine stroškov iz prve, druge in tretje alinee tretjega
odstavka tega člena na hektar za delovanje in
vzdrževanje državnega namakalnega sistema, so programi vzdrževanja državnih
namakalnih sistemov, ki jih pripravi izvajalec državne javne službe. Predlog
višine stroškov na hektar za delovanje in vzdrževanje državnih namakalnih
sistemov, ki so predmet državne javne službe, mora izvajalec državne javne
službe na ministrstvo, pristojno za kmetijstvo, posredovati do 1. novembra
predhodnega leta. Višino stroškov na hektar delovanja in vzdrževanja državnih
namakalnih sistemov na predlog izvajalca državne javne službe predpiše
minister, pristojen za kmetijstvo.
Izvajalec državne javne službe lahko
predpiše podrobnejše pogoje glede zaračunavanja stroškov iz tretjega odstavka tega člena. Nalogo iz
tega odstavka opravlja izvajalec državne javne službe kot javno pooblastilo.
Sredstva za kritje stroškov vzdrževanja in
delovanja državnih namakalnih sistemov so namenski prihodek državnega proračuna
Republike Slovenije in se nakazujejo na podračun javnofinančnih prihodkov v
skladu s predpisom, ki ureja podračune ter način plačevanja obveznih dajatev in
drugih javnofinančnih prihodkov.
Na podlagi zbranih sredstev za kritje stroškov
vzdrževanja in delovanja državnih namakalnih sistemov iz prejšnjega odstavka,
ministrstvo, pristojno za kmetijstvo, in izvajalec državne javne službe
skleneta pogodbo o financiranju vzdrževanja in delovanja državnih namakalnih
sistemov. V pogodbi se natančneje določijo medsebojne pravice, obveznosti, roki
in način plačila.
Izvajalec državne javne službe lahko za
financiranje investicijskega vzdrževanja ali tehnološke posodobitve državnega
namakalnega sistema pridobi tudi druga sredstva.
Če dajo lastniki kmetijska zemljišča v
zakup, je zavezanec za plačilo stroškov po tem členu zakupnik.
98.a člen
Podpisnik pogodbe o namakanju iz drugega
odstavka prejšnjega člena lahko od pogodbe odstopi, če pogodbe podpiše manj kot
deset odstotkov vseh lastnikov zemljišč na območju državnega namakalnega
sistema in imajo v lasti manj kot deset odstotkov površin državnega namakalnega
sistema.
Podpisnik pogodbe o namakanju iz točke a)
petega odstavka 91. člena ali drugega odstavka prejšnjega člena lahko od
pogodbe odstopi, če podpisnik pogodbe o namakanju zaradi višje sile ne more
uporabljati namakalnega sistema ali če zakupnik kmetijskega zemljišča, ki je
predmet pogodbe o namakanju, odpove pogodbo, lastnik kmetijskega zemljišča pa
novega zakupnika ne uspe pridobiti.
6. Razdružitev solastnine na kmetijskih
zemljiščih
98.b člen
Solastnina na kmetijskem zemljišču se lahko
deli z namenom boljše rabe kmetijskega zemljišča.
Delitev solastnine iz prejšnjega odstavka
se lahko izvede na zemljiščih, ki so v solasti Republike Slovenije in na
katerih se je vzpostavila solastnina po pravnomočno zaključenih
denacionalizacijskih postopkih v skladu z zakonom, ki ureja denacionalizacijo.
Predmet delitve solastnine je posamezna
zemljiška parcela ali več zemljiških parcel, če:
-      
je imetnikov solastninske pravice vsaj pet;
-      
je površina ene ali več zemljiških parcel večja
od 1 ha;
-      
so na vseh zemljiških parcelah isti solastniki;
-      
na zemljiški parceli ne stoji objekt in
-      
parcele medsebojno mejijo, meja zemljiške
parcele ali zunanja meja oboda več sosednjih zemljiških parcel pa je urejena v
skladu z zakonom, ki ureja kataster nepremičnin.
Postopek delitve solastnine vodi
ministrstvo, pristojno za kmetijstvo.
98.c člen
Predlog za delitev solastnine se lahko
vloži, če se z delitvijo solastnine strinjajo solastniki zemljiške parcele ali
več zemljiških parcel, ki imajo v lasti več kot dve tretjini solastniških
deležev.
Ministrstvo, pristojno za kmetijstvo, pri
pristojnem sodišču preveri, ali na zemljiški parceli ali več zemljiških
parcelah, ki so predmet predloga za delitev solastnine, teče nepravdni postopek
delitve stvari v solastnini. Če na teh zemljiških parcelah teče nepravdni
postopek, ministrstvo, pristojno za kmetijstvo, postopek delitve solastnine
ustavi.
Predlog za delitev solastnine lahko poda en
ali več solastnikov.
Predlogu za delitve solastnine je treba
priložiti:
a)    
seznam solastnikov zemljiške parcele ali več
zemljiških parcel s podatki o njihovih osebnih imenih in naslovih prebivališč,
rojstnih datumih, solastniškem deležu ter izjave tistih solastnikov, ki se
strinjajo z uvedbo delitve solastnine in ki želijo pridobiti solastniški delež
v izključno last. Če gre za pravno osebo, je treba predlogu za uvedbo priložiti
podatek o firmi, sedežu, davčni številki, solastniški delež, ter izjavo
zastopnika pravne osebe, da se strinja z uvedbo delitve solastnine in da želi
pridobiti solastniški delež v izključno last;
b)    
elaborat vrednotenja zemljiške parcele ali več
zemljiških parcel;
c)    
idejno zasnovo delitve zemljiške parcele ali
več zemljiških parcel, ki je vrisana v zemljiškokatastrskem načrtu (v merilu 1
: 1.000), iz katere morajo biti razvidni najmanj:
- 
obstoječa meja zemljiške parcele ali več
zemljiških parcel s parcelnimi številkami in navedba katastrske občine ali
katastrskih občin ter
- 
delitev zemljišč na zemljiški parceli ali več
zemljiških parcelah (npr. predlagane smeri obdelave, vrisani obstoječi trajni
nasadi, predvidena lokacija zemljiške parcele, ki ostane v solastnini, predlog
dostopa do novih zemljiških parcel).
Ministrstvo, pristojno za kmetijstvo, z
vpogledom v zemljiški kataster ali kataster nepremičnin preveri, ali je meja
zemljiške parcele ali zunanja meja oboda več sosednjih zemljiških parcel, ki so
predmet predloga delitve solastnine, urejena v skladu z zakonom, ki ureja
kataster nepremičnin. Če meje niso urejene, ministrstvo, pristojno za
kmetijstvo, prekine postopek in vlagatelja predloga za delitev solastnine
napoti, da pri Geodetski upravi Republike Slovenije vloži zahtevo za ureditev
meje parcele.
Elaborat vrednotenja zemljiške parcele in idejno
zasnovo delitve iz četrtega odstavka tega člena izdela organizacija iz drugega odstavka
63. člena tega zakona.
Ministrstvo, pristojno za kmetijstvo, pri
pristojnih organih preveri skladnost seznama solastnikov zemljišč z lastniškim
stanjem v zemljiški knjigi.
98.č člen
Ministrstvo, pristojno za kmetijstvo,
preveri pogoje iz 98.b člena tega zakona. Če so pogoji izpolnjeni, ministrstvo,
pristojno za kmetijstvo, pozove vse solastnike, ki niso dali soglasja k delitvi
solastnine, da v 15 dneh dajo izjavo, ali se strinjajo z uvedbo delitve
solastnine in pridobitvijo solastniškega deleža v izključno last.
Ministrstvo, pristojno za kmetijstvo,
pozove vlagatelja, da na podlagi pridobljenih soglasij k razdelitvi solastnine
in idejne zasnove razdelitve zemljišč v roku 60 dni pripravi elaborat delitve
solastnine zemljiške parcele ali več zemljiških parcel (v nadaljnjem besedilu:
elaborat delitve solastnine). Elaborat delitve solastnine pripravi organizacija
iz drugega odstavka 63. člena tega zakona.
Elaborat delitve solastnine mora
vključevati predlog načrta delitve solastnine, ki se izdela grafično kot načrt
novih parcel z vpisanimi podatki o lastnikih in površinah, ter izjavo
pooblaščenega inženirja s področja geodezije, da so upoštevani kriteriji za
delitev solastnine iz prvega odstavka 98.d člena tega zakona.
Elaborat delitve solastnine mora biti
izdelan v skladu z zakonom, ki ureja kataster nepremičnin. Sestavni del
elaborata delitve solastnine je tudi elaborat spremembe bonitete zemljiških
parcel.
98.d člen
Zemljiška parcela ali več zemljiških parcel
se deli na podlagi naslednjih kriterijev:
-      
solastnik, ki se strinja z uvedbo delitve
solastnine in želi pridobiti solastniški delež v izključno last, lahko po
delitvi zemljiške parcele ali več zemljiških parcel dobi praviloma eno parcelo;
-      
solastniki, ki se ne strinjajo z uvedbo delitve
solastnine in ne želijo pridobiti solastniškega deleža v izključno last, po
delitvi zemljiške parcele ali več zemljiških parcel ostanejo v solastniški
skupnosti in se jim določi solastniški delež;
-      
solastnik iz prve alinee tega odstavka dobi
zemljiško parcelo čim bližje zemljiščem, ki jih ima v lasti oziroma v uporabi;
-      
na delu zemljiške parcele ali več zemljiških
parcel, ki so predmet delitve solastnine, na katerih imajo solastniki vzpostavljen
trajni nasad, se delitev izvede tako, da se novo dodeljena zemljiška parcela v
izključni lasti praviloma dodeli na območju trajnega nasada glede na obseg
solastniškega deleža;
-      
razlika v površini dodeljene zemljiške parcele
posameznemu solastniku glede na solastniški delež ne sme presegati 15
odstotkov;
-      
vse na novo dodeljene zemljiške parcele morajo
imeti dostop ali urejeno služnost poti.
Če je zaradi delitve solastnine na
zemljiški parceli ali več zemljiških parcelah, ki so predmet delitve solastnine,
treba vzpostaviti nove dostopne poti, se vsakemu solastniku sorazmerno z
vloženim solastniškim deležem zmanjša površina dodeljene zemljiške parcele.
98.e člen
Ministrstvo, pristojno za kmetijstvo, javno
razgrne elaborat delitve solastnine in elaborat vrednotenja zemljiške parcele
ali več zemljiških parcel. Elaborata morata biti javno razgrnjena najmanj
petnajst dni. Javna razgrnitev poteka v prostorih ministrstva, pristojnega za
kmetijstvo.
Ministrstvo, pristojno za kmetijstvo, vse
solastnike zemljiške parcele ali več zemljiških parcel, ki so predmet delitve
solastnine, pisno povabi na javno razgrnitev elaboratov iz prejšnjega odstavka.
Solastniki zemljiške parcele ali več zemljiških parcel, ki so predmet delitve
solastnine, lahko v času javne razgrnitve dajo pripombe k elaboratoma iz
prejšnjega odstavka.
Ministrstvo, pristojno za kmetijstvo,
preuči zbrane pripombe iz javne razgrnitev elaboratov iz prvega odstavka tega
člena. Upravičene pripombe posreduje vlagatelju in ga pozove, naj v roku 60 dni
posreduje dopolnjena elaborat delitve solastnine in elaborat vrednotenja
zemljiške parcele ali več zemljiških parcel.
Po ustrezni dopolnitvi ministrstvo,
pristojno za kmetijstvo, potrdi elaborata iz prejšnjega odstavka. Organizacija
iz drugega odstavka 63. člena tega zakona po potrditvi elaboratov v roku
60 dni seznani solastnike z na novo dodeljenimi zemljiškimi parcelami v naravi.
Na dodelitev zemljiških parcel v naravi vabi vse solastnike zemljiške parcele
ali več zemljiških parcel, ki so predmet delitve solastnine. Podatke o
morebitnih začasnih zastopnikih ali skrbnikih za posebne primere posreduje
ministrstvo, pristojno za kmetijstvo.
O končani seznanitvi solastnikov z na novo
dodeljenimi zemljiškimi parcelami v naravi vlagatelj obvesti ministrstvo,
pristojno za kmetijstvo. Obvestilu morata biti priložena elaborat delitve
solastnine in izjava pooblaščenega inženirja s področja geodezije, da je bila
izvedena seznanitev solastnikov z na novo dodeljenimi zemljiškimi parcelami v
naravi.
Na podlagi obvestila iz prejšnjega odstavka
ministrstvo, pristojno za kmetijstvo, odloči o delitvi solastnine. Sestavni del
odločbe je tudi elaborat delitve zemljiške parcele ali več zemljiških parcel.
98.f člen
Hipoteke in druga stvarna bremena, vpisana
na zemljiški parceli ali več zemljiških parcelah, se ob delitvi zemljiške
parcele ali več zemljiških parcel vpišejo na na novo dodeljene zemljiške
parcele, kar mora biti razvidno iz odločbe.
Služnosti in lastninske omejitve, ki po
delitvi solastnine niso več potrebne, prenehajo, ustanovijo pa se nove, če je
to potrebno glede na novo delitev zemljiške parcele ali več zemljiških parcel.
Služnosti iz prejšnjega odstavka se
ustanovijo z odločbo o delitvi solastnine.
Solastniki morajo prevzeti njim dodeljene
in pokazane zemljiške parcele v posest in obdelavo takoj po vročitvi odločbe o
delitvi solastnine.
Pritožba zoper odločbo o delitvi solastnine
ne zadrži njene izvršitve.
Pravnomočna odločba o delitvi solastnine je
podlaga za vpis na novo dodeljenih zemljiških parcel v zemljiški kataster in
zemljiško knjigo. Evidentiranje sprememb podatkov v zemljiškem katastru in
zemljiški knjigi na podlagi pravnomočne odločbe o delitvi solastnine predlaga
ministrstvo, pristojno za kmetijstvo.
98.g člen
Pri vrednotenju zemljiške parcele ali več
zemljiških parcel se posamezni deli zemljiške parcele ali več zemljiških parcel
uvrščajo v vrednostne razrede. Vsakemu vrednostnemu razredu se določi vrednost
enega kvadratnega metra v cenilnih enotah. Cenilni enoti se določi vrednost v
denarju.
Metoda vrednotenja zemljiške parcele ali
več zemljiških parcel iz prejšnjega odstavka temelji na oceni proizvodne
sposobnosti dela zemljiške parcele ali več zemljiških parcel, ki se določi v
obliki bonitetnih točk, in vrednosti prostora.
Osebe za vrednotenje zemljiške parcele ali
več zemljiških parcel iz tega člena morajo imeti pooblastilo za bonitiranje v
skladu z zakonom, ki ureja kataster nepremičnin.
Na zahtevo ministrstva, pristojnega za
kmetijstvo, ki ji je priložen elaborat spremembe bonitete zemljiških parcel,
Geodetska uprava Republike Slovenije evidentira spremembe bonitete zemljišč v
zemljiškem katastru.
Za vrednotenje zemljiške parcele ali več
zemljiških parcel iz prvega in drugega odstavka tega člena se uporablja
metodologija iz petega odstavka 66. člen tega zakona.
VI. SKUPNI PAŠNIKI
99. člen
(prenehal
veljati)
100. člen
(prenehal
veljati)
101. člen
(prenehal
veljati)
102. člen
(prenehal
veljati)
103. člen
(prenehal
veljati)
104. člen
(prenehal
veljati)
105. člen
(prenehal
veljati)
VI.a POSEBNE DOLOČBE
105.a člen
Ne glede na določbe zakona, ki ureja sklad
kmetijskih zemljišč in gozdov, ter zakona, ki ureja gospodarjenje z gozdovi v
lasti Republike Slovenije, lahko kmetijska zemljišča ali gozdove, ki so na
podlagi 14. člena Zakona o Skladu kmetijskih zemljišč in gozdov Republike
Slovenije (Uradni list RS, št. 19/10 – uradno prečiščeno besedilo, 56/10 –
ORZSKZ16, 14/15 – ZUUJFO, 9/16 – ZGGLRS in 36/21 – ZZIRDKG) postali last
Republike Slovenije, pravna oseba, ki gospodari s kmetijskimi zemljišči oziroma
gozdovi, odda v brezplačni zakup oziroma najem osebam, ki so imele na teh
zemljiščih pravico uporabe, preden so ta zemljišča prešla v last Republike
Slovenije.
Vlagatelj pisno vlogo, s katero izkaže
interes za brezplačen zakup oziroma najem kmetijskih zemljišč ali gozdov, vloži
na pravno osebo, ki gospodari s temi zemljišči, in priloži dokazila o izpolnjevanju
naslednjih pogojev:
-      
pred 11. 3. 1993 je imel na teh zemljiščih
pravico uporabe ali drugo podobno pravico in ta pravica izhaja iz podatkov
zemljiške knjige ali sklenjenega pravnega posla;
-      
ima sklenjeno veljavno koncesijsko pogodbo za
trajnostno gospodarjenje z divjadjo v lovišču oziroma je upravljavec lovišča s
posebnim namenom ali ima sklenjeno veljavno koncesijsko pogodbo za izvajanje
ribiškega upravljanja v ribiških okoliših.
Vlogi iz prejšnjega odstavka je treba
priložiti izjavo, da vlagatelj na zakupljenih oziroma najetih zemljiščih iz
tega člena ne bo izvajal pridobitne dejavnosti.
Pogodba o brezplačnem zakupu oziroma najemu
se sklene:
-      
za kmetijska ali gozdna zemljišča, za katera
ima vlagatelj sklenjeno koncesijsko pogodbo, ter
-      
za čas veljavnosti koncesijske pogodbe iz druge alinee
drugega odstavka tega člena oziroma za obdobje 20 let, če je vlagatelj
upravljavec lovišča s posebnim namenom.
105.b člen
Ne glede na določbe zakona, ki ureja sklad
kmetijskih zemljišč in gozdov, ter zakona, ki ureja gospodarjenje z gozdovi v
lasti Republike Slovenije, lahko pravna oseba, ki gospodari s kmetijskimi ali
gozdnimi zemljišči v lasti Republike Slovenije, ki so v naravi pasišča, jase
ali travniki v loviščih, odda v brezplačni zakup oziroma najem osebi, ki ima
sklenjeno veljavno koncesijsko pogodbo za trajnostno gospodarjenje z divjadjo v
lovišču ali je upravljavec lovišča s posebnim namenom.
Vlagatelj pisno vlogo, s katero izkaže
interes za brezplačen zakup oziroma najem kmetijskih zemljišč ali gozdov, ki so
v naravi pasišča, jase ali travniki v loviščih, vloži na pravno osebo, ki gospodari
s temi zemljišči, in priloži dokazila o sklenjeni veljavni koncesijski pogodbi
za trajnostno gospodarjenje z divjadjo v lovišču ali dokazila, da je vlagatelj
upravljavec lovišča s posebnim namenom.
Vlogi iz prejšnjega odstavka je treba
priložiti izjavo, da vlagatelj na zakupljenih oziroma najetih zemljiščih iz
tega člena ne bo izvajal pridobitne dejavnosti.
Pogodba o brezplačnem zakupu oziroma najemu
se sklene:
-      
za kmetijska ali gozdna zemljišča, ki so v
naravi pasišča, jase ali travniki v loviščih, za katera ima oseba sklenjeno
koncesijsko pogodbo, ter
-      
za čas veljavnosti koncesijske pogodbe oziroma za
obdobje 20 let, če je vlagatelj upravljavec lovišča s posebnim namenom.
105.c člen
Ne glede na določbe zakona, ki ureja sklad
kmetijskih zemljišč in gozdov, ter zakona, ki ureja gospodarjenje z gozdovi v
lasti Republike Slovenije, lahko kmetijska zemljišča ali gozdove, ki so na
podlagi 14. člena Zakona o Skladu kmetijskih zemljišč in gozdov Republike
Slovenije (Uradni list RS, št. 19/10 – uradno prečiščeno besedilo, 56/10 –
ORZSKZ16, 14/15 – ZUUJFO, 9/16 – ZGGLRS in 36/21 – ZZIRDKG) postali last
Republike Slovenije, pravna oseba, ki gospodari s kmetijskimi zemljišči oziroma
gozdovi, odda v brezplačni zakup oziroma najem osebam, ki so imele na teh
zemljiščih pravico uporabe, preden so ta zemljišča prešla v last Republike
Slovenije.
Vlagatelj pisno vlogo, s katero izkaže
interes za brezplačen zakup oziroma najem kmetijskih zemljišč ali gozdov, vloži
na pravno osebo, ki gospodari s temi zemljišči, in priloži dokazila o izpolnjevanju
naslednjih pogojev:
-      
pred 11. 3. 1993 je imel na teh zemljiščih
pravico uporabe ali drugo podobno pravico in ta pravica izhaja iz podatkov
zemljiške knjige ali sklenjenega pravnega posla;
-      
je planinsko društvo, ki ima status nevladne organizacije
v javnem interesu v skladu z zakonom, ki ureja nevladne organizacije.
Vlogi iz prejšnjega odstavka je treba
priložiti izjavo, da vlagatelj na zakupljenih oziroma najetih zemljiščih iz
tega člena ne bo izvajal pridobitne dejavnosti.
Pogodba o brezplačnem zakupu oziroma najemu
se sklene:
-      
za kmetijska ali gozdna zemljišča, ki jih
vlagatelj potrebuje za izvajanje dejavnosti v javnem interesu, ter
-      
za obdobje 20 let.
VII. INŠPEKCIJA
106. člen
Izvajanje določb tega zakona in predpisov,
izdanih na njegovi podlagi, nadzorujejo kmetijski inšpektorji, v delu, ki se
nanaša na gozd, pa gozdarski inšpektorji. Določbe 4. člena tega zakona ter
predpisov, izdanih na njegovi podlagi, nadzorujejo tudi inšpektorji za varstvo
okolja in gradbeni inšpektorji v skladu s svojimi pristojnostmi.
107. člen
Kmetijski inšpektor ima poleg pooblastil po
splošnih predpisih, ki urejajo inšpekcijo, še naslednja pooblastila in
pristojnosti:
A)   pooblastila:
-    
pregledovati zemljišča in primerjati dejansko
stanje kmetijskih zemljišč s stanjem v registrih in uradnih evidencah, ki se nanašajo
na kmetijska zemljišča;
-    
nadzirati, ali lastnik, zakupnik ali drug
uporabnik kmetijskega zemljišča obdeluje kmetijsko zemljišče kot dober
gospodar;
-    
nadzirati kmetijska zemljišča glede preprečevanja
in odpravljanja zaraščanja;
-    
ugotavljati nezakonito pridobitev sredstev po
tem zakonu;
-    
nadzirati izpolnjevanje pogojev in delovanje
organizacij iz 3.f člena tega zakona;
-    
nadzirati določbe o prometu in zakupu
kmetijskih zemljišč, o pripravi in izvajanju agrarnih operacij ter o skupnih
pašnikih, kadar za to ni pristojen drug organ;
-    
preverjati, ali se
melioracije izvajajo v skladu z odločbami o uvedbi
melioracij;
-    
nadzirati delovanje in vzdrževanje namakalnih
ter osuševalnih sistemov ter
nedovoljene posege v namakalne in osuševalne sisteme;
-    
pri ugotovljenih nepravilnostih predlagati
pristojnemu organu zadržanje plačila oziroma vračilo že plačanih sredstev za
vzdrževanje hidromelioracijskih sistemov;
-    
pri ugotovljenih nepravilnostih predlagati
pristojnemu organu zadržanje plačila oziroma vračilo že plačanih sredstev za
izvedbo agrarnih operacij;
-    
nadzirati ravnanje z rodovitno zemljo;
-    
na podlagi ugotovitvene odločbe iz 2.a člena
tega zakona nadzirati vzpostavitev kmetijskega zemljišča po krčitvi gozda v
kmetijske namene.
B)   pristojnosti:
-    
prepovedati uporabo kmetijskega zemljišča za
drug namen kot za kmetijsko proizvodnjo, če to po zakonu ali predpisu, izdanem
na podlagi zakona, ni dovoljeno, in odrediti vzpostavitev zemljišča v prejšnje
stanje v določenem roku;
-    
izreči ukrepe, če lastnik, zakupnik ali drug
uporabnik kmetijskega zemljišča ne obdeluje kmetijskega zemljišča kot dober
gospodar;
-    
izreči ukrepe, če je kmetijsko zemljišče
zaraščeno;
-    
izreči ukrepe za neustrezno porabo dodeljenih
sredstev v okviru ukrepov kmetijske zemljiške politike iz 1.b člena tega
zakona;
-    
v primeru ugotovljenih nepravilnosti predlagati
odstop od pogodbe z organizacijo iz 3.f člena tega zakona;
-    
prepovedati onesnaževanje oziroma degradiranje
kmetijskih zemljišč pri njihovi rabi in odrediti vzpostavitev v prejšnje stanje
na stroške povzročitelja onesnaževanja oziroma degradiranja, ali lastnika
kmetijskih zemljišč, če se ugotovi njegova odgovornost;
-    
ustaviti že začeto agromelioracijo iz prvega
odstavka 80. člena tega zakona in desetega odstavka 81. člena tega
zakona ali izgradnjo namakalnega sistema iz prvega odstavka 92. člena tega
zakona brez dovoljenja in napotiti stranko na pridobitev odločbe o uvedbi
agromelioracije ali namakalnega sistema;
-    
izreči ukrepe, če kmetijsko zemljišče po
krčitvi gozda v kmetijske namene na podlagi ugotovitvene odločbe iz
2.a člena tega zakona ni vzpostavljeno;
-    
prepovedati uporabo pomožno kmetijsko-gozdarske
opreme iz 3.čb člena tega zakona, ki se uporablja v nasprotju z njenim namenom
ali ji je bila spremenjena namembnost;
-    
odrediti ukrepe za odpravo nepravilnosti pri
izvedbi melioracij;
-    
odrediti ukrepe za redno delovanje in
vzdrževanje melioracijskih sistemov in naprav;
-    
odrediti lastnikom, zakupnikom ali drugim
uporabnikom kmetijskih zemljišč, da začnejo predpisane postopke za vpis v
registre oziroma uradne evidence, ki se nanašajo na kmetijska zemljišča;
-    
zadržati izvedbo nezakonitih dejanj, ki se nanašajo
na kmetijska zemljišča;
-    
v nujnih primerih, ko bi sicer nastala škoda za
splošni interes, odrediti ukrepe, da se škoda prepreči;
-    
prepovedati nepravilno ravnanje z rodovitno zemljo
in izreči ustrezne ukrepe;
-    
prepovedati uporabo objekta iz točk g) in h)
prvega odstavka 3.č člena tega zakona ter prve, druge, tretje, četrte, pete in
trinajste alinee točke i) prvega odstavka 3.č člena tega zakona ali prvega
odstavka 3.ea člena tega zakona, ki se ne uporablja v skladu z namenom ali mu
je bila spremenjena namembnost;
-    
prepovedati posege v lokalni ali državni
namakalni sistem oziroma osuševalni sistem brez soglasja izvajalca lokalne javne
službe ali izvajalca državne javne službe;
-    
izreči ukrepe, če se nasadi miskanta ter
lesnih, grmovnih in drevesnih vrst, ki niso namenjene pridelavi sadja in oljk,
sadijo na zemljiščih, ki so po namenski in dejanski rabi kmetijska in imajo
boniteto 30 ali več.
107.a člen
Republika Slovenija ima do celotnega
poplačila vseh stroškov inšpekcijskega upravnega postopka zakonito zastavno
pravico na nepremičnini, ki je predmet upravnega postopka.
Vse odločbe, sodbe in druge izvršljive
akte, ki so podlaga za terjatve iz prejšnjega odstavka, pristojni organ pošlje
pristojnemu sodišču, ki zastavno pravico vpiše v zemljiško knjigo po uradni
dolžnosti v 30 dneh od prejema predloga izvršljivega akta.
107.b člen
Pri izvršbi s prisilitvijo je prva izrečena
denarna kazen:
-      
za pravne osebe, samostojnega podjetnika
posameznika in posameznika, ki samostojno opravlja dejavnost: od 1.000 do
100.000 eurov in
-      
za fizično osebo: od 100 do 10.000 eurov.
Vse poznejše kazni se izrekajo, dokler
seštevek denarnih kazni ne doseže desetkratnika najvišjega zneska iz prejšnjega
odstavka.
Pri določitvi višine denarne kazni je treba
upoštevati težo kršitve.
VIII. KAZENSKE DOLOČBE
108. člen
Z globo od 5.000 do 100.000 eurov se za prekršek
kaznuje pravna oseba, ki:
1.    ne uporablja objekta iz točke g) in
h) prvega odstavka 3.č člena tega zakona ali prve, druge, tretje, četrte, pete
in trinajste alinee točke i) prvega odstavka 3.č člena tega zakona ali prvega
odstavka 3.ea člena tega zakona v skladu z namenom ali je bila objektu
spremenjena namembnost (šesti odstavek 3.č člena ali deseti odstavek 3.ea
člena);
2.    uporabi kmetijsko zemljišče v
nasprotju z njegovim namenom, ga onesnaži, degradira ali drugače zavira rast
rastlin (prvi odstavek 4. člena);
3.    ravna v nasprotju s prvim odstavkom
7. člena tega zakona;
4.    ne ravna z rodovitno zemljo na
predpisan način (drugi odstavek 9. člena);
5.    ne dovoli pooblaščenim delavcem
dejavnosti iz 41. člena tega zakona;
6.    ne prepusti svojih dotedanjih
zemljišč komasacijskim udeležencem, katerim so z odločbo o novi razdelitvi
dodeljena (drugi odstavek 70. člena);
7.    ne uporablja pomožne kmetijsko-gozdarske opreme iz 3.čb člena tega
zakona v skladu z namenom ali ji je bila spremenjena namembnost (3.čb člen);
8.    začne z izvedbo agromelioracije ali izgradnjo namakalnega sistema
brez dovoljenja (prvi odstavek 80. člena, deseti odstavek 81. člena
in prvi odstavek 92. člena);
9.    ne izvede predvidenih
agromelioracijskih ali namakalnih del v skladu z odločbo o uvedbi
(80. člen, 81. člen ali 92. člen) ali namakalnih del v skladu z
odločbo iz 94. člena zakona;
10.  ne zagotovi nemotenega delovanja in
vzdrževanja osuševalnih ter namakalnih sistemov (87. člen, 96. člen
ali 98. člen);
11.  izvede poseg v lokalni ali državni
namakalni sistem oziroma osuševalni sistem brez soglasja izvajalca lokalne
javne službe ali izvajalca državne javne službe;
12.  nasade
miskanta ter nasade lesnih, grmovnih in drevesnih vrst, ki niso namenjene
pridelavi sadja in oljk, sadi na zemljiščih, ki so po namenski in dejanski rabi
kmetijska, in imajo boniteto 30 ali več (prvi odstavek 4.a člena).
Z globo od 10.000 do 200.000 eurov se za
prekršek iz prejšnjega odstavka kaznuje pravna oseba, ki se po zakonu, ki ureja
gospodarske družbe, šteje za srednjo ali veliko gospodarsko družbo.
Z globo od 2.000 do 50.000 eurov se za
prekršek iz prvega odstavka tega člena kaznuje samostojni podjetnik posameznik
ali posameznik, ki samostojno opravlja dejavnost.
Z globo od 500 do 5.000 eurov se za
prekršek iz prvega odstavka tega člena kaznuje tudi odgovorna oseba pravne osebe
ali odgovorna oseba samostojnega podjetnika posameznika.
Z globo od 500 do 5.000 eurov se za
prekršek kaznuje posameznik, če stori katero od dejanj iz prvega odstavka tega
člena.
108.a člen
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.
109. člen
(črtan)

Zakon o kmetijskih zemljiščih – ZKZ (Uradni
list RS, št. 59/96)
vsebuje naslednje prehodne in končne določbe:
»IX. PREHODNE IN KONČNE DOLOČBE
110. člen
Razvrstitev zemljišč v kategorije, določitev
kmetijskih zemljišč in prvega ter drugega območja kmetijskih zemljišč v
planskih aktih ostane v veljavi, dokler planski akti niso spremenjeni oziroma
izdelani na novo v skladu z zakonom.
Razvrstitev zemljišč v kategorije se
najpozneje v treh letih po uveljavitvi tega zakona vsebinsko in tehnično
dopolni tako, da bo lahko podlaga za odmerjanje odškodnine zaradi spremembe
namembnosti kmetijskih zemljišč in gozdov.
Določitev območij z omejenimi možnostmi za
kmetijstvo, ki jo je po območjih za vso Slovenijo potrdil Republiški komite za
kmetijstvo, gozdarstvo in prehrano aprila 1990, se uporablja, dokler ne bo
izdelana in sprejeta nova razvrstitev v skladu z 10. členom tega zakona.
111. člen
Če nastane dvom o tem, ali je občan, ki se
je štel za kmeta po prejšnjih predpisih, kmet tudi po tem zakonu, oziroma ali
je kmetijska organizacija po prejšnjem zakonu kmetijska organizacija tudi po
tem zakonu, se postopek preverjanja pogojev izvede po kriterijih, ki jih določa
ta zakon.
Ne glede na določbe tretjega odstavka 22. člena
tega zakona in prvega odstavka tega člena se šteje, da je kmet ustrezno
usposobljen za opravljanje kmetijske dejavnosti, če je starejši od 30 let in
ima od 15. leta starosti dalje najmanj pet let delovnih izkušenj na kmetiji ali
v posamezni kmetijski dejavnosti.
112. člen
Postopki za določitev odškodnine zaradi
spremembe namembnosti kmetijskih zemljišč in gozda, ki so v teku, se končajo po
prej veljavnem zakonu.
Odškodnina zaradi spremembe namembnosti se
ne plača od nezazidanih stavbnih zemljišč, ki so bila kot taka določena pred
letom 1972 in so v veljavnih planskih aktih tudi določena kot nezazidana
stavbna zemljišča.
113. člen
Pogodbe o pravnem prometu in zakupu
kmetijskih zemljišč, sklenjene in podpisi overjeni pred uveljavitvijo tega
zakona, se vpišejo v zemljiško knjigo po prejšnjem zakonu.
Odobritev pogodbe o prometu in zakupu
kmetijskega zemljišča je potrebna za vse pravne posle, za katere so ponudbe že
objavljene na oglasni deski ob uveljavitvi tega zakona.
Prodajalec lahko umakne ponudbo, ki jo je
že poslal upravni enoti, v 15 dneh po uveljavitvi tega zakona.
114. člen
Ne glede na določbe 27. člena tega zakona
lahko pravne osebe dobijo v zakup tudi več kot je to določeno v osmi alinei 19.
člena tega zakona kmetijskih zemljišč, če gre za kmetijska zemljišča, ki so jih
upravljale, ko so bila v družbeni lastnini.
Po prej veljavnem zakonu o kmetijskih
zemljiščih sklenjene zakupne pogodbe ostanejo v veljavi, za njihovo prenehanje
pa se uporabljajo določbe tega zakona.
115. člen
Postopki o komasacijah, ki so bili uvedeni
pred uveljavitvijo tega zakona se končajo po določbah predpisov, ki so veljali
ob njihovi uvedbi. Ne glede na določbo prejšnjega stavka, se v teh postopkih
uporablja določba tretjega odstavka 72. člena tega zakona.
V komasacijskih postopkih, ki so do
uveljavitve tega zakona tehnično dokončani in komasacijskim udeležencem izdane
odločbe o novi razdelitvi zemljišč iz komasacijskega sklada, se novo stanje
vpiše v zemljiško knjigo na podlagi načrta nove razdelitve in izdane odločbe o
novi razdelitvi zemljišč. Morebitne ugotovljene nepravilnosti in razlike med
vrednostjo vloženih in novo dodeljenih zemljišč se poravnajo z denarno
odškodnino po tržni vrednosti zemljišč ob izplačilu.
116. člen
Do uveljavitve novega zakona o vodah
pridobi investitor namakanja koncesijo za izkoriščanje vode brez javnega
razpisa.
117. člen
Upravljalec melioracijskega sistema izvede
vpis melioracijskega sistema v kataster melioracijskih sistemov in naprav v
enem letu po uveljavitvi predpisa iz drugega odstavka 93. člena tega zakona.
118. člen
O lastnini osuševalnih sistemov, ki so bili
zgrajeni v večinskem delu iz javnih sredstev, ki jih je zagotovila Republika
Slovenija do uveljavitve tega zakona, se dogovori s pogodbo med ministrstvom,
pristojnim za kmetijstvo in lastniki zemljišč z melioracijskega območja.
Objekti in naprave velikih namakalnih
sistemov, ki niso lastnina Republike Slovenije po drugih predpisih, ter
primarno in sekundarno omrežje velikih namakalnih sistemov, ki so bili v večinskem
delu zgrajeni iz javnih sredstev, ki jih je zagotovila Republika Slovenija do
uveljavitve tega zakona, postanejo last Republike Slovenije, če se drugače ne
dogovori s pogodbo med ministrstvom, pristojnim za kmetijstvo, in upravljalcem
sistema oziroma lastniki zemljišč z melioracijskega območja.
119. člen
Do dokončne zakonske ureditve statusa,
organizacije, nalog, financiranja in drugih pogojev za delo kmetijske
svetovalne službe se glede načina zagotavljanja in porabe sredstev za plače
delavcev te službe in za izvajanje njenih programov smiselno uporabljajo
predpisi, ki urejajo ta vprašanja za javne zavode, katerih ustanoviteljica je
Republika Slovenija. Sredstva za izvajanje nalog kmetijske svetovalne službe,
ki so poleg nalog po tem zakonu še naslednje: svetovanje, izobraževanje in
usposabljanje kmetov ter prenos znanja do kmetov na tehnološkem, gospodarskem,
okoljevarstvenem področju, načrtovanje in izvajanje programov celostnega
razvoja podeželja in obnovo vasi in na drugih področjih, pomembnih za razvoj
kmetijstva, živilstva na podeželju, se zagotavljajo v proračunu Republike
Slovenije.
Organizacijo in sistemizacijo delovnih mest
kmetijske svetovalne službe določi minister, pristojen za kmetijstvo, v enem
mesecu po uveljavitvi tega zakona in jo predloži v soglasje vladi.
120. člen
Do pravnomočnosti odločb o vračilu
podržavljenega premoženja agrarnim skupnostim, upravljajo s skupnimi pašniki
pašni interesenti, določeni po prej veljavnem zakonu o kmetijskih zemljiščih.
Pašne skupnosti sprejmejo za skupne pašnike
pašni red v enem letu po uveljavitvi tega zakona.
121. člen
Podzakonski predpisi, predvideni s tem
zakonom, se izdajo v enem letu po uveljavitvi tega zakona.
122. člen
Do izdaje novih predpisov ostanejo v
veljavi:
-      
uredba o ugotavljanju onesnaženosti kmetijskih
zemljišč in gozda (Uradni list RS, št. 6/90);
-      
pravilnik o normativih, analitskih postopkih in
metodah ugotavljanja onesnaženosti tal in vegetacije ter pogojih za uporabo
nekaterih snovi v kmetijstvu (Uradni list RS, št. 7/90);
-      
odlok o proglasitvi zemljišč na območju
protokolarnega objekta Brdo pri Kranju za zemljišča s posebnim namenom (Uradni
list SRS, št. 7/80);
-      
odlok o uvedbi melioracijskega postopka v
Polskavski dolini na območju občin Ptuj, Slovenska Bistrica in Maribor-Tezno
(Uradni list SRS, št. 24/82);
-      
odlok o uvedbi melioracijskega postopka v
Vipavski dolini na območju občin Ajdovščina in Nova Gorica (Uradni list SRS,
št. 19/83);
-      
pravilnik o izdelavi agrokarte (Uradni list
SRS, št. 7/86);
-      
pravilnik o uporabi kmetijskih zemljišč za
gozdne plantaže (Uradni list SRS, št. 7/86);
-      
navodilo o izvedbi prenosa kmetijskih zemljišč
od družbeno pravnih oseb, ki niso kmetijske organizacije, v kmetijski zemljiški
sklad (Uradni list SRS, št. 15/79);
-      
navodilo o strokovnih merilih za določitev
zemljišč v kategorije (Uradni list SRS, št. 45/82);
-      
navodilo o določitvi zemljišč, ki so temelj
proizvodnje hrane v Republiki Sloveniji (Uradni list SRS, št. 29/86);
-      
navodilo tem, kdaj se šteje, da obdelovalec
ravna kot dober gospodar (Uradni list SRS, št. 29/86);
-      
navodilo o opravljanju preizkusa znanja za
ugotovitev ustrezne usposobljenosti za obdelovanje kmetijskih zemljišč (Uradni
list SRS, št. 29/86);
-      
navodilo za izvajanje melioracij kmetijskih
zemljišč (Uradni list SRS, št. 22/81);
-      
navodilo za vrednotenje zemljišč iz
komasacijskega sklada (Uradni list SRS, št. 34/88);
-      
enotna metodologija za ugotavljanje vrednosti
kmetijskih zemljišč in gozda (Uradni list SRS, št. 10/87 in 30/89);
-      
odloki občin o uvedbi melioracij;
-      
odredbe ministra, pristojnega za kmetijstvo, o
uvedbi melioracij;
-      
odredbe ministra, pristojnega za kmetijstvo, o
plačilu stroškov za vzdrževanje melioracijskih objektov in naprav.
123. člen
Z dnem uveljavitve tega zakona preneha
veljati odlok o določitvi vrednosti točke za izračun odškodnine zaradi
spremembe namembnosti kmetijskega zemljišča in gozda (Uradni list RS, št.
7/91-I).
124. člen
Ta zakon začne veljati naslednji dan po
objavi v Uradnem listu Republike Slovenije.
Pogodbe o prenosu lastninske pravice ali o
zakupu kmetijskih zemljišč in gozdov, sklenjene v času od prenehanja
veljavnosti zakona o kmetijskih zemljiščih pa do uveljavitve tega zakona in ki
niso skladne z določbami tega zakona o prometu in zakupu s kmetijskimi zemljišči
in gozdovi, nimajo pravnih učinkov.«.

Odločba o ugotovitvi, da se razveljavi določba
drugega odstavka 124. člena zakona o kmetijskih zemljiščih (Uradni list RS, št.
31/98)
spreminja 124. člen zakona tako, da se glasi:
»124. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o nadomestitvi indeksa drobnoprodajnih
cen z indeksom cen življenjskih potrebščin – ZNIDC (Uradni list RS, št. 1/99)
vsebuje naslednjo končno določbo:
»2. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o kmetijstvu – ZKme (Uradni list RS, št.
54/00)
vsebuje naslednjo končno določbo:
»136.
člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Odločba o razveljavitvi prvega stavka drugega
odstavka 115. člena zakona o kmetijskih zemljiščih in odločba o razveljavitvi
dela drugega stavka drugega odstavka 115. člena istega zakona (Uradni list RS,
št. 68/00)
spreminja 115. člen zakona tako, da se glasi:
»115. člen
Postopki o komasacijah, ki so bili uvedeni
pred uveljavitvijo tega zakona se končajo po določbah predpisov, ki so veljali
ob njihovi uvedbi. Ne glede na določbo prejšnjega stavka, se v teh postopkih
uporablja določba tretjega odstavka 72. člena tega zakona.
Morebitne ugotovljene razlike med
vrednostjo vloženih in novo dodeljenih zemljišč se poravnajo z denarno
odškodnino po tržni vrednosti zemljišč ob izplačilu.«.

Odločba o razveljavitvi III. poglavja zakona o
kmetijskih zemljiščih z odloženim rokom enega leta (Uradni list RS, št. 27/02)
v zvezi z razveljavitvijo III. poglavja zakona določa:
»Razveljavitev začne učinkovati po preteku
enega leta od dneva objave te odločbe v Uradnem listu Republike Slovenije.«.

Zakon o morskem ribištvu – ZMR-1 (Uradni list
RS, št. 58/02)
vsebuje naslednjo končno določbo:
»110.
člen
(veljavnost zakona)
Ta zakon začne veljati trideseti dan po objavi v Uradnem listu Republike Slovenije.«.

Zakon o spremembah zakona o kmetijskih
zemljiščih – ZKZ-A (Uradni list RS, št. 67/02)
spreminja 111. člen zakona tako, da se glasi:
»111. člen
Če nastane dvom o tem, ali je fizična oseba, ki se je štela za kmeta po
prejšnjih predpisih, kmet tudi po tem zakonu, oziroma ali je kmetijska organizacija
po prejšnjem zakonu kmetijska organizacija tudi po tem zakonu, se postopek
preverjanja pogojev izvede po kriterijih, ki jih določa ta zakon.
Ne glede na določbe tretjega odstavka 22. člena
tega zakona in prvega odstavka tega člena se šteje, da je kmet ustrezno
usposobljen za opravljanje kmetijske dejavnosti, če je starejši od 30 let in
ima od 15. leta starosti dalje najmanj pet let delovnih izkušenj na kmetiji ali
v posamezni kmetijski dejavnosti.«;
ter vsebuje naslednjo končno določbo:
»3. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o urejanju prostora – ZUreP-1 (Uradni
list RS, št. 110/02)
vsebuje naslednjo končno določbo:
»191. člen
(začetek
veljavnosti zakona)
Ta zakon se objavi v Uradnem listu
Republike Slovenije in začne veljati 1. januarja 2003.«.

Zakon o graditvi objektov – ZGO-1 (Uradni list
RS, št. 110/02)
spreminja 112. člen zakona tako, da se glasi:
»112. člen
(prenehal veljati);«
ter vsebuje naslednjo končno določbo:
»239. člen
(začetek
veljavnosti)
Ta zakon se objavi v Uradnem listu
Republike Slovenije in začne veljati 1. januarja 2003, razen določb tretjega
odstavka 125. člena, petega odstavka 126. člena in 232. člena tega zakona, ki
začnejo veljati z dnem pridobitve polnopravnega članstva Republike Slovenije v Evropski
uniji.«.

Zakon o spremembah in dopolnitvah zakona o
kmetijskih zemljiščih – ZKZ-B (Uradni list RS, št. 36/03)
spreminja 111. člen zakona tako, da se glasi:
»111. člen
Če nastane dvom o tem, ali je fizična oseba, ki se je štela za kmeta po
prejšnjih predpisih, kmet tudi po tem zakonu, oziroma ali je kmetijska
organizacija po prejšnjem zakonu kmetijska organizacija tudi po tem zakonu, se
postopek preverjanja pogojev izvede po kriterijih, ki jih določa ta zakon.
Ne glede na določbe tretjega odstavka 24. člena tega zakona in prvega odstavka tega člena se šteje, da je
kmet ustrezno usposobljen za opravljanje kmetijske dejavnosti, če je starejši
od 30 let in ima od 15. leta starosti dalje najmanj pet let delovnih izkušenj
na kmetiji ali v posamezni kmetijski dejavnosti.«;
spreminja 114. člen zakona tako, da se glasi:
»114. člen
Po prej veljavnem zakonu o kmetijskih
zemljiščih sklenjene zakupne pogodbe ostanejo v veljavi, za njihovo prenehanje
pa se uporabljajo določbe tega zakona.«;
ter vsebuje naslednji prehodni in končno
določbo:
»5. člen
Postopki za odobritev pravnega posla,
začeti pred uveljavitvijo tega zakona, se zaključijo v skladu s tem zakonom.
6. člen
Do izdaje predpisa iz 24. člena zakona se
potrdilo o usposobljenosti pridobi s preizkusom znanja po veljavnem programu
kmetijskih šol.
7. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
kmetijskih zemljiščih – ZKZ-C (Uradni list RS, št. 43/11)
vsebuje naslednje prehodne in končne določbe:
»PREHODNE IN KONČNE DOLOČBE
26. člen
Minister, pristojen za kmetijstvo, izda
podzakonske predpise iz tega zakona v roku 12 mesecev po uveljavitvi tega
zakona.
27. člen
Vlada izda podzakonske predpise iz tega
zakona v roku 12 mesecev po uveljavitvi tega zakona.
28. člen
Sklepe o začetku postopkov priprave
prostorskih aktov lokalnih skupnosti, ki se sprejmejo po uveljavitvi predpisa
iz 3.b člena zakona, po objavi seznama organizacij iz 3.f člena zakona in po
uveljavitvi predpisov iz enajstega in trinajstega odstavka 3.c člena zakona,
lokalne skupnosti do vzpostavitve prostorskega informacijskega sistema v skladu
z zakonom, ki ureja prostorsko načrtovanje, posredujejo ministrstvu,
pristojnemu za kmetijstvo.
29. člen
V postopkih prostorskega načrtovanja
lokalnih skupnosti, v katerih so bili sklepi o začetku postopka priprave
prostorskega akta sprejeti pred uveljavitvijo predpisa iz 3.b člena zakona,
pred objavo seznama organizacij iz 3.f člena zakona in pred uveljavitvijo
predpisov 3.c člena zakona, ministrstvo, pristojno za kmetijstvo, pri izdaji
smernic in mnenj obravnava načrtovane posege tako na najboljša kot tudi na
druga kmetijska zemljišča v skladu s 6. in 44. členom Zakona o prostorskem
načrtovanju (Uradni list RS, št. 33/07, 70/08 – ZVO-1B, 108/09 in 80/10 –
ZUPUDPP) ter na njegovi podlagi izdanimi podzakonskimi predpisi.
30. člen
Če za lokalno skupnost iz četrtega odstavka
3.e člena zakona območja trajno varovanih in ostalih kmetijskih zemljišč še
niso določena v prostorskem aktu, pobudnik pri pripravi pobude za pripravo
državnega prostorskega načrta namesto tega upošteva predlog območij trajno
varovanih in ostalih kmetijskih zemljišč iz strokovnih podlag iz 3.c člena
zakona. Če strokovne podlage še niso izdelane, se pobuda za pripravo državnega
prostorskega načrta pripravi tako, da se ob upoštevanju tretjega odstavka 3.e
člena zakona prostorske ureditve državnega pomena v čim manjši meri umeščajo na
območja izvedenih agrarnih operacij, v bližino vodnih virov, primernih za
namakanje, in na območja trajnih nasadov.
31. člen
Smernice in mnenja ministrstva, pristojnega
za kmetijstvo, izdana v postopkih priprave prostorskih aktov, ki ob uveljavitvi
tega zakona še niso končani, se še naprej uporabljajo, razen v delu, ki se
nanaša na nadomeščanje kmetijskih zemljišč.
32. člen
Do vzpostavitve prostorskega
informacijskega sistema v skladu z zakonom, ki ureja prostorsko načrtovanje,
organi iz prvega odstavka 3.h člena zakona podatke o zneskih plačanih odškodnin
zaradi spremembe namembnosti in o površinah zemljiških parcel, za katere je
bila plačana odškodnina zaradi spremembe namembnosti, po pravnomočnosti
gradbenega dovoljenja vnesejo v začasno evidenco, ki jo vodi ministrstvo,
pristojno za kmetijstvo.
33. člen
Ne glede na 3.g in prvi odstavek 3.i člena
zakona se odškodnina zaradi spremembe namembnosti odmeri za gradnjo objektov,
načrtovanih z državnimi prostorskimi načrti, ter za gradnjo objektov s področja
športa, zdravstva, šolstva, socialnega varstva, znanosti, kulture, prometne,
energetske, komunalne in vodne infrastrukture, katerih investitor je država ali
lokalna skupnost:
-      
v višini 30 odstotkov od predpisane odškodnine
iz 3.g oziroma prvega odstavka 3.i člena zakona, če investitor vloži vlogo za
izdajo dovoljenja za gradnjo objekta od uveljavitve tega zakona do 31. decembra
2011;
-      
v višini 50 odstotkov od predpisane odškodnine
iz 3.g oziroma prvega odstavka 3.i člena zakona, če investitor vloži vlogo za
izdajo dovoljenja za gradnjo objekta od 1. januarja 2012 do 31. decembra 2012;
-      
v višini 70 odstotkov od predpisane odškodnine
iz 3.g oziroma prvega odstavka 3.i člena zakona, če investitor vloži vlogo za
izdajo dovoljenja za gradnjo objekta od 1. januarja 2013 do 31. decembra 2013.
34. člen
V postopkih za izdajo dovoljenja za
gradnjo, začetih pred uveljavitvijo tega zakona, se določbe o odškodnini zaradi
spremembe namembnosti ne uporabljajo.
35. člen
Določba tretje alinee prvega odstavka 7.
člena zakona se za posamezno lokalno skupnost začne uporabljati z dnem
uveljavitve prostorskega akta lokalne skupnosti, iz katerega so razvidna
območja, primerna za odpravljanje zaraščanja.
36. člen
Postopki agrarnih operacij, ki so bili
začeti do uveljavitve tega zakona, se končajo po dosedanjih predpisih.
37. člen
Za obstoječe velike namakalne sisteme, ki
so v lasti Republike Slovenije, se kot upravičenci za dodelitev vodne pravice v
skladu z zakonom, ki ureja vode, štejejo upravljavci teh sistemov.
38. člen
Po izbrisu podatkov o katastrski kulturi in
katastrskem razredu v skladu z zakonom, ki ureja evidentiranje nepremičnin, se
določbe zakona, ki se nanašajo na te podatke, uporabljajo tako, da se namesto
teh podatkov smiselno uporabljajo podatki o boniteti zemljišč.
39. člen
Lokalna skupnost lahko izjemoma, če to ni v
nasprotju s strateškimi usmeritvami prostorskega razvoja občine in če je sklep
o začetku priprave občinskega podrobnega prostorskega načrta v skladu s
predpisi, ki urejajo prostorsko načrtovanje (v nadaljnjem besedilu: OPPN),
sprejet najpozneje do 30. junija 2013, z OPPN na kmetijskih zemljiščih brez
spremembe namenske rabe načrtuje kmetijske objekte, ki so neposredno namenjeni
kmetijski dejavnosti in so po predpisih o uvedbi in uporabi enotne
klasifikacije vrst objektov uvrščeni v naslednje skupine:
-      
12711 – stavbe za rastlinsko pridelavo, če je
način pridelave neposredno vezan na kmetijsko zemljišče;
-      
12712 – stavbe za rejo živali, razen objektov,
za katere je treba izvesti presojo vplivov na okolje po predpisu, ki ureja
vrste posegov v okolje, za katere je treba izvesti presojo vplivov na okolje;
-      
12713 – stavbe za spravilo pridelka, vendar le
v okviru ali neposredni bližini območja, na katerem že stojijo stavbe in
gospodarska poslopja kmetije, razen vinskih kleti in zidanic.
Kmetijske objekte iz prejšnjega odstavka se
načrtuje na zemljiščih nekmetijske namenske rabe, če to ni mogoče, pa v bližini
obstoječe lokacije kmetijskega gospodarstva, in sicer prvenstveno na kmetijskih
zemljiščih nižjih bonitet.
V postopek priprave OPPN iz prvega odstavka
tega člena so lahko vključene le pobude kmetijskih gospodarstev, ki so vpisana
v register kmetijskih gospodarstev po zakonu, ki ureja kmetijstvo, in ki
izpolnjujejo naslednje pogoje:
a)    
v primeru kmetije po zakonu, ki ureja kmetijstvo,
mora ta kmetija imeti:
-    
neprekinjeno dve leti pred vložitvijo vloge iz
četrtega odstavka tega člena najmanj enega člana kmetije, ki je pokojninsko in
invalidsko zavarovan kot kmet ali
-    
nosilca kmetije v skladu z zakonom, ki ureja
kmetijstvo, ki je pokojninsko in invalidsko zavarovan kot kmet in je pridobil
sredstva iz programa razvoja podeželja kot mladi prevzemnik kmetije;
b)    
v primeru kmetijskega gospodarstva,
organiziranega kot samostojni podjetnik ali pravna oseba, mora to kmetijsko
gospodarstvo v letu pred vložitvijo vloge iz četrtega odstavka tega člena z
opravljanjem kmetijske dejavnosti doseči:
-    
najmanj 60 odstotkov svojega letnega dohodka,
pri čemer mora biti ta dohodek večji od 20.000 eurov, ali
-    
letni dohodek v višini najmanj 500.000 eurov.
Za ugotovitev izpolnjevanja pogojev iz
prejšnjega odstavka kmetijska gospodarstva vložijo vlogo na ministrstvo,
pristojno za kmetijstvo, najpozneje do 31. marca 2012. Vlogi je treba priložiti
dokazila o izpolnjevanju pogojev iz točke a) oziroma iz točke b) prejšnjega
odstavka. O vlogi ministrstvo, pristojno za kmetijstvo, odloči z odločbo.
Pobudo iz tretjega odstavka tega člena, ki
ji mora biti priložena odločba ministrstva, pristojnega za kmetijstvo, da
kmetijsko gospodarstvo izpolnjuje predpisane pogoje, se lahko vloži na lokalno
skupnost do 31. decembra 2012.
Območje OPPN iz drugega odstavka tega člena
obsega zemljišča, namenjena gradnji objektov iz prvega odstavka tega člena, in
zemljišča, ki so potrebna za njihovo redno rabo, lahko pa tudi več takšnih
zemljišč na širšem območju občine, ki niso nujno medsebojno prostorsko
povezana.
OPPN se pripravi ob upoštevanju usmeritev
iz državnih in občinskih strateških prostorskih aktov. Glede vsebine, priprave
in sprejema OPPN se upoštevajo predpisi o prostorskem načrtovanju.
Sofinanciranje stroškov priprave OPPN za
kmetijske objekte iz prvega odstavka tega člena, ki bodo sprejeti do 31.
decembra 2014, se šteje za ukrep kmetijske zemljiške politike iz 1.b člena
zakona.
Za potrebe odmere komunalnega prispevka se
zemljišča v območju OPPN iz tega člena štejejo za stavbna zemljišča.
Kmetijski objekti iz prvega odstavka tega
člena se lahko uporabljajo le v kmetijske namene.
40. člen
Z dnem uveljavitve tega zakona se prenehajo
uporabljati prostorski akti v delu, ki se nanašajo na nadomeščanje kmetijskih
zemljišč.
41. člen
Z dnem uveljavitve tega zakona prenehata
veljati Navodilo o strokovnih merilih za določitev zemljišč v kategorije
(Uradni list SRS, št. 45/82 in Uradni list RS, št. 59/96) in Navodilo o
določitvi zemljišč, ki so temelj proizvodnje hrane v Republiki Sloveniji
(Uradni list SRS, št. 29/86 in Uradni list RS, št. 59/96).
42. člen
Z dnem uveljavitve tega zakona prenehata
veljati drugi in tretji odstavek 44. člena Zakona o prostorskem načrtovanju
(Uradni list RS, št. 33/07, 70/08 – ZVO-1B, 108/09 in 80/10 – ZUPUDPP),
uporabljata pa se do uveljavitve predpisov iz 3.b in 3.c člena zakona ter
objave seznama organizacij iz 3.f člena zakona.
Z dnem uveljavitve tega zakona preneha
veljati Pravilnik o kriterijih za načrtovanje prostorskih ureditev in posegov v
prostor na najboljših kmetijskih zemljiščih zunaj območij naselij (Uradni list
RS, št. 110/08), njegove določbe, razen tretjega stavka prvega odstavka 2. člena
in tretje alinee četrtega odstavka 4. člena, pa se uporabljajo do uveljavitve
predpisov iz 3.b in 3.c člena zakona ter objave seznama organizacij iz 3.f
člena zakona.
43. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvi Zakona o
kmetijskih zemljiščih – ZKZ-D (Uradni list RS, št. 58/12)
spreminja 32. člen Zakona o spremembah in dopolnitvah Zakona o kmetijskih zemljiščih
– ZKZ-C (Uradni list RS, št. 43/11)
tako, da se glasi:
»32. člen
(črtan)«;
spreminja 33. člen Zakona o spremembah in
dopolnitvah Zakona o kmetijskih zemljiščih – ZKZ-C (Uradni list RS, št. 43/11)
tako, da se glasi:
»33. člen
(črtan)«;
ter vsebuje naslednje prehodne in končno
določbo:
»PREHODNE IN KONČNA DOLOČBA
7. člen
Investitor, ki je plačal odškodnino zaradi
spremembe namembnosti na podlagi Zakona o kmetijskih zemljiščih (Uradni list
RS, št. 71/11 – uradno prečiščeno besedilo), ima pravico do vračila plačane
odškodnine, če na podlagi tega zakona ne bi bil zavezan za plačilo odškodnine,
ali vračila razlike med plačano odškodnino in odškodnino na podlagi tega
zakona, če bi bil na podlagi tega zakona zavezan za plačilo odškodnine v nižjem
znesku.
Investitor lahko zahtevo za vračilo zneska
iz prejšnjega odstavka vloži v roku šestih mesecev od uveljavitve tega zakona.
8. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
kmetijskih zemljiščih – ZKZ-E (Uradni list RS, št. 27/16)
vsebuje naslednje prehodne in končne določbe:
»PREHODNE IN KONČNE DOLOČBE
42. člen
Minister, pristojen za kmetijstvo, izda
podzakonske predpise iz tega zakona v šestih mesecih od uveljavitve tega
zakona.
43. člen
Do vzpostavitve prostorskega
informacijskega sistema v skladu z zakonom, ki ureja prostorsko načrtovanje,
lokalne skupnosti sklepe o začetku postopkov priprave prostorskih aktov
lokalnih skupnosti, ki se sprejmejo po uveljavitvi predpisov iz 3.c člena
zakona, posredujejo ministrstvu, pristojnemu za kmetijstvo.
44. člen
V postopkih prostorskega načrtovanja
lokalnih skupnosti, v katerih so bili sklepi o začetku postopka priprave
prostorskega akta sprejeti pred uveljavitvijo predpisov iz 3.c člena zakona, se
pri izdaji smernic in mnenj za načrtovane posege na vsa kmetijska zemljišča
uporabljajo določbe 6. in 44. člena Zakona o prostorskem načrtovanju
(Uradni list RS, št. 33/07, 70/08 – ZVO-1B, 108/09, 80/10 – ZUPUDPP, 43/11
– ZKZ-C, 57/12, 57/12 – ZUPUDPP-A, 109/12, 76/14 – odl. US in 14/15 – ZUUJFO)
in Pravilnik o kriterijih za načrtovanje prostorskih ureditev in posegov v
prostor na najboljših kmetijskih zemljiščih zunaj območij naselij (Uradni list
RS, št. 110/08 in 43/11 – ZKZ-C), razen tretjega stavka prvega odstavka
2. člena in tretje alinee četrtega odstavka 4. člena.
V postopkih iz prejšnjega odstavka mora
lokalna skupnost pri pripravi prostorskega akta ob upoštevanju načel zakona, ki
ureja prostorsko načrtovanje, načrtovati po naslednjem prednostnem vrstnem
redu:
1.  zemljišča nekmetijske namenske rabe,
2.  zemljišča kmetijske namenske rabe, pri
čemer se najprej načrtuje na zemljiščih nižjih bonitet.
45. člen
Do določitve območij trajno varovanih in
ostalih kmetijskih zemljišč lahko lokalna skupnost v prostorskem aktu lokalne
skupnosti na območjih kmetijskih zemljišč dopusti gradnjo naslednjih objektov
ali posegov v prostor:
a)    
agrarne operacije in vodni zadrževalniki za
potrebe namakanja kmetijskih zemljišč;
b)    
enostavni in nezahtevni pomožni
kmetijsko-gozdarski objekti v skladu z uredbo, ki ureja vrste objektov glede na
zahtevnost, razen kleti in vinske kleti;
c)    
objekti, ki so proizvod, dan na trg v skladu s
predpisom, ki ureja tehnične zahteve za proizvode in ugotavljanje skladnosti,
in se po uredbi, ki ureja vrste objektov glede na zahtevnost, lahko uvrstijo
med pomožne kmetijsko-gozdarske objekte, razen kleti ter vinske kleti, po
velikosti pa ne presegajo nezahtevnih objektov, razen grajenega rastlinjaka, ki
lahko presega velikost nezahtevnih objektov;
č)    čebelnjak, to je lesen enoetažni pritlični objekt na točkovnih
temeljih, namenjen gojenju čebel, tlorisne površine do vključno 40 m2;
d)    
staja, to je lesen enoetažni pritlični objekt
na točkovnih temeljih, namenjen zavetju rejnih živali na paši, tlorisne
površine do vključno 100 m2;
e)    
pomožna kmetijsko-gozdarska oprema (npr.
brajda, klopotec, kol, količek, žična opora, opora za mrežo proti toči, opora
za mrežo proti ptičem, obora, ograja za pašo živine, ograja ter opora za trajne
nasade, ograja za zaščito kmetijskih pridelkov, premični tunel in nadkritje,
zaščitna mreža);
f)     
pomožni objekti za spremljanje stanja okolja in
naravnih pojavov;
g)    
raziskovanje podzemnih voda, mineralnih surovin
in geotermičnega energetskega vira;
h)    
začasni objekti in začasni posegi, in sicer za
čas dogodka oziroma v času sezone:
- 
oder z nadstreškom, sestavljen iz montažnih
elementov,
- 
cirkus, če so šotor in drugi objekti montažni,
- 
začasna tribuna za gledalce na prostem,
- 
premični objekti za rejo živali v leseni
izvedbi (npr. premični čebelnjak, premični kokošnjak, premični zajčnik);
i)      
opazovalnica, to je netemeljena lesena
konstrukcija (npr. lovska preža, ptičja opazovalnica);
j)      
začasne ureditve za potrebe obrambe in varstva
pred naravnimi in drugimi nesrečami;
k)    
dostop do objekta, skladnega s prostorskim
aktom, če gre za objekt, ki:
- 
ga je dopustno graditi na kmetijskih
zemljiščih,
- 
je prepoznan kot razpršena gradnja (zemljišče
pod stavbo izven območij stavbnih zemljišč) ali
- 
ga je dopustno graditi na površinah razpršene
poselitve;
l)      
gradbeno inženirski objekti, ki so po predpisih
o uvedbi in uporabi enotne klasifikacije vrst objektov in o določitvi objektov
državnega pomena uvrščeni v skupini:
- 
daljinski cevovodi, daljinska (hrbtenična)
komunikacijska omrežja in daljinski (prenosni) elektroenergetski vodi, s
pripadajočimi objekti in priključki nanje, in
- 
lokalni cevovodi, lokalni (distribucijski)
elektroenergetski vodi in lokalna (dostopovna) komunikacijska omrežja, s
pripadajočimi objekti in priključki nanje;
m)   
rekonstrukcije občinskih in državnih cest v
skladu z zakonom, ki ureja ceste. Dopustni so tudi objekti, ki jih pogojuje
načrtovana rekonstrukcija ceste (npr. nadkrita čakalnica na postajališču,
kolesarska pot in pešpot, oporni in podporni zidovi, nadhodi, podhodi,
prepusti, protihrupne ograje, pomožni cestni objekti, urbana oprema) ter
objekti gospodarske javne infrastrukture, ki jih je v območju ceste treba
zgraditi ali prestaviti zaradi rekonstrukcije ceste;
n)    
mala vetrna elektrarna do nazivne moči 1 MW, če
gre za kmetijsko zemljišče z boniteto manj kot 35.
Lokalna skupnost lahko v prostorskem aktu
lokalne skupnosti za gradnjo staj iz točke d) prejšnjega odstavka ter pomožnih
kmetijsko-gozdarskih objektov iz točk b) in c) prejšnjega odstavka, ki so po
predpisu, ki ureja razvrščanje objektov glede na zahtevnost gradnje, nezahtevni
objekti, razen rastlinjaka, ograje za pašo živine, obore za rejo divjadi,
ograje in opore za trajne nasade in opore za mreže proti toči ter ograje za
zaščito kmetijskih pridelkov, predpiše strožje pogoje kot so določeni v 3.ča
členu zakona glede zahtevanih površin kmetijskih zemljišč, ki jih mora
izpolnjevati investitor, da lahko gradi na kmetijskem zemljišču.
Poleg pogojev iz prejšnjega odstavka lahko
lokalna skupnost v prostorskem aktu lokalne skupnosti za gradnjo objektov iz
prvega odstavka tega člena, razen začasnih ureditev za potrebe obrambe in
varstva pred naravnimi in drugimi nesrečami, predpiše tudi dodatne pogoje in
kriterije, ki jih mora za gradnjo na kmetijskem zemljišču izpolnjevati
investitor.
Pomožni kmetijsko-gozdarski objekti iz točk
b) in c) prvega odstavka tega člena, čebelnjaki iz točke č) prvega odstavka
tega člena ter staje iz točke d) prvega odstavka tega člena se lahko
uporabljajo le v kmetijske namene.
Za nadzor nad izvajanjem določb tega člena
se smiselno uporablja trinajsta alinea točke B) 107. člena zakona
in 1. točka prvega odstavka 108. člena zakona.
46. člen
Smernice in mnenja ministrstva, pristojnega
za kmetijstvo, izdana v postopkih priprave prostorskih aktov, ki ob uveljavitvi
tega zakona še niso končani, se uporabljajo za dokončanje postopkov, razen v
delu, ki se nanaša na nadomeščanje kmetijskih zemljišč in načrtovanje na
kmetijskih zemljiščih brez spremembe namenske rabe.
47. člen
Namakalni sistemi, ki so bili do
uveljavitve tega zakona uvedeni kot mali namakalni sistemi, se preimenujejo v
zasebne namakalne sisteme.
Veliki namakalni sistemi v lasti Republike
Slovenije, uvedeni do uveljavitve tega zakona, se preimenujejo v državne
namakalne sisteme.
Veliki namakalni sistemi v zasebni lasti,
uvedeni do uveljavitve tega zakona, se preimenujejo v zasebne namakalne
sisteme.
Veliki namakalni sistemi v lasti lokalnih
skupnosti, uvedeni do uveljavitve tega zakona, se preimenujejo v lokalne
namakalne sisteme. Lokalne skupnosti v skladu s 96. členom zakona te
sisteme prevzamejo v upravljanje, vzdrževanje in delovanje s 1. januarjem
2017.
Preimenovanje namakalnih sistemov iz tega
člena v evidenci melioracijskih sistemov in naprav izvede ministrstvo,
pristojno za kmetijstvo, v dveh letih od uveljavitve tega zakona.
Ne glede na zakon, ki ureja vode, se vodna
pravica po postopku, določenem z zakonom, ki ureja vode, podeli oziroma se
prenese na lastnika namakalnega sistema, če gre za namakalne sisteme iz prvega,
tretjega in četrtega odstavka tega člena.
Ne glede na zakon, ki ureja vode, se vodna
pravica po postopku, določenem z zakonom, ki ureja vode, podeli oziroma se
prenese na izvajalca državne javne službe, če gre za namakalne sisteme iz
drugega odstavka tega člena. Če se državni namakalni sistem prenese na lokalno
skupnost ali namakalno zadrugo, se vodna pravica prenese na lokalno skupnost
oziroma namakalno zadrugo.
48. člen
Ne glede na drugo alineo sedmega odstavka
94. člena zakona se do podpisa pogodb o namakanju iz prvega odstavka
51. člena tega zakona in drugega odstavka 98. člena zakona državni
ali lokalni namakalni sistem lahko ukine, če se z ukinitvijo strinjajo lastniki
kmetijskih zemljišč, ki imajo v lasti več kot 80 odstotkov površin kmetijskih
zemljišč na območju lokalnega ali državnega namakalnega sistema, in če se z
ukinitvijo strinja 80 odstotkov lastnikov kmetijskih zemljišč na območju
lokalnega ali državnega namakalnega sistema.
Lokalni namakalni sistem iz 97.a člena
zakona in 47. člena tega zakona in državni namakalni sistem se lahko
ukineta, če so do konca leta 2018 pogodbo o namakanju podpisali lastniki
kmetijskih zemljišč, ki imajo v lasti manj kot deset odstotkov površin
namakalnega sistema.
Ne glede na deseti odstavek 94. člena
zakona je treba vlogi za ukinitev državnega ali lokalnega namakalnega sistema
iz prejšnjega odstavka priložiti izjavo izvajalca državne javne službe ali
lastnika lokalnega namakalnega sistema, da je izpolnjen pogoj iz prejšnjega
odstavka. Glede ostalih določb o ukinitvi namakalnih sistemov se smiselno
uporabljajo določbe 94. člena zakona.
49. člen
Za državne namakalne sisteme in osuševalne
sisteme, ki so bili uvedeni pred 1. januarjem 1999 in za katere so bili v
letu 2015 s strani ministrstva, pristojnega za kmetijstvo, potrjeni programi
vzdrževanja za leto 2015, vlada v 18 mesecih od uveljavitve tega zakona z
uredbo potrdi območja državnih namakalnih sistemov in osuševalnih sistemov, kot
so opredeljena v evidenci melioracijskih sistemov in naprav.
Za državne namakalne sisteme in osuševalne
sisteme, ki so bili uvedeni pred 1. januarjem 1999 in za katere v letu
2015 s strani ministrstva, pristojnega za kmetijstvo, programi vzdrževanja za
leto 2015 niso bili potrjeni, vlada v dveh letih od uveljavitve tega zakona z
uredbo potrdi območja državnih namakalnih sistemov in osuševalnih sistemov na
podlagi dejanskega stanja v naravi in evidence melioracijskih sistemov in
naprav.
Podatki iz prvega in drugega odstavka tega
člena se prenesejo v evidenco melioracijskih sistemov in naprav.
Če se državni namakalni sistemi ali
osuševalni sistemi prenašajo na lokalno skupnost, osuševalno ali namakalno
zadrugo pred potrditvijo območij državnih namakalnih sistemov oziroma
osuševalnih sistemov v skladu s 86. členom oziroma 97.a členom zakona, se
podatki o območjih povzamejo iz evidence melioracijskih sistemov in naprav.
50. člen
Ne glede na 96. in 98. člen zakona se
do vključno leta 2018 za delovanje in vzdrževanje državnih namakalnih sistemov
ter lokalnih namakalnih sistemov iz 97.a člena zakona in 47. člena tega
zakona, odmeri nadomestilo za kritje stroškov delovanja in vzdrževanja
namakalnih sistemov. Nadomestilo za kritje stroškov delovanja in vzdrževanja
namakalnih sistemov se odmeri vsem lastnikom zemljišč v sorazmerju s površino
kmetijskega zemljišča, ki je vključena v območje namakalnega sistema.
Stroški delovanja in vzdrževanja namakalnih
sistemov iz prejšnjega odstavka vključujejo zlasti:
-      
stroške rednega in investicijskega vzdrževanja
ter tehnoloških posodobitev;
-      
zavarovanje namakalnega sistema iz prvega
odstavka tega člena;
-      
stroške dela;
-      
stroške energije, ki je potrebna za delovanje
sistema (elektrika, nafta, zemeljski plin ipd.), in
-      
dajatve za rabo naravnih dobrin, v skladu z
zakonom, ki ureja vode.
Ne glede na prvi odstavek tega člena
stroške iz četrte in pete alinee prejšnjega odstavka lahko izvajalec državne
javne službe ali izvajalec lokalne javne službe zaračuna po dejanski porabi, če
namakalni sistem to omogoča.
Podlaga za določitev višine nadomestila na
hektar za kritje stroškov delovanja in vzdrževanja državnih namakalnih sistemov
iz prvega odstavka tega člena so programi delovanja in vzdrževanja namakalnih
sistemov, ki jih pripravi izvajalec državne javne službe. Podlaga za določitev
višine nadomestila na hektar za kritje stroškov delovanja in vzdrževanja
lokalnih namakalnih sistemov iz prvega odstavka tega člena so programi
delovanja in vzdrževanja namakalnih sistemov, ki jih pripravijo izvajalci
lokalnih javnih služb.
Predlog višine nadomestila na hektar za
kritje stroškov delovanja in vzdrževanja državnih namakalnih sistemov iz prvega
odstavka tega člena in lokalnih namakalnih sistemov iz prvega odstavka tega
člena, morajo izvajalec državne javne službe in izvajalci lokalnih javnih služb
na ministrstvo, pristojno za kmetijstvo, posredovati do 1. novembra leta
pred odmero nadomestila. Višino nadomestila na hektar za kritje stroškov
delovanja in vzdrževanja namakalnih sistemov iz prvega odstavka tega člena
predpiše minister, pristojen za kmetijstvo.
Ministrstvo, pristojno za kmetijstvo, do
15. decembra leta pred odmero nadomestila na davčni organ za posameznega lastnika
ali zakupnika kmetijskih zemljišč na območju namakalnih sistemov iz prvega
odstavka tega člena v dogovorjeni strukturi posreduje:
a)    
osebno ime, naslov prebivališča in EMŠO ali
firmo, sedež in naslov ter matično številko, če gre za pravno osebo;
b)    
imena in šifre namakalnih sistemov, v katere so
vključena kmetijska zemljišča;
c)    
podatek o katastrskih občinah, parcelnih
številkah, površinah in deležu vključenosti parcel v območja namakalnih
sistemov;
č)    višino nadomestila na hektar za kritje stroškov delovanja in
vzdrževanja posameznega namakalnega sistema, kot je razvidno iz predpisa iz
petega odstavka tega člena;
d)    
višino nadomestila za kritje stroškov delovanja
in vzdrževanja namakalnih sistemov po posameznem namakalnem sistemu in
e)    
skupno višino nadomestila za kritje stroškov
delovanja in vzdrževanja namakalnih sistemov.
Podatke iz točke a) in točke c) prejšnjega
odstavka ministrstvo, pristojno za kmetijstvo, prevzame iz zemljiškega
katastra. Podatki morajo biti zajeti na dan 30. junij leta pred odmero
nadomestila.
Za kmetijska zemljišča, ki so v lasti
Republike Slovenije in z njimi upravlja Sklad, mora Sklad ministrstvu,
pristojnemu za kmetijstvo, do 1. novembra leta pred odmero nadomestila
posredovati podatke o zakupnikih kmetijskih zemljišč na posameznem namakalnem
sistemu iz prvega odstavka tega člena, zajete na dan 30. junij leta pred
odmero nadomestila.
Davčni organ na podlagi predpisa iz petega
odstavka tega člena in na podlagi podatkov iz šestega odstavka tega člena izda
odločbo o nadomestilu za kritje stroškov delovanja in vzdrževanja namakalnih
sistemov iz prvega odstavka tega člena za posameznega lastnika za tekoče leto,
in sicer najpozneje do 31. januarja tekočega leta. Ne glede na zakon, ki
ureja davčni postopek, se nadomestilo na hektar za kritje stroškov delovanja in
vzdrževanja namakalnih sistemov iz prvega odstavka tega člena odmeri, če
presega 5 eurov.
Zbrana nadomestila za kritje stroškov
delovanja in vzdrževanja namakalnih sistemov iz prvega odstavka tega člena so
namenski prihodek državnega proračuna Republike Slovenije in se nakazujejo na
podračun javnofinančnih prihodkov v skladu s predpisom, ki ureja podračune ter
način plačevanja obveznih dajatev in drugih javnofinančnih prihodkov.
Odmero, vplačevanje in vračanje nadomestila
za kritje stroškov delovanja in vzdrževanja namakalnih sistemov iz prvega
odstavka tega člena in prisilno izterjavo neplačanih stroškov delovanja in
vzdrževanja namakalnih sistemov iz prvega odstavka tega člena izvrši davčni
organ. Glede vprašanj odmere, vplačevanja in vračanja nadomestila za kritje
stroškov delovanja in vzdrževanja namakalnih sistemov iz prvega odstavka tega
člena, postopka prisilne izterjave, odpisa zaradi neizterljivosti, ugotavljanja
zastaranja pravice do izterjave ter pristojnosti davčnega organa, se
uporabljata zakon, ki ureja davčni postopek, in zakon, ki ureja finančno
upravo.
Če dajo lastniki kmetijska zemljišča v
zakup, je zavezanec za plačilo nadomestila za kritje stroškov delovanja in
vzdrževanja namakalnih sistemov iz prvega odstavka tega člena sistemov
zakupnik.
Davčni organ na ministrstvo, pristojno za
kmetijstvo, posreduje podatke o vplačanih nadomestilih za kritje stroškov
delovanja in vzdrževanja namakalni sistemov iz prvega odstavka tega člena,
zajete na dan 31. marec, 15. september in 31. december tekočega
leta oziroma na zahtevo ministrstva, pristojnega za kmetijstvo. Iz podatkov
mora biti razvidno, kateri zavezanec za plačilo in v kakšni višini je plačal
nadomestilo za kritje stroškov delovanja in vzdrževanja namakalnih sistemov iz
prvega odstavka tega člena.
Izvajalec državne javne službe ali lokalna
skupnost lahko za financiranje investicijskega vzdrževanja namakalnega sistema
iz prvega odstavka tega člena pridobi tudi druga sredstva.
Na podlagi zbranih nadomestil za kritje
stroškov delovanja in vzdrževanja namakalnih sistemov iz desetega odstavka tega
člena za državne namakalne sisteme iz prvega odstavka tega člena, ministrstvo,
pristojno za kmetijstvo, in izvajalec državne javne službe skleneta pogodbo o
financiranju vzdrževalnih del. V pogodbi se natančneje določijo medsebojne
pravice, obveznosti, roki in način plačila.
Na podlagi zbranih nadomestil za kritje
stroškov delovanja in vzdrževanja namakalnih sistemov iz desetega odstavka tega
člena za lokalne namakalne sisteme iz prvega odstavka tega člena, ministrstvo,
pristojno za kmetijstvo, in lokalna skupnost skleneta pogodbo o financiranju
vzdrževalnih del. V pogodbi se natančneje določijo medsebojne pravice,
obveznosti, roki in način plačila.
51. člen
Ne glede na točko a) petega odstavka
91. člena zakona mora lastnik kmetijskega zemljišča, ki želi uporabljati
namakalni sistem, in njegova zemljišča ležijo na območju lokalnega namakalnega
sistema iz 97.a člena zakona in 47. člena tega zakona, z lokalno
skupnostjo podpisati pogodbo o namakanju, s katero se zaveže, da bo lokalni
namakalni sistem uporabljal in kril stroške iz tretjega odstavka 96. člena
zakona.
Pravno dejstvo, da je za kmetijsko
zemljišče sklenjena pogodba o namakanju iz prejšnjega odstavka, se zaznamuje v
zemljiški knjigi na podlagi pogodbe iz prejšnjega odstavka. Vpis zaznambe v
zemljiško knjigo je dolžan predlagati lastnik zemljišča v dveh mesecih po
podpisu pogodbe iz prejšnjega odstavka, po tem roku pa ga lahko predlaga tudi
vsakdo, ki ima pravni interes, da se zaznamba vpiše.
Podpisnik pogodbe o namakanju iz prvega
odstavka tega člena lahko od pogodbe odstopi, če je podpisnikov pogodb manj kot
deset odstotkov vseh lastnikov zemljišč na območju lokalnega namakalnega
sistema in imajo v lasti manj kot deset odstotkov površin lokalnega namakalnega
sistema.
Podpisnik pogodbe o namakanju iz prvega
odstavka tega člena lahko od pogodbe odstopi, če podpisnik pogodbe o namakanju
zaradi višje sile ne more uporabljati namakalnega sistema ali če zakupnik
kmetijskega zemljišča, ki je predmet pogodbe o namakanju, odpove pogodbo,
lastnik kmetijskega zemljišča pa novega zakupnika ne uspe pridobiti.
52. člen
Ukine se register melioracijskih skupnosti.
53. člen
V Zakonu o spremembah in dopolnitvah Zakona
o kmetijskih zemljiščih (Uradni list RS, št. 43/11) se 35. člen črta.
54. člen
Z dnem uveljavitve tega zakona prenehajo
veljati:
-      
Pravilnik o registru melioracijskih skupnosti
(Uradni list RS, št. 3/09 in 50/12),
-      
Navodilo za izvajanje melioracij kmetijskih
zemljišč (Uradni list SRS, št. 22/81) in
-      
Enotna metodologija za ugotavljanje vrednosti
kmetijskih zemljišč in gozda (Uradni list SRS, št. 10/87 in 30/89).
55. člen
Postopki prometa s kmetijskimi zemljišči,
gozdovi ali kmetijami, ki so bili začeti do uveljavitve tega zakona, se končajo
po dosedanjih predpisih.
Postopki komasacij in agromelioracij, ki so
bili začeti do uveljavitve tega zakona, se končajo po dosedanjih predpisih. Pri
postopkih teh agromelioracij ustanovitev melioracijske skupnosti ni potrebna.
Če je melioracijska skupnost ustanovljena, se ne vpiše v register
melioracijskih skupnosti.
Postopki namakanja, ki so bili začeti do
uveljavitve tega zakona, se končajo po tem zakonu.
56. člen
Ta zakon začne veljati petnajsti dan po
objavi v Uradnem listu Republike Slovenije.
Določba petega odstavka 3.c člena zakona se
začne uporabljati 1. januarja 2019, do takrat pa se uporablja dosedanja
ureditev.«.

Zakon o spremembah in dopolnitvah Zakona o kmetijstvu
– ZKme-1D (Uradni list RS, št. 27/17)
vsebuje naslednjo končno določbo:
»70. člen
(uveljavitev)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvi Zakona o
kmetijskih zemljiščih – ZKZ-F (Uradni list RS, št. 79/17)
vsebuje naslednjo prehodno in končno določbo:
»PREHODNA DOLOČBA
4. člen
Prvi odstavek 50. člena Zakona o
spremembah in dopolnitvah Zakona o kmetijskih zemljiščih (Uradni list RS,
št. 27/16) se spremeni tako, da se glasi:
»Ne glede na 96. in 98. člen zakona se
odmeri nadomestilo za kritje stroškov delovanja in vzdrževanja namakalnih
sistemov za državne in lokalne namakalne sisteme, ki so bili zgrajeni pred
letom 2002, do izteka leta, v katerem je bil namakalni sistem tehnološko
posodobljen, vendar najpozneje do vključno leta 2030, za državne in lokalne
namakalne sisteme, ki so bili zgrajeni po letu 2002, pa do vključno leta 2020.
Nadomestilo za kritje stroškov delovanja in vzdrževanja namakalnih sistemov se
odmeri vsem lastnikom zemljišč v sorazmerju s površino kmetijskega zemljišča,
ki je vključena v območje namakalnega sistema. Tehnološka posodobitev
namakalnega sistema je zaključena, ko lastnik namakalnega sistema oziroma
izvajalec državne ali lokalne javne službe ministrstvu, pristojnemu za
kmetijstvo, izkaže, da je bila s tehnološko posodobitvijo potencialno zmanjšana
poraba vode za najmanj 15 odstotkov glede na tehnične parametre obstoječega
namakalnega sistema, o čemer odloči ministrstvo, pristojno za kmetijstvo.«.
KONČNA DOLOČBA
5. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
kmetijskih zemljiščih – ZKZ-G (Uradni list RS, št. 44/22)
vsebuje naslednje prehodne in končne določbe:
»PREHODNE IN KONČNE DOLOČBE
50. člen
Do določitve območij trajno varovanih in
ostalih kmetijskih zemljišč se smiselno uporablja 3.č člen zakona.
Prostorski akt lokalne skupnosti se mora
uskladiti z določbami spremenjenega 3.č člena zakona ob prvi spremembi
prostorskega akta lokalne skupnosti.
51. člen
Smernice in mnenja ministrstva, pristojnega
za kmetijstvo, izdana v postopkih priprave prostorskih aktov lokalnih
skupnosti, ki ob uveljavitvi tega zakona še niso končani, ostanejo v veljavi.
Določbe iz novega 3.eb člena zakona se
uporabljajo za postopke priprave prostorskih aktov lokalnih skupnosti, pri
katerih ministrstvo, pristojno za kmetijstvo, še ni izdalo pozitivnega mnenja k
predlogu prostorskega akta lokalne skupnosti.
52. člen
Določbe iz novega 3.ec člena zakona se ne
uporabljajo za postopke načrtovanja prostorskih ureditev državnega pomena, če
je študija variant s predlogom najustreznejše variante prostorske ureditve
državnega pomena že izdelana.
53. člen
Novi 25.a člen zakona se uporablja za
prostorske ureditve državnega pomena, glede katerih se postopki pridobivanja
zemljišč za namen gradnje še niso začeli.
54. člen
Postopki prometa in zakupa s kmetijskimi
zemljišči, gozdovi ali kmetijami, začeti do uveljavitve tega zakona, se končajo
v skladu z dosedanjimi predpisi.
Določbe Zakona o kmetijskih zemljiščih
(Uradni list RS, št. 71/11 – uradno prečiščeno besedilo, 58/12, 27/16,
27/17 – ZKme-1D in 79/17) se še naprej uporabljajo za pogodbe o zakupu,
sklenjene na njegovi podlagi pred uveljavitvijo tega zakona.
Postopki agrarnih operacij, začeti do
uveljavitve tega zakona, se končajo v skladu s tem zakonom.
Postopki odmere odškodnine zaradi spremembe
namembnosti, začeti do uveljavitve tega zakona, se končajo v skladu z
dosedanjimi predpisi.
55. člen
Če lokalna skupnost izkaže interes za
prenos lastninske pravice na državnem namakalnem sistemu, ki je bil uveden pred
uveljavitvijo tega zakona, razen na namakalni opremi, ter se lastninska pravica
s pogodbo med ministrstvom, pristojnim za kmetijstvo, in lokalno skupnostjo
prenese na lokalno skupnost, se hkrati s prenosom lastninske pravice preneseta
tudi upravljanje in vzdrževanje tega sistema, razen upravljanja in vzdrževanja
namakalne opreme. O prenosu lastninske pravice ter prenosu upravljanja in
vzdrževanja iz tega odstavka ministrstvo, pristojno za kmetijstvo, obvesti
lastnike zemljišč na območju namakalnega sistema. S prenosom iz tega odstavka
državni namakalni sistem postane lokalni namakalni sistem.
Če lokalna skupnost ne izkaže interesa za
prenos lastninske pravice na državnem namakalnem sistemu, ki je bil uveden pred
uveljavitvijo tega zakona, razen na namakalni opremi, ter se s pogodbo med
ministrstvom, pristojnim za kmetijstvo, lastniki zemljišč, po katerih poteka
državni namakalni sistem, in namakalno zadrugo lastninska pravica prenese na
namakalno zadrugo, se hkrati s prenosom lastninske pravice preneseta tudi
upravljanje in vzdrževanje tega sistema, razen upravljanja in vzdrževanja
namakalne opreme. S prenosom iz tega odstavka državni namakalni sistem postane
zasebni namakalni sistem.
56. člen
Ne glede na Zakon o dohodnini (Uradni list
RS, št. 13/11 – uradno prečiščeno besedilo, 9/12 – odl. US, 24/12, 30/12,
40/12 – ZUJF, 75/12, 94/12, 52/13 – odl. US, 96/13, 29/14 – odl. US, 50/14,
23/15, 55/15, 63/16, 69/17, 21/19, 28/19 in 66/19) se do ustrezne ureditve v
zakonu, ki ureja dohodnino, dohodnina ne plača od dobička iz kapitala, doseženega
pri odsvojitvi kmetijskih zemljišč v komasacijah, kot jih določa zakon, ki
ureja kmetijska zemljišča.
57. člen
V Zakonu o dedovanju kmetijskih
gospodarstev (Uradni list RS, št. 70/95, 54/99 – odl. US in 30/13) se v
4. členu v prvem odstavku besedilo »na predlog lastnika, sodišča ali po
uradni dolžnosti preveri oziroma« nadomesti z besedilom »na podlagi zaprosila
sodišča ali davčnega organa«.
Tretji in četrti odstavek se črtata.
58. člen
Upravni postopki po Zakonu o dedovanju
kmetijskih gospodarstev (Uradni list RS, št. 70/95, 54/99 – odl. US in
30/13), začeti pred uveljavitvijo tega zakona, se ustavijo, razen v postopkih
dedovanja.
Postopki o vpisu zaznambe o zaščiteni
kmetiji v Zemljiško knjigo, začeti pred uveljavitvijo tega zakona, se ustavijo.
Vse zaznambe o zaščiteni kmetiji v
Zemljiški knjigi (šifra 3009, 305) po uradni dolžnosti izbriše pristojni organ
v enem letu od uveljavitve tega zakona.
59. člen
Z uveljavitvijo tega zakona preneha veljati
Pravilnik o kriterijih za načrtovanje prostorskih ureditev in posegov v prostor
na najboljših kmetijskih zemljiščih zunaj območij naselij (Uradni list RS,
št. 110/08).
60. člen
Ta zakon začne veljati petnajsti dan po
objavi v Uradnem listu Republike Slovenije.«.