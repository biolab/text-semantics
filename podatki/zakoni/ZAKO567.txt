I. SPLOŠNE DOLOČBE
1. člen
(vsebina zakona)
(1) S tem zakonom se ureja sistem in uvaja obveznost
plačevanja trošarine od alkohola in alkoholnih pijač, tobačnih izdelkov ter energentov
in električne energije (v nadaljnjem besedilu: trošarinski izdelki), ki se na
območju Republike Slovenije sprostijo v porabo.
(2) Območje Republike Slovenije pomeni ozemlje pod
suverenostjo Republike Slovenije, vštevši zračni prostor in morska območja, nad
katerimi ima Republika Slovenija suverenost ali jurisdikcijo v skladu z
notranjim in mednarodnim pravom.
1.a člen
(prenos direktiv)
S tem zakonom se v pravni red Republike Slovenije prenašajo
naslednje direktive:
-      
Direktiva Sveta 2008/118/ES z dne 16. decembra 2008 o splošnem
režimu za trošarino in o razveljavitvi Direktive 92/12/EGS (UL L št. 9 z dne
14. 1. 2009, str. 12), zadnjič spremenjeno z Direktivo Sveta 2013/61/EU z
dne 17. decembra 2013 o spremembi direktiv 2006/112/ES in 2008/118/ES, kar
zadeva najbolj oddaljene francoske regije in zlasti Mayotte (UL L št. 353 z dne
28. 12. 2013, str. 5; v nadaljnjem besedilu: Direktiva Sveta 2008/118/ES);
-      
Direktiva Sveta 94/74/ES z dne 22. decembra 1994 o spremembah
Direktive 92/12/EGS o splošnem režimu za trošarinske izdelke in o skladiščenju,
gibanju in nadzoru takšnih izdelkov, Direktive 92/81/EGS o uskladitvi
trošarinskih struktur za mineralna olja in Direktive 92/82/EGS o približevanju
trošarinskih stopenj za mineralna olja (UL L št. 365 z dne 31. 12. 1994,
str. 46);
-      
Direktiva Sveta 92/83/EGS z dne 19. oktobra 1992 o uskladitvi
strukture trošarin za alkohol in alkoholne pijače (UL L št. 316 z dne 31. 10.
1992, str. 21);
-      
Direktiva Sveta 92/84/ES z dne 19. oktobra 1992 o približevanju
trošarinskih stopenj za alkohol in alkoholne pijače (UL L št. 316 z dne 31. 10.
1992, str. 29);
-      
Direktiva Sveta 92/79/EGS z dne 19. oktobra 1992 o približevanju
davkov na cigarete (UL L št. 316 z dne 31. 10. 1992, str. 8);
-      
Direktiva Sveta 95/59/ES z dne 27. novembra 1995 o davkih, razen
prometnih davkov, ki vplivajo na porabo tobačnih izdelkov (UL L št. 291 z dne
6. 12. 1995, str. 40);
-      
Direktiva Sveta 2002/10/ES z dne 12. februarja 2002 o spremembi
direktiv 92/79/EGS, 92/80/EGS in 95/59/ES glede strukture in stopnje trošarine,
ki velja za predelani tobak (UL L št. 46 z dne 16. 2. 2002, str. 26);
-      
Direktiva Sveta 1999/81/ES z dne 29. julija 1999 o spremembi
Direktive 92/79/EGS o približevanju davkov na cigarete, Direktive 92/80/EGS o
približevanju davkov na tobačne izdelke, razen cigarete, in Direktive 95/59/ES
o davkih, razen prometnih davkov, ki vplivajo na porabo tobačnih izdelkov (UL L
št. 211 z dne 11. 8. 1999, str. 47);
-      
Direktiva Sveta 95/60/ES z dne 27. novembra 1995 o davčnem
označevanju plinskega olja in kerozina (UL L št. 291 z dne 6. 12. 1995,
str. 46);
-      
Direktiva Sveta 2003/96/ES, z dne 27. oktobra 2003 o
prestrukturiranju okvira Skupnosti za obdavčevanje energentov in električne
energije (UL L št. 283 z dne 31. 10. 2003, str. 51), zadnjič spremenjene z
Direktivo Sveta 2004/75/ES z dne 29. aprila 2004 o spremembi Direktive
Sveta 2003/96/ES glede možnosti Cipra za uporabo začasnih izjem ali znižanih
stopenj obdavčitve energentov in električne energije (UL L št. 157 z dne 30. 4.
2004, str. 100), (v nadaljnjem besedilu: Energetska direktiva);
-      
Direktiva Sveta 2004/74/ES z dne 29. aprila 2004 o spremembi
Direktive Sveta 2003/96/ES o možnosti nekaterih držav članic za uporabo
začasnih izjem ali znižanih stopenj obdavčitve energentov in električne
energije (UL L št. 157 z dne 30. 4. 2004, str. 87);
-      
Direktiva Sveta 2010/12/EU z dne 16. februarja 2010 o spremembi
direktiv 92/79/EGS, 92/80/EGS in 95/59/ES glede strukture in stopnje trošarine,
ki velja za predelani tobak, ter Direktive 2008/118/ES (UL L št. 50 z dne
27. 2. 2010, str. 1), (v nadaljnjem besedilu: Tobačna direktiva).
2. člen
(obseg obdavčitve)
(1) Trošarina se plačuje od trošarinskih izdelkov,
proizvedenih na območju Republike Slovenije (v nadaljnjem besedilu: Slovenija)
ali vnesenih z ozemlja držav članic Evropske unije (v nadaljnjem besedilu:
država članica) v Slovenijo ali trošarinskih izdelkov, ki se uvozijo v Evropsko
unijo (v nadaljnjem besedilu: Unija).
(2) Uvoz trošarinskih izdelkov je vsak vnos trošarinskih
izdelkov v Unijo iz tretjih držav oziroma tretjih ozemelj, če ni s tem zakonom
drugače določeno.
(3) Vnos trošarinskih izdelkov z ozemlja držav članic v
Slovenijo je vsak vnos z ozemlja druge države članice oziroma Unije, kot je
določeno v zakonodaji Unije, razen s tretjih ozemelj.
(4) Tretja država je katerakoli država, razen Slovenije in
drugih držav članic oziroma Unije.
(5) Tretja ozemlja so:
-      
ozemlja, ki so del carinskega območja Unije: Kanarski otoki, francoska
ozemlja iz 349. člena in prvega odstavka 355. člena Pogodbe o delovanju
Evropske unije, Alandski otoki in Kanalski otoki,
-      
ozemlja, ki niso del carinskega območja Unije: otok Heligoland, območje
Büsingen, Ceuta, Melilla, Livigno, Campione d'Italia in italijanski del
Luganskega jezera, in
-      
gora Atos.
(6) Po tem zakonu se gibanje trošarinskih izdelkov:
-      
v ali iz Kneževine Monako obravnava kot gibanje v oziroma iz Francoske
republike; 
-      
v suverenih conah Združenega kraljestva Akrotiri in Dhekelia ali iz
njiju obravnava kot gibanje na Ciper ali z njega;
-      
v ali iz Jungholza in Mittelberga (Kleines Walsertal), obravanava kot
gibanje v oziroma iz Zvezne republike Nemčije;
-      
v ali iz San Marina, obravnava kot gibanje v oziroma iz Italijanske
republike ter
-      
na ali z otoka Man obravnava kot gibanje v oziroma iz Združenega
kraljestva.
3. člen
(pripadnost trošarin)
Prihodki od trošarin pripadajo proračunu Republike Slovenije.
4. člen
(definicije)
Za namene tega zakona imajo naslednji izrazi naslednji pomen:
1.      trošarinski
zavezanec je proizvajalec trošarinskih izdelkov, pooblaščeni prejemnik
trošarinskih izdelkov iz druge države članice, uvoznik trošarinskih izdelkov, pooblaščeni
uvoznik, začasno pooblaščeni prejemnik, pravna ali fizična oseba, ki opravlja
dejavnost trgovine na debelo s trošarinskimi izdelki oziroma oseba, na katero
se v skladu s tem zakonom lahko prenese trošarinska obveznost;
2.      imetnik
trošarinskega dovoljenja je trošarinski zavezanec, ki pridobi trošarinsko
dovoljenje carinskega organa, da v okviru opravljanja svoje dejavnosti v
trošarinskem skladišču proizvaja, obdeluje, predeluje, dodeluje (v nadaljnjem
besedilu: proizvaja), skladišči, prejema ali odpremlja trošarinske izdelke pod
režimom odloga plačila trošarine;
3.      trošarinsko
dovoljenje je odločba, ki jo izda carinski organ trošarinskemu zavezancu, da
lahko v okviru opravljanja svoje dejavnosti, v trošarinskem skladišču
proizvaja, skladišči, prejema ali odpremlja trošarinske izdelke pod režimom
odloga plačila trošarine;
4.      trošarinsko
skladišče je ena ali več med seboj povezanih ograjenih površin ali prostorov,
ki tvorijo tehnološko enoto, kjer imetnik trošarinskega dovoljenja proizvaja,
skladišči, prejema ali odpremlja trošarinske izdelke pod režimom odloga plačila
trošarine in, ki mora biti vidno označena in fizično ločena od preostalih
površin ali prostorov;
5.      režim
odloga plačila trošarine je ureditev, ki se nanaša na proizvodnjo, skladiščenje
in prejemanje ali odpremljanje trošarinskih izdelkov, na podlagi katere je
obveznost za plačilo trošarine odložena;
6.      oproščeni
uporabnik trošarinskih izdelkov je fizična oziroma pravna oseba, ki pod pogoji,
določenimi s tem zakonom, pridobi dovoljenje carinskega organa, da lahko v
okviru svoje dejavnosti za namene iz 44. in 55. člena tega zakona nabavlja
trošarinske izdelke brez plačila trošarine (v nadaljnjem besedilu: oproščeni
uporabnik);
7.      obrat
oproščenega uporabnika je prostor, naprava oziroma oprema, v kateri so hranjeni
trošarinski izdelki, ki jih je oproščeni uporabnik nabavil za potrebe svoje
dejavnosti brez plačila trošarine;
8.      uvoznik
trošarinskih izdelkov je carinski dolžnik, določen v skladu s carinskimi
predpisi oziroma prejemnik trošarinskih izdelkov iz tretje države oziroma
tretjega ozemlja;
8.a  pooblaščeni
uvoznik je oseba, ki ji pristojni organ izda dovoljenje, da pri opravljanju
svoje registrirane dejavnosti in pod pogoji, ki jih določa ta zakon,
trošarinske izdelke, ki jih je prejel iz tretje države ali s tretjega ozemlja,
po sprostitvi v prosti promet v skladu s carinskimi predpisi odpremlja pod
režimom odloga plačila trošarine;
9.      pooblaščeni
prejemnik je trošarinski zavezanec, ki ima dovoljenje carinskega organa, da v
okviru svoje dejavnosti prejema trošarinske izdelke od osebe iz druge države
članice pod režimom odloga plačila trošarine. Pooblaščeni prejemnik ne sme
skladiščiti ali odpremljati trošarinskih izdelkov pod režimom odloga plačila
trošarine;
10.   začasno pooblaščeni
prejemnik je oseba, ki v okviru svoje dejavnosti občasno prejema trošarinske
izdelke od osebe iz druge države članice pod režimom odloga plačila trošarine. Začasno
pooblaščeni prejemnik ne sme skladiščiti ali odpremljati trošarinskih izdelkov
pod režimom odloga plačila trošarine in mora carinskemu organu predložiti
instrument za zavarovanje plačila trošarine, predno mu dobavitelj odpremi
trošarinske izdelke;
11.   davčni zastopnik je
oseba, ki jo imetnik trošarinskega skladišča iz druge države članice ali
prodajalec iz petega odstavka 10.č člena tega zakona pooblasti, da v njegovem
imenu in za njegov račun v Sloveniji izvršuje obveznosti in uveljavlja pravice
po tem zakonu.
II. NASTANEK TROŠARINSKE OBVEZNOSTI
5. člen
(kdaj nastane trošarinska obveznost)
(1) Trošarinska obveznost nastane, ko so:
1.    
trošarinski izdelki proizvedeni v Sloveniji;
2.    
trošarinski izdelki uvoženi v Unijo;
3.    
trošarinski izdelki vnešeni z ozemlja drugih držav članic oziroma Unije
v Slovenijo.
(2) Trošarinska obveznost se lahko prenese od
proizvajalca oziroma uvoznika na imetnika trošarinskega dovoljenja oziroma
oproščenega uporabnika ob pogojih in na način, določenim s tem zakonom.
III. REŽIM ODLOGA PLAČILA TROŠARINE
6. člen
(režim odloga plačila trošarine)
(1) Plačilo trošarine se odloži, če:
1.    
se proizvodnja ali skladiščenje trošarinskih izdelkov opravlja v
trošarinskem skladišču;
2.    
so trošarinski izdelki skladiščeni v obratu oproščenega uporabnika;
3.    
se trošarinski izdelki gibljejo pod pogoji, določenimi s tem zakonom.
(2) Pri uvozu trošarinskih izdelkov se plačilo trošarine
odloži, če je za njih takoj po vnosu v Unijo dovoljena začasna hramba ali je
zanje začet carinski tranzitni postopek, postopek carinskega skladiščenja
(razen skladiščenja v prosto carinskih prodajalnah), uvoza zaradi izvoza po
sistemu odloga, predelave pod carinskim nadzorom ali začasnega uvoza, ali so
vnešeni v prosto carinsko cono.
(3) Če so uvoženi trošarinski izdelki sproščeni v prost
promet v skladu s carinskimi predpisi, se plačilo trošarine odloži, če so
neposredno po sprostitvi v promet, vnešeni v trošarinsko skladišče ali v obrat
oproščenega uporabnika ali odposlani osebi v drugi državi članici, ki v skladu
z zakonodajo te države članice sme prejemati trošarinske izdelke pod režimom
odloga plačila trošarine.
(4) Pri prenehanju veljavnosti trošarinskega dovoljenja,
razen v primerih iz šestega in sedmega odstavka tega člena, je plačilo
trošarine za trošarinske izdelke, ki so na zalogi, odloženo do 30. dne po tem,
ko je dovoljenje prenehalo veljati, razen, če so bili trošarinski izdelki pred
potekom tega roka sproščeni v porabo oziroma, če so bili odpremljeni v drugo
trošarinsko skladišče ali v obrat oproščenega uporabnika.
(5) Pri prenehanju veljavnosti dovoljenja oproščenega
uporabnika, razen v primerih iz šestega in sedmega odstavka tega člena, je
plačilo trošarine za izdelke, ki so na zalogi in skladiščeni v obratu
oproščenega uporabnika, odloženo do 30. dne po tem, ko je dovoljenje prenehalo
veljati.
(6) Če trošarinsko skladišče ali oproščeni uporabnik
preneha poslovati zaradi likvidacije oziroma stečaja, je plačilo trošarine še
naprej odloženo, dokler trošarinski izdelki, ki so na zalogi na dan začetka
postopka stečaja ali likvidacije, niso sproščeni v porabo v postopku
likvidacije ali stečaja oziroma, dokler so skladiščeni v tem ali drugem
trošarinskem skladišču ali obratu oproščenega uporabnika, toda največ do dneva,
ko so trošarinski izdelki odpremljeni upniku na podlagi sklepa o razdelitvi
premoženja.
(7) Če trošarinsko dovoljenje ali dovoljenje oproščenega
uporabnika trošarinskih izdelkov preneha veljati zaradi združitve, je plačilo
trošarine še naprej odloženo, dokler niso trošarinski izdelki, ki so na zalogi,
sproščeni v porabo v postopku združitve ali dokler so skladiščeni v drugem
trošarinskem skladišču oziroma obratu oproščenega uporabnika ali, dokler niso
odpremljeni, toda največ do 180. dneva, ki sledi dnevu prijave združitve za
vpis v register.
IV. GIBANJE TROŠARINSKIH IZDELKOV
7. člen
(gibanje trošarinskih izdelkov pod režimom odloga plačila
trošarine)
(1) Trošarinski izdelki se v Sloveniji lahko gibljejo
pod režimom odloga plačila trošarine:
1.    
iz trošarinskega skladišča v drugo trošarinsko skladišče;
2.    
iz trošarinskega skladišča v obrat oproščenega uporabnika in izjemoma iz
obrata oproščenega uporabnika v trošarinsko skladišče;
3.    
iz trošarinskega skladišča v izvoz;
4.    
pri uvozu v obrat oproščenega uporabnika;
5.    
pri uvozu v trošarinsko skladišče.
(2) Trošarinski izdelki se med Slovenijo in drugimi
državami članicami lahko gibljejo pod režimom odloga plačila trošarine:
1.    
iz trošarinskega skladišča v Sloveniji v drugo državo članico do
trošarinskega skladišča, registriranega prejemnika, kraja, kjer trošarinski
izdelki zapustijo Unijo, ter diplomatskim in konzularnim predstavništvom in
mednarodnim organizacijam;
2.    
od osebe iz druge države članice, ki v skladu z zakonodajo te države
lahko pošilja trošarinske izdelke pod režimom odloga plačila trošarine:
- 
imetniku trošarinskega dovoljenja v Sloveniji ali
- 
carinskemu organu izstopa s carinskega območja Unije ali
- 
pooblaščenemu prejemniku v Sloveniji ali
- 
začasno pooblaščenemu prejemniku v Sloveniji ali
- 
osebam iz 31. člena tega zakona ali
- 
drugi osebi v drugi državi članici prek Slovenije;
3.    
ob uvozu v Unijo od kraja uvoza do namembnega kraja, kjer se lahko
prejemajo pod režimom odloga, kadar jih odpremi pooblaščeni uvoznik.
(3) Gibanje trošarinskih izdelkov pod režimom odloga
plačila trošarine je dovoljeno samo, če jih spremlja trošarinski dokument,
razen če je s tem zakonom ali na njegovi podlagi izdanim predpisom določeno
drugače. Pošiljatelj, ki odpremlja trošarinske izdelke pod režimom odloga
plačila trošarine v drugo državo članico, mora zapečatiti tovorke ali prevozno
sredstvo, če le-tega pristojni carinski organ v skladu z veljavno zakonodajo
pripozna kot primernega za zapečatenje.
(4) Prejšnji odstavek se nanaša na vsako gibanje
trošarinskih izdelkov med Slovenijo in drugimi državami članicami, tudi če je
zanje s tem zakonom predpisana trošarina po stopnji 0% ali v znesku 0 eurov.
(5) Če je za trošarinske izdelke takoj po uvozu
dovoljena začasna hramba ali je zanje začet carinski tranzitni postopek,
postopek carinskega skladiščenja, uvoza zaradi izvoza po sistemu odloga,
predelave pod carinskim nadzorom ali začasnega uvoza ali če so vneseni v prosto
carinsko cono, se lahko gibljejo pod režimom odloga plačila trošarine, ne da bi
bil zanje izdan trošarinski dokument v skladu s tem zakonom, vendar mora biti
zanje zagotovljen ustrezen carinski nadzor.
7.a člen
(začetek in konec gibanja pod režimom odloga plačila
trošarine)
(1) Gibanje pod režimom odloga plačila trošarine iz 7.
člena tega zakona se začne, ko trošarinski izdelki zapustijo trošarinsko
skladišče odpreme ali kadar jih takoj po sprostitvi v prosti promet v skladu s
carinsko zakonodajo odpremlja pooblaščeni uvoznik ali uvoznik.
(2) Gibanje pod režimom odloga plačila trošarine iz 7.
člena tega zakona se konča, ko prejemnik prejme pošiljko ali ko trošarinski
izdelki zapustijo Unijo.
7.b člen
(neposredna dobava)
(1) Carinski organ lahko odobri gibanje pod režimom
odloga plačila trošarine do drugega kraja, kakršno je trošarinsko skladišče ali
kraj, ki ni lokacija prejema trošarinskih izdelkov, navedena v dovoljenju
pooblaščenega prejemnika.
(2) Imetnik trošarinskega dovoljenja in pooblaščeni
prejemnik morata carinskemu organu predložiti seznam lokacij neposredne dobave
in njihove identifikacijske oznake.
(3) Neposredne dobave ne more izvajati začasno
pooblaščeni prejemnik.
8. člen
(trošarinski dokument)
(1) Trošarinski dokument je listina, ki spremlja pošiljko
trošarinskih izdelkov in ki dokazuje, da se v njej navedene vrste ter količine
trošarinskih izdelkov gibljejo pod režimom odloga plačila trošarine.
Trošarinski dokument, pod pogoji, ki jih določa ta zakon in predpis, izdan na
njegovi podlagi, dokazuje tudi, da je v njem navedene trošarinske izdelke
odpremil imetnik trošarinskega dovoljenja oziroma uvoznik oziroma oproščeni
uporabnik ali da jih je prejela oseba, ki lahko v skladu s tem zakonom prejme
trošarinske izdelke pod režimom odloga ali da so bili v njem navedeni
trošarinski izdelki izvoženi.
(2) Trošarinski dokument mora biti izstavljen v petih
izvodih, če ni s tem zakonom ali predpisom, izdanim na njegovi podlagi, drugače
določeno, in sicer:
1.    
en izvod obdrži pošiljatelj,
2.    
en izvod spremlja blago in je za prejemnika,
3.    
en izvod spremlja blago in ga prejemnik potrjenega vrne pošiljatelju,
4.    
en izvod spremlja blago in je namenjen nadzornemu organu namembnega
območja oziroma namembne države članice in
5.    
en izvod je namenjen nadzornemu organu odpremnega območja.
(3) Izvod trošarinskega dokumenta iz 5. točke prejšnjega
odstavka mora pošiljatelj predložiti nadzornemu organu najkasneje ob odpremi
pošiljke.
(4) Prejemnik trošarinskih izdelkov, ki prejme te
izdelke skupaj s pravilno izpolnjenim trošarinskim dokumentom, mora potrditi
njihov prejem na priloženem trošarinskem dokumentu in vrniti potrjeni izvod
tega dokumenta pošiljatelju. Prejemnik trošarinskih izdelkov mora vrniti
potrjeni izvod trošarinskega dokumenta pošiljatelju:
-      
če mu je trošarinske izdelke dobavil pošiljatelj iz Slovenije,
najpozneje v 15 dneh po odpremi pošiljke ali,
-      
če mu je trošarinske izdelke dobavil pošiljatelj iz druge države
članice, najpozneje 15. dan meseca, ki sledi mesecu, v katerem je prejel
pošiljko.
(5) Prejemnik trošarinskih izdelkov iz prejšnjega
odstavka potrdi prejem pošiljke tako, da na trošarinskem dokumentu navede datum
in kraj njenega prevzema ter podpiše izvod trošarinskega dokumenta, ki ga vrne
pošiljatelju. Pred potrditvijo prejema trošarinskih izdelkov mora na
trošarinskem dokumentu označiti, da je preveril vsebino pošiljke in da je ta
skladna z navedbami v trošarinskem dokumentu.
(6) Preden prejemnik vrne potrjeni izvod trošarinskega
dokumenta pošiljatelju, ga mora predložiti v potrditev nadzornemu organu.
(7) Izvoz trošarinskih izdelkov potrdi carinski organ na
trošarinskem dokumentu, ko se izdelki dejansko iznesejo iz Unije.
(8) Pošiljatelj, ki ne prejme potrjenega izvoda
trošarinskega dokumenta v roku iz četrtega odstavka tega člena, mora o tem
nemudoma, v primerih iz druge alineje četrtega odstavka tega člena pa
najpozneje v šestdesetih dneh od dneva odpreme trošarinskih izdelkov obvestiti
pristojni carinski organ, ki sprejme vse potrebne ukrepe, da ugotovi, ali je v
skladu s tem zakonom nastala obveznost za obračun trošarine.
(9) Vsebino in obliko trošarinskega dokumenta za gibanje
pod režimom odloga med prejemnikom in pošiljateljem v Sloveniji ter način
potrditve prejema pošiljke določi minister, pristojen za finance.
(10) Če pošiljatelj dobavlja trošarinske izdelke s
plačano trošarino v drugo državo članico ali prek druge države članice v skladu
z 10.č členom tega zakona ali če dobavlja v drugo državo članico popolnoma
denaturirani alkohol, se uporabi poenostavljeni trošarinski dokument, ki mora
ustrezati obrazcu v skladu z zakonodajo Unije.
(11) Minister, pristojen za finance, predpiše pogoje,
pod katerimi lahko pošiljatelj trošarinskih izdelkov iz prvega odstavka tega
člena namesto obrazca iz devetega oziroma desetega odstavka tega člena kot
trošarinski dokument uporabi komercialni ali upravni dokument in druge
poenostavitve v zvezi z izdajanjem trošarinskih dokumentov v skladu s tem
členom, predvsem če se trošarinski izdelki gibljejo pod režimom odloga med
trošarinskimi skladišči istega imetnika trošarinskega dovoljenja in če isti
pošiljatelj pogosto in redno pošilja trošarinske izdelke istemu prejemniku ter
carinskemu organu omogoči izvajanje trošarinskega nadzora na drug ustrezen
način.
(12) Če tehnične možnosti to dopuščajo, lahko carinski
organ dovoli uporabo tehničnih pripomočkov za izmenjavo podatkov med
pošiljateljem in prejemnikom iz četrtega odstavka tega člena.
8.a člen
(pošiljanje trošarinskih izdelkov v drugo državo članico
oziroma v izvoz)
(1) Šteje se, da se trošarinski izdelki gibljejo pod
režimom odloga plačila trošarine v drugo državo članico, če jih spremlja
elektronski trošarinski dokument. Ta dokument dokazuje, da je v njem navedene
trošarinske izdelke odpremil imetnik trošarinskega dovoljenja oziroma
pooblaščeni uvoznik.
(2) Vsebina in oblika elektronskega trošarinskega
dokumenta, ki ga mora izdati pošiljatelj, kadar dobavlja trošarinske izdelke
pod režimom odloga plačila trošarine, morata ustrezati obrazcu, ki ga določa
Uredba Komisije (ES) št. 684/2009 z dne 24. julija 2009 o izvajanju
Direktive Sveta 2008/118/ES v zvezi z računalniškimi postopki za gibanje
trošarinskega blaga pod režimom odloga plačila trošarine (UL L št. 197 z dne
29. 7. 2009, str. 24; v nadaljnjem besedilu: Uredba 684/2009/ES).
(3) Pošiljatelj predloži osnutek elektronskega
trošarinskega dokumenta carinskemu organu, ki elektronsko preveri točnost in
popolnost podatkov v njem. Če so ti podatki ustrezni, carinski organ opremi
elektronski trošarinski dokument z enotno trošarinsko referenčno oznako in jo
sporoči pošiljatelju. Če pa podatki niso ustrezni, carinski organ o tem takoj
obvesti pošiljatelja.
(4) Carinski organ pošlje elektronski trošarinski
dokument pristojnemu organu namembne države članice, ta pa ga predloži
prejemniku.
(5) Če carinski organ prejme elektronski trošarinski
dokument od pristojnega organa druge države članice pošiljateljice, ker so
trošarinski izdelki namenjeni v Slovenijo, ga predloži prejemniku.
(6) Pošiljatelj lahko prekliče elektronski trošarinski
dokument, če se še ni začelo gibanje v skladu s prvim odstavkom 7.a člena tega
zakona.
(7) Pri izvozu carinski organ, pri katerem je vložena izvozna
deklaracija, sporoči enotno trošarinsko referenčno oznako carinskemu organu,
pri katerem bodo trošarinski izdelki zapustili Unijo.
(8) Če je izvozna deklaracija vložena pri pristojnem
organu druge države članice, mu carinski organ odpremne države članice pošlje
elektronski trošarinski dokument.
(9) Tiskana različica elektronskega trošarinskega
dokumenta ali komercialni dokument ali upravni dokument, v katerem je navedena
enotna trošarinska referenčna oznaka, mora spremljati trošarinske izdelke med celotnim
gibanjem pod režimom odloga plačila trošarine.
(10) Pošiljatelj lahko med gibanjem pod režimom odloga
plačila trošarine in z uporabo računalniško podprtega sistema spremeni namembni
kraj in navede nov namembni kraj, ki je:
-      
drugo trošarinsko skladišče,
-      
lokacija, kjer pooblaščeni prejemnik lahko prejema trošarinske izdelke,
-      
kraj, kjer trošarinski izdelki zapustijo Unijo pri izvozu ali
-      
kraj neposredne dobave v skladu s 7.b členom tega zakona.
9. člen
(potrditev prejema trošarinskih izdelkov iz druge države
članice)
(1) Prejemnik trošarinskih izdelkov z uporabo
računalniško podprtega sistema predloži nadzornemu organu poročilo o prejemu
trošarinskih izdelkov takoj oziroma najpozneje v petih delovnih dneh po prejemu
pošiljke.
(2) Poročilo o prejemu trošarinskih izdelkov potrjuje,
da jih je prejela oseba, ki lahko v skladu s tem zakonom prejme trošarinske
izdelke pod režimom odloga.
(3) Carinski organ elektronsko preveri točnost in
popolnost podatkov v poročilu o prejemu trošarinskih izdelkov in, če so podatki
ustrezni, prejemniku potrdi prejem poročila. Če pa niso ustrezni, carinski
organ o tem takoj obvesti prejemnika.
(4) Carinski organ pošlje poročilo o prejemu
trošarinskih izdelkov pristojnemu organu odpremne države članice, ta pa ga
predloži pošiljatelju.
(5) Poročilo o prejemu mora ustrezati zahtevam iz Uredbe
684/2009/ES.
9.a člen
(potrditev izvoza)
(1) Poročilo carinskega urada o izvozu potrjuje, da so
trošarinski izdelki izvoženi iz Unije. Carinski organ, pri katerem so
opravljene izvozne formalnosti, pošlje pošiljatelju poročilo o izvozu, ko se
izdelki dejansko izvozijo iz Unije. Carinski organ izda poročilo o izvozu na
podlagi potrditve carinskega organa, pri katerem so trošarinski izdelki
dejansko zapustili Unijo.
(2) Če je kraj odpreme izvoženih trošarinskih izdelkov v
drugi državi članici, pošlje carinski organ, pri katerem so opravljene izvozne
formalnosti, poročilo o izvozu pristojnemu organu odpremne države članice, ta
pa ga predloži pošiljatelju.
(3) Poročilo o izvozu mora ustrezati zahtevam iz Uredbe
684/2009/ES.
9.b člen
(opredelitev delovanja računalniškega sistema)
Da računalniško podprti sistem ni na voljo, ugotovi Carinska
uprava Republike Slovenije in to objavi na svoji uradni spletni strani.
10. člen
(nadomestni postopek za pošiljatelja)
(1) Če računalniško podprti sistem ni na voljo, lahko
pošiljatelj začne gibanje trošarinskih izdelkov pod režimom odloga plačila
trošarine pod pogojem, da:
-      
trošarinske izdelke spremlja papirni dokument, ki vsebuje iste podatke
kakor osnutek elektronskega trošarinskega dokumenta iz 8.a člena tega zakona;
-      
pred začetkom gibanja obvesti carinski organ o odpremi;
-      
carinskemu organu pošlje kopijo dokumenta iz prve alineje, ki bo
spremljal pošiljko;
-      
omogoči preverjanje podatkov iz tega dokumenta.
(2) Ko je računalniško podprti sistem spet na voljo,
pošiljatelj v skladu s tretjim odstavkom 8.a člena tega zakona predloži osnutek
elektronskega trošarinskega dokumenta. Ko carinski organ potrdi podatke iz
elektronskega trošarinskega dokumenta, slednji nadomesti papirni dokument iz
prejšnjega odstavka. Dokler podatki iz elektronskega trošarinskega dokumenta
niso potrjeni, poteka gibanje pod režimom odloga plačila trošarine na podlagi
papirnega dokumenta.
(3) Pošiljatelj mora hraniti izvod papirnega dokumenta v
skladu s 60. členom tega zakona.
(4) Če ob morebitni spremembi namembnega kraja
računalniško podprti sistem ni na voljo, pošiljatelj ravna v skladu s prvim
odstavkom tega člena.
10.a člen
(nadomestni postopek za prejemnika)
(1) Če računalniško podprti sistem ni na voljo v času
oziroma kraju prejema ali ni bil na voljo v času oziroma kraju pošiljanja,
lahko prejemnik ob koncu gibanja trošarinskih izdelkov v odložnem režimu
predloži carinskemu organu papirni dokument, ki vsebuje iste podatke kakor
poročilo o prejemu, in tako potrdi konec gibanja.
(2) Če je pošiljatelj trošarinskih izdelkov v drugi
državi članici, carinski organ pošlje izvod papirnega dokumenta pristojnim
organom odpremne države članice, ta pa ga predloži pošiljatelju.
(3) Ko je računalniško podprti sistem spet na voljo, se
opravijo postopki iz 9. člena tega zakona.
10.b člen
(nadomestni postopek za izvoznika)
(1) Če ob zaključku izvoza računalniško podprti sistem
ni na voljo in zato ni mogoče pripraviti poročila o izvozu v skladu z 9.a
členom tega zakona, pošlje carinski organ, pri katerem so bile opravljene
izvozne formalnosti, pošiljatelju papirni dokument, ki vsebuje enake podatke
kakor poročilo o izvozu, in tako potrdi, da se je končalo gibanje trošarinskih
izdelkov v odložnem režimu.
(2) Če je kraj odpreme izvoženih trošarinskih izdelkov v
drugi državi članici, pošlje carinski organ, pri katerem so opravljene izvozne
formalnosti, pristojnemu organu odpremne države članice papirni dokument iz
prejšnjega odstavka.
(3) Če carinski organ v kraju odpreme izvoženih
trošarinskih izdelkov prejme papirni dokument iz prvega odstavka tega člena od
pristojnega organa druge države članice, pri katerem so opravljene izvozne
formalnosti, ga predloži pošiljatelju.
(4) Ne glede na prvi do tretji odstavek tega člena ni
treba sestaviti papirnega dokumenta, če se poročilo o izvozu v skladu z 9.a
členom tega zakona lahko izpolni najpozneje naslednji dan po dejanskem izvozu
trošarinskih izdelkov iz Unije.
(5) Ko je računalniško podprti sistem spet na voljo,
carinski organ pošlje poročilo o izvozu v skladu z 9.a členom tega zakona.
10.c člen
(potrditev prejema oziroma izvoza v posebnih primerih)
V posebej upravičenih primerih lahko odpremni carinski organ
v računalniško podprtem sistemu potrdi konec gibanja trošarinskih izdelkov pod
režimom odloga tudi brez pridobitve poročila o prejemu oziroma poročila o
izvozu, če od prejemnika prejme dokument, ki vsebuje enake podatke kakor
poročilo o prejemu, in če:
-      
prejme potrdilo pristojnega organa, da so trošarinski izdelki dejansko
prispeli v namembni kraj, ali
-      
pri izvozu prejme potrditev pristojnega carinskega organa, pri katerem
so trošarinski izdelki dejansko zapustili Unijo.
10.č člen
(gibanje trošarinskih izdelkov, sproščenih v porabo)
(1) Če se v drugo državo članico pošiljajo trošarinski
izdelki, ki so bili že sproščeni v porabo v Sloveniji, in nastane obveznost za
obračun trošarine tudi v namembni državi članici, mora pošiljatelj za pošiljko
izdati spremni dokument, ki vsebuje enake podatke kakor trošarinski dokument iz
desetega odstavka 8. člena tega zakona. Pošiljatelj oziroma druga oseba, ki je
plačnik trošarine v namembni državi članici, mora izpolniti še naslednje
zahteve:
-      
preden pošiljatelj odpošlje trošarinske izdelke, mora napovedati dobavo
trošarinskih izdelkov carinskemu organu namembne države članice,
-      
predložiti mora instrument za zavarovanje plačila trošarine ali plačati
trošarino v namembni državi članici v skladu s postopkom, ki ga določa ta
država članica, ter
-      
omogočiti mora carinskemu organu namembne države članice, da se prepriča
o dejanski dobavi trošarinskih izdelkov prejemniku in o plačani trošarini.
(2) Določbe prejšnjega odstavka se uporabljajo tudi v
primeru, kadar oseba v Sloveniji dobavlja trošarinske izdelke, ki so bili
sproščeni v porabo v drugi državi članici, in v skladu s tem zakonom nastane
obveznost za obračun trošarine v Sloveniji. V tem primeru mora biti pošiljka
opremljena s spremnim dokumentom, ki ga pošiljatelj izda v skladu z veljavno
zakonodajo države članice, iz katere so trošarinski izdelki dobavljeni, druge
obveznosti iz prejšnjega odstavka pa mora izpolniti prejemnik trošarinskih
izdelkov oziroma druga oseba, ki je v skladu s 17. členom tega zakona plačnik
trošarine. Instrument za zavarovanje plačila trošarine se predloži v skladu s
35.b členom tega zakona.
(3) Če pošiljatelj pošilja trošarinske izdelke iz
Slovenije v drugo državo članico prejemniku, ki v skladu z zakonodajo te države
članice ni pooblaščen, da bi jih prejemal pod režimom odloga plačila trošarine,
in če za to pošiljko izda spremni dokument v skladu s prvim odstavkom tega
člena, mora temu dokumentu priložiti še dokument, ki dokazuje, da je bila
trošarina plačana v namembni državi članici ali da je bil v skladu z zakonodajo
te države članice izpeljan drug predpisani postopek za obračun trošarine v tej
državi. V tem dokumentu mora biti naveden vsaj naslov pristojnega organa v
namembni državi članici ter datum in sklicna oziroma evidenčna številka plačila
trošarine pri tem organu oziroma datum in sklicna oziroma evidenčna številka sprejema
instrumenta zavarovanja za plačilo trošarine pri tem organu.
(4) Če se trošarinski izdelki, ki so že sproščeni v
porabo v Sloveniji, pošiljajo iz enega v drug kraj v Sloveniji, vendar prek
ozemlja druge države članice, mora pošiljatelj izdati spremni dokument, ki
vsebuje enake podatke kakor trošarinski dokument iz 8. člena tega zakona,
pošiljka pa se mora gibati po vnaprej določeni poti. V tem primeru:
-      
mora pošiljatelj, preden odpošlje trošarinske izdelke, napovedati
njihovo dobavo carinskemu organu, ki je pristojen za trošarinski nadzor glede
na kraj, kjer se odpošiljanje začne,
-      
mora prejemnik potrditi prejem pošiljke in o tem obvestiti carinski
organ, ki je pristojen za trošarinski nadzor glede na namembni kraj pošiljke,
in
-      
morata pošiljatelj in prejemnik omogočiti pristojnemu carinskemu organu,
da se prepriča o dejanski dobavi trošarinskih izdelkov prejemniku.
(5) Če trošarinske izdelke, ki so v Sloveniji sproščeni
v porabo, nabavi oseba iz druge države članice, ki ni imetnik trošarinskega
dovoljenja ali pooblaščeni prejemnik in ki ne opravlja gospodarske dejavnosti,
in jih prodajalec iz Slovenije sam ali druga oseba za njegov račun neposredno
ali posredno odpošlje prejemniku v namembno državo članico, tako da trošarinska
obveznost nastane v tej namembni državi članici, mora prodajalec pred začetkom
odpošiljanja napovedati takšno pošiljko pristojnemu carinskemu organu v
Sloveniji in predložiti dokazila, iz katerih je razvidno, da je v namembni
državi članici predložil instrument za zavarovanje plačila trošarine in v tej
državi izpeljal vse predpisane postopke za to plačilo. Prodajalec mora voditi
evidenco tovrstnih dobav.
(6) Določbe prejšnjega odstavka se uporabljajo tudi v
primeru, kadar trošarinske izdelke, ki so sproščeni v porabo v drugi državi članici,
prejema oseba v Sloveniji in je obveznost za obračun trošarine v skladu s tem
zakonom nastala v Sloveniji. Obveznosti iz prejšnjega odstavka mora izpolniti
prodajalec trošarinskih izdelkov ali njegov davčni zastopnik v njegovem imenu
in za njegov račun, lahko pa tudi prejemnik, če prodajalec ne ravna v skladu s
tem členom.
V. PRENEHANJE REŽIMA ODLOGA PLAČILA TROŠARINE
11. člen
(prenehanje režima odloga plačila trošarine)
Režim odloga plačila trošarine preneha:
1.    
ko je imetniku trošarinskega dovoljenja, oproščenemu uporabniku oziroma
uvozniku odpuščeno plačilo trošarine;
2.    
ko trošarina zapade v plačilo.
12. člen
(odpustitev plačila trošarine)
(1) Imetniku trošarinskega dovoljenja se plačilo
trošarine odpusti:
1.    
ko so trošarinski izdelki uskladiščeni v trošarinskem skladišču drugega
imetnika trošarinskega dovoljenja in je ta potrdil prejem in skladnost pošiljke
z navedbami v dokumentu pošiljke;
2.    
ko so trošarinski izdelki uskladiščeni v obratu oproščenega uporabnika
in je ta potrdil prejem in skladnost pošiljke z navedbami v dokumentu pošiljke
na izvodu trošarinskega dokumenta;
3.    
ko so trošarinski izdelki izvoženi in je carinski organ potrdil, da so
dejansko iznešeni iz carinskega območja Unije v skladu s carinskimi predpisi;
4.    
ko trošarinske izdelke pošlje osebi v drugi državi članici, ki v skladu
z zakonodajo te države lahko sodeluje pod režimom odloga plačila trošarine in
prejme poročilo o prejemu v skladu z 9. členom tega zakona.
(2) Imetniku trošarinskega dovoljenja se plačilo
trošarine od trošarinskih izdelkov, ki so bili skladiščeni v njegovem
trošarinskem skladišču odpusti, če:
1.    
so bili uporabljeni kot osnovni material za proizvodnjo drugih
trošarinskih izdelkov v trošarinskem skladišču;
2.    
so bili uporabljeni kot vzorci za analize v zvezi s testiranjem
proizvodnje oziroma za znanstvene namene;
3.    
so bili uporabljeni za namene trošarinskega nadzora;
4.    
so bili predloženi in uporabljeni za namene kontrole kvalitete, ki jo v
trošarinskem skladišču opravljajo pooblaščene osebe;
5.    
so bili uničeni pod nadzorom carinskega organa;
6.    
je bil ugotovljen primanjkljaj trošarinskih izdelkov, za katerega
imetnik trošarinskega dovoljenja dokaže, da je nastal zaradi višje sile (razen
kraje) ali, da je neločljivo povezan s procesom proizvodnje, skladiščenja
in prevoza izdelkov;
7.    
je bil alkohol popolnoma denaturiran v skladu s predpisom iz 44. člena
tega zakona;
8.    
so bili tobačni izdelki denaturirani in uporabljeni za industrijske
oziroma hortikulturne namene.
(3) Oproščenemu uporabniku se plačilo trošarine odpusti:
1.    
če so trošarinski izdelki odposlani v trošarinsko skladišče in ko je
imetnik trošarinskega dovoljenja na izvodu trošarinskega dokumenta potrdil
prejem pošiljke in skladnost pošiljke z navedbami v dokumentu;
2.    
če so bili trošarinski izdelki uporabljeni za namene iz 44. ali 55.
člena tega zakona in so določeni v dovoljenju carinskega organa iz 27. člena
tega zakona.
(4) Oproščenemu uporabniku se plačilo trošarine odpusti,
če:
1.    
so bili trošarinski izdelki uporabljeni kot vzorci za analize v zvezi s
testiranjem proizvodnje v njegovih proizvodnih prostorih ali skladišču;
2.    
so bili trošarinski izdelki uporabljeni za namene trošarinskega nadzora;
3.    
so bili trošarinski izdelki predloženi in uporabljeni za namene kontrole
kvalitete, ki jo v njegovih proizvodnih prostorih ali skladišču opravljajo
pooblaščene osebe;
4.    
so bili trošarinski izdelki uničeni pod nadzorom carinskega organa;
5.    
je bil ugotovljen primanjkljaj trošarinskih izdelkov, za katerega
dokaže, da je nastal zaradi višje sile (razen kraje) in primanjkljaj, ki
je neločljivo povezan s procesom proizvodnje, skladiščenja in prevoza izdelkov,
za katerega proizvodnjo so bili trošarinski izdelki porabljeni.
(5) Imetniku trošarinskega dovoljenja se odpusti plačilo
trošarine po 2. do 6. točki drugega odstavka tega člena, oproščenemu uporabniku
pa po 1. do 5. točki prejšnjega odstavka pod pogojem, da pridobi dovoljenje
carinskega organa. Način ugotavljanja primanjkljajev, ki so neločljivo povezani
s procesom proizvodnje, skladiščenja in prevoza trošarinskih izdelkov, določi
minister, pristojen za finance, v sodelovanju z ministrom, pristojnim za
standardizacijo.
(6) Uvozniku se plačilo trošarine odpusti:
1.    
v primeru iz tretjega odstavka 6. člena tega zakona, če v roku 15 dni
prejme potrditev imetnika trošarinskega dovoljenja oziroma oproščenega
uporabnika, da je prevzel pošiljko;
2.    
če dokaže, da so trošarinski izdelki, ki so bili uvoženi v okviru
carinskega odložnega postopka, dejansko iznešeni iz Slovenije;
3.    
če je alkohol, ki ga uvaža, popolnoma denaturiran v skladu s predpisom
iz 44. člena tega zakona.
(7) Imetniku trošarinskega dovoljenja in oproščenemu
uporabniku iz četrtega in petega odstavka 6. člena tega zakona se plačilo
trošarine odpusti, če so trošarinski izdelki skladiščeni v drugem trošarinskem
skladišču in to na trošarinskem dokumentu potrdi imetnik trošarinskega
dovoljenja tega drugega trošarinskega skladišča.
(8) Imetniku trošarinskega dovoljenja in oproščenemu
uporabniku iz četrtega in petega odstavka 6. člena tega zakona se plačilo
trošarine odpusti, če:
1.    
so bili trošarinski izdelki sproščeni v porabo, in je bila trošarina
plačana s strani kupca; 
2.    
so bili trošarinski izdelki v postopku stečaja in likvidacije prodani
imetniku trošarinskega dovoljenja ali oproščenemu uporabniku, in je
skladiščenje potrjeno v trošarinskem dokumentu;
3.    
so bili trošarinski izdelki odpremljeni iz trošarinskega skladišča ali
obrata oproščenega uporabnika upniku (na podlagi razdelitve premoženja) in
je bila hkrati plačana trošarina ali, če je upnik – imetnik trošarinskega
dovoljenja, potrdil prejem pošiljke na trošarinskem dokumentu.
(9) Imetniku trošarinskega dovoljenja in oproščenemu
uporabniku iz sedmega odstavka 6. člena tega zakona se plačilo trošarine
odpusti, če so bili trošarinski izdelki skladiščeni v drugem trošarinskem
skladišču ali obratu oproščenega uporabnika, in je to potrjeno v drugem
trošarinskem dokumentu ali če je bilo premoženje pridobljeno v obdobju 180 dni
od dneva, ki sledi dnevu prijave združitve za vpis v register in so bili
trošarinski izdelki odpremljeni za ta namen, trošarina pa plačana v istem času.
(10) Določbe tega člena se smiselno upoštevajo za odpustitev
plačila trošarine pooblaščenemu in nepooblaščenemu prejemniku.
VI. NASTANEK OBVEZNOSTI ZA OBRAČUN IN PLAČILO TROŠARINE
13. člen
(nastanek obveznosti za obračun trošarine)
(1) Obveznost za obračun trošarine nastane takrat, ko se
trošarinski izdelki sprostijo v porabo. Za sprostitev trošarinskih izdelkov v
porabo se šteje:
-      
vsaka odprema trošarinskih izdelkov iz trošarinskega skladišča ali/in iz
obrata oproščenega uporabnika trošarinskih izdelkov, razen če so trošarinski
izdelki odpremljeni: drugemu trošarinskemu skladišču oziroma drugemu obratu
oproščenega uporabnika trošarinskih izdelkov, carinskemu skladišču (razen
prosto carinski prodajalni), prosto carinski coni, v carinskem tranzitnem
postopku oziroma v izvoz ter
-      
vsak zaključek proizvodnje v obratu trošarinskega zavezanca, ki ni
imetnik trošarinskega dovoljenja.
(2) Pri odpremi trošarinskih izdelkov iz trošarinskega
skladišča ali iz obrata oproščenega uporabnika v drugo trošarinsko skladišče
ali drugemu oproščenemu uporabniku, za katero ni v roku 15 dni od dneva odpreme
potrjeno, da je pošiljka prispela na namembni kraj na ozemlju Slovenije ali
bila iznešena iz Unije, nastane obveznost za obračun trošarine 16. dan po dnevu
odpreme.
(3) Pri odpremi trošarinskih izdelkov iz trošarinskega
skladišča v Sloveniji osebi v drugi državi članici, ki v skladu z zakonodajo te
države lahko prejema trošarinske izdelke pod režimom odloga plačila trošarine,
za pošiljko za katero v roku iz osmega odstavka 8. člena oziroma prvega
odstavka 9. člena tega zakona ni potrjeno, da je prispela na namembni kraj v
drugi državi članici, nastane obveznost za obračun trošarine 61. dan po dnevu
odpreme.
(4) Če pooblaščeni uvoznik v Sloveniji osebi v drugi
državi članici, ki v skladu z zakonodajo te države lahko prejema trošarinske
izdelke pod režimom odloga plačila trošarine, pošlje trošarinske izdelke, za
katere v roku iz osmega odstavka 8. člena oziroma 9. člena tega zakona ni
potrjeno, da so prispeli na namembni kraj v drugi državi članici, nastane
obveznost za obračun trošarine 61. dan po dnevu odpreme.
(5) Če oproščeni uporabnik uporabi trošarinske izdelke
za namene, za katere ni predpisana oprostitev plačila trošarine, nastane
obveznost za obračun trošarine zadnji dan v mesecu, v katerem so bili
trošarinski izdelki porabljeni.
(6) Od trošarinskih izdelkov, ki so bili v trošarinskem
skladišču porabljeni kot surovina za proizvodnjo drugih izdelkov oziroma, ki so
bili uporabljeni kot pogonsko gorivo oziroma gorivo za ogrevanje ter od primanjkljaja
trošarinskih izdelkov, razen od primanjkljaja iz 6. točke drugega odstavka 12.
člena tega zakona, nastane obveznost za obračun trošarine zadnji dan v mesecu,
v katerem so bili trošarinski izdelki porabljeni oziroma v katerem je nastal
oziroma je bil ugotovljen primanjkljaj.
(7) Trošarina, katere plačilo je bilo odloženo na
podlagi četrtega in petega odstavka 6. člena tega zakona, mora biti obračunana
30. dan po poteku veljavnosti dovoljenja, če oseba, ki ji je prenehala
veljavnost dovoljenja, ni prejela potrjenega izvoda trošarinskega dokumenta od
prejemnika trošarinskih izdelkov.
(8) Trošarina, katere plačilo je bilo odloženo na
podlagi šestega odstavka 6. člena tega zakona, mora biti obračunana 30. dan po
poteku veljavnosti dovoljenja, če oseba, ki ji je prenehala veljavnost
dovoljenja, ni prejela potrjenega izvoda trošarinskega dokumenta od prejemnika
trošarinskih izdelkov.
(9) Trošarinski zavezanec mora obračunati in plačati
trošarino od predpisanih osnov po stopnjah oziroma v zneskih, ki veljajo na dan
nastanka obveznosti za plačilo trošarine.
(10) Obveznost za obračun trošarine ne nastane za
trošarinske izdelke, ki so pod režimom odloga plačila trošarine, vendar so
popolnoma uničeni ali nepovratno izgubljeni zaradi svoje narave, nepredvidljivih
okoliščin ali višje sile ali so uničeni pod nadzorom carinskega organa. Izdelki
se štejejo za popolnoma uničene ali nepovratno izgubljene po tem zakonu, kadar
jih ni več mogoče uporabljati za prvotni namen. Če so popolnoma uničeni ali
nepovratno izgubljeni, mora trošarinski zavezanec oziroma prevoznik o tem
nemudoma obvestiti carinski organ in predložiti ustrezno dokazilo.
13.a člen
(nastanek obveznosti za plačilo trošarine pri vnosu
trošarinskih izdelkov iz druge države članice)
(1) Pri vnosu trošarinskih izdelkov iz druge države članice v
Slovenijo nastane obveznost za plačilo trošarine v Sloveniji, če:
1.    
trošarinski izdelki še niso sproščeni v porabo v eni od držav članic in
se sprostijo v porabo v Sloveniji ali
2.    
so trošarinski izdelki, ki so bili že sproščeni v porabo v kateri drugi
državi članici, namenjeni, da se vnesejo v Slovenijo za opravljanje dejavnosti
v Sloveniji in so najavljeni v skladu z 10.č členom.
(2) Obveznost za plačilo trošarine za trošarinske izdelke iz
1. točke prejšnjega odstavka nastane, ko so trošarinski izdelki v Sloveniji
sproščeni v porabo.
(3) Obveznost za plačilo trošarine za trošarinske izdelke iz
2. točke prvega odstavka tega člena nastane, ko prejemnik prejme trošarinske
izdelke.
(4) V primerih iz drugega in tretjega odstavka tega člena se
trošarina obračuna in plača od predpisanih osnov po stopnjah oziroma v zneskih,
ki veljajo na dan nastanka obveznosti za plačilo trošarine.
(5) Za trošarinske izdelke, ki so bili sproščeni v porabo v
drugi državi članici ter jih v Slovenijo vnaša fizična oseba za svoje osebne
potrebe in jih sama prevaža, obveznost za plačilo trošarine v Sloveniji ne
nastane.
(6) Šteje se, da so trošarinski izdelki namenjeni za
opravljanje dejavnosti, če je prejemnik teh izdelkov v Sloveniji pravna ali
fizična oseba, ki opravlja samostojno (neodvisno) dejavnost ali kdo drug za
račun ene od njiju. Pri presoji, ali so izdelki, ki se vnašajo v Slovenijo
namenjeni za opravljanje dejavnosti, carinski organ upošteva predvsem:
-      
status osebe, ki razpolaga s trošarinskimi izdelki,
-      
namembni kraj pošiljke in, če je glede na okoliščine primera to
primerno, obliko prevoza,
-      
dokumente, ki se nanašajo na pošiljko,
-      
naravo in količino izdelkov.
(7) Ne glede na prejšnji odstavek se šteje, da so vnešeni
trošarinski izdelki namenjeni za opravljanje dejavnosti, če količine presegajo:
-      
800 kosov cigaret,
-      
400 kosov cigarilosov,
-      
200 kosov cigar,
-      
1,0 kilogram drobno rezanega tobaka oziroma drugega tobaka za kajenje,
-      
10 litrov žganja,
-      
20 litrov vmesnih pijač,
-      
90 litrov vina, vključno z največ 60 litrov penečega vina,
-      
110 litrov piva.
(8) Ne glede na peti odstavek tega člena nastane
obveznost za plačilo trošarine za nabavljene in v Slovenijo vnesene energente,
ki so že bili dani v porabo v drugi državi članici in jih na neobičajen način
prevaža fizična oseba ali kdo drug v njenem imenu. Neobičajni prevoz po tem
odstavku pomeni vsak prevoz energentov razen prevoza pogonskega goriva v
rezervoarjih vozil ali goriva do 10 litrov v ustreznih prenosnih posodah za
rezervno gorivo.
(9) Ne glede na peti odstavek tega člena je vnos cigaret brez
obveznosti za plačilo trošarine količinsko omejen na 300 kosov, če trošarina v
državi članici, v kateri je za te cigarete plačana, ne dosega minimalnega
zneska, določenega s Tobačno direktivo.
14. člen
(nastanek obveznosti za plačilo trošarine pri uvozu)
(1) Pri uvozu trošarinskih izdelkov nastane obveznost za
plačilo trošarine kot da bi bila trošarina uvozna dajatev, razen v primerih, ko
je plačilo trošarine odloženo v skladu s tem zakonom.
(2) Trošarinski zavezanec mora plačati trošarino od
predpisanih osnov po stopnjah oziroma zneskih, ki veljajo na dan nastanka
obveznosti za plačilo trošarine.
15. člen
(drugi primeri nastanka obveznosti za plačilo trošarine)
Obveznost za plačilo trošarine nastane tudi takrat, ko:
1.    
carinski organ proda ali prepusti odvzete trošarinske izdelke;
2.    
so v postopku združitve trošarinski izdelki sproščeni v porabo;
3.    
se konča postopek združitve, če so trošarinski izdelki odpremljeni
upniku;
4.    
so v postopku likvidacije oziroma stečaja sproščeni v porabo oziroma ko
so odpremljeni upniku;
5.    
je ugotovljen primanjkljaj trošarinskih izdelkov, če s tem zakonom ni
določeno drugače;
6.    
se v skladu s šestim odstavkom 51. člena tega zakona poveča višina
trošarine za cigarete, ki so na zalogi izven trošarinskih skladišč, ali ko se v
skladu z devetim odstavkom 51. člena tega zakona zanje zviša drobnoprodajna
cena.
16. člen
(nezakonita proizvodnja in nezakonit uvoz)
(1) Obveznost za plačilo trošarine nastane tudi takrat, ko so
trošarinski izdelki:
1.    
nezakonito proizvedeni, pridobljeni, v posesti, prevažani, uporabljeni
ali porabljeni oziroma sproščeni v porabo;
2.    
nezakonito uvoženi in zanje ni bil odobren odlog plačila trošarine;
3.    
nezakonito vnešeni v Slovenijo iz druge države članice,
razen v primeru, da fizična oseba, ki ne
opravlja dejavnosti v zvezi s trošarinskimi izdelki dokaže, da je trošarinske
izdelke pridobila v dobri veri.
(2) Če je v zvezi s prevozom trošarinskih izdelkov med
državami članicami prišlo do nepravilnosti, zaradi katerih je treba v skladu s
prejšnjim odstavkom obračunati trošarino, se trošarino obračuna v skladu s tem
zakonom, če:
-      
je nepravilnost storjena na ozemlju Slovenije ali
-      
je bila nepravilnost odkrita v Sloveniji, pa ni mogoče ugotoviti, v
kateri državi članici je bila dejansko storjena ali
-      
je bila pošiljka odpremljena v drugo državo članico iz Slovenije, pa ni
prispela v namembni kraj in ni mogoče ugotoviti, v kateri državi članici je
bila dejansko storjena nepravilnost.
(3) Če se trošarino obračuna v skladu s prvo ali drugo alineo
prejšnjega odstavka, carinski organ o tem obvesti pristojni organ države
članice, iz katere je bila pošiljka trošarinskih izdelkov odpremljena.
(4) Carinski organ odpusti plačilo trošarine oziroma vrne
plačano trošarino, ki je bila plačana v skladu s tretjo alineo drugega odstavka
tega člena, če je pošiljatelj oziroma plačnik trošarine ali druga oseba za
njegov račun v roku štirih mesecev po odpremi pošiljke dokazal, da je bil posel
izpeljan v skladu s predpisi ali, kje je bila nepravilnost dejansko storjena. V
slednjem primeru se plačana trošarina vrne le, če upravičenec v roku treh let
od dneva izdaje trošarinskega dokumenta carinskemu organu dokaže, da je bila
trošarina plačana v državi članici, v kateri je bila nepravilnost dejansko
storjena. Carinski organ vrne znesek dejansko plačane trošarine.
(5) Način vračila trošarine iz prejšnjega odstavka predpiše
minister, pristojen za finance.
VII. PLAČNIKI TROŠARINE
17. člen
(opredelitev plačnikov trošarine)
(1) Oseba, ki mora plačati trošarino je trošarinski
zavezanec, če ni s tem zakonom drugače določeno.
(2) Plačnik trošarine je tudi:
1.    
oproščeni uporabnik trošarinskih izdelkov, ki uporabi trošarinske
izdelke za namene, za katere ni predpisana oprostitev plačila trošarine;
2.    
davčni zastopnik;
3.    
pošiljatelj trošarinskih izdelkov, ki so bili sproščeni v porabo v drugi
državi članici, obveznost za obračun in plačilo trošarine pa je v skladu s tem
zakonom nastala v Sloveniji ali, če je glede na okoliščine primera to
primerneje, prejemnik teh trošarinskih izdelkov;
4.    
prodajalec trošarinskih izdelkov iz šestega odstavka 10.č člena tega
zakona;
5.    
kupec ali prejemnik trošarinskih izdelkov iz 1. točke 15. člena tega
zakona;
6.    
kupec iz 2. točke 15. člena tega zakona;
7.    
upnik iz 3. točke 15. člena tega zakona;
8.    
upnik iz 4. točke 15. člena tega zakona;
9.    
oseba, ki nezakonito proizvede, uvozi, vnese iz druge države članice,
prevaža, proda, kupi, uporabi ali porabi trošarinske izdelke v smislu 16. člena
tega zakona; v skladu s to točko je plačnik trošarine tudi oseba, ki sodeluje
pri nezakoniti proizvodnji, uvozu ali vnosu trošarinskih izdelkov, oziroma
oseba, ki uporabi, porabi ali hrani nezakonito proizvedene, uvožene ali vnesene
trošarinske izdelke;
10.  oseba,
ki je v skladu s tem zakonom predložila instrument za zavarovanje plačila
trošarine ali garant oziroma porok, naveden na instrumentu za zavarovanje
plačila trošarine;
11.  oseba,
ki ima na zalogi trošarinske izdelke, za katere se v skladu s 6. točko 15.
člena tega zakona spremeni višina trošarine ali zviša drobnoprodajna cena;
12.  oseba,
ki označeni energent za ogrevanje uporabi za pogonski namen oziroma z
označenega goriva kakor koli odstrani predpisani indikator. Plačati mora
razliko trošarine med plačano trošarino in trošarino, ki bi jo morala plačati
glede na namen uporabe. Za dan nastanka obveznosti plačila trošarine se šteje
dan ugotovitve dejanja.
(3) Če je v skladu s tem členom več oseb odgovornih za
plačilo trošarine, odgovarjajo za plačilo trošarine solidarno.
VIII. SPLOŠNI POGOJI DELOVANJA TROŠARINSKIH SKLADIŠČ
18. člen
(trošarinsko skladišče)
(1) Proizvodnja ali skladiščenje trošarinskih izdelkov
pod režimom odloga plačila se lahko opravlja le v trošarinskem skladišču, za
katerega delovanje je carinski organ izdal dovoljenje (v nadaljnjem besedilu:
trošarinsko dovoljenje), če ni s tem zakonom drugače določeno.
(2) Trošarinsko skladišče se ustanovi in deluje le na
podlagi trošarinskega dovoljenja.
(3) Podrobnejše pogoje za ustanovitev in delovanje
trošarinskega skladišča, ki so vezani na posamezno vrsto trošarinskih izdelkov
in minimalni obseg poslovanja ter prometa v bodočem trošarinskem skladišču,
predpiše minister, pristojen za finance.
19. člen
(kdo lahko zaprosi za trošarinsko dovoljenje)
Za trošarinsko dovoljenje lahko zaprosi oseba, ki izpolnjuje
naslednje pogoje:
1.    
neodvisno (samostojno) opravlja dejavnost v zvezi s trošarinskimi
izdelki v skladu s predpisanimi pogoji in ima sedež v Sloveniji;
2.    
vodi poslovne knjige po sistemu dvostavnega knjigovodstva;
3.    
redno izpolnjuje davčne in carinske obveznosti;
4.    
zoper njo ni začet postopek stečaja oziroma likvidacije;
5.    
predloži izjavo o instrumentu zavarovanja plačila trošarine;
6.    
izpolnjuje pogoje za elektronsko izmenjavo podatkov, ki zadevajo gibanje
trošarinskih izdelkov.
20. člen
(vloga za izdajo trošarinskega dovoljenja)
(1) Trošarinsko dovoljenje izda carinski organ na
podlagi pisne vloge.
(2) Iz pisne vloge iz prejšnjega odstavka morajo biti
razvidni predvsem naslednji podatki: opis dejavnosti in vrsta trošarinskega
izdelka, za katero se zahteva trošarinsko dovoljenje; predvidene količine letne
proizvodnje, količine proizvedenih ter količine skladiščenih izdelkov na
zalogi; ime in identifikacija osebe, ki je zaprosila za izdajo trošarinskega
dovoljenja; dokumentacija, iz katere mora biti razviden popolen opis dela
računovodskega sistema v skladu z zakonom, ki ureja davčni postopek; podatki,
ki dokazujejo izpolnjevanje pogojev za izvajanje nadzora pristojnih organov;
narava in opis posameznih proizvodnih postopkov, vključno s podatki o napravah,
ki omogočajo merjenje proizvedenih, predelanih, skladiščenih in odpremljenih
količin trošarinskih izdelkov; lokacija in opis prostorov; način odpremljanja
trošarinskih izdelkov; izjava, da izpolnjuje pogoje iz 6. točke prvega odstavka
19. člena tega zakona.
(3) Za merilne naprave po prejšnjem odstavku, mora
oseba, ki prosi za trošarinsko dovoljenje, pridobiti odobritev tipa oziroma
overitev pri ministrstvu, pristojnem za meroslovje.
21. člen
(trošarinsko dovoljenje)
(1) Trošarinsko dovoljenje se lahko izda, če so
izpolnjeni prostorski, tehnični in ekonomski pogoji, določeni na podlagi tega
zakona. Trošarinskega dovoljenja ni mogoče izdati za opravljanje dejavnosti
trgovine s trošarinskimi izdelki na drobno.
(2) Trošarinsko dovoljenje se izda na ime vložnika
zahtevka iz 19. člena tega zakona.
(3) Trošarinsko dovoljenje se ne sme prenašati na druge
osebe.
(4) Trošarinsko dovoljenje se lahko nanaša na eno ali
več trošarinskih skladišč.
(5) V trošarinskem dovoljenju mora biti navedeno:
lokacija trošarinskega skladišča oziroma skladišč; pogoji za delovanje
trošarinskega skladišča oziroma skladišč; vrste trošarinskih izdelkov, ki se
lahko v trošarinskem skladišču proizvajajo, skladiščijo in odpremljajo; druge
obveznosti imetnika trošarinskega dovoljenja do carinskega organa; način
zavarovanja plačila trošarine; kateri carinski organ je pristojen za nadzor ter
obdobje, za katerega je izdano trošarinsko dovoljenje.
(6) Preden carinski organ izda trošarinsko dovoljenje,
mora na kraju samem ugotoviti, ali so izpolnjeni pogoji za izdajo trošarinskega
dovoljenja. 
(7) Carinski organ odloči o vlogi za izdajo
trošarinskega dovoljenja v 60 dneh po prejemu popolne vloge.
22. člen
(obveznosti imetnika trošarinskega dovoljenja)
(1) Imetnik trošarinskega dovoljenja mora:
1.    
zagotoviti ustrezno varovanje trošarinskih izdelkov v trošarinskem
skladišču; nadzirati vse postopke, vključno z odpremljanjem in prejemanjem
trošarinskih izdelkov; ugotavljati izgube oziroma primanjkljaje; raziskati
kakršnokoli nepravilnost v poslovanju trošarinskega skladišča;
2.    
zagotoviti vse, kar je potrebno za nemoteno opravljanje nadzora;
3.    
voditi evidence zalog trošarinskih izdelkov po vrsti in količini in
evidenco gibanja trošarinskih izdelkov za vsako trošarinsko skladišče ter
nadzornemu carinskemu organu predložiti mesečni obračun trošarine ter mesečni
popis zalog;
4.    
obveščati carinski organ o vseh spremembah podatkov, ki jih je navedel v
vlogi za izdajo trošarinskega dovoljenja;
5.    
v primeru statusne spremembe, širitve, omejitve ali opustitve dejavnosti
ali ustanovitve in delovanja novih trošarinskih skladišč, zaprositi carinski
organ za spremembo trošarinskega dovoljenja.
(2) Če carinski organ ugotovi, da imetnik trošarinskega
dovoljenja ne izpolnjuje obveznosti iz prejšnjega odstavka, določi rok za
odpravo nepravilnosti.
(3) Podrobnejše določbe o vsebini in načinu vodenja
evidenc iz 3. točke prvega odstavka tega člena predpiše minister, pristojen za
finance.
23. člen
(zavarovanje plačila trošarine)
(1) Imetnik trošarinskega dovoljenja mora za zavarovanje
izpolnitve obveznosti za plačilo trošarine predložiti carinskemu organu instrument
za zavarovanje plačila trošarine v skladu s tem zakonom.
(2) Instrument za zavarovanje plačila trošarine se
obvezno predloži za izdelke, ki se odpremljajo, razen, če se odpremljajo po
fiksnih cevovodih ali elektroenergetskem omrežju ali omrežju za prenos plina,
za izdelke, ki se proizvajajo, skladiščijo in prejemajo v trošarinskem
skladišču, pa na zahtevo carinskega organa. Instrument za zavarovanje plačila
trošarine se obvezno predloži tudi za trošarinske izdelke, ki se dobavljajo
neposredno.
(3) Ne glede na prvi odstavek tega člena, lahko namesto
imetnika trošarinskega dovoljenja, ki odpremlja trošarinske izdelke iz
Slovenije v drugo državo članico, instrument za zavarovanje plačila trošarine
predloži prevoznik ali lastnik trošarinskih izdelkov ali prejemnik trošarinskih
izdelkov. 
(4) Prejšnji odstavek se uporablja tudi kadar trošarinske
izdelke iz druge države članice v Slovenijo pošilja oseba, ki ima v skladu z
zakonodajo te države članice dovoljenje, da sme odpošiljati trošarinske izdelke
v druge države članice pod režimom odloga plačila trošarine.
(5) Višino zneska instrumenta za zavarovanje plačila
trošarine za izdelke, ki se odpremljajo iz trošarinskega skladišča, določi
carinski organ tako, da višina zneska ustreza trošarinskemu dolgu za te izdelke.
(6) Če carinski organ zahteva predložitev instrumenta za
zavarovanje plačila trošarine za izdelke, ki se proizvajajo, skladiščijo in
prejemajo v trošarinskem skladišču, je višina zneska instrumenta za zavarovanje
lahko nižja od zneska trošarinskega dolga v davčnem obdobju. Višino zneska
instrumenta carinski organ določi ob upoštevanju naslednjih kriterijev:
-      
ugled, zanesljivost in finančna stabilnost imetnika trošarinskega
dovoljenja;
-      
obseg poslovanja imetnika trošarinskega dovoljenja;
-      
predvidene oblike evidenc in kontrole v trošarinskem skladišču;
-      
dosedanje poslovanje imetnika trošarinskega dovoljenja.
(7) Če ima imetnik trošarinskega dovoljenja več
trošarinskih skladišč, zavarovanje pa se nanaša na vsa trošarinska skladišča,
se višina zavarovanja določi na podlagi povprečnega dolga v davčnem obdobju.
(8) Imetniku trošarinskega dovoljenja ne pripadajo
obresti od gotovinskega pologa, ki je položen v zavarovanje.
(9) Kadar carinski organ v zvezi z odobritvijo carinsko
dovoljene rabe ali uporabe trošarinskih izdelkov zahteva zavarovanje plačila
carinskega dolga v skladu s carinskimi predpisi, se predloženi instrument
zavarovanja lahko uporablja tudi za zavarovanje plačila trošarine, če je višina
zavarovanja ustrezna.
(10) Zavarovanje plačila trošarine ni potrebno za
trošarinske izdelke, za katere stopnja trošarine znaša 0.
(11) V primeru prenehanja veljavnosti trošarinskega
dovoljenja se lahko instrument zavarovanja sprosti šele po tem, ko je bila
plačana trošarina za trošarinske izdelke na zalogi oziroma, ko obveznost za
plačilo trošarine ne more več nastati.
(12) Postopek zavarovanja in vrste instrumentov
zavarovanja plačila trošarine predpiše minister, pristojen za finance.
24. člen
(prenehanje veljavnosti trošarinskega dovoljenja)
(1) Trošarinsko dovoljenje preneha veljati:
1.    
če imetnik trošarinskega dovoljenja – fizična oseba – umre;
2.    
s prenehanjem pravne osebe;
3.    
z vrnitvijo trošarinskega dovoljenja;
4.    
če carinski organ odvzame trošarinsko dovoljenje.
(2) Carinski organ odvzame trošarinsko dovoljenje, če:
imetnik trošarinskega dovoljenja ne izpolnjuje več pogojev, ki so določeni v
trošarinskem dovoljenju, zlasti pa: če ne zagotavlja ustreznega sistema nadzora
nad stanjem zalog in če ne opravlja popisov v rokih, določenih v trošarinskem
dovoljenju; če ne predloži ustreznega instrumenta zavarovanja plačila trošarine
ali, če ga ne predloži v znesku, ki lahko zagotovi plačilo trošarinskega dolga;
če prenehajo obstajati razlogi in pogoji, na podlagi katerih je bilo
trošarinsko dovoljenje izdano; če je bilo dovoljenje izdano na podlagi
nepopolnih ali netočnih informacij; če ne odpravi nepravilnosti v roku, ki mu
ga je določil carinski organ; ko se začne postopek stečaja oziroma likvidacije.
(3) Odločba o odvzemu dovoljenja učinkuje z dnem izdaje.
(4) Pritožba zoper odvzem trošarinskega dovoljenja ne
zadrži izvršitve odločbe. Carinski organ lahko do odločitve o pritožbi odloži
odvzem trošarinskega dovoljenja, če oceni, da bo pritožbi mogoče ugoditi.
(5) Podrobnejše določbe o prenehanju veljavnosti
trošarinskega dovoljenja predpiše minister, pristojen za finance.
25. člen
(izdaja dokumentov pri odpremi trošarinskih izdelkov iz
trošarinskega skladišča)
Trošarinski izdelki se lahko odpremijo iz trošarinskega
skladišča:
1.    
pod režimom odloga plačila trošarine, če pošiljko spremlja trošarinski
dokument;
2.    
v porabo pa z računom oziroma z drugim dokumentom, ki dokazuje odpremo
trošarinskih izdelkov.
IX. OPROŠČENI UPORABNIK TROŠARINSKIH IZDELKOV
26. člen
(vloga za izdajo dovoljenja)
(1) Fizična ali pravna oseba, ki pridobi dovoljenje za
oproščenega uporabnika, sme nabavljati trošarinske izdelke brez plačila
trošarine.
(2) Za dovoljenje iz prejšnjega odstavka lahko zaprosi
oseba, ki izpolnjuje naslednje pogoje:
1.    
v skladu s predpisanimi pogoji neodvisno (samostojno) opravlja
dejavnost, pri kateri uporablja trošarinske izdelke za namene iz 44. ali 55.
člena tega zakona;
2.    
vodi poslovne knjige po sistemu dvostavnega knjigovodstva;
3.    
redno izpolnjuje davčne in carinske obveznosti;
4.    
zoper njo ni začet postopek stečaja oziroma likvidacije;
5.    
pred izdajo dovoljenja predloži instrument zavarovanje plačila trošarine
v skladu s tem zakonom;
6.    
izpolnjuje druge pogoje, določene s tem zakonom.
(3) Oseba, ki izpolnjuje pogoje iz drugega odstavka tega
člena, lahko pridobi dovoljenje, če izpolnjuje še naslednje pogoje:
1.    
da je proizvodni prostor, skladišče oziroma drug prostor za skladiščenje
trošarinskih izdelkov organiziran in opremljen tako, da omogoča varno
skladiščenje in uporabo pridobljenih trošarinskih izdelkov ter pravilno
merjenje zalog teh izdelkov;
2.    
da knjigovodsko spremljanje izdelkov zagotavlja natančen vpogled v
porabo trošarinskih izdelkov in stanje zalog izdelkov, za katere proizvodnjo so
bili trošarinski izdelki uporabljeni;
3.    
da so dani materialni pogoji za izvajanje nadzora.
(4) Podrobnejše predpise o pogojih iz prejšnjega
odstavka, ki so vezani na posamezno vrsto trošarinskih izdelkov, predpiše
minister, pristojen za finance.
(5) V primeru prenehanja dovoljenja se lahko instrument
zavarovanja sprosti šele po tem, ko je bila plačana trošarina za trošarinske
izdelke na zalogi oziroma, ko obveznost za plačilo trošarine ne more več
nastati.
(6) Postopek zavarovanja in vrste instrumentov
zavarovanja plačila trošarine predpiše minister, pristojen za finance.
(7) Preden carinski organ izda dovoljenje, mora ugotoviti,
ali nameni uporabe trošarinskih izdelkov dejansko ustrezajo navedbam v vlogi za
izdajo dovoljenja, kot tudi normative porabe trošarinskih izdelkov v
proizvodnji drugih izdelkov. Carinski organ mora na kraju samem ugotoviti, ali
so izpolnjeni pogoji za izdajo dovoljenja.
(8) Če carinski organ ugotovi, da oproščeni uporabnik ne
izpolnjuje obveznosti iz tega člena, določi rok za odpravo nepravilnosti.
27. člen
(dovoljenje za oproščenega uporabnika)
(1) Dovoljenje za oproščenega uporabnika izda carinski
organ na podlagi pisne vloge. Carinski organ v roku 30 dni od prejema popolne
vloge obvesti osebo, ki je zaprosila za izdajo dovoljenja, da predloži
instrument zavarovanja plačila trošarine, ali pa vlogo zavrne. Carinski organ
izda dovoljenje v roku 15 dni po prejemu instrumenta za zavarovanje plačila.
(2) V vlogi za izdajo dovoljenja se podrobneje navede:
namen in način uporabe trošarinskih izdelkov; normativ porabe za vsak izdelek,
pri katerega proizvodnji se porablja; količino trošarinskih izdelkov, na katero
se nanaša dovoljenje, toda največ količino za enoletno proizvodnjo oziroma
pričakovano količino proizvodnje za isto obdobje.
(3) Dovoljenje se izda na ime osebe, ki je zaprosila za
izdajo in se ne sme prenašati na drugo osebo.
(4) V dovoljenju carinski organ navede količine
trošarinskih izdelkov, ki se lahko nabavljajo brez plačila trošarine za
predpisane namene v določenem obdobju, ki ne sme biti daljši od 12 mesecev;
kraj, kjer bodo trošarinski izdelki uporabljeni in namen uporabe. Količine se
določi glede na proizvodne kapacitete in glede na obdobje, na katero se nanaša
dovoljenje.
(5) Sprememba količin iz prejšnjega odstavka v obdobju,
na katerega se nanaša dovoljenje in odobritev količine za naslednje obdobje, je
mogoča na podlagi naknadnega zahtevka.
(6) Imetnik dovoljenja mora obveščati carinski organ o vseh
spremembah podatkov, ki jih je navedel v vlogi za izdajo dovoljenja.
(7) Pri statusni spremembi, širitvi, omejitvi ali opustitvi
dejavnosti oziroma spremembi podatkov, navedenih v dovoljenju, mora imetnik
dovoljenja zaprositi carinski organ za spremembo oziroma prenehanje veljavnosti
dovoljenja. Imetnik dovoljenja mora carinski organ obveščati o vseh spremembah
podatkov, ki jih je navedel v vlogi za izdajo dovoljenja za oproščenega
uporabnika.
28. člen
(prenehanje veljavnosti dovoljenja)
(1) Dovoljenje preneha veljati:
1.    
če oproščeni uporabnik ne zaprosi za odobritev količine trošarinskih
izdelkov za naslednje obdobje do konca tekočega obdobja;
2.    
če oproščeni uporabnik – fizična oseba – umre;
3.    
s prenehanjem pravne osebe;
4.    
z vrnitvijo dovoljenja;
5.    
če carinski organ odvzame dovoljenje.
(2) Carinski organ odvzame dovoljenje, če oproščeni
uporabnik ne izpolnjuje več pogojev, ki so določeni z dovoljenjem, zlasti pa:
če ne zagotavlja ustreznega sistema nadzora nad stanjem zalog; če ne predloži
ustreznega instrumenta zavarovanja plačila trošarine ali, če ga ne predloži v
znesku, ki lahko zagotovi plačilo trošarinskega dolga; če je bilo dovoljenje
izdano na podlagi nepopolnih ali netočnih informacij; če ne odpravi
pomanjkljivosti v roku, ki mu ga je določil carinski organ; ko se začne
postopek stečaja oziroma likvidacije.
(3) Odločba o odvzemu dovoljenja učinkuje z dnem izdaje.
(4) Pritožba zoper odvzem dovoljenja ne zadrži izvršitve
odločbe.
(5) Podrobnejše določbe o prenehanju veljavnosti
dovoljenja predpiše minister, pristojen za finance.
29. člen
(evidence)
(1) Oproščeni uporabnik mora voditi evidenco o nakupu,
gibanju in porabi trošarinskih izdelkov po vrsti, količini in vrednosti.
(2) Podrobnejše določbe o vsebini evidenc iz prejšnjega
odstavka predpiše minister, pristojen za finance.
IX.a POOBLAŠČENI IN ZAČASNO POOBLAŠČENI PREJEMNIK
29.a člen
(pooblaščeni prejemnik)
(1) Pooblaščeni prejemnik sme prejemati trošarinske izdelke v
okviru svoje dejavnosti iz druge države članice pod režimom odloga plačila
trošarine, če ima sedež oziroma stalno poslovno enoto v Sloveniji in za to
pridobi dovoljenje carinskega organa. 
(2) Dovoljenje iz prejšnjega odstavka izda carinski organ na
podlagi pisne vloge trošarinskega zavezanca, iz katere morajo biti razvidni
predvsem naslednji podatki: opis dejavnosti in vrsta trošarinskega izdelka, za
katerega se zahteva dovoljenje; ime oziroma firma vložnika zahtevka ter naslov
oziroma sedež; lokacija prejema trošarinskih izdelkov; polno ime odgovorne osebe
vložnika zahtevka; dokumentacija, iz katere mora biti razviden opis dela
računovodskega sistema v skladu z zakonom, ki ureja davčni postopek; podatki,
ki dokazujejo izpolnjevanje pogojev za izvajanje nadzora carinskega organa in
drugi podatki, ki dokazujejo utemeljenost zahtevka.
(3) Dovoljenje se izda na ime osebe, ki je zaprosila za
izdajo in se ne sme prenašati na drugo osebo. Carinski organ ne izda dovoljenja
osebi, zoper katero je začet postopek stečaja oziroma likvidacije ali osebi, ki
ne izpolnjuje redno davčnih ali carinskih obveznosti.
(4) Pooblaščeni prejemnik mora:
-      
carinskemu organu, predno začne prejemati trošarinske izdelke,
predložiti ustrezni instrument za zavarovanje plačila trošarine za trošarinske
izdelke, ki jih kot pooblaščeni prejemnik prejema pod režimom odloga plačila
trošarine;
-      
voditi evidence prejemanja trošarinskih izdelkov po vrsti, količini,
datumu prejema in dobavitelju; 
-      
voditi poslovne knjige po sistemu dvostavnega knjigovodstva;
-      
redno izpolnjevati davčne in carinske obveznosti;
-      
izpolnjevati pogoje za elektronsko izmenjavo podatkov, ki zadevajo
gibanje trošarinskih izdelkov;
-      
obveščati carinski organ o vseh spremembah podatkov, ki jih je navedel v
vlogi za izdajo dovoljenja oziroma podatkov, ki bi lahko vplivali na veljavnost
dovoljenja;
-      
zagotavljati vse, kar je potrebno za nemoteno izvajanje nadzora
carinskega organa.
(5) Dovoljenje preneha veljati s prenehanjem pravne osebe ali
z vrnitvijo dovoljenja ali če imetnik dovoljenja – fizična oseba – umre ali če
carinski organ odvzame dovoljenje.
(6) Carinski organ odvzame dovoljenje, če pooblaščeni
prejemnik ne izpolnjuje več obveznosti iz četrtega odstavka, zlasti pa: če ne
zagotavlja ustreznega izvajanja nadzora; če ne predloži ustreznega instrumenta
zavarovanja plačila trošarine ali, če ga ne predloži v znesku, ki lahko
zagotovi plačilo trošarinskega dolga; če prenehajo obstajati razlogi in pogoji,
na podlagi katerih je bilo dovoljenje izdano; če je bilo dovoljenje izdano na
podlagi nepopolnih ali netočnih podatkov; če ne odpravi nepravilnosti v roku,
ki mu ga je določil carinski organ; ko se zoper pooblaščenega prejemnika začne
postopek stečaja oziroma likvidacije.
(7) Odločba o odvzemu dovoljenja učinkuje z dnem izdaje.
(8) Pritožba zoper odvzem dovoljenja ne zadrži izvršitve
odločbe. Carinski organ lahko do odločitve o pritožbi odloži odvzem dovoljenja,
če oceni, da bo pritožbi mogoče ugoditi.
(9) Podrobnejše določbe o izdaji in prenehanju veljavnosti
dovoljenja, o načinu zavarovanja in vrste instrumentov zavarovanja plačila
trošarine v skladu s tem členom predpiše minister, pristojen za finance.
29.b člen
(začasno pooblaščeni prejemnik)
(1) Oseba, ki želi v okviru opravljanja svoje
registrirane dejavnosti kot začasno pooblaščeni prejemnik prejemati trošarinske
izdelke pod režimom odloga, mora:
-      
za vsako posamezno pošiljko, preden mu je odpremljena iz druge države
članice, pri carinskem organu vložiti vlogo na predpisanem obrazcu;
-      
predložiti carinskemu organu ustrezen instrument za zavarovanje plačila
trošarine za trošarinske izdelke, ki jih bo prejel pod režimom odloga plačila
trošarine, še preden mu jih dobavitelj odpremi;
-      
carinskemu organu omogočiti nemoteno opravljanje nadzora glede vrste in
količine prejetih trošarinskih izdelkov in zneska plačane trošarine;
-      
plačati trošarino v skladu s tem zakonom;
-      
voditi poslovne knjige tako, da carinski organ lahko preverja prejemanje
trošarinskih izdelkov po vrsti, količini, datumu prejema in dobavitelju.
(2) Carinski organ izda dovoljenje, ki omogoča začasno
pooblaščenemu prejemniku poslovanje pod režimom odloga plačila trošarine za
določen čas, omejeno na določeno količino trošarinskih izdelkov in enega
pošiljatelja. V tem dovoljenju so določeni tudi trošarinska številka, višina
trošarine, čas njegove veljavnosti, ustreznost instrumenta za zavarovanje dolga
in ustrezni nadzorni ukrepi.
(3) Podrobnejše določbe o načinu zavarovanja in vrstah
instrumentov zavarovanja plačila trošarine v skladu s tem členom in obrazec za
vlogo predpiše minister, pristojen za finance.
IX.b DAVČNI ZASTOPNIK
29.c člen
(davčni zastopnik)
(1) Imetnik trošarinskega dovoljenja v drugi državi članici
lahko v Sloveniji imenuje davčnega zastopnika, ki izvršuje obveznosti in
uveljavlja pravice po tem zakonu. Davčni zastopnik je lahko fizična ali pravna
oseba s stalnim prebivališčem oziroma sedežem oziroma poslovno enoto v
Sloveniji, ki pridobi dovoljenje carinskega organa. 
(2) Dovoljenje iz prejšnjega odstavka izda carinski organ na
podlagi pisne vloge, iz katere morajo biti razvidni predvsem naslednji podatki:
vrsta trošarinskega izdelka, za katerega se zahteva dovoljenje; ime oziroma
firma vložnika zahtevka ter naslov oziroma sedež; polno ime odgovorne osebe
vložnika zahtevka; podatki o imetniku trošarinskega dovoljenja v drugi državi
članici, za katerega želi vložnik zahtevka delovati kot davčni zastopnik;
dokumentacija, iz katere mora biti razviden popoln opis dela računovodskega
sistema v skladu z zakonom, ki ureja davčni postopek; podatki, ki dokazujejo
izpolnjevanje pogojev za izvajanje nadzora carinskega organa in drugi podatki,
ki dokazujejo utemeljenost zahtevka.
(3) Dovoljenje se izda na ime osebe, ki je zaprosila za
izdajo in se ne sme prenašati na drugo osebo. Carinski organ ne izda dovoljenja
osebi, zoper katero je začet postopek stečaja oziroma likvidacije.
(4) Davčni zastopnik mora:
-      
predložiti carinskemu organu ustrezni instrument za zavarovanje plačila
trošarine, pri čemer se smiselno uporablja 23. člen tega zakona;
-      
voditi evidenco gibanja trošarinskih izdelkov po vrsti, količini, roku
in prejemnikih;
-      
carinski organ obveščati o kraju dobave trošarinskih izdelkov; 
-      
redno izpolnjevati davčne in carinske obveznosti;
-      
izpolnjevati pogoje za elektronsko izmenjavo podatkov, ki zadevajo
gibanje trošarinskih izdelkov;
-      
obveščati carinski organ o vseh spremembah podatkov, ki jih je navedel v
vlogi za izdajo dovoljenja oziroma podatkov, ki bi lahko vplivali na veljavnost
dovoljenja;
-      
zagotavljati vse, kar je potrebno za nemoteno opravljanje nadzora
carinskega organa.
(5) Dovoljenje preneha veljati, če imetnik dovoljenja –
fizična oseba – umre ali s prenehanjem pravne osebe ali z vrnitvijo dovoljenja
ali če carinski organ odvzame dovoljenje.
(6) Carinski organ odvzame dovoljenje, če imetnik dovoljenja
ne izpolnjuje več pogojev iz četrtega odstavka, zlasti pa: če ne zagotavlja
ustreznega sistema nadzora; če ne predloži ustreznega instrumenta zavarovanja
plačila trošarine ali, če ga ne predloži v znesku, ki lahko zagotovi plačilo
trošarinskega dolga; če prenehajo obstajati razlogi in pogoji, na podlagi
katerih je bilo dovoljenje izdano; če je bilo dovoljenje izdano na podlagi
nepopolnih ali netočnih podatkov; če ne odpravi nepravilnosti v roku, ki mu ga
je določil carinski organ.
(7) Odločba o odvzemu dovoljenja učinkuje z dnem izdaje.
(8) Pritožba zoper odvzem dovoljenja ne zadrži izvršitve
odločbe. Carinski organ lahko do odločitve o pritožbi odloži odvzem dovoljenja,
če oceni, da bo pritožbi mogoče ugoditi.
(9) Podrobnejše določbe o izdaji in prenehanju veljavnosti
dovoljenja predpiše minister, pristojen za finance.
IX.c POOBLAŠČENI UVOZNIK
29.č člen
(pooblaščeni uvoznik)
(1) Pooblaščeni uvoznik sme pri opravljanju svoje
registrirane dejavnosti trošarinske izdelke, ki jih je prejel iz tretje države
oziroma s tretjega ozemlja, po sprostitvi v prosti promet v skladu s carinskimi
predpisi odpremljati pod režimom odloga plačila trošarine do namembnega kraja v
drugi državi članici, v kateri se ti izdelki lahko prejemajo pod režimom odloga
plačila trošarine, če ima sedež oziroma stalno poslovno enoto v Sloveniji in za
to pridobi dovoljenje carinskega organa.
(2) Dovoljenje iz prejšnjega odstavka izda carinski
organ na podlagi pisne vloge trošarinskega zavezanca, iz katere morajo biti
razvidni predvsem podatki:
-      
opis dejavnosti in vrsta trošarinskega izdelka, za katerega se zahteva
dovoljenje;
-      
ime oziroma firma vložnika zahtevka in naslov oziroma sedež;
-      
polno ime odgovorne osebe vložnika zahtevka;
-      
dokumentacija, iz katere mora biti razviden opis dela računovodskega
sistema v skladu z zakonom, ki ureja davčni postopek;
-      
podatki, ki dokazujejo izpolnjevanje pogojev za izvajanje nadzora
carinskega organa,
in drugi podatki, ki dokazujejo utemeljenost
zahtevka.
(3) Dovoljenje se izda na ime osebe, ki je zaprosila za
izdajo, in se ne sme prenašati na drugo osebo. Carinski organ pa ga ne izda
osebi, zoper katero je začet postopek stečaja oziroma likvidacije, ali osebi,
ki ne izpolnjuje redno davčnih ali carinskih obveznosti. V dovoljenju carinski
organ dodeli trošarinsko številko.
(4) Pooblaščeni uvoznik mora:
-      
carinskemu organu, preden začne odpremljati trošarinske izdelke,
predložiti ustrezen instrument za zavarovanje plačila trošarine za te izdelke,
ki jih kot pooblaščeni uvoznik odpremlja pod režimom odloga plačila trošarine;
-      
voditi evidence odpremljanja trošarinskih izdelkov po vrsti, količini,
kraju in datumu odpreme ter prejemniku;
-      
voditi poslovne knjige po sistemu dvostavnega knjigovodstva;
-      
redno izpolnjevati davčne in carinske obveznosti;
-      
izpolnjevati pogoje za elektronsko izmenjavo podatkov, ki zadevajo
gibanje trošarinskih izdelkov;
-      
obveščati carinski organ o vseh spremembah podatkov, ki jih je navedel v
vlogi za izdajo dovoljenja, oziroma podatkov, ki bi lahko vplivali na
veljavnost dovoljenja;
-      
zagotavljati vse, kar je potrebno za nemoteno izvajanje nadzora
carinskega organa.
(5) Dovoljenje preneha veljati s prenehanjem pravne
osebe ali z vrnitvijo dovoljenja ali če imetnik dovoljenja – fizična oseba –
umre ali če carinski organ odvzame dovoljenje.
(6) Carinski organ odvzame dovoljenje, če pooblaščeni
uvoznik ne izpolnjuje več obveznosti iz četrtega odstavka tega člena, zlasti
pa:
-      
če ne zagotavlja ustreznega izvajanja nadzora;
-      
če ne predloži ustreznega instrumenta zavarovanja plačila trošarine ali
če ga ne predloži v znesku, ki lahko zagotovi plačilo trošarinskega dolga;
-      
če prenehajo obstajati razlogi in pogoji, na podlagi katerih je bilo
dovoljenje izdano;
-      
če je bilo dovoljenje izdano na podlagi nepopolnih ali netočnih
podatkov;
-      
če ne odpravi nepravilnosti v roku, ki mu ga je določil carinski organ;
-      
če se zoper pooblaščenega uvoznika začne postopek stečaja oziroma
likvidacije.
(7) Odločba o odvzemu dovoljenja učinkuje z dnem izdaje.
(8) Pritožba zoper odvzem dovoljenja ne zadrži izvršitve
odločbe. Carinski organ lahko do odločitve o pritožbi odloži odvzem dovoljenja,
če presodi, da bo pritožbi mogoče ugoditi.
(9) Podrobnejše določbe o izdaji in prenehanju
veljavnosti dovoljenja, o načinu zavarovanja in vrsti instrumentov za
zavarovanje plačila trošarine v skladu s tem členom predpiše minister,
pristojen za finance.
X. VRAČILO PLAČANE TROŠARINE
 30. člen
(pravica do vračila trošarine)
(1) Pravico do vračila plačane trošarine ima:
1.    
imetnik trošarinskega dovoljenja, ki je trošarinske izdelke, ki so že
bili sproščeni v porabo v Sloveniji, vnesel v trošarinsko skladišče;
2.    
uvoznik, ki vrača uvožene izdelke, od katerih je plačal trošarino, v
tretjo državo oziroma na tretje ozemlje;
3.    
izvoznik, ki izvozi trošarinske izdelke, ki jih je nabavil s plačilom
trošarine;
4.    
oseba, ki je pridobila trošarinske izdelke po ceni z vključeno trošarino
ali je bila trošarina zanje plačana ob uvozu oziroma ob vnosu iz druge države
članice, uporabljeni pa so bili za namene iz 44. člena in 55. člena tega zakona;
5.    
oseba, ki je nabavila trošarinske izdelke po ceni z vključeno trošarino
in jih porabila kot sestavino za izdelavo drugih trošarinskih izdelkov;
6.    
trošarinski zavezanec, ki je trošarinske izdelke prodal, v skladu s
predpisanimi pogoji, osebi z 31. člena tega zakona brez obračunane trošarine,
sam pa je nabavil trošarinske izdelke po ceni z vključeno trošarino oziroma je
trošarino plačal ob uvozu oziroma ob vnosu iz druge države članice;
7.    
pooblaščeni ali začasno pooblaščeni prejemnik, ki trošarinske izdelke,
od katerih je plačal trošarino, v nespremenjenem stanju pošlje v trošarinsko
skladišče;
8.    
oseba, ki je nabavila trošarinske izdelke po ceni z vključeno trošarino,
jih umaknila iz tržišča, ker so postali neužitni oziroma neuporabni in jih
uničila pod nadzorom carinskega organa;
9.    
proizvajalec trošarinskih izdelkov brez trošarinskega skladišča za
proizvedene trošarinske izdelke v zalogi, za katere je plačal trošarino, vendar
so postali neužitni oziroma neuporabni in jih je uničil pod nadzorom carinskega
organa.
(2) Trošarina iz tega člena se vrne pod pogoji in na
način, ki ga določi minister, pristojen za finance.
(3) Trošarina iz tega člena se vrne v roku, določenem za
vračilo v skladu z zakonom, ki ureja davčni postopek.
(4) Oseba iz 5. točke prvega odstavka tega člena uveljavlja
pravico do vračila trošarine za trošarinski izdelek, porabljen v lastni
proizvodnji na podlagi dokazila o plačilu trošarine za končni izdelek.
(5) Če s tem zakonom ni določeno drugače, se zahtevek za
vračilo trošarine vloži kot mesečni zahtevek do zadnjega dne tekočega meseca za
pretekli mesec, ali kot letni zahtevek do 30. junija tekočega leta za preteklo
leto. Mesečni in letni način uveljavljanja vračila trošarine v posameznem
koledarskem letu se izključujeta.
30.a člen
(vračilo trošarine pri gibanju trošarinskih izdelkov med
državami članicami)
(1) Vračilo trošarine lahko zahteva oseba, ki v okviru
opravljanja dejavnosti, trošarinske izdelke, ki so že bili sproščeni v porabo v
Sloveniji, odpremi v drugo državo članico.
(2) Vračilo iz prejšnjega odstavka je mogoče, če pošiljatelj
izpolnjuje naslednje pogoje:
-      
zahtevo za vračilo vloži pri pristojnem carinskem organu pred začetkom
odpreme,
-      
predloži pristojnemu carinskemu organu izvod trošarinskega dokumenta, na
katerem je prejemnik potrdil prejem trošarinskih izdelkov,
-      
predloži dokument, ki dokazuje, da je v namembni državi članici
trošarina plačana ali predloženo zavarovanje plačila trošarine ali uveden
predpisan postopek za plačilo trošarine in, ki vsebuje najmanj naslednje
podatke: naslov pristojnega carinskega organa v namembni državi članici, datum
ter sklicno ali evidenčno številko obračuna trošarine v namembni državi
članici,
-      
predloži vsa druga dokazila, ki jih carinski organ glede na okoliščine
konkretnega primera zahteva z namenom, da bi ugotovil dejansko upravičenost do
vračila plačane trošarine.
(3) Trošarina iz tega člena se vrne na način, ki ga določi
minister, pristojen za finance.
XI. OPROSTITVE PLAČILA TROŠARINE
31. člen
(oprostitve za diplomatska in konzularna predstavništva in
mednarodne organizacije)
(1) Trošarina se ne plačuje od trošarinskih izdelkov:
1.    
za službene potrebe diplomatskih in konzularnih predstavništev ter
posebnih misij, akreditiranih v Sloveniji, razen konzularnih predstavništev, ki
jih vodijo častni konzularni funkcionarji;
2.    
za službene potrebe mednarodnih organizacij, če to določajo mednarodne
pogodbe, ki veljajo za Slovenijo;
3.    
za osebne potrebe tujega osebja diplomatskih in konzularnih
predstavništev ter posebnih misij, akreditiranih v Sloveniji, vključno z
njihovimi družinskimi člani;
4.    
za osebne potrebe tujega osebja mednarodnih organizacij, vključno z
njihovimi družinskimi člani, če to določajo mednarodne pogodbe, ki veljajo za
Slovenijo;
5.    
za potrebe oboroženih sil drugih držav članic Severnoatlantske zveze ali
njihovega spremnega civilnega osebja ali za oskrbo njihovih menz in kantin, 
6.    
za porabo v skladu z mednarodno pogodbo, ki jo je uveljavila Slovenija s
tretjo državo ali mednarodno organizacijo, če ta pogodba za dobavo trošarinskih
izdelkov predvideva oprostitev plačila davka na dodano vrednost.
(2) Oprostitev po tem členu se uveljavlja na podlagi
potrdil ministrstva, pristojnega za zunanje zadeve.
(3) Če je v skladu z mednarodno pogodbo mogoče
oprostitev uveljavljati le ob pogoju vzajemnosti, le-to potrdi ministrstvo,
pristojno za zunanje zadeve.
(4) Oprostitve plačila trošarine po 3. in 4. točki prvega
odstavka tega člena ne morejo uveljavljati državljani Slovenije oziroma tuji
državljani s stalnim prebivališčem v Sloveniji.
(5) Oprostitve plačila trošarine po tem členu se lahko
uveljavljajo kot neposredna oprostitev ali kot vračilo plačane trošarine.
(6) Če upravičenci iz prvega odstavka tega člena pridobijo
trošarinske izdelke iz druge države članice, jih pošiljatelj lahko pošlje pod
režimom odloga plačila trošarine, če pošiljko spremlja elektronski trošarinski
dokument in potrdilo o oprostitvi plačila trošarine na obrazcu, ki ga določa
evropska zakonodaja.
(7) Če pošiljatelj pošilja trošarinske izdelke iz Slovenije v
drugo državo članico osebam, katerih položaj po zakonodaji te države članice je
primerljiv s položajem oseb iz prvega odstavka tega člena, jih lahko odpošlje
pod režimom odloga plačila trošarine, če za pošiljko izda elektronski trošarinski
dokument v skladu z 8.a členom tega zakona, ki mu priloži potrdilo o oprostitvi
plačila trošarine, ki ga izda država članica v katero se trošarinski izdelki
pošiljajo.
(8) Trošarinski izdelki, ki so oproščeni plačila
trošarine po tem členu, se ne smejo odtujiti razen, če je plačana trošarina.
(9) Način priznavanja oprostitev po tem členu predpiše
minister, pristojen za finance.
32. člen
(druge oprostitve)
(1) Trošarina se ne plačuje od trošarinskih izdelkov:
1.    
ki so v prodaji na letalih in ladjah med poletom ali morsko plovbo med
Slovenijo in tretjim ozemljem ali tretjo državo, pri čemer je odhodni oziroma
namembni kraj v Sloveniji;
1.a  ki se v prostocarinski prodajalni prodajo potnikom,
ki jih iznesejo v svoji osebni prtljagi pri poletu ali morski plovbi na tretje
ozemlje ali v tretjo državo, kar potniki dokazujejo s predložitvijo vozovnice;
2.    
ki jih potnik prinese s seboj v svoji osebni prtljagi iz tretjih držav
oziroma tretjih ozemelj, če niso komercialne narave;
3.    
ki jih od fizične osebe iz tretje države oziroma tretjega ozemlja prejme
fizična oseba v brezplačnih, priložnostnih malih pošiljkah, ki niso komercialne
narave in vsebujejo samo izdelke, ki so namenjeni za osebno rabo prejemnika ali
njegove družine;
4.    
energentov, ki so:
- 
v standardnih rezervoarjih motornih vozil, plovil ali letal, ki
prihajajo iz drugih držav članic ali iz tretjih držav oziroma tretjih ozemelj
ter so namenjena za uporabo kot pogonsko gorivo v teh vozilih in ne za nadaljnjo
prodajo in so oproščena plačila uvoznih dajatev v skladu s carinskimi predpisi,
ali
- 
v posebnih zabojnikih, ki prihajajo iz drugih držav članic ali iz
tretjih držav oziroma tretjih ozemelj ter so namenjena specifični uporabi za
delovanje oskrbnih sistemov teh zabojnikov med prevozom in so oproščena plačila
uvoznih dajatev v skladu s carinskimi predpisi.
(2) Za namen tega člena imajo izrazi naslednji pomen:
1.    
standardni rezervoarji so:
- 
rezervoarji, ki jih proizvajalec trajno pritrdi v vsa motorna vozila
istega tipa kot je zadevno vozilo in katerih stalna napeljava omogoča
neposredno uporabo goriva, tako za pogon kakor za, kjer je to ustrezno,
delovanje hladilnih ali drugih sistemov med prevozom. Plinski rezervoarji,
montirani v motornih vozilih za neposredno uporabo plina kot goriva in rezervoarji,
montirani v drugih sistemih, s katerimi je lahko opremljeno vozilo, se prav
tako štejejo za standardne rezervoarje,
- 
rezervoarji, ki jih proizvajalec trajno pritrdi na vse posebne zabojnike
istega tipa kot je zadevni posebni zabojnik in katerih stalna napeljava
omogoča, da se gorivo med prevozom uporabi neposredno za delovanje hladilnih in
drugih sistemov, s katerimi so opremljeni posebni zabojniki;
2.    
posebni zabojnik je vsak rezervoar z montirano posebno napravo za
hladilne sisteme, sisteme dovajanja kisika, sisteme toplotne izolacije ali
druge sisteme.
(3) Količinske omejitve za izvajanje tega člena in način
uveljavljanja oprostitev po tem členu predpiše minister, pristojen za finance.
XII. OBRAČUNAVANJE IN PLAČEVANJE TROŠARINE
33. člen
(obdobje obračunavanja trošarine)
(1) Trošarinski zavezanci obračunavajo trošarino za
trošarinske izdelke sami.
(2) Trošarinski zavezanec mora obračunavati trošarino v
davčnem obdobju, če ni s tem zakonom določeno drugače. Davčno obdobje je
koledarski mesec.
34. člen
(predložitev obračuna trošarine)
(1) Trošarinski zavezanec mora izkazati obračunano
trošarino v mesečnem obračunu trošarine.
(2) Mesečni obračun trošarine mora trošarinski zavezanec
predložiti carinskemu organu do 25. dne naslednjega meseca po poteku davčnega obdobja.
(3) Trošarinski zavezanec razen pooblaščenega uvoznika
in začasnega pooblaščenega prejemnika mora predložiti obračun trošarine ne
glede na to, ali je v predpisanem obdobju dolžan plačati trošarino ali ne.
(4) Če ima imetnik trošarinskega dovoljenja več kot eno
trošarinsko skladišče, lahko predloži skupni obračun trošarine za vsa
trošarinska skladišča.
(5) Če oproščeni uporabnik skladišči trošarinske izdelke
v večih obratih, lahko predloži skupni obračun trošarine.
(6) V primeru prenehanja veljavnosti trošarinskega
dovoljenja oziroma dovoljenja oproščenega uporabnika oziroma dovoljenja
pooblaščenega prejemnika, se predloži obračun trošarine v 30 dneh po dnevu
prenehanja, razen v primeru stečaja, likvidacije ali združitve.
(7) V primerih stečaja, likvidacije ali združitve se
predloži obračun trošarine v 30 dneh po končanih postopkih.
35. člen
(plačevanje trošarine)
(1) Obračunana trošarina za davčno obdobje zapade v
plačilo zadnjega dne v davčnem obdobju, plačana pa mora biti v 30 dneh po
zapadlosti.
(2) (črtan)
(3) Trošarina iz šestega odstavka 34. člena tega zakona
zapade v plačilo na dan prenehanja veljavnosti trošarinskega dovoljenja,
plačana pa mora biti v 30 dneh po zapadlosti.
(4) Trošarina iz sedmega odstavka 34. člena tega zakona
zapade v plačilo na dan dokončanja postopka stečaja, likvidacije ali združitve
plačana pa mora biti v 30 dneh po zapadlosti.
(5) Vračilo plačane trošarine lahko imetnik
trošarinskega dovoljenja in pooblaščeni prejemnik uveljavita z odbitkom od
trošarinske obveznosti, izkazane v mesečnem obračunu ali z zahtevkom za
vračilo.
35.a člen
(obračunavanje in plačevanje trošarine v posebnih primerih)
(1) Ne glede na 34. člen tega zakona mora začasno pooblaščeni
prejemnik izkazati trošarino na obračunu, ki ga predloži carinskemu organu na
dan prejema trošarinskih izdelkov. Trošarina zapade v plačilo na dan prejema
teh izdelkov, plačana pa mora biti najpozneje v 30 dneh po zapadlosti.
(2) Trošarina, ki jo je dolžan plačati pošiljatelj oziroma
prodajalec trošarinskih izdelkov oziroma druga oseba iz 10.č člena tega zakona,
zapade v plačilo na dan, ko je prejemnik prejel trošarinske izdelke oziroma na
dan, ko je pošiljatelj najavil carinskemu organu, da namerava v Slovenijo
vnesti trošarinske izdelke, plačana pa mora biti najpozneje v 30 dneh po
zapadlosti.
(3) Davčni zastopnik obračunava in plačuje trošarino v skladu
s 34. in 35. členom tega zakona.
(4) Oseba iz 6. točke 15. člena tega zakona mora na dan pred
spremembo trošarin oziroma drobnoprodajnih cen cigaret opraviti popis cigaret, ki
jih ima na zalogi, ter carinskemu organu predložiti zapisnik o popisu cigaret
ter obračun trošarine najpozneje 15. dan po popisu. Obračunana trošarina zapade
v plačilo 60. dan po opravljenem popisu. Minister, pristojen za finance
podrobneje določi vsebino zapisnika o popisu cigaret in način obračuna ter
plačila trošarine v skladu s tem odstavkom.
35.b člen
(zavarovanje plačila trošarine v posebnih primerih)
(1) V primerih iz prejšnjega člena mora oseba, ki je dolžna
plačati trošarino, ob najavi prejema trošarinskih izdelkov v skladu z 10.č in
29.b členom tega zakona, predložiti carinskemu organu ustrezen instrument za
zavarovanje plačila trošarine v višini pričakovane trošarinske obveznosti za to
pošiljko. Instrument za zavarovanje lahko predloži tudi druga oseba, če
carinski organ tako zavarovanje šteje za ustrezno. 
(2) Glede vrste in višine instrumenta za zavarovanje plačila
trošarine po tem členu se smiselno uporablja 23. člen tega zakona.
36. člen
(obračunavanje in plačevanje trošarine pri uvozu)
Pri uvozu trošarinskih izdelkov, ki se sprostijo v porabo, se
trošarina obračuna in plača, kot da bi bila uvozna dajatev, razen, če je
plačilo trošarine odloženo v skladu s tem zakonom.
XIII. TROŠARINSKI IZDELKI
1. Alkohol in alkoholne pijače
37. člen
(definicije)
(1) Trošarina se plačuje od: piva, vina, drugih
fermentiranih pijač, vmesnih pijač ter etilnega alkohola (v nadaljnjem
besedilu: alkohol in alkoholne pijače).
(2) Vrsta alkohola oziroma alkoholne pijače se določi
glede na uvrstitev izdelka v tarifno oznako kombinirane nomenklature carinske
tarife (v nadaljnjem besedilu: tarifna oznaka) in v odvisnosti od
vsebnosti alkohola.
(3) Vsebnost alkohola je volumenski odstotek alkohola
pri temperaturi 20 stopinj C. Vsebnost alkohola se označi z oznako “vol.%.“
38. člen
(piva)
Piva so:
1.    
vsak izdelek iz tarifne oznake 2203 00 z vsebnostjo alkohola, ki presega
0,5 vol.%;
2.    
vsak izdelek, ki je mešanica piva in brezalkoholnih pijač, ki se uvršča
v tarifno oznako 2206 00, z vsebnostjo alkohola, ki presega 0,5 vol.%.
39. člen
(mirna in peneča vina)
(1) Mirna vina so vsi izdelki iz tarifne oznake 2204 in
2205, razen penečih vin, in sicer:
1.    
z vsebnostjo alkohola, ki presega 1,2 vol.%, ne presega pa 15 vol.%, pod
pogojem, da je ves alkohol v končnem izdelku dobljen samo s fermentacijo;
2.    
z vsebnostjo alkohola, ki presega 15 vol.%, ne presega pa 18 vol.%, pod
pogojem, da je ves alkohol v končnem izdelku dobljen samo s fermentacijo in da
niso oplemenitena.
(2) Peneča vina so vsi izdelki iz tarifnih oznak 2204
10, 2204 21 06, 2204 21 07, 2204 21 08, 2204 21 09, 2204 29 10 in 2205, in
sicer:
1.    
v steklenicah s šampanjskim zamaškom, pritrjenim z žičnimi košaricami
ali, ki imajo povišan tlak zaradi ogljikovega dioksida v raztopini 3 ali več
barov;
2.    
z vsebnostjo alkohola, ki presega 1,2 vol.%, ne presega pa 15 vol.%, pod
pogojem, da je ves alkohol v končnem izdelku dobljen samo s fermentacijo.
40. člen
(druge fermentirane pijače, razen vina in piva)
(1) Med druge mirne fermentirane pijače se uvrščajo vsi
drugi izdelki iz tarifnih oznak 2204 in 2205, ki se ne uvrščajo med mirna vina
po prejšnjem členu in izdelki iz tarifne oznake 2206 00, ki se ne uvrščajo med
piva iz 38. člena in izdelki, ki se ne uvrščajo med druge peneče fermentirane
pijače po tem členu, in sicer:
1.    
z vsebnostjo alkohola, ki presega 1,2 vol.%, ne presega pa 10 vol.%;
2.    
z vsebnostjo alkohola, ki presega 10 vol.%, ne presega pa 15 vol.%, pod
pogojem, da je ves alkohol v izdelku dobljen samo s fermentacijo.
(2) Med druge peneče fermentirane pijače se uvrščajo
izdelki iz tarifnih oznak 2206 00 31, 2204 10, 2204 21 06, 2204 21 07, 2204 21
08, 2204 21 09, 2204 29 10 in 2205, ki se ne uvrščajo med vina in peneča vina,
in sicer:
1.    
v steklenicah s šampanjskim zamaškom, pritrjenim z žičnimi košaricami
ali, ki imajo povišan tlak zaradi ogljikovega dioksida v raztopini 3 ali več
barov;
2.    
z vsebnostjo alkohola, ki presega 1,2 vol.%, ne presega pa 13 vol.%;
3.    
z vsebnostjo alkohola, ki presega 13 vol.%, ne presega pa 15 vol.%, pod
pogojem, da je ves alkohol v izdelku dobljen samo s fermentacijo.
41. člen
(vmesne pijače)
(1) Vmesne pijače so vsi izdelki z vsebnostjo alkohola, ki
presega 1,2 vol.%, ne presega pa 22 vol.% iz tarifnih oznak: 2204, 2205 in 2206
00, ki niso zajeti v 38., 39. in 40. členu tega zakona.
(2) Ne glede na 40. člen tega zakona so vmesne pijače vse
mirne fermentirane pijače iz prvega odstavka 40. člena tega zakona z
vsebnostjo alkohola, ki presega 5,5 vol.% in ni dobljen samo s fermentacijo ter
vse peneče fermentirane pijače iz drugega odstavka 40. člena tega zakona z
vsebnostjo alkohola, ki presega 8,5 vol.% in ni dobljen samo s fermentacijo.
42. člen
(etilni alkohol)
Med etilni alkohol se uvrščajo:
1.    
vsi izdelki iz tarifnih oznak 2207 ali 2208 z vsebnostjo alkohola, ki
presega 1,2 vol.%, ne glede na to, če so sestavni del izdelka, ki se uvršča v
drugo poglavje kombinirane nomenklature;
2.    
izdelki iz tarifnih oznak 2204, 2205 in 2206 00 z vsebnostjo alkohola,
ki presega 22 vol.%;
3.    
druge alkoholne pijače, ki niso zajete v prejšnjih členih.
43. člen
(trošarinska osnova in znesek trošarine)
(1) Trošarinska osnova za vina, vmesne in fermentirane
pijače je količina trošarinskih izdelkov, merjena v hektolitrih; za pivo in
etilni alkohol pa prostorninska vsebnost alkohola na en hektoliter.
(2) Trošarina se plačuje v višini:
1.    
10,00 eura za 1% prostorninske vsebnosti alkohola na en hektoliter piva;
2.    
0 eurov za en hektoliter mirnega vina;
3.    
0 eurov za en hektoliter penečega vina;
4.    
0 eurov za en hektoliter drugih fermentiranih pijač;
5.    
100,00 eura za en hektoliter vmesnih pijač;
6.    
1000,00 eura za 100% prostorninske vsebnosti alkohola na en hektoliter
etilnega alkohola.
44. člen
(uporaba za namene, za katere se ne plača trošarina)
(1) Uporaba alkohola in alkoholnih pijač je oproščena
trošarine, če se uporablja kot surovina v:
-      
proizvodnji zdravil;
-      
proizvodnji kisa iz tarifne oznake 2209 00;
-      
proizvodnji živil, pod pogojem, da vsebnost alkohola pri čokoladnih
izdelkih iz tarifne oznake 1806 ne presega 8,5 litrov čistega alkohola na 100
kg izdelkov oziroma, pri drugih živilskih izdelkih 5 litrov čistega alkohola na
100 kg izdelkov;
-      
v proizvodnji neprehrambenih izdelkov;
-      
v proizvodnji arom in brezalkoholnih pijač, katerih vsebnost alkohola ne
presega 1,2 vol.% ter izdelkov, ki kot končni izdelki ne vsebujejo alkohola.
(2) Etilni alkohol se lahko odpremi oproščenemu uporabniku
iz trošarinskega skladišča ali uvozi ali vnese v Slovenijo brez plačila
trošarine za uporabo v proizvodnji neprehrambenih izdelkov samo, če je
denaturiran, razen v primerih, določenih v skladu s predpisi iz šestega
odstavka tega člena.
(3) Postopek denaturacije alkoholnih izdelkov se lahko
izvrši le v trošarinskem skladišču z uporabo predpisanega denaturanta in
postopka denaturiranja.
(4) Uporaba etilnega alkohola v zdravstvene namene je
oproščena plačila trošarine, če ga nabavljajo zdravstveni domovi, bolnišnice,
klinični inštitut in lekarne, ki pridobijo dovoljenje carinskega organa v
skladu s 26. členom tega zakona. Ne glede na določbo 5. točke drugega odstavka
26. člena tega zakona, zdravstveni domovi, bolnišnice, klinični inštitut in
lekarne ne predložijo instrumenta za zavarovanje plačila trošarine po tem
zakonu.
(5) Uporaba etilnega alkohola za znanstveno raziskovalno delo
je oproščena plačila trošarine, če ga nabavljajo javni zavodi ali druge osebe,
ki pridobijo dovoljenje carinskega organa v skladu s 26. členom tega zakona. Ne
glede na 5. točko drugega odstavka 26. člena tega zakona, te ustanove ne
predložijo instrumenta za zavarovanje plačila trošarine po tem zakonu.
(6) Denaturant iz tretjega odstavka tega člena in
popolni denaturant iz drugega in šestega odstavka 12. člena tega zakona predpiše
minister, pristojen za finance.
45. člen
(mali proizvajalci vina in žganja)
(1) Fizična oseba, ki ne opravlja proizvodnje alkohola in
alkoholnih pijač v okviru dejavnosti, registrirane v skladu s predpisi, ki
urejajo gospodarske družbe, ali v okviru dopolnilne dejavnosti po predpisih o
kmetijstvu, in ne more pridobiti trošarinskega dovoljenja, ima pa v lasti
oziroma uporabi:
-      
opremo in surovine za proizvodnjo vina, s katerimi je mogoče letno
proizvesti količine, ki presegajo količine, dovoljene za lastno rabo, in ne
presegajo z zakonom določenega obsega proizvodnje (v nadaljnjem besedilu: mali
proizvajalec vina) in
-      
opremo za proizvodnjo žganja, katere zmogljivost presega minimalno
določeno (v nadaljnjem besedilu: mali proizvajalec žganja),
je plačnik trošarine v skladu s prvim
odstavkom 17. člena tega zakona, obračunava in plačuje trošarino v skladu
s tem členom.
(2) Mali proizvajalec vina je fizična oseba, ki ima, skupaj s
člani gospodinjstva, v lasti oziroma v uporabi najmanj 0,05 hektara in največ
20 hektarov vinograda in opremo za proizvodnjo vina, s katero prideluje vino iz
lastnega pridelka grozdja, in letno ne proizvede več kakor 100.000 litrov vina.
(3) Kot člani gospodinjstva iz prejšnjega odstavka se štejejo
osebe, ki imajo na dan nastanka trošarinske obveznosti skupno stalno ali
začasno prebivališče.
(4) Mali proizvajalec vina plačuje trošarino za proizvedene
količine vina v koledarskem letu, zmanjšane za količine, dovoljene za lastno
rabo.
(5) Trošarina za vino iz prejšnjega odstavka se plačuje po
stopnji oziroma v znesku, ki velja na dan 30. novembra leta, za katerega
se obračunava trošarina.
(6) Mali proizvajalec vina vloži obračun trošarine za vino do
28. februarja naslednjega leta. Osebam, ki so vpisane v registru
pridelovalcev grozdja in vina po predpisih o vinu, in se po tem zakonu štejejo
za male proizvajalce vina, podatkov o pridelavi in lastni porabi vina ter
številu članov gospodinjstva v obračunu ni treba navajati. Te podatke carinski
organ povzame iz registra pridelovalcev grozdja in vina po uradni dolžnosti,
razen podatka o številu članov gospodinjstva, ki ga povzame iz centralnega
registra prebivalstva.
(7) Ne glede na prejšnji odstavek mali proizvajalec vina ne
vlaga obračuna trošarine za vino, če trošarina za leto, na katerega se obračun
nanaša, znaša 0 eurov.
(8) Mali proizvajalec žganja je fizična oseba, ki ima v lasti
oziroma v uporabi kotel za kuhanje žganja s prostornino 40 litrov ali več, in
letno ne proizvede več kakor 500 litrov žganja. Za žganje se štejejo naravna
žganja iz tarifne oznake 2208 kombinirane nomenklature carinske tarife,
dobljena z destilacijo alkoholno prevretega soka, drozge, tropin ali pikeja iz
sadja, grozdja, gozdnih plodov ali alkoholno prevrete melase iz sladkorne pese,
žit, krompirja in drugih kmetijskih rastlin ter brez dodanega sladkorja,
škrobnega sirupa ali surovin na bazi škroba, surovega in rafiniranega etilnega
alkohola ter brez umetnih barvil in arome.
(9) Mali proizvajalec žganja plačuje trošarino v pavšalnem
letnem znesku.
(10) Trošarina za vsak kotel s prostornino od 40 do vključno
100 litrov znaša 12,50 eurov, za vsak kotel s prostornino nad 100 litrov pa 25
eurov.
(11) Malemu proizvajalcu žganja odmeri trošarinsko obveznost
carinski organ z odločbo do 30. aprila tekočega leta za preteklo leto.
(12) Obračunana oziroma z odločbo odmerjena trošarina zapade
v plačilo 30. dan po predložitvi obračuna oziroma vročitvi odločbe.
(13) Ob prijavi začetka proizvodnje v skladu z 62. členom
tega zakona morajo mali proizvajalci žganja carinskemu organu sporočiti podatek
o prostornini posameznega kotla, ki ga imajo v lasti oziroma uporabi.
(14) Če lastnik oziroma uporabnik kotla najpozneje do 30. aprila
tekočega leta sporoči carinskemu organu, da kotel ni v uporabi, in zahteva
njegovo zapečatenje, v naslednjih davčnih obdobjih ne nastane trošarinska
obveznost, dokler je kotel zapečaten. V letu, ko carinski organ kotel odpečati
ali ugotovi, da je bil odpečaten brez soglasja carinskega organa, nastane
trošarinska obveznost v skladu z desetim odstavkom tega člena.
(15) Zapečatenje in odpečatenje kotla opravi carinski organ
na zahtevo in stroške lastnika oziroma uporabnika kotla. Višino stroškov
zapečatenja in odpečatenja kotla predpiše minister, pristojen za finance.
(16) Zgornjo mejo količine vina za lastno rabo iz četrtega
odstavka tega člena predpiše minister, pristojen za finance, v soglasju z
ministrom, pristojnim za kmetijstvo.
(17) Ne glede na 33., 34. in 35. člen tega zakona,
oseba, ki proizvaja žganje v količini, ki presega količino iz osmega odstavka
tega člena, vendar ne opravlja dejavnosti proizvodnje žganja, obračunava in
plačuje trošarino v davčnem obdobju, ki je enako koledarskemu letu. Trošarino
mora plačati najpozneje do 30. aprila tekočega leta za preteklo leto.
(18) Podrobnejše določbe o izvajanju tega člena predpiše
minister, pristojen za finance.
46. člen
(evidentiranje prodaje oziroma uvoza opreme za izdelovanje
etilnega alkohola)
Proizvajalci, prodajalci in uvozniki opreme za proizvodnjo
etilnega alkohola vodijo evidenco kupcev in jo predložijo carinskemu organu na
njegovo zahtevo. Vodenje evidenc ni potrebno za steklene destilirne aparate, ki
se uporabljajo za znanstvene in izobraževalne namene in za gospodinjske
sokovnike.
2. Tobačni izdelki
47. člen
(opredelitev tobačnih izdelkov)
Trošarina se plačuje od cigaret, cigar in cigarilosov, in
tobaka za kajenje.
48. člen
(cigarete)
(1) Cigarete so:
1.    
zvitki tobaka, ki se lahko pokadijo takšni kot so, in se ne uvrščajo med
cigare in cigarilose po tem zakonu;
2.    
zvitki tobaka, ki se na preprost, neindustrijski način vstavijo v tulce
iz cigaretnega papirja oziroma zavijejo v papir za zvijanje cigaret.
(2) Cigarete so tudi izdelki, ki so v celoti ali deloma
izdelani iz tobačnih nadomestkov in izpolnjujejo pogoje iz prejšnjega odstavka,
razen izdelkov, ki se uporabljajo izključno v zdravstvene namene.
(3) Če je zvitek tobaka brez filtra ali ustnika daljši
od 8 cm, vendar ne presega 11 cm, se v tem zakonu šteje kot dve cigareti, kot
tri cigarete pa, če je ta zvitek daljši od 11 cm, vendar ne presega 14 cm.
(4) Sprostitev v porabo oziroma prodaja cigaret v zavojčkih,
ki vsebujejo manj kot dvajset cigaret, ni dovoljena.
49. člen
(cigare in cigarilosi)
(1) Cigare in cigarilosi so zvitki tobaka, ki se lahko
pokadijo in so glede na svoje lastnosti in običajna pričakovanja potrošnika,
namenjeni izključno za kajenje takšni kakršni so, če:
1.    
imajo zunanji ovoj iz naravnega tobaka ali
2.    
so polnjeni z zdrobljenim mešanim tobakom in z zunanjim ovojem običajne
barve cigare iz rekonstituiranega tobaka, ki v celoti ovija izdelek, vključno s
filtrom, kjer je to primerno, vendar ne ovija ustnika pri cigarah z ustnikom,
katerih teža na enoto brez filtra ali ustnika ni manjša od 2,3 grama in ni
večja od 10 gramov, obseg pa na najmanj eni tretjini dolžine ni manjši od 34
mm.
(2) Cigare in cigarilosi so tudi izdelki, ki so deloma
narejeni iz tobačnih nadomestkov in izpolnjujejo pogoje iz prejšnjega odstavka,
razen izdelkov, ki se uporabljajo izključno v zdravstvene namene.
50. člen
(tobak za kajenje)
(1) Tobak za kajenje je:
1.    
tobak, ki je rezan ali kako drugače razkosan, zvit ali stisnjen v kose
in ga je moč kaditi brez nadaljnje industrijske obdelave;
2.    
tobačni odpadki, ki se lahko kadijo in se ne uvrščajo med cigarete,
cigare in cigarilose po tem zakonu. Tobačni odpadki so ostanki tobačnih listov
in stranski proizvodi, pridobljeni pri predelavi tobaka ali proizvodnji
tobačnih izdelkov.
(2) Tobak za kajenje so tudi izdelki, ki so v celoti ali
deloma izdelani iz tobačnih nadomestkov in izpolnjujejo pogoje iz prvega
odstavka tega člena, razen izdelkov, ki se uporabljajo izključno v zdravstvene
namene.
(3) Tobak za kajenje, v katerem je glede na težo tobaka
več kot 25% tobačnih delcev krajših ali ožjih od 1,5 mm, se šteje za drobno
rezani tobak za zvijanje cigaret.
51. člen
(trošarinska osnova, stopnja in znesek trošarine)
(1) Trošarinska osnova za tobačne izdelke je 1000 kosov
in drobnoprodajna cena oziroma kilogram izdelka.
(2) Trošarina za cigarete se plačuje kot specifična
trošarina, ki je določena v znesku za 1000 kosov in kot proporcionalna
trošarina, ki je določena v odstotku od drobnoprodajne cene cigaret.
(3) Trošarina za cigarete se določi v odstotku od
tehtane povprečne drobnoprodajne cene cigaret, specifična trošarina pa v višini
20% od skupne davčne obremenitve cigaret v razredu tehtane povprečne
drobnoprodajne cene, ki vključuje trošarino in davek na dodano vrednost od teh
cigaret. Od 1. julija 2012 znaša specifična trošarina 30 %, od 1. oktobra 2012 znaša 40 %, od 1. januarja 2013 pa 50 %
od skupne davčne obremenitve cigaret v razredu tehtane povprečne drobnoprodajne
cene.
(4) Tehtana povprečna drobnoprodajna cena se izračuna na
podlagi podatkov o skupni količini in drobnoprodajni ceni cigaret, sproščenih v
porabo v dvanajstmesečnem obdobju, deljeno s skupno količino cigaret,
sproščenih v porabo v tem obdobju.
(5) Trošarina se določi tako, da znaša:
-      
najmanj 57%, od 1. januarja 2014 pa najmanj 60% tehtane povprečne
drobnoprodajne cene enega zavojčka cigaret, sproščenih v porabo, in
-      
najmanj 106 eurov za 1000 kosov cigaret iz razreda tehtane povprečne
drobnoprodajne cene cigaret. 
(6) Znesek specifične trošarine in stopnjo
proporcionalne trošarine po tretjem, četrtem in petem odstavku tega člena
določi Vlada Republike Slovenije (v nadaljnjem besedilu: vlada) na osnovi
tehtane povprečne drobnoprodajne cene cigaret, ki velja na dan 1. januarja
za tekoče leto.
(7) Če se med letom spremeni drobnoprodajna cena
cigaret, lahko vlada ne glede na določbo prejšnjega odstavka sproti ugotavlja
tehtano povprečno drobnoprodajno ceno cigaret ter ustrezno spremeni znesek
specifične in stopnjo proporcionalne trošarine.
(8) Trošarina se plačuje v višini: 
1.    
za cigare in cigarilose: 6 %
od drobnoprodajne cene, vendar najmanj 40 eurov za 1000 kosov; 
2.    
za drobno rezani tobak: 35 %
od drobnoprodajne cene in 40 eurov za en kilogram, vendar najmanj 88 eurov za
en kilogram; 
3.    
za drug tobak za kajenje: 40 eurov za en kilogram. 
(9) Drobnoprodajna cena iz prvega odstavka tega člena je
cena, ki jo določi proizvajalec imetnik trošarinskega dovoljenja oziroma davčni
zastopnik oziroma pooblaščeni ali začasno pooblaščeni prejemnik oziroma
uvoznik. Drobnoprodajna cena vključuje trošarino in davek na dodano vrednost.
(10) Oseba iz prejšnjega odstavka mora prijaviti
drobnoprodajne cene pristojnemu carinskemu organu 15 dni pred sprostitvijo
tobačnih izdelkov v porabo po tako določenih cenah.
(11) Prodaja tobačnih izdelkov po drobnoprodajnih cenah,
ki so višje od prijavljenih, ni dovoljena.
52. člen
(tobačna znamka)
(1) Sprostitev tobačnih izdelkov v porabo in sprostitev
uvoženih tobačnih izdelkov v prost promet, razen če uvoznik prevaža tobačne
izdelke v trošarinsko skladišče ali v prosto carinsko prodajalno, je dovoljena
le, če so tobačni izdelki označeni s tobačno znamko.
(2) Tobačno znamko lahko pridobi trošarinski zavezanec,
ki je imetnik trošarinskega dovoljenja oziroma pooblaščeni ali začasno
pooblaščeni prejemnik oziroma uvoznik.
(3) Tobačna znamka mora biti nalepljena na embalažo pod
celofanskim ali drugim papirjem tako, da je vidna in je ni mogoče odstraniti,
ne da bi bila poškodovana embalaža, razen pri originalni embalaži za cigare,
cigarilose, drobno rezani tobak in preostali tobak za kajenje, ki ne vsebuje
celofanskega ali drugega papirja, kjer je tobačna znamka lahko nalepljena neposredno
na embalažo.
(4) Natančnejše predpise v zvezi z izračunavanjem
trošarine, naročanjem, prodajo, distribucijo, plačilom, vračanjem ter
uničevanjem tobačnih znamk predpiše minister, pristojen za finance.
3. Energenti in električna energija
53. člen
(definicije)
(1) Trošarina se plačuje od energentov in električne
energije, ki se uporabljajo kot pogonsko gorivo ali gorivo za ogrevanje.
(2) Vrsta energentov in električne energije se določi glede
na uvrstitev v tarifno oznako kombinirane nomenklature carinske tarife ali
glede na značilnosti posameznega izdelka.
(3) Po tem zakonu se za energente štejejo:
-      
izdelki iz tarifnih oznak od 1507 do 1518, če so namenjeni za uporabo
kot gorivo za ogrevanje ali pogonsko gorivo;
-      
izdelki iz tarifnih oznak 2701 in 2702;
-      
izdelki iz tarifnih oznak od 2704 do 2715;
-      
izdelki iz tarifnih oznak 2901 in 2902;
-      
izdelki iz tarifne oznake 2905 11 00, ki niso sintetičnega izvora, če so
namenjeni za uporabo kot gorivo za ogrevanje ali pogonsko gorivo;
-      
izdelki iz tarifne oznake 3403;
-      
izdelki iz tarifne oznake 3811;
-      
izdelki iz tarifne oznake 3817;
-      
izdelki iz tarifne oznake 3824 90 91 in 3824 90 97, če so namenjeni za
uporabo kot gorivo za ogrevanje ali pogonsko gorivo.
(4) Za energente po tem zakonu se štejejo tudi:
1.    
vsak izdelek, ki je naprodaj oziroma se uporablja oziroma je glede na
namen uporabe pogonsko gorivo;
2.    
aditivi oziroma ekstenderji, ki so dodani pogonskim gorivom;
3.    
vsak drug ogljikovodik, ki je naprodaj oziroma se uporablja oziroma je
glede na namen uporabe gorivo za ogrevanje, razen šote ali biomase.
(5) Za biomaso iz prejšnjega odstavka se štejejo biološko
razgradljive frakcije izdelkov, odpadkov in ostankov iz kmetijstva (vključno s
snovmi rastlinskega in živalskega izvora), gozdarstva in povezanih panog, kot
tudi biološko razgradljive frakcije industrijskih in komunalnih odpadkov.
(6) Za biogoriva po tem zakonu se štejejo:
1.    
bioetanol (etilni alkohol-C2H5OH) iz tarifne oznake 2207 10 00 –
nedenaturiran, koncentracije 80 vol.% ali več in iz tarifne oznake 2207 20 00 –
denaturiran, kakršnekoli koncentracije;
2.    
biodizel (mono alkil (običajno metil) ester maščobnih kislin) iz tarifne
oznake 3824 90 91;
3.    
etil tertio butileter (imenovan tudi ETBE) iz tarifne oznake 2909 19 10;
4.    
bioplin (mešanica plinov: metana-CH4 (več kot 45 vol.%), ogljikovega
dioksida-CO2 in v sledovih dušika-N2, vodika-H2 in vodikovega sulfida-H2S) iz
tarifne oznake 2705 00 00;
5.    
biodimetileter (CH3-O-CH3) iz tarifne oznake 2909 19 90;
6.    
biometanol iz tarifne oznake 2905 11 00.
(7) Biogoriva iz prejšnjega odstavka se štejejo za pogonsko
gorivo, ko glede fizikalno kemijskih lastnosti izpolnjujejo pogoje iz veljavnih
standardov in so primerna za direktno uporabo za pogon ali kot dodatek fosilnim
gorivom.
(8) Za električno energijo po tem zakonu se šteje energija iz
tarifne oznake 2716.
53.a člen
(električna energija)
(1) Ne glede na druge določbe tega zakona je trošarinski
zavezanec za električno energijo:
-      
dobavitelj električne energije končnim odjemalcem v Sloveniji ali
-      
končni odjemalec, ki električno energijo za svojo končno porabo pridobi
v državah članicah EU oziroma jo uvozi iz tretjih držav, ali
-      
proizvajalec, ki električno energijo proizvede za pokrivanje lastnih
potreb.
(2) Končni odjemalec je končni porabnik električne energije,
ki ima na priključnem mestu nameščene merilne naprave za ugotavljanje porabe
električne energije skladno z zakonom, ki ureja energetiko.
(3) Ne glede na 13. člen tega zakona nastane obveznost
za obračun trošarine takrat, ko:
-      
je električna energija odvzeta iz električnega prenosnega oziroma
distribucijskega omrežja in dobavljena s strani dobavitelja končnemu odjemalcu
na priključno mesto, ali
-      
ko končni odjemalec iz prvega odstavka tega člena vnese oziroma uvozi
električno energijo v Slovenijo, ali
-      
ko proizvajalec proizvedeno električno energijo porabi za pokrivanje
lastnih potreb.
(4) Za dobave električne energije iz prve alinee tretjega
odstavka tega člena, za katere dobavitelj končnemu odjemalcu izdaja zaporedne
obračune, se šteje, da so opravljene v trenutku, ko poteče obdobje, na katerega
se taki obračuni nanašajo, vendar to obdobje ne sme biti daljše od enega leta.
(5) Šteje se, da je končni odjemalec vnesel oziroma uvozil
električno energijo v Slovenijo takrat, ko jo je prevzel iz električnega
omrežja.
(6) V primerih iz tretje alinee tretjega odstavka tega člena
se šteje, da obveznost za obračun trošarine nastane zadnji dan v mesecu, v
katerem je proizvajalec proizvedeno električno energijo porabil za pokrivanje
lastnih potreb.
(7) Dobavitelj električne energije lahko za tiste odjemalce,
ki se jim merilne naprave odčitavajo enkrat letno, obračunava trošarino na
podlagi predvidene mesečne dobave, ki temelji na podatkih preteklega
obračunskega obdobja oziroma na oceni predvidene dobave v prvem obračunskem
obdobju za novega odjemalca. Na podlagi dejansko dobavljenih količin,
dobavitelj enkrat letno opravi poračun trošarine, in sicer v mesečnem obračunu
trošarine za mesec v katerem ugotovi dejansko dobavljene količine električne
energije.
53.b člen
(zemeljski plin)
(1) Ne glede na določbe tega zakona je trošarinski zavezanec
za zemeljski plin iz omrežja: 
-      
dobavitelj zemeljskega plina končnim odjemalcem v Sloveniji ali 
-      
končni odjemalec, ki zemeljski plin za svojo končno porabo pridobi v
državah članicah EU oziroma ga uvozi iz tretjih držav ali 
-      
sistemski operater prenosnega ali distribucijskega omrežja, ki odvzame
zemeljski plin iz omrežja za lastno rabo. 
(2) Končni odjemalec je končni porabnik zemeljskega plina, ki
ima na odjemnem mestu nameščene merilne naprave za ugotavljanje porabe
zemeljskega plina skladno z zakonom, ki ureja energetiko. 
(3) Ne glede na 13. člen tega zakona nastane obveznost za
obračun trošarine takrat: 
-      
ko je zemeljski plin odvzet iz prenosnega oziroma distribucijskega
omrežja zemeljskega plina in dobavljen končnemu odjemalcu na odjemno mesto, 
-      
ko končni odjemalec vnese oziroma uvozi zemeljski plin v Slovenijo, 
-      
ko sistemski operater prenosnega ali distribucijskega omrežja odvzame
zemeljski plin iz omrežja za lastno rabo. 
(4) Šteje se, da je končni odjemalec vnesel oziroma uvozil zemeljski
plin v Slovenijo takrat, ko ga je na odjemnem mestu prevzel iz omrežja
zemeljskega plina. 
54. člen
(trošarinska osnova in znesek trošarine)
(1) Trošarinska osnova je količina električne energije v
megavatnih urah oziroma količina energentov v kilogramih, kubičnih metrih,
litrih ali gigajoulih kalorične vrednosti, kot je določeno pri posamezni
trošarini po tem členu.
(2) Če je količinska enota za trošarino določena v litrih
oziroma kubičnih metrih, se liter oziroma kubični meter merita pri temperaturi
+15 stopinj C.
(3) Trošarina se plačuje v
višini:


 

eurov


1. od
  motornega bencina iz tarifnih oznak 2710 11 31, 2710 11 41, 2710 11 45, 2710
  11 49, 2710 11 51 in 2710 11 59 (za 1000 litrov), in sicer:

 


1.1
  letalski becin

413,6371


1.2
  osvinčeni bencin z vsebnostjo svinca nad 0,013 g/l

413,6371


1.3
  neosvinčeni bencin z vsebnostjo svinca do 0,013 g/l in z oktanskim številom
  (RON) do manj kakor 98

490,0000


1.4
  neosvinčeni bencin z vsebnostjo svinca do 0,013 g/l in z oktanskim številom
  (RON) 98 ali več

490,0000


2. od
  plinskega olja iz tarifnih oznak od 2710 19 41 do 2710 19 49 (za 1000
  litrov), in sicer:

 


2.1 za
  pogonski namen

460,0000


2.2 za
  gorivo za ogrevanje

105,0000


3. od
  utekočinjenega naftnega plina iz tarifnih oznak od 2711 12 11 do 2711 19 00
  (za 1000 kilogramov), in sicer:

 


3.1 za
  pogonski namen

134,3682


3.2 za
  gorivo za ogrevanje

0


4. od
  metana iz tarifne oznake 2711 29 00 (za 1000 kilogramov), in sicer:

 


4.1 za
  pogonski namen

134,3682


4.2 za
  gorivo za ogrevanje

0


5. od
  zemeljskega plina (tarifni oznaki 2711 11 00 in 2711 21 00) (za en kubični
  meter)

 


5.1 za
  pogonski namen

0,0981


5.2 za
  gorivo za ogrevanje

0,0180


6. od
  kerozina iz tarifnih oznak iz tarifnih oznak 2710 19 21 in 2710 19 25 (za
  1000 litrov), in sicer:

 


6.1 za
  pogonski namen

296,7201


6.2 za
  gorivo za ogrevanje

20,8646


7. od
  kurilnega olja iz tarifnih oznak od 2710 19 61 do 2710 19 69 in 2710 19 99
  (za 1000 kilogramov)

 20,8646


8. od
  električne energije iz tarifne oznake 2716 (v megavatnih urah)

 


8.1. za
  neposlovno uporabo

3,05


8.2. za
  poslovno uporabo

3,05


9. od
  trdih goriv iz tarifnih oznak 2701, 2702 in 2704 (v gigajoulih kalorične
  vrednosti)

0,30


10. od
  biogoriv iz šestega odstavka 53. člena tega zakona

0.


(4) Od drugih energentov iz
tretjega odstavka 53. člena tega zakona, se trošarina plačuje glede na
namen uporabe po stopnji, ki je predpisana za enakovredno pogonsko gorivo
oziroma gorivo za ogrevanje.
(5) Trošarina za aditive in ekstenderje, ki so dodani
energentu, je enaka trošarini za energent, kateremu so dodani.
(6) Od izdelkov iz prve in tretje točke četrtega odstavka
53. člena tega zakona se trošarina plačuje glede na namen porabe po
stopnji, ki je predpisana za enakovredno pogonsko gorivo oziroma gorivo za
ogrevanje.
(7) Ne glede na znesek iz 5.1 točke tretjega odstavka tega
člena se do 1. maja 2014 trošarina za zemeljski plin za pogonski namen plačuje
v znesku 0,0180 eura za en kubični meter.
(8) Ne glede na 66. člen tega zakona trošarina za energente
iz tretjega odstavka tega člena, razen za zemeljski plin, ne sme biti nižja od
minimalne trošarine, določene z Energetsko direktivo.
(9) Za potrebe tega zakona se za "poslovno uporabo"
šteje uporaba s strani gospodarskih subjektov, ki kjerkoli samostojno
dobavljajo blago ali storitve, ne glede na namen ali rezultate te ekonomske
dejavnosti. Kot gospodarski subjekt se lahko šteje tudi del podjetja ali pravne
osebe, ki z organizacijskega vidika predstavlja samostojno enoto, ki je
sposobna sama delovati z lastnimi sredstvi.
(10) Pojem "ekonomska dejavnost" iz prejšnjega
odstavka zajema vse dejavnosti proizvajalcev, trgovcev in oseb, ki opravljajo
storitve, vključno z rudarskimi in kmetijskimi dejavnostmi ter poklicnimi
dejavnostmi.
(11) Državni organi, organi lokalnih skupnost in drugi
subjekti javnega prava se ne štejejo za gospodarske subjekte v smislu
šestnajstega odstavka tega člena, če gre za dejavnosti ali transakcije, ki jih
opravljajo kot organi oblasti. Pri opravljanju dejavnosti ali transakcij pa se
štejejo za gospodarske subjekte v zvezi s temi dejavnostmi ali transakcijami,
če bi njihova obravnava, kot da niso gospodarski subjekti, povzročila znatno
izkrivljanje konkurence.
(12) V primeru, ko posamezen subjekt uporablja trošarinski
izdelek tako za poslovno kot za neposlovno uporabo, se trošarinski izdelek
obdavči sorazmerno z vsakim načinom uporabe. V primeru, ko je poslovna ali
neposlovna uporaba zanemarljiva, se lahko šteje kot da je ni.
54.a člen
(vračilo trošarine za industrijsko komercialni namen)
(1) Za energente, ki se dokazljivo porabijo za pogon
statičnih delovnih strojev, strojev v gradbeništvu in strojegradnji, motornih
tirnih vozil v železniškem prometu ter žičnic in strojev ter naprav na
smučiščih (poraba za industrijsko komercialni namen), imajo kupci – osebe, ki
opravljajo dejavnost, pravico do vračila trošarine v višini 50 % povprečnega zneska trošarine, ki je
predpisana za plinsko olje za pogonski namen v obdobju, za katero se zahteva
vračilo trošarine.
(2) Zahtevek za vračilo trošarine iz prejšnjega odstavka se
vloži kot mesečni zahtevek do zadnjega dne tekočega meseca za pretekli mesec.
(3) Upravičenec do vračila trošarine iz prvega odstavka tega
člena mora hraniti listine, na podlagi katerih mu je bila vrnjena trošarina,
deset let po poteku leta, na katero se listine nanašajo.
(4) Način vračila trošarine, carinski organ, pristojen za
vračilo, vsebino zahtevka za vračilo in potrebna dokazila ter evidence, ki jih
mora voditi upravičenec iz prvega odstavka tega člena, predpiše minister,
pristojen za finance.
54.b člen
(vračilo trošarine za kmetijsko in gozdarsko mehanizacijo)
(1) Za energente, ki se dokazljivo porabijo za pogon
kmetijske in gozdarske mehanizacije (vključno s traktorji), imajo kupci pravico
do vračila trošarine v višini 70 %
povprečnega zneska trošarine, ki je predpisana za plinsko olje za pogonski
namen v obdobju, za katero se zahteva vračilo trošarine.
(2) Vračilo trošarine se priznava za dejansko porabljene
količine goriva, vendar največ do višine normativne porabe goriva. Do vračila
trošarine so upravičene le osebe iz prvega odstavka tega člena, ki so v
registru kmetijskih gospodarstev pri ministrstvu, pristojnem za kmetijstvo,
evidentirane kot nosilci kmetijskega gospodarstva in imajo na dan 30. junija
leta, za katero se uveljavlja vračilo, v uporabi toliko kmetijskih in gozdnih
zemljišč, da njihova normativna poraba goriva dosega količino goriva, določeno
s predpisom iz šestega odstavka tega člena.
(3) Upravičenec do vračila trošarine iz prvega odstavka tega
člena mora hraniti listine, na podlagi katerih mu je bila vrnjena trošarina,
deset let po poteku leta, na katero se listine nanašajo.
(4) Fizične osebe vložijo zahtevek za vračilo trošarine iz
drugega odstavka tega člena kot letni zahtevek do 31. marca tekočega leta za
preteklo leto.
(5) Pravne osebe, agrarne skupnosti in samostojni podjetniki
posamezniki vložijo zahtevek za vračilo trošarine kot mesečni zahtevek do
zadnjega dne tekočega meseca za pretekli mesec, kot zahtevek za koledarsko
trimesečje (januar, februar, marec; april, maj, junij; julij, avgust, september;
oktober, november, december) v šestdesetih dneh po preteku koledarskega
trimesečja ali kot letni zahtevek do 31. marca tekočega leta za preteklo leto.
Upravičenec do vračila izbere mesečni, trimesečni ali letni način uveljavljanja
vračila v okviru posameznega koledarskega leta. Mesečni, trimesečni in letni
način uveljavljanja vračila trošarine v posameznem koledarskem letu se
izključujejo.
(6) Način vračila trošarine, kriterije za določitev
normativne porabe goriva in količino goriva iz drugega odstavka tega člena,
carinski organ, pristojen za vračilo, vsebino zahtevka za vračilo in potrebna
dokazila predpiše minister, pristojen za finance, v soglasju z ministrom,
pristojnim za kmetijstvo.
54.c člen
(črtan)
54.č člen
(vračilo trošarine za komercialni prevoz)
(1) Za plinsko olje, ki se dokazljivo porabi kot pogonsko
gorivo za komercialni prevoz, imajo kupci – osebe, ki opravljajo registrirano
dejavnost in imajo sedež v Uniji ali državah članicah Efte – pravico do vračila
dela plačane trošarine. Vračilo se določi v višini razlike med zneskom
povprečne trošarine, ki jo za posamezni koledarski mesec ugotovi minister,
pristojen za finance, in najnižjim dovoljenim zneskom, ki ga določa 7. člen
Energetske direktive.
(2) Za potrebe prejšnjega odstavka se šteje, da je plinsko
olje porabljeno kot pogonsko gorivo za komercialni prevoz, če je porabljeno za:
-      
prevoz blaga za plačilo ali za lasten račun z lastnimi ali najetimi
registriranimi motornimi vozili ali tovornjaki s prikolico, ki so namenjeni
izključno cestnemu prevozu blaga in z največjo dovoljeno maso, ki ni manjša od
7,5 tone, ali
-      
prevoz potnikov, linijski ali izredni, z motornimi vozili kategorije M2
ali M3, kakor jih določajo predpisi, ki urejajo področje ugotavljanja
skladnosti vozil.
(3) Upravičenec iz prvega odstavka tega člena je dolžan
voditi evidence o nakupu in porabi plinskega olja ter hraniti listine, na
podlagi katerih mu je bila vrnjena trošarina, deset let po poteku leta, na
katero se listine nanašajo. Vračilo plačane trošarine uveljavlja na podlagi pisnega
zahtevka, ki ga vloži pri carinskem organu, in dokazil o registraciji vozila,
za pogon katerega je bilo plinsko olje porabljeno, ter računov o nakupu
plinskega olja, ki vključujejo registrsko oznako za zadevno vozilo, carinski
organ pa glede na okoliščine primera lahko zahteva predložitev še drugih
dokazil.
(4) Zahtevek za vračilo trošarine iz prvega odstavka tega
člena se vloži kot mesečni zahtevek do zadnjega dne tekočega meseca za pretekli
mesec, kot zahtevek za koledarsko trimesečje (januar, februar, marec; april,
maj, junij; julij, avgust, september; oktober, november, december) v
šestdesetih dneh po preteku koledarskega trimesečja ali kot letni zahtevek do
31. marca tekočega leta za preteklo leto. Upravičenec do vračila izbere
mesečni, trimesečni ali letni način uveljavljanja vračila v okviru posameznega
koledarskega leta. Mesečni, trimesečni in letni način uveljavljanja vračila
trošarine v posameznem koledarskem letu se izključujejo. Vračila ni mogoče
zahtevati za gorivo, kupljeno z gotovino.
(5) Pristojni carinski organ vrne trošarino v 15 dneh od dneva
vročitve odločbe o vračilu.
(6) Način vračila trošarine, carinski organ, pristojen za
vračilo, vsebino zahtevka za vračilo in potrebna dokazila ter evidence, ki jih
mora voditi upravičenec iz prvega odstavka tega člena, predpiše minister,
pristojen za finance.
55. člen
(uporaba energentov in električne energije za namene, za
katere se ne plača trošarina)
(1) Trošarina se ne plačuje od energentov:
1.    
ki se uporabljajo kot pogonsko gorivo v letalskem in pomorskem prometu,
razen v primeru uporabe letala oziroma plovila za zasebne namene, ter za pogon
ribiških ladij;
2.    
ki se porabijo za proizvodnjo električne energije ter skupno proizvodnjo
toplotne in električne energije (kogeneracijo);
3.    
ki jih proizvajalec v svojih proizvodnih prostorih porabi za nadaljnjo
predelavo oziroma proizvodnjo netrošarinskih izdelkov ali drugih energentov in
električne energije, razen če so bili uporabljeni kot pogonsko gorivo za
transportna sredstva;
4.    
ki so injicirani v plavže za namene kemične redukcije kot dodatek koksu,
ki je osnovno gorivo;
5.    
ki se porabijo za druge namene in ne kot pogonsko gorivo ali gorivo za
ogrevanje;
6.    
ki se uporabljajo za proizvodnjo drugih nekovinskih mineralnih izdelkov;
7.    
ki se uporabljajo za dvojno rabo, na primer kot gorivo za ogrevanje in
hkrati za namen, ki ni pogon ali ogrevanje (uporaba energentov za kemijsko
redukcijo, uporaba v elektrolitskih in metalurških procesih in podobno).
(2) Trošarina se ne plačuje od električne energije:
1.    
ki se uporablja za kemijsko redukcijo in elektrolitske in metalurške
procese;
2.    
če je proizvedena v mali hidroelektrarni ali v drugi elektrarni iz druge
vrste obnovljive energije, ki ni fosilnega ali jedrskega izvora, z močjo do
vključno 2 MW, in jo proizvajalec porabi za lastno rabo;
3.    
če predstavlja več kakor 50% stroška izdelka;
4.    
ki se uporablja za proizvodnjo nekovinskih mineralnih izdelkov.
(3) Za uporabo letala oziroma plovila za zasebne namene iz 1.
točke prvega odstavka se šteje lastnikova uporaba letala oziroma plovila ali uporaba
na podlagi najema oziroma drugega naslova, ki se ne more opredeliti kot
pridobitna dejavnost oziroma v primerih, ko se ne uporablja za prevoz potnikov
ali blaga oziroma, ko ne gre za opravljanje prevoznih storitev oziroma v
primeru, ko letala oziroma plovila uporabljajo državni organi.
(4) Proizvodnja drugih nekovinskih mineralnih izdelkov pomeni
proizvodnjo v skladu z oznako DI 26 NACE nomenklature iz Uredbe Sveta (ES) št. 3037/90
z dne 9. oktobra 1990 o statistični klasifikaciji gospodarskih dejavnosti
v Uniji (UL L št. 293 z dne 24. 10. 1990, str. 1, s spremembami).
(5) Strošek izdelka iz 3. točke drugega odstavka tega člena
pomeni seštevek skupne nabave blaga in storitev, povečan za stroške dela in
amortizacije na ravni podjetja. Ta strošek se obračunava na enoto povprečja.
Strošek električne energije pomeni dejansko plačano ceno električne energije
ali strošek proizvodnje električne energije, če jo proizvaja podjetje.
(6) Poraba energenta za ogrevanje se nanaša na vse
primere, kadar energenti izgorevajo in se sprošča toplotna energija ne glede na
namen porabe sproščene toplotne energije.
(7) Minister, pristojen za finance, predpiše postopke za
uveljavitev oprostitve iz 1. točke prvega odstavka tega člena.
56. člen
(označitev energentov)
(1) Plinska olja iz tarifnih oznak 2710 19 41,
2710 19 45 in 2710 19 49 ter kerozini iz tarifne oznake
2710 19 25, ki se uporabljajo kot gorivo za ogrevanje, morajo biti
označeni s predpisanim sredstvom za označevanje. Označevanje energentov se
lahko opravlja le v trošarinskem skladišču, ki ima dovoljenje carinskega organa
za označevanje. 
(2) Energenti, vneseni iz druge države članice ali
uvoženi iz tretje države oziroma tretjega ozemlja, se štejejo za označene, če
jih spremlja potrdilo tujega davčnega oziroma carinskega organa, proizvajalca
oziroma tujega označevalca, da so bili označeni v drugi državi članici ali v
tretji državi oziroma na tretjem ozemlju in da, glede na vrsto in količino,
vsebujejo tiste snovi za označevanje, ki so predpisane na podlagi tega zakona.
Če oseba, ki vnaša energente, oziroma uvoznik ne razpolaga s potrdilom ali ne
more drugače dokazati, da so energenti označeni, se energenti štejejo za neoznačene.
(3) Skladiščenje posameznih energentov mora biti
organizirano na način, ki zagotavlja, da drugi izdelki ne vplivajo na
nevtraliziranje sredstva za označevanje.
(4) Vrsto in količino sredstva za označevanje ter
postopek označevanja energentov na podlagi tega člena, predpiše minister,
pristojen za finance.
57. člen
(uporaba označenih energentov)
(1) Označeni energenti, ki se uporabljajo za ogrevanje, se ne
smejo uporabljati za noben drug namen ter se ne smejo točiti za pogon motornih
vozil oziroma plovil ali drugih motorjev oziroma se ne smejo točiti v rezervoar
motornih vozil oziroma plovil ali drugih motorjev.
(2) Ne glede na prejšnji odstavek je dovoljena uporaba
označenega energenta v hladilno-grelnih napravah vozil, če sta rezervoarja za
pogon motorja in grelno-hladilne naprave ločena.
(3) Energent v rezervoarju motornih vozil oziroma plovil ali
drugih motorjev se šteje za označeni energent, če vsebuje sredstvo za
označevanje v katerikoli koncentraciji. Metodo, s katero se ugotavlja
prisotnost sredstva za označevanje, predpiše minister, pristojen za finance.
(4) Iz energenta, označenega v skladu s 56. členom tega
zakona, ni dovoljeno odstraniti sredstva za označevanje oziroma zmanjševati
njegove koncentracije.
(5) Energentu, označenemu v skladu s 56. členom tega zakona,
ni dovoljeno dodajati substanc, ki onemogočajo ugotavljanje označenosti.
57.a člen
(prodaja energentov za pogonski namen)
Vsaka oseba, ki opravlja dejavnost prodaje energentov, mora
pri prodaji teh izdelkov zagotoviti: 
1.    
da energenti, ki se uporabljajo za pogon, ne vsebujejo sredstev za
označevanje iz določbe 56. člena tega zakona ter
2.    
da se označeni energenti ne točijo v nasprotju z določbo prvega odstavka
57. člena tega zakona.
57.b člen
(posebnosti nadzora)
(1) Določbe tega zakona glede nadzora proizvodnje, predelave
ali hrambe ter gibanja trošarinskih izdelkov se, glede trošarinskih izdelkov iz
tega poglavja, uporabljajo le za:
-      
izdelke iz tarifnih oznak 1507 do 1518, če so namenjeni za uporabo kot
gorivo za ogrevanje ali pogonsko gorivo;
-      
izdelke iz tarifnih oznak 2707 10, 2707 20, 2707 30 in 2707 50;
-      
izdelke iz tarifnih oznak 2710 11 do 2710 19 69, razen za izdelke iz
oznak 2710 11 21, 2710 11 25 in 2710 19 29, ki so pripravljeni za prodajo na
drobno;
-      
izdelke iz tarifne oznake 2711 (razen 2711 11, 2711 21 in 2711 29);
-      
izdelke iz tarifne oznake 2901 10;
-      
izdelke iz tarifnih oznak 2902 20, 2902 30, 2902 41, 2902 42, 2902 43 in
2902 44;
-      
izdelke iz tarifnih oznak 2905 11 00, ki niso sintetičnega izvora, če so
namenjeni za uporabo kot gorivo za ogrevanje ali pogonsko gorivo;
-      
izdelke iz tarifnih oznak 3811 11 10, 3811 11 90, 3811 19 00 in 3811 90
00;
-      
izdelke iz tarifne oznake 3824 90 91, če so namenjeni za uporabo kot
gorivo za ogrevanje ali pogonsko gorivo.
(2) Če nadzorni organ ugotovi kršitve tega zakona in
izogibanje plačilu trošarine v skladu s tem zakonom v zvezi z izdelki ki niso
navedeni v prvem odstavku tega člena, namenjeni ali ponujeni pa so kot gorivo
za ogrevanje oziroma kot pogonsko gorivo, nemudoma o tem obvesti ministrstvo,
pristojno za finance in Evropsko komisijo.
(3) Na podlagi ugotovitev iz prejšnjega odstavka lahko vlada razširi
seznam izdelkov iz prvega odstavka tega člena ali v soglasju z drugimi državami
članicami sprejme druge ukrepe, ki so potrebni, da se vzpostavi zakonito
stanje.
(4) Ne glede na določbe tega zakona, mora pravna ali fizična
oseba, ki opravlja dejavnost trgovine na debelo z izdelki iz tarifnih oznak
2710 19 91 in 2710 19 99, pridobiti trošarinsko dovoljenje. 
XIV. KNJIGOVODSTVO TROŠARINSKEGA ZAVEZANCA IN HRAMBA
DOKUMENTACIJE
58. člen
(izdajanje računov oziroma drugih dokumentov)
(1) Trošarinski zavezanec mora za vsako sprostitev
trošarinskih izdelkov v porabo izdati račun oziroma drug dokument, ki izkazuje
odpremo trošarinskih izdelkov.
(2) Pri trošarinskih izdelkih, ki so odpremljeni
oproščenemu uporabniku, mora biti na računu oziroma drugem dokumentu navedeno,
da gre za odpremo brez plačila trošarine na podlagi dovoljenja oproščenega
uporabnika z navedbo številke in datuma izdaje dovoljenja.
(3) Trošarinski zavezanec mora izdati račun oziroma drug
dokument v dveh izvodih. Prvi izvod mora dati prejemniku trošarinskih izdelkov.
Drugi izvod, kot tudi druge dokumente, ki so pomembni za določitev višine
trošarinske obveznosti pa zadrži in hrani v skladu s 60. členom tega zakona.
59. člen
(knjigovodstvo trošarinskega zavezanca)
(1) Trošarinski zavezanec mora v svojem knjigovodstvu
zagotoviti vse podatke, potrebne za obračunavanje in plačevanje trošarine, še
posebej pa o:
1.    
izdelanih količinah trošarinskih izdelkov;
2.    
količinah trošarinskih izdelkov na zalogi, v proizvodnji, v skladiščih
ali v drugih poslovnih prostorih;
3.    
prodanih količinah izdelkov, za katere je bila plačana trošarina po
predpisanih stopnjah;
4.    
prodanih količinah izdelkov, za katere ni bila plačana trošarina;
5.    
količinah trošarinskih izdelkov za lastno rabo;
6.    
količinah trošarinskih izdelkov, za katere je bilo plačilo trošarine
odpuščeno;
7.    
zneskih obračunane in plačane trošarine.
(2) Trošarinski zavezanec – uvoznik je dolžan v svojem
knjigovodstvu zagotoviti predvsem podatke o: uvozu trošarinskih izdelkov,
zalogi trošarinskih izdelkov, odpremi trošarinskih izdelkov ter o obračunu in
plačilu trošarine.
(3) Za fizično osebo iz drugega odstavka 17. člena tega
zakona – pridelovalca vina, se za namene nadzora nad obračunavanjem in
plačevanjem trošarine uporabljajo evidence o pridelavi, predelavi, lastni
porabi in prometu z vinom, ki jih mora voditi v skladu s predpisi o vinu.
60. člen
(hramba dokumentacije)
(1) Trošarinski zavezanec mora hraniti izdane in prejete
račune, trošarinske dokumente, dokumente o opravljenem izvozu in uvozu, iznosu,
vnosu, nakupu, prodaji, dokumente, na podlagi katerih je uveljavljal oprostitev
trošarine, obračune trošarine in vse knjigovodske listine, ki se kakor koli
nanašajo na proizvodnjo, skladiščenje, odpošiljanje, prejemanje, hrambo, nakup,
prodajo, prevoz, izvoz oziroma uvoz, iznos oziroma vnos trošarinskih izdelkov
in so pomembni za obračunavanje in plačevanje trošarine, 10 let po poteku leta,
na katero se te listine nanašajo.
(2) Upravičenec do vračila trošarine iz 30. in 30.a člena je
dolžan hraniti listine, na podlagi katerih mu je bila vrnjena trošarina, 10 let
po poteku leta, na katero se listine nanašajo.
(3) Upravičenec do vračila trošarine iz sedmega, devetega,
enajstega in dvajsetega odstavka 54. člena tega zakona mora hraniti listine, na
podlagi katerih mu je bila vrnjena trošarina, deset let po poteku leta, na
katero se listine nanašajo.
(4) Trošarinski zavezanci in upravičenci do vračila
trošarine lahko dokumente iz tega člena hranijo tudi v elektronski obliki, če
je carinskemu organu zagotovljen dostop do tako shranjenih podatkov in če so
izpolnjeni naslednji pogoji:
-      
podatki, vsebovani v elektronskem dokumentu ali zapisu, so dosegljivi in
primerni za poznejšo uporabo,
-      
podatki so shranjeni v obliki, v kateri so bili oblikovani, poslani ali
prejeti,
-      
iz shranjenega elektronskega sporočila je mogoče ugotoviti, od kod
izvira, komu je bilo poslano ter čas in kraj njegovega pošiljanja ali prejema,
in
-      
uporabljena tehnologija in postopki zadosti onemogočajo spremembo ali
izbris podatkov oziroma obstaja zanesljivo jamstvo za nespremenljivost podatkov
oziroma sporočil.
XV. NADZOR NAD OBRAČUNAVANJEM IN PLAČEVANJEM TROŠARINE
61. člen
(nadzor)
(1) Izvajanje določb tega zakona nadzoruje carinski
organ v skladu s tem zakonom in zakonom, ki ureja davčni postopek, pri uvozu pa
tudi v skladu s carinskimi predpisi, kot da bi bila trošarina uvozna dajatev.
(2) Če trošarinski zavezanec ne predloži obračuna
trošarine ali ga predloži v nepopolni obliki ali če carinski organ ugotovi, da
trošarinska obveznost ni pravilno obračunana, kot tudi glede pravnih sredstev
in vseh vprašanj postopka, ki niso določena s tem zakonom, se uporablja zakon,
ki ureja davčni postopek.
(3) Popis trošarinskih izdelkov na zalogi, označevanje
trošarinskih izdelkov ter namensko uporabo trošarinskih izdelkov nadzorujejo,
poleg carinskega organa, še davčni organ, organ tržne inšpekcije ter po
potrebi, pooblaščena oseba prometne policije.
XVI. PRIJAVA DEJAVNOSTI IN REGISTRACIJA TROŠARINSKIH
ZAVEZANCEV
62. člen
(prijava trošarinskih zavezancev)
(1) Trošarinski zavezanec je dolžan carinskemu organu prijaviti,
kdaj se njegova dejavnost, zaradi katere je zavezan obračunavanju in plačevanju
trošarine, prične, spremeni ali preneha.
(2) Vsaka oseba, ki prvič postane trošarinski zavezanec,
mora pri carinskem organu vložiti prijavo iz prejšnjega odstavka najmanj 15 dni
pred pričetkom proizvodnje, skladiščenja, prejemanja oziroma odpremljanja ali
uvoza trošarinskih izdelkov.
(3) Trošarinski zavezanec mora v roku iz prejšnjega
odstavka prijaviti tudi predvideno prenehanje opravljanja dejavnosti,
prekinitev oziroma ustavitev proizvodnje zaradi nepredvidenih razlogov, pa mora
prijaviti nemudoma.
(4) Obveznost prijave v skladu s tem členom velja tudi za
malega proizvajalca vina iz 45. člena tega zakona. 
(5) Mali proizvajalec žganja iz 45. člena tega zakona mora
prijaviti pridobitev oziroma odsvojitev kotla za kuhanje žganja oziroma
spremembo načina obračunavanja in plačevanja trošarine v primeru preseganja
količinskih omejitev iz šestega odstavka 45. člena tega zakona.
63. člen
(prijava dejavnosti in posameznih poslov po tem zakonu)
(1) Vsaka oseba, ki želi prejemati trošarinske izdelke kot začasno
pooblaščeni prejemnik mora carinskemu organu oddati prijavo najmanj 3 delovne
dni pred predvideno odpremo trošarinskih izdelkov iz druge države članice pod
režimom odloga plačila trošarine.
(2) Vsaka oseba, ki želi v okviru svoje dejavnosti
odpošiljati trošarinske izdelke v drugo državo članico v skladu z 10.č členom
tega zakona mora carinskemu organu oddati prijavo pošiljke najmanj 3 delovne
dni pred predvideno odpremo trošarinskih izdelkov.
(3) Vsaka oseba, ki želi iz druge države članice v okviru
svoje dejavnosti pošiljati trošarinske izdelke v Slovenijo v skladu z 10.č
členom tega zakona oziroma davčni zastopnik mora carinskemu organu oddati
prijavo pošiljke najmanj 3 delovne dni pred predvideno odpremo
trošarinskih izdelkov.
(4) Minister, pristojen za finance lahko določi način prijave
in poenostavitve, če isti pošiljatelj redno pošilja trošarinske izdelke istemu
prejemniku ter izjemne primere, v katerih se rok za prijavo lahko skrajša.
64. člen
(črtan)
64.a člen
(druge evidence carinskega organa)
Carinski organ v skladu s tem zakonom in zakonom, ki ureja
carinsko službo, vzpostavi in vodi naslednje evidence:
-      
evidenco trošarinskih zavezancev, ki niso imetniki trošarinskih
dovoljenj in nimajo statusa pooblaščenega prejemnika;
-      
evidenco malih proizvajalcev žganja in malih proizvajalcev vina;
-      
evidenco davčnih zastopnikov;
-      
evidenco začasno pooblaščenih prejemnikov;
-      
evidenco oseb, ki jim je bila vrnjena trošarina v skladu s 54.a do 54.č
členom tega zakona  in 
-      
evidenco drugih oseb, ki v skladu s 63. členom tega zakona vlagajo
prijave o posameznih poslih s trošarinskimi izdelki.
64.b člen
(prijava prenehanja opravljanja dejavnosti)
Če trošarinski zavezanec preneha opravljati dejavnost,
carinski organ po uredni dolžnosti ali na zahtevo trošarinskega zavezanca izda
odločbo o izbrisu iz evidence oziroma registra. Hkrati carinski organ odloči
tudi o obveznosti plačila zapadlih trošarinskih obveznosti.
XVII. POSEBNE DOLOČBE
65. člen
(uporaba drugih predpisov)
(1) Glede vseh vprašanj postopka in pristojnosti
carinskega organa, ki niso urejena s tem zakonom, se uporablja zakon, ki ureja
davčni postopek; glede vseh vprašanj pri uvozu in izvozu trošarinskih izdelkov
pa tudi carinski zakon.
(2) Postopek za prekrške po tem zakonu vodi na prvi
stopnji carinski organ.
(3) V dvomu ali kadarkoli je mogoče izdelke iz
kakršnegakoli razloga uvrstiti v dve ali več tarifnih oznak, o razvrstitvi
odloči carinski organ v skladu s carinskimi predpisi in temeljnimi pravili, ki
veljajo za uvrščanje blaga po carinski tarifi.
66. člen
(pooblastila vladi in ministru, pristojnemu za finance)
(1) V skladu z ekonomsko politiko Slovenije, lahko vlada:
-      
zmanjša ali poveča trošarino za energente in električno energijo do 50%
trošarin, določenih s tem zakonom ali določi trošarino za izdelke s stopnjo 0;
-      
zmanjša ali poveča trošarino za alkohol in alkoholne pijače do 50%
trošarin, določenih s tem zakonom;
-      
spreminja razmerje med specifično in proporcionalno trošarino pri
cigaretah, če se pomembneje spremenijo razmere na trgu cigaret, vendar le v
okvirih trošarine, določene v 51. členu tega zakona in določi minimalno
trošarino, ki ne sme preseči 100% trošarine za cigarete iz razreda tehtane
povprečne drobnoprodajne cene;
-      
zmanjša ali poveča trošarino za tobačne izdelke do 50 % trošarin, določenih s tem zakonom;
-      
do 20 % zmanjša ali do 40 % poveča odstotek vračila plačane
trošarine ali oprostitve plačila trošarine, določene s tem zakonom, za
energente, ki se porabijo za industrijsko komercialni namen, za pogon kmetijske
in gozdarske mehanizacije ter za dodana biogoriva in do 20 % poveča znesek trošarine, nad katerim
se vrača trošarina za plinsko olje, porabljeno kot pogonsko gorivo za
komercialni prevoz.
(2) Zaradi poenostavitve obračuna trošarin pri uvozu v
potniškem prometu lahko minister, pristojen za finance, določi zneske trošarin
za tiste količine trošarinskih izdelkov, ki se še lahko štejejo za uvoz v
nekomercialne namene.
(3) Minister, pristojen za finance, objavlja spremembe
navedb tarifnih oznak po tem zakonu v skladu z veljavno nomenklaturo carinske
tarife.
67. člen
(podrobnejši predpisi)
Podrobnejše predpise o izvajanju tega zakona, zlasti glede
uporabe stopenj; oprostitev; načinu obračunavanja in plačevanja trošarin;
vodenju evidenc ter dostavljanju podatkov; evidentiranju porabe trošarinskih
izdelkov za namene, za katere se ne plačuje trošarina; vsebine računov oziroma
drugih dokumentov, popisu trošarinskih izdelkov; vračilu plačane trošarine, predpiše
minister, pristojen za finance.
XVIII. KAZENSKE DOLOČBE
68. člen
(prekrški)
(1) Z globo od 2.000 do 125.000 eurov se kaznuje za prekršek
pravna oseba ali samostojni podjetnik posameznik ali posameznik, ki samostojno
opravlja dejavnost, če:
1.    
ne zapečati trošarinskih izdelkov, ki se pošiljajo v drugo državo
članico pod režimom odloga plačila trošarine v skladu s tem zakonom (četrti
odstavek 7. člena);
2.    
ne izda trošarinskega dokumenta za trošarinske izdelke v skladu s tem
zakonom (drugi odstavek 8. člena, prvi in deveti odstavek 8.a člena in 10. člen);
3.    
ne predloži poročila o prejemu pošiljke (prvi odstavek 9. člena);
4.    
ne plača trošarine od predpisanih osnov po stopnjah oziroma zneskih, ki
veljajo na dan nastanka obveznosti za plačilo trošarine (osmi odstavek 13.
člena, četrti in peti odstavek 13.a člena v povezavi s 34., 35. in 35.a členom,
drugi odstavek 14. člena in četrti odstavek 45. člena);
5.    
nezakonito proizvede, nezakonito uvozi, nezakonito vnese iz druge države
članice ali iznese v drugo državo članico, nezakonito prevaža, kupi oziroma
proda nezakonito proizvedene oziroma nezakonito uvožene trošarinske izdelke
oziroma sodeluje pri nezakoniti proizvodnji ali uvozu ali prenosu trošarinskih
izdelkov iz ene države članice v drugo ali hrani nezakonito proizvedene,
uvožene ali iz druge države članice vnesene trošarinske izdelke (16., 18., 26.,
29.a, 29.b, 62. in 63. člen);
6.    
prenese dovoljenje izdano v skladu s tem zakonom na druge osebe (tretji
odstavek 21. člena, tretji odstavek 27. člena, tretji odstavek 29.a člena, drugi
odstavek 29.b člena in tretji odstavek 29.c člena);
7.    
ne izpolnjuje obveznosti, določene v prvem odstavku 22. člena ali ne
odpravi nepavilnosti v določenem roku (drugi odstavek 22. člena);
7.a  ne
predloži instrumenta za zavarovanje ali ga ne predloži v ustreznem znesku (23.
člen);
8.    
kot oproščeni uporabnik ne odpravi nepravilnosti v določenem roku (osmi
odstavek 26. člena);
9.    
kot oproščeni uporabnik ne vodi evidenc o nakupu, gibanju in porabi
trošarinskih izdelkov po vrsti, količini in vrednosti (29. člen);
10.  kot
pooblaščeni prejemnik ne izpolnjuje obveznosti po tem zakonu (četrti odstavek
29.a člena);
11.  kot
nepooblaščeni prejemnik ne izpolnjuje obveznosti po tem zakonu (29.b člen);
12.  kot
davčni zastopnik ne izpolnjuje obveznosti po tem zakonu (četrti odstavek 29.c
člena);
13.  ne
obračuna trošarine oziroma je ne obračuna v davčnem obdobju (drugi odstavek 33.
člena);
14.  ne
izkaže trošarine v mesečnem obračunu trošarine, ne predloži obračuna trošarine
carinskemu organu v predpisanem roku oziroma ne izkaže trošarine v mesečnem
obračunu na podlagi resničnih in popolnih podatkov (34. in peti odstavek 45.
člena);
15.  odpremlja
ali omogoči, da se etilni alkohol odpremi iz trošarinskega skladišča ali
vnesejo iz druge države članice ali uvozijo brez plačila trošarine za uporabo v
proizvodnji neprehrambenih izdelkov, ne da bi bili denaturirani v skladu s tem
zakonom (drugi odstavek 44. člena);
16.  ne
prijavi drobnoprodajne cene pristojnemu carinskemu organu v predpisanem roku (deseti
odstavek 51. člena); prodaja tobačne izdelke po drobnoprodajnih cenah, ki
so višje od prijavljenih (enajsti odstavek 51. člena); ne označi tobačnih
izdelkov, ki so v prometu v Sloveniji, s tobačno znamko (prvi odstavek 52.
člena) ter ne zagotovi, da je tobačna znamka nalepljena na embalažo pod
celofanskim ali drugim papirjem tako, da je ni mogoče odstraniti, ne da bi bila
poškodovana embalaža (tretji odstavek 
52. člena);
17.  ne
označi plinskega olja ali kerozina s predpisanim sredstvom za označevanje
oziroma skladiščenja ne organizira na predpisan način (56. člen);
18.  v
svojem knjigovodstvu ne zagotovi predpisanih podatkov oziroma ne vodi
predpisanih evidenc (tretji odstavek 54.č člena in 59. člen);
19.  carinskemu
organu ne prijavi pričetka, spremembe ali prenehanja svoje dejavnosti oziroma
posameznega posla ali tega ne prijavi pravočasno (62. in 63. člen);
20.  zahteva
vračilo trošarine po 30., 30.a, 54.a, 54.b, 54.c in 54.č členu na podlagi
neresničnih podatkov;
21.  kot
oproščeni uporabnik uveljavlja oprostitev plačila trošarine v nasprotju s 44.
in 55. členom tega zakona;
22.  odpečati
kotel brez soglasja carinskega organa (štirinajsti odstavek 45. člena);
23.  sprosti
v porabo oziroma prodaja cigarete v zavojčkih, ki vsebujejo manj kot dvajset
cigaret v posameznem zavojčku (4. odstavek 48. člena);
24.  ne
hrani dokumentacije v zvezi z vračilom trošarine oziroma je ne hrani v
predpisanem roku (54.a do 54.č člen).
(2) Z globo od 200 do 4.100 eurov se kaznuje tudi odgovorna
oseba pravne osebe ali odgovorna oseba samostojnega podjetnika posameznika ali
odgovorna oseba posameznika, ki samostojno opravlja dejavnost, ki stori
prekršek iz prejšnjega odstavka.
(3) Z globo od 200 do 1.200 eurov se za prekršek kaznuje
fizična oseba, če zahteva vračilo trošarine na podlagi neresničnih podatkov
(54.a, 54.b, 54.c in 54.č člen) ali če kot trošarinski zavezanec ne vodi
predpisanih evidenc (59. člen) oziroma opusti dolžnost sporočila ali prijave
62. in 45. člen), če nezakonito proizvede, nezakonito uvozi, nezakonito vnese
iz druge države članice ali iznese v drugo državo članico, nezakonito prevaža, uporabi,
porabi, kupi oziroma proda nezakonito proizvedene oziroma nezakonito uvožene
trošarinske izdelke oziroma sodeluje pri nezakoniti proizvodnji ali uvozu ali
prenosu trošarinskih izdelkov iz ene države članice v drugo ali hrani
nezakonito proizvedene, uvožene ali iz druge države članice vnešene trošarinske
izdelke (16. člen) ali če vnese na ozemlje Republike Slovenije brez plačila
trošarine več kot 300 kosov cigaret (deveti odstavek 13.a člena).
68.a člen
(odvzem predmetov)
(1) Trošarinski izdelki iz 5. točke prvega odstavka 68. člena
se odvzamejo.
(2) Predmeti prekrškov iz prejšnjega odstavka se odvzamejo
tudi, če niso last storilca prekrška.
(3) Če se predmet prekrška, ki bi se moral odvzeti, ne najde,
se odvzem predmeta izvrši tako, da se od storilca prekrška izterja vrednost
predmeta in se opravi postopek za izterjavo trošarinskih dajatev.
69. člen
(prekrški)
(1) Z globo od 1.200 do 41.000 eurov se za prekršek
kaznuje pravna oseba in samostojni podjetnik posameznik ali posameznik, ki
samostojno opravlja dejavnost, če:
1.    
gibanja trošarinskih izdelkov ne spremlja pravilno izpolnjen trošarinski
dokument (četrti odstavek 7. člena, prvi in drugi odstavek 10. člena);
2.    
ne izda trošarinskega dokumenta v predpisanem številu izvodov (tretji
odstavek 8. člena);
3.    
ne posreduje nadzornemu organu izvoda trošarinskega dokumenta v
predpisanem roku (četrti odstavek 8. člena);
4.    
ne potrdi prejema trošarinskih izdelkov na predpisani način (8. člen, 9.
člen in prvi odstavek 10.a člena);
5.    
kot pošiljatelj trošarinskih izdelkov v drugo državo članico ali
prejemnik trošarinskih izdelkov iz druge države članice ne izpolni predpisanih
obveznosti (8.a člen, 9. člen in 10.č člen);
6.    
kot pošiljatelj ne obvesti carinskega organa, da ni prejel potrjenega
trošarinskega dokumenta v predpisanem roku (8. člen);
7.    
ne predloži instrumenta za zavarovanje plačila trošarine v skladu s 23.
členom tega zakona;
8.    
postopka denaturacije ne izvrši v trošarinskem skladišču ali če ga ne
izvrši po predpisanem postopku in z uporabo predpisanega denaturanta (tretji
odstavek 44. člena);
9.    
ne razvrsti trošarinskih izdelkov na način, kot je določen v 37., 38.,
39., 40., 41., 42., 48., 49., 50. in 53. členu tega zakona; 
10.  ne
izda računa ali drugega dokumenta v skladu z 58. členom tega zakona;
11.  ne
hrani dokumentacije oziroma je ne hrani v predpisanem roku (tretji odstavek 10.
člena in 60. člen).
(2) Z globo od 200 do 4.100 eurov se za prekršek kaznuje tudi
odgovorna oseba pravne osebe ali odgovorna oseba samostojnega podjetnika
posameznika ali odgovorna oseba posameznika, ki samostojno opravlja dejavnost,
ki stori prekršek iz prejšnjega odstavka.
70. člen
(prekrški)
(1) Z globo od 1.600 do 25.000 eurov se za prekršek kaznuje
pravna oseba in samostojni podjetnik posameznik ali posameznik, ki samostojno
opravlja dejavnost, če kot proizvajalec, prodajalec ali uvoznik opreme za
proizvodnjo etilnega alkohola ne vodi evidence kupcev opreme za proizvodnjo
etilnega alkohola in je na zahtevo ne predloži carinskemu organu (46. člen).
(2) Z globo od 200 do 4.100 eurov se za prekršek kaznuje tudi
odgovorna oseba pravne osebe ali odgovorna oseba samostojnega podjetnika
posameznika ali odgovorna oseba posameznika, ki samostojno opravlja dejavnost,
ki stori prekršek iz prejšnjega odstavka.
71. člen
(prekrški)
(1) Z globo od 1.600 do 50.000 eurov se za prekršek kaznuje
pravna oseba in samostojni podjetnik posameznik ali posameznik, ki samostojno
opravlja dejavnost, če:
1.    
označen energent, ki se uporablja kot gorivo za ogrevanje uporabi za
drug namen, kot je določen z oznako oziroma ga toči za pogon motornih vozil ter
plovil ali drugih motorjev oziroma ga toči v standardni rezervoar motornih
vozil, plovila ali drugih motorjev oziroma odstrani iz energenta sredstvo za
označevanje ali zmanjša njegovo koncentracijo ali energentu dodaja substance,
ki onemogočajo ugotavljanje označenosti (57. člen);
2.    
ne zagotovi, da se energenti dajejo v promet v skladu s tem zakonom
(57.a člen).
(2) Z globo od 400 do 4.100 eurov se za prekršek kaznuje tudi
odgovorna oseba pravne osebe ali odgovorna oseba samostojnega podjetnika posameznika
ali odgovorna oseba posameznika, ki samostojno opravlja dejavnost, ki stori
prekršek iz prejšnjega odstavka.
(3) Z globo od 400 do 1.200 eurov se kaznuje za prekršek
posameznik, ki stori prekršek iz prvega odstavka tega člena.
(4) Če pooblaščena uradna oseba carinskega organa osebno
zazna prekršek iz tega člena ali ga ugotovi z uporabo ustreznih tehničnih
sredstev ali naprav, izda kršitelju odredbo za izčrpanje energenta in čiščenje
rezervoarja. Črpanje in čiščenje rezervoarja se lahko opravita na katerem koli
pooblaščenem servisu. Kršitelj mora v roku dveh delovnih dni carinskemu organu
predložiti dokaz, da je odredbo izvršil 
(5) Stroške črpanja označenega energenta in čiščenja
rezervoarja nosi voznik vozila, v katerem je bil odkrit označeni energent
oziroma lastnik vozila.
72. člen
(posebno hudi prekrški)
Če se s prekrškom iz tega zakona povzroči neplačilo trošarine
v znesku, ki presega štiri povprečne mesečne neto plače v Republiki Sloveniji
na zaposleno osebo v času storitve prekrška, če prekršek stori posameznik,
oziroma v znesku, ki presega osem povprečnih mesečnih neto plač v Republiki
Sloveniji na zaposleno osebo v času storitve prekrška, če prekršek stori pravna
oseba, samostojni podjetnik posameznik ali posameznik, ki samostojno opravlja
dejavnost, se sme zaradi protipravno pridobljene premoženjske koristi pravna
oseba, samostojni podjetnik posameznik in posameznik, ki samostojno opravlja
dejavnost, kaznovati z globo do 375.000 eurov, njihove odgovorne osebe z globo
do 12.300 eurov, posameznik pa z globo do 3.600 eurov.
72.a člen
(globa, sorazmerna višini neplačane trošarine)
Globa, ki je predpisana v razponu, se lahko izreče z odločbo
v hitrem postopku tudi v višjem znesku, kot je najnižja višina globe, pri čemer
se taka globa izreče v odstotku od neplačane trošarine, in sicer v višini 50%
neplačane trošarine. Globa, določena v skladu s tem členom, ne sme preseči
najvišjega zneska, določenega za posamezni prekršek v skladu s tem zakonom.
72.b člen
(zastaranje posebno hudih prekrškov)
(1) Postopek o prekrških iz 72. člena tega zakona se ne
more več začeti, ko potečejo tri leta od dneva, ko je bil prekršek storjen.
(2) Zastaranje pretrga vsako
dejanje prekrškovnega organa, ki meri na pregon storilca prekrška. Z vsakim
pretrganjem začne zastaralni rok znova teči, vendar pa se postopek zaradi
prekrška nikakor ne more več začeti ali nadaljevati po preteku šestih let od
dneva storitve prekrška.

Zakon o trošarinah – ZTro (Uradni list RS, št. 84/98)
vsebuje naslednje prehodne in končne določbe:
»XIX. PREHODNE IN KONČNE DOLOČBE
73. člen
(odlog obveznosti
izpolnjevanja pogojev za elektronsko izmenjavo podatkov)
Določba 6. točke prvega odstavka 19. člena tega zakona, se
prične uporabljati 1. januarja 2002.
74. člen
(prijava dejavnosti in
posedovanja kotlov za kuhanje žganja)
Proizvajalci trošarinskih izdelkov po tem zakonu morajo
najkasneje do 31. marca 1999, prijaviti opravljanje navedenih dejavnosti
oziroma posedovanje kotlov za kuhanje žganja, pristojnemu carinskemu organu.
75. člen
(končni obračun davka od
prometa proizvodov in roki za plačilo)
(1) Zavezanci po zakonu o posebnem prometnem davku od
alkoholnih pijač in po zakonu o posebnem prometnem davku od cigaret, sestavijo
za obdobje od 1. 1. 1999 do 30. 6. 1999 končni obračun davka od prometa
proizvodov in ga predložijo davčnemu organu do 20. avgusta 1999.
(2) Davek od prometa proizvodov, za katerega je nastala
obveznost za obračun do 30. junija 1999, se plača v rokih in na način, določen
z zakonom o prometnem davku.
(3) Znesek posebnega prometnega davka, vsebovan v
neplačanih terjatvah na dan 30. junija 1999, in ki ni bil plačan na podlagi
dokončnega obračuna za obdobje januar – junij 1999, se plačuje ob poplačilu
terjatev, vendar najkasneje do 31. decembra 1999.
76. člen
(popis alkoholnih pijač in
cigaret)
Zavezanci po zakonu o posebnem prometnem davku od alkoholnih
pijač in po zakonu o posebnem prometnem davku od cigaret morajo na dan 30.
junija 1999 popisati vse proizvode na zalogi po vrstah in količinah in določiti
prodajne cene alkohola in alkoholnih pijač ter tobačnih izdelkov z vračunano
trošarino po tem zakonu. Zapisnik o popisu zalog in prodajne cene proizvodov po
tem zakonu (iz katere mora biti razvidna ločeno prodajna cena zavezanca in
trošarina) predložijo pristojnemu davčnemu in carinskemu organu do 5.
julija 1999.
77. člen
(popis mineralnih olj in
plina)
(1) Zavezanci, ki prodajajo mineralna olja in plin
končnim potrošnikom po zakonu o prometnem davku ter uvozniki in trgovci na
debelo, ki niso imetniki trošarinskega dovoljenja po tem zakonu, morajo
popisati zaloge mineralnih olj in plina na dan 30. junija 1999 in o tem
sestaviti zapisnik po vrstah in količinah mineralnih olj in plina po 54. členu
tega zakona, obračunati trošarino na ugotovljene zaloge in jo plačati do 10.
avgusta 1999. Zapisnik o zalogah mineralnih olj in plina, ki vključuje tudi
ugotovljen znesek trošarin, predložijo pristojnemu davčnemu in carinskemu
organu do 5. julija 1999.
(2) Zavezanci iz prejšnjega odstavka, ki so imetniki
trošarinskega dovoljenja po tem zakonu, popišejo zaloge proizvodov po vrstah in
količinah mineralnih olj in plina, zapisnik o popisu pa do 5. julija 1999
predložijo pristojnemu carinskemu organu.
78. člen
(prehodno obdobje za
tobačne izdelke, označene s tobačno znamko v skladu z zakonom o prometnem
davku)
Tobačni izdelki, označeni s tobačno znamko v skladu z zakonom
o prometnem davku, so lahko v prometu še 12 mesecev po pričetku uporabe tega
zakona.
79. člen
(prenehanje veljavnosti
predpisov)
Z dnem uveljavitve tega zakona prenehajo veljati:
1.    
zakon o posebnem prometnem davku od alkoholnih pijač (Uradni list RS,
št. 71/93);
2.    
zakon o posebnem prometnem davku od cigaret (Uradni list RS, št. 71/93);
3.    
odredba o načinu obračunavanja in plačevanja posebnega prometnega davka
od alkoholnih pijač (Uradni list RS, št. 8/94);
4.    
uredba o določitvi zneska posebnega prometnega davka od piva (Uradni
list RS, št. 50/98).
Uporabljajo pa se še do 30. junija 1999.
80. člen
(začetek veljavnosti
zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. julija 1999, razen
sedmega odstavka 21. člena, 74., 76. in 77. člena, ki se uporabljajo od dneva
uveljavitve zakona.«.

Zakon o spremembah in dopolnitvah zakona o
trošarinah – ZTro-A (Uradni list RS, št. 57/99)
vsebuje naslednjo končno določbo:
»2. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah zakona o
trošarinah – ZTro-B (Uradni list RS, št. 33/01)
vsebuje naslednji prehodni in končno določbo:
»25. člen
Mali proizvajalci žganja, ki so pristojnemu carinskemu organu
do uveljavitve tega zakona že prijavili lastništvo oziroma uporabo kotlov za
kuhanje žganja, morajo najkasneje do 31. decembra 2001 dopolniti prijavo s
podatkom o prostornini kotlov, ki jih imajo v lasti oziroma v uporabi.
26. člen
16. člen tega zakona se uporablja od vložitve obračuna
trošarine za leto 2001 dalje.
27. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah zakona o trošarinah
- ZTro-C (Uradni list RS, št. 99/01)
vsebuje naslednjo prehodno in končno določbo:
»4. člen
Trošarinski zavezanci za plačilo trošarine za alkoholne
pijače in alkohol plačujejo trošarino v skladu s tem zakonom za trošarinske
izdelke, ki jih sprostijo v porabo od vključno 1. januarja 2002.
5. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah zakona o
trošarinah – ZTro-D (Uradni list RS, št. 126/03)
spreminja 73. člen zakona tako, da se glasi:
»73. člen
(odlog obveznosti
izpolnjevanja pogojev za elektronsko izmenjavo podatkov)
Določba 6. točke prvega odstavka 19. člena in pete alinee
četrtega odstavka 29.a člena tega zakona, se prične uporabljati 1. januarja
2005. Imetniki trošarinskih dovoljenj, ki so že pridobili tovrstna dovoljenja
pred 1. januarjem 2005, morajo zagotoviti te pogoje do 1. januarja 2005.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
53. člen
(prehodni režim za uvožene
trošarinske izdelke)
Če so bili trošarinski izdelki pred datumom pristopa
Republike Slovenije k Evropski uniji uvoženi na ozemlje Slovenije iz Unije ali
iz drugih držav, ki so pristopile Uniji 1. maja 2004, in je bil za te
trošarinske izdelke začet eden od odložnih carinskih postopkov po carinskem
zakonu (Uradni list RS, št. 1/95, 28/95, 32/99, 13/01, 62/01 in 59/02), se
trenutek nastanka obveznosti za obračun trošarine in način plačila trošarine
določi po predpisih o trošarinah, ki so veljali ob začetku postopka. Trošarina
se obračuna po stopnjah oziroma v zneskih, ki veljajo v trenutku nastanka
obveznosti za obračun trošarine.
54. člen
(izdaja dovoljenj
pooblaščenim prejemnikom in davčnim zastopnikom, veljavnost in izdaja
identifikacijskih številk ter prijave poslov med 1. in 15. majem 2004)
(1) Carinski organ lahko zainteresirani osebi, ki želi od 1.
maja 2004 dalje poslovati kot pooblaščeni prejemnik ali davčni zastopnik v
skladu s tem zakonom in izpolnjuje predpisane pogoje, izda dovoljenje v skladu
z 29.a oziroma 29.c členom zakona še pred 1. majem 2004. Tako izdana dovoljenja
učinkujejo od vključno 1. maja 2004 dalje.
(2) Identifikacijske številke imetnikov trošarinskih
dovoljenj, ki jih je carinski organ izdal pred uveljavitvijo tega zakona,
veljajo še naprej. Identifikacijske številke pooblaščenih prejemnikov carinski
organ izda ob izdaji dovoljenja. Pooblaščenemu prejemniku iz prejšnjega
odstavka carinski organ lahko izda identifikacijsko številko še pred 1. majem
2004, vendar jo sme uporabljati šele od dneva, ko je dovoljenje začelo
učinkovati.
(3) Osebe iz 63. člena zakona, ki morajo v skladu s tem
zakonom carinskemu organu prijaviti posamezne posle, lahko prijavijo posle, ki
jih načrtujejo v obdobju od 1. do vključno 14. maja 2004, že pred 1. majem
2004. 
55. člen
(mali proizvajalci žganja)
Osebe, ki na dan začetka uporabe tega zakona posedujejo kotel
za kuhanje žganja in pričakujejo, da bodo v letu 2004 izpolnile pogoje za
obračunavanje trošarine po petnajstem odstavku 45. člena tega zakona, morajo
carinskemu organu predložiti prijavo iz petega odstavka 62. člena zakona do 1.
decembra 2004.
56. člen
(prekrški do 1. januarja
2005)
(1) Do 1. januarja 2005 se za prekrške, določene v 68., 69.,
70., 71. in 72. členu zakona z denarno kaznijo od 400.000 do 12,000.0000
tolarjev kaznuje fizična oseba, ki stori prekršek v zvezi s samostojnim
opravljanjem dejavnosti.
(2) Do 1. januarja 2005 se za prekrške, določene v 68., 69.,
70., 71. in 72. členu zakona z denarno kaznijo od 1,000.000 do 18,000.000
tolarjev kaznuje pravna oseba, z denarno kaznijo do 200.000 do 1,000.000
tolarjev pa se kaznuje odgovorna oseba pravne osebe, ki stori prekršek iz 68.,
69., 70., 71. in 72. člena zakona.
(3) Do 1. januarja 2005 se z denarno kaznijo od 50.000 do
450.000 tolarjev kaznuje za prekršek posameznik, ki stori prekršek iz tretjega
odstavka 68. člena zakona oziroma z denarno kaznijo od 100.000 do 450.000
tolarjev, če stori prekršek iz 71. člena zakona.
(4) Določba 72.a člena zakona se začne uporabljati
1. januarja 2005.
57. člen
(začetek veljavnosti in
uporabe)
Ta zakon začne veljati petnajsti dan po objavi v Uradnem
listu Republike Slovenije, uporablja pa se od 1. maja 2004, razen 54. člena
tega zakona, ki se uporablja od uveljavitve.«.

Zakon o spremembah in dopolnitvah zakona o
trošarinah – ZTro-E (Uradni list RS, št. 42/04)
vsebuje naslednjo končno določbo:
»22. člen
Ta zakon začne veljati 1. maja 2004.«.

Zakon o uvedbi eura – ZUE (Uradni list RS, št.
114/06)
vsebuje naslednjo končno določbo:
»26. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
trošarinah – ZTro-F (Uradni list RS, št. 122/06)
vsebuje naslednjo prehodno in končno določbo:
»PREHODNA IN KONČNA DOLOČBA
36. člen
Oseba, ki je na dan uveljavitve tega zakona opravljala
dejavnost proizvodnje ali trgovine z biogorivi iz 53. člena zakona, mora uskladiti
poslovanje z določbami tega zakona do 1. marca 2007.
37. člen
Ta zakon začne veljati naslednji dan po objavi v Uradnem
listu Republike Slovenije, uporablja pa se od 1. januarja 2007, razen
določbe 27. člena tega zakona, ki se uporablja od dneva uveljavitve tega
zakona dalje.«.

Zakon o spremembah in dopolnitvah Zakona o
trošarinah – ZTro-G (Uradni list RS, št. 25/09)
vsebuje naslednji prehodni in končno določbo:
»PREHODNI IN KONČNA DOLOČBA
5. člen
Novi 2. in 3. točka osmega odstavka 51. člena zakona se
začneta uporabljati 1. maja 2009.
6. člen
Za osebe iz devetega odstavka 51. člena zakona, ki želijo
zaradi tega zakona spremeniti drobnoprodajne cene tobačnih izdelkov 1. maja
2009, znaša enotni rok za prijavo drobnoprodajnih cen, ne glede na deseti
odstavek 51. člena zakona, 15 dni.
7. člen
Ta zakon začne veljati naslednji
dan po objavi v Uradnem listu Republike Slovenije.«.

Zakon o spremembah in dopolnitvah Zakona o trošarinah
– ZTro-H (Uradni list RS, št. 41/09)
vsebuje naslednji prehodni in končno določbo:
»PREHODNI IN KONČNA DOLOČBA
7. člen
(1) Vračilo trošarine v skladu z dvajsetim odstavkom
54. člena zakona se prvič izvede za julij leta 2009.
(2) Minister, pristojen za finance, izda predpis iz
štiriindvajsetega odstavka 54. člena zakona v roku 30 dni od uveljavitve tega
zakona.
8. člen
Ta zakon začne veljati petnajsti
dan po objavi v Uradnem listu Republike Slovenije.«.

Zakon o spremembah in dopolnitvah Zakona o
trošarinah – ZTro-I (Uradni list RS, št. 19/10)
vsebuje naslednje prehodne in končno določbo:
»PREHODNE IN KONČNA DOLOČBA
46. člen
Gibanje trošarinskih izdelkov, ki se je začelo pred začetkom
uporabe tega zakona, se konča v skladu z Zakonom o trošarinah (Uradni list RS,
št. 2/07 – uradno prečiščeno besedilo, 25/09 in 41/09).
47. člen
Ne glede na 8.a do 10.c člen zakona se za trošarinske
izdelke, ki se pod režimom odloga plačila trošarine iz Slovenije pošiljajo v
drugo državo članico, do 31. decembra 2010 lahko uporablja postopek s
papirnim trošarinskim dokumentom v skladu z 8. členom zakona.
Določbe 8. člena zakona se do 31. decembra 2010 lahko
uporabljajo tudi za dobavo trošarinskih izdelkov v tiste države članice oziroma
iz njih, ki do tedaj ne bodo zagotovile računalniške podpore za uporabo
elektronskega trošarinskega dokumenta.
48. člen
Vračilo trošarine iz spremenjenega dvajsetega odstavka 54.
člena zakona se lahko prvič uveljavi za mesec april 2010.
49. člen
Dovoljenja za uporabo energentov brez plačila trošarine, ki
so bila izdana pred začetkom uporabe tega zakona na podlagi 3. točke prvega
odstavka 55. člena zakona, se morajo uskladiti s spremenjeno 3. točko prvega
odstavka 55. člena zakona do 31. decembra 2010.
50. člen
Za osebe iz devetega odstavka 51. člena zakona, ki želijo
zaradi uveljavitve tega zakona spremeniti drobnoprodajne cene tobačnih izdelkov
1. aprila 2010, znaša enotni rok za prijavo drobnoprodajnih cen, ne glede
na deseti odstavek 51. člena zakona, 12 dni.
51. člen
Ta zakon začne veljati naslednji
dan po objavi v Uradnem listu Republike Slovenije, uporabljati pa se začne 1. aprila
2010.«.

Zakon o spremembah in dopolnitvah Zakona o
trošarinah – ZTro-J (Uradni list RS, št. 56/10)
vsebuje naslednje prehodne in končno določbo:
»PREHODNE IN KONČNA DOLOČBA
12. člen
Ne glede na šesti odstavek 51. člena zakona se tehtana
povprečna drobnoprodajna cena cigaret za leto 2010 določi na dan
1. avgusta 2010, izračuna pa se na podlagi podatkov o skupni količini in
drobnoprodajni ceni cigaret, sproščenih v porabo od 1. junija 2009 do
31. maja 2010, deljeno s skupno količino cigaret, sproščenih v porabo v
tem obdobju.
13. člen
Ne glede na dvaindvajseti odstavek 54. člena zakona se
zahtevki za vračilo trošarine lahko prvič vložijo za nakupe plinskega olja,
opravljene od januarja do marca 2011.
14. člen
Ne glede na deseti odstavek 51. člena zakona znaša enotni rok
za prijavo drobnoprodajnih cen za osebe iz devetega odstavka 51. člena zakona,
ki določijo nove drobnoprodajne cene tobačnih izdelkov s 1. avgustom 2010,
pet dni.
15. člen
Ta zakon začne veljati naslednji
dan po objavi v Uradnem listu Republike Slovenije, uporabljati pa se začne
1. avgusta 2010. Do začetka uporabe tega zakona se uporabljajo določbe
Zakona o trošarinah (Uradni list RS, št. 35/10 – uradno prečiščeno besedilo).«.

Zakon o spremembah in dopolnitvah Zakona o
trošarinah – ZTro-K (Uradni list RS, št. 85/10)
vsebuje naslednji končni določbi:
»KONČNI DOLOČBI
10. člen
V Zakonu o spremembah in dopolnitvah Zakona o trošarinah
(Uradni list RS, št. 19/10) se črta 49. člen.
11. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembi in dopolnitvi Zakona o
trošarinah – ZTro-L (Uradni list RS, št. 48/12)
vsebuje naslednjo prehodno in končno določbo:
»PREHODNA IN KONČNA DOLOČBA
2. člen
Ne glede na deseti odstavek 51. člena zakona mora oseba iz
devetega odstavka 51. člena zakona, ki želi spremeniti drobnoprodajno ceno
cigaret zaradi spremembe trošarine na dan 1. julija 2012, spremembo
drobnoprodajne cene cigaret prijaviti pristojnemu carinskemu organu dva dni
pred sprostitvijo cigaret v porabo.
3. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
trošarinah – ZTro-M (Uradni list RS, št. 109/12)
vsebuje naslednji prehodni in končno določbo:
»PREHODNI IN KONČNA DOLOČBA
12. člen
Pravilnik o izvajanju Zakona o trošarinah (Uradni list RS,
št. 49/04, 47/05, 17/07 in 26/10), Pravilnik o vračilu trošarine za komercialni
namen (Uradni list RS, št. 52/09, 68/09 in 82/10), Pravilnik o načinu vračila
trošarine za energente, ki se porabijo za pogon kmetijske in gozdarske
mehanizacije (Uradni list RS, št. 10/06, 12/07, 3/09) in Odredbo o vračilu
trošarine za mineralna olja, ki se porabijo za industrijsko-komercialni namen
(Uradni list RS, št. 40/99 in 38/01) je treba uskladiti z določbami tega zakona
v enem mesecu od njegove uveljavitve, do tedaj pa se uporabljajo, kolikor niso
v nasprotju s tem zakonom.
13. člen
Ne glede na četrti in peti odstavek 54.b člena zakona ter 12.
člen tega zakona se za zahtevke za vračilo trošarine za kmetijsko in gozdarsko
mehanizacijo za energente, porabljene v letu 2012, uporabljajo določbe
Pravilnika o načinu vračila trošarine za energente, ki se porabijo za pogon
kmetijske in gozdarske mehanizacije (Uradni list RS, št. 10/06, 12/07 in 3/09).
14. člen
Ta zakon začne veljati 1. januarja 2013, četrti odstavek 48.
člena ter 23. točka prvega odstavka 68. člena zakona pa se začneta uporabljati
1. januarja 2014.«.

Zakon o spremembah in dopolnitvah Zakona o
trošarinah – ZTro-N (Uradni list RS, št. 32/14)
vsebuje naslednje prehodne in končno določbo:
»PREHODNE IN KONČNA DOLOČBA
7. člen
Z dnem uveljavitve tega zakona preneha veljati Pravilnik o
plačilu trošarine za energente, ki so jim dodana biogoriva (Uradni list RS, št.
15/14), uporablja pa se za zahtevke za vračilo trošarine za energente,
sproščene v porabo do uveljavitve tega zakona.
8. člen
(1) Določba spremenjenega petega odstavka 51. člena zakona se
začne uporabljati deseti dan po začetku veljavnosti tega zakona, določba
spremenjenega osmega odstavka 51. člena zakona pa se začne uporabljati drugi
dan po začetku veljavnosti tega zakona. 
(2) Določbe 53.b člena in četrtega odstavka 57.b člena zakona
se uporabljajo od 1. julija 2014. 
(3) Do začetka uporabe spremenjenega petega in osmega
odstavka 51. člena zakona se uporablja Zakon o trošarinah (Uradni list RS, št.
97/10 – uradno prečiščeno besedilo, 48/12 in 109/12).
9. člen
Ne glede na deseti odstavek 51. člena zakona mora oseba iz
devetega odstavka 51. člena zakona, ki želi na dan začetka uporabe spremenjenih
določb petega oziroma osmega odstavka 51. člena zakona določiti novo
drobnoprodajno ceno tobačnih izdelkov, spremembo drobnoprodajne cene prijaviti
pristojnemu carinskemu organu, in sicer za cigarete dva dneva pred spremembo
drobnoprodajnih cen, za cigare in cigarilose, drobno rezan tobak in drug tobak
za kajenje pa en dan pred spremembo drobnoprodajnih cen.
10. člen
Ta zakon začne veljati naslednji dan po objavi v Uradnem
listu Republike Slovenije.«.