PRVI DEL
MATERIALNOPRAVNE DOLOČBE
Prvo poglavje
TEMELJNE DOLOČBE
Predpisovanje prekrškov in sankcij
1. člen
(1) Ta zakon določa splošne pogoje za
predpisovanje prekrškov in sankcij zanje, splošne pogoje za odgovornost za
prekrške, za izrekanje in za izvršitev sankcij za prekrške, postopek za
prekrške ter organe in sodišča za odločanje o prekrških.
(2) Predpisi, s katerimi se v
Republiki Sloveniji določajo prekrški, se lahko uporabljajo le v skladu s tem
zakonom.
(3) Določbe prvega dela tega zakona
(materialnopravne določbe) veljajo za vse prekrške po predpisih iz prejšnjega
odstavka.
(4) Določbe tega zakona se ne uporabljajo
za administrativno sankcioniranje pravnih oseb v skladu s predpisi, ki urejajo
varstvo konkurence, zavarovalni nadzor, trg vrednostnih papirjev, preprečevanje
pranja denarja in predpisi, ki jih izvaja Banka Slovenije.
Meje sankcioniranja prekrškov
2. člen
(1) Nikomur ne sme biti izrečena
sankcija za prekršek, če dejanje ni bilo z zakonom, uredbo ali odlokom
samoupravne lokalne skupnosti določeno kot prekršek, preden je bilo storjeno,
in če za tako dejanje ni bila predpisana sankcija za prekršek.
(2) Če se po storitvi prekrška enkrat
ali večkrat spremenijo materialnopravne določbe tega zakona ali predpis, ki
določa prekršek, se uporabi zakon ali predpis, ki je za storilca milejši.
Predpisi o prekrških
3. člen
(1) Prekrški se lahko določijo:
-      
z zakonom;
-      
z uredbo Vlade Republike Slovenije;
-      
z odlokom samoupravne lokalne skupnosti.
(2) Z uredbo Vlade Republike Slovenije
se lahko določijo prekrški in sankcije zanje samo za kršitve določb uredbe in
za kršitve določb pravnih aktov Evropske unije, ki se v Republiki Sloveniji
uporabljajo neposredno.
(3) Kadar je s tem zakonom določeno, da
določeno vsebino ureja zakon, se v primeru določanja prekrškov za kršitve
določb pravnih aktov Evropske unije, ki se v Republiki Sloveniji uporabljajo
neposredno, te vsebine lahko uredijo tudi z uredbo.
(4) Z odlokom
samoupravne lokalne skupnosti se smejo določiti prekrški in predpisati zanje
globe samo v določenem znesku ter samo za kršitve predpisov, ki jih same
izdajajo v okviru svojih pristojnosti, ter če jih zakon ali uredba še ne
sankcionira.
Sankcije za prekršek
4. člen
(1) Za storjeni prekršek se ob pogojih
iz tega zakona izreče predpisana sankcija ali opozorilo.
(2) Sankcije za prekrške so:
-      
globa;
-      
opomin;
-      
kazenske točke v cestnem prometu s prenehanjem
veljavnosti vozniškega dovoljenja in prepovedjo uporabe vozniškega dovoljenja;
-      
prepoved vožnje motornega vozila;
-      
izgon tujca iz države;
-      
odvzem predmetov;
-      
izguba ali omejitev pravice do sredstev iz
proračuna Republike Slovenije in proračunov samoupravnih lokalnih skupnosti;
-      
izločitev iz postopkov javnega naročanja;
-      
vzgojni ukrepi.
(3) Globa se predpiše in izreče kot
glavna sankcija, opomin se izreče namesto globe, kazenske točke v cestnem
prometu, prepoved vožnje motornega vozila, izgon tujca iz države, odvzem
predmetov, izguba ali omejitev pravice do sredstev iz
proračuna Republike Slovenije in proračunov samoupravnih lokalnih skupnosti
in izločitev iz postopka javnega naročanja pa se predpišejo
in izrečejo kot stranske sankcije.
(4) Kazenske točke v cestnem prometu,
prepoved vožnje motornega vozila, izguba ali omejitev
pravice do sredstev iz proračuna Republike Slovenije in proračunov samoupravnih
lokalnih skupnosti in izločitev iz postopkov javnega
naročanja se izrečejo ob pogojih, določenih s tem zakonom, če so z zakonom za
posamezni prekršek predpisane.
(5) Izgon tujca iz države in odvzem
predmetov se izrečeta ob pogojih, določenih s tem zakonom, ali če tako določa
zakon.
(6) Poleg globe ali opomina se sme
izreči ena ali več stranskih sankcij.
(7) Ob pogojih in na način, določen s
tem zakonom, se lahko namesto uvedbe postopka o prekršku oziroma izdaje odločbe
o prekršku storilcu prekrška izreče opo-
zorilo.
(8) Ob pogojih, določenih s tem
zakonom, se odvzame premoženjska korist, pridobljena s prekrškom.
(9) Mladoletnim storilcem prekrškov se
izrekajo vzgojni ukrepi in druge sankcije, določene s tem zakonom.
Veljavnost predpisov
5. člen
(1) Predpisi o prekrških iz prve in
druge alineje prvega odstavka 3. člena tega zakona
veljajo na območju Republike Slovenije; predpisi o prekrških iz tretje alineje prvega odstavka 3. člena tega zakona pa na območju samoupravne
lokalne skupnosti, ki jih je izdala.
(2) Predpisi o prekrških, ki veljajo
na območju Republike Slovenije, se uporabijo tudi proti vsakomur, kdor stori
prekršek na ladji, ki je vpisana v pristanišču na območju Republike Slovenije,
ali na zrakoplovu, ki je vpisan v register oziroma evidenco zrakoplovov v
Republiki Sloveniji, medtem ko se nahajata izven njenega območja.
(3) Ta zakon in predpisi o prekrških s
področja varstva javnega reda in miru, orožja, obrambe ter proizvodnje in
prometa s prepovedanimi drogami veljajo tudi za pripadnika Slovenske vojske,
Policije ali druge uradne osebe oziroma javnega uslužbenca v njihovem okviru,
ki stori prekršek v tujini pri izvajanju mirovne operacije, misije, vojaške
vaje ali druge podobne aktivnosti, če je to ravnanje kaznivo tudi po predpisih
države, na območju katere je bilo izvršeno, vendar organi te države niso
pristojni za izvedbo postopka ali postopek v tej državi ni bil uveden iz drugih
razlogov.
Drugo poglavje
PREKRŠEK IN ODGOVORNOST ZANJ
Prekršek
6. člen
Prekršek je dejanje, ki pomeni kršitev
zakona, uredbe vlade, odloka samoupravne‚ lokalne skupnosti, ki je kot tako
določeno kot prekršek in je zanj predpisana sankcija za prekršek.
Prekršek neznatnega pomena
6.a člen
Za prekršek neznatnega pomena šteje
prekršek, ki je bil storjen v okoliščinah, ki ga delajo posebno lahkega in pri
katerem ni nastala oziroma ne bo nastala škodljiva posledica ali je ta neznatna.
Domneva nedolžnosti
7. člen
Kdor je obdolžen prekrška, velja za
nedolžnega, dokler njegova odgovornost ni ugotovljena s pravnomočno odločbo.
Uporaba določb kazenskega zakonika
8. člen
Kolikor ni v tem zakonu določeno drugače,
se v postopku o prekršku smiselno uporabljajo določbe kazenskega zakonika glede
silobrana, skrajne sile, prisiljenosti, neprištevnosti, naklepa, malomarnosti,
dejanske in pravne zmote, storilca in sostorilca, napeljevanja in pomoči ter
časa in kraja storitve kaznivega dejanja.
Odgovornost za prekršek
9. člen
(1) Za prekršek je odgovoren storilec,
ki je storil prekršek iz malomarnosti ali z naklepom.
(2) Predpis o prekršku lahko določi,
da je storilec odgovoren samo, če je prekršek storil z naklepom.
Poskus
10. člen
Storilec ni odgovoren za poskus prekrška.
Pomagač in napeljevalec
11. člen
Če gre za napeljevanje ali pomoč v posebno
olajševalnih okoliščinah, se sme napeljevalcu in pomagaču sankcija odpustiti.
Prekršek in kaznivo dejanje
11.a člen
(1) Zoper storilca, ki je bil v kazenskem
postopku pravnomočno spoznan za krivega kaznivega dejanja, ki ima tudi znake
prekrška, ali je bila zaradi takega dejanja kazenska ovadba zoper njega
zavržena na podlagi postopka poravnavanja ali odloženega pregona, se ne vodi postopek
o prekršku in se mu tudi ne izrekajo sankcije za prekrške.
(2) Če je bil kazenski postopek za kaznivo
dejanje, ki ima tudi znake prekrška, pravnomočno ustavljen, ali je bila izdana
pravnomočna oprostilna sodba, ali je bil obtožni akt pravnomočno zavrnjen ali
zavržen, ali je bila kazenska ovadba zavržena, se postopek za prekršek zoper
storilca vodi le, če ga razlogi za navedeno odločitev ne izključujejo.
(3) Če je bila zoper storilca vložena
kazenska ovadba zaradi kaznivega dejanja, ki ima tudi znake prekrška, ali
zaradi takega dejanja zoper njega teče kazenski postopek, se postopek o
prekršku ne more začeti, če se je začel, pa se prekine in se ne sme
nadaljevati, dokler ni postopek v zvezi s kaznivim dejanjem pravnomočno končan.
V tem času zastaranje pregona zaradi prekrška ne teče in se nadaljuje po
pravnomočnosti odločitve iz prejšnjega odstavka.
(4) Državni tožilec mora o svoji odločitvi
iz prejšnjih odstavkov tega člena, ki vpliva na vodenje postopka o prekršku, če
je bil začet kazenski postopek, pa tudi o pravnomočni odločitvi sodišča, brez
odlašanja obvestiti za obravnavanje prekrška pristojni prekrškovni organ
oziroma sodišče.
Imuniteta
12. člen
(1) Zoper tujce, ki v Republiki Sloveniji
uživajo imuniteto po mednarodnem pravu, se postopek o prekršku vodi le za
kršitve, ki niso obsežene s to imuniteto, izreče pa se jim lahko samo globa
oziroma opomin.
(2) Če nastane dvom, ali gre za osebo
oziroma za kršitev, ki je obsežena z imuniteto, se prekrškovni organ obrne za
pojasnilo na ministrstvo, pristojno za zunanje zadeve.
(3) O prekršku, ki ga stori tujec, ki uživa
imuniteto po mednarodnem pravu, prekrškovni organ obvesti ministrstvo,
pristojno za zunanje zadeve, v primeru iz prvega odstavka tega člena pa priloži
tudi odločbo o prekršku.
Odgovornost pravne osebe,
samostojnega podjetnika posameznika, posameznika, ki samostojno opravlja
dejavnost in odgovorne osebe teh subjektov
13. člen
Pravne osebe, samostojni podjetniki
posamezniki in posamezniki, ki samostojno opravljajo dejavnost, ter odgovorne
osebe teh subjektov so odgovorne za prekršek v skladu s tem zakonom, če je v
predpisu o prekršku tako določeno.
Izključitev odgovornosti
13.a člen
Republika Slovenija in samoupravne lokalne
skupnosti ne odgovarjajo za prekršek, zakon pa lahko določi, da odgovarja za
prekršek odgovorna oseba v državnem organu ali v samoupravni lokalni skupnosti.
Odgovornost pravne osebe
14. člen
(1) Pravna oseba je odgovorna za prekršek,
ki ga pri opravljanju njene dejavnosti storilec stori v njenem imenu ali za
njen račun ali v njeno korist ali z njenimi sredstvi.
(2) Če storilca prekrška ni mogoče odkriti
ali če za prekršek ni odgovoren, je pravna oseba odgovorna za prekršek, če je
njen vodstveni ali nadzorni organ ali njena odgovorna oseba opustila dolžno
nadzorstvo, s katerim bi se prekršek lahko preprečil.
(3) Ne glede na določbi prejšnjih odstavkov
tega člena pravna oseba ni odgovorna za prekršek, če dokaže, da je bil prekršek
storjen:
-      
z namenom škodovanja tej pravni osebi, ali
-      
z zavestnim kršenjem pogodbe, na podlagi katere
storilec opravlja delo ali storitev za pravno osebo, ali s kršenjem navodil ali
pravil pravne osebe, ki je v okviru dolžnega nadzorstva pravočasno izvedla vse
ukrepe, potrebne za preprečitev prekrška.
Odgovornost samostojnega podjetnika
posameznika in posameznika, ki samostojno opravlja dejavnost
14.a člen
(1) Samostojni podjetnik posameznik in
posameznik, ki samostojno opravlja dejavnost, sta za prekršek, ki ga storilec
stori pri opravljanju njune dejavnosti, odgovorna pod pogoji iz 14. člena tega
zakona.
(2) Samostojni podjetnik posameznik in
posameznik, ki samostojno opravlja dejavnost, sta za prekršek, ki ga pri
opravljanju svoje dejavnosti storita sama, odgovorna pod pogoji iz 9. člena
tega zakona.
Odgovornost v primeru stečaja ali
prenehanja
14.b člen
(1) Pravna oseba, samostojni podjetnik
posameznik in posameznik, ki samostojno opravlja dejavnost, so v primeru
stečaja odgovorni za prekršek ne glede na to, ali je bil prekršek storjen pred
začetkom stečajnega postopka ali med njim, vendar se jim ne izreče globa,
temveč le odvzem predmetov in odvzem premoženjske koristi.
(2) Če pravna oseba pred izdajo odločbe
oziroma sodbe o prekršku preneha obstajati, se jo spozna za odgovorno za
prekršek, sankcije za prekršek in odvzem premoženjske koristi pa se izrečejo
subjektu, ki je njen pravni naslednik, če je vodstveni ali nadzorni organ ali
nosilec tega subjekta vedel za storjeni prekršek. Če tega ni vedel, se pravnemu
nasledniku lahko izreče le odvzem predmetov in odvzem premoženjske koristi.
(3) Če samostojni podjetnik posameznik ali
posameznik, ki samostojno opravlja dejavnost, pred izdajo odločbe oziroma sodbe
o prekršku preneha obstajati v tej statusni obliki, se ga spozna za odgovornega
za prekršek, sankcije za prekršek in odvzem premoženjske koristi pa se izrečejo
fizični osebi, ki je bila nosilec statusne oblike, ki je prenehala.
Pojem odgovorne osebe
15. člen
(1) Odgovorna oseba je tista oseba, ki je
pooblaščena opravljati delo v imenu, na račun, v korist ali s sredstvi pravne
osebe, samostojnega podjetnika posameznika ali posameznika, ki samostojno
opravlja dejavnost, državnega organa ali organa samoupravne lokalne skupnosti.
(2) Odgovorna oseba je tudi tista oseba, ki
je pri subjektu iz prejšnjega odstavka pooblaščena izvajati dolžno nadzorstvo,
s katerim se lahko prepreči prekršek.
(3) Šteje se, da je za izvajanje dolžnega
nadzorstva pooblaščen vodstveni organ, za dolžno nadzorstvo nad vodstvenim
organom pa nadzorni organ, razen če dokaže, da je bila odgovornost za izvajanje
dolžnega nadzorstva s pravnim aktom prenesena na drugo osebo ali organ.
(4) Če ima v primeru iz prejšnjega odstavka
vodstveni ali nadzorni organ več članov, je za izvajanje dolžnega nadzorstva
odgovoren vsak član posebej, razen če dokaže, da je bila ta odgovornost s
pravnim aktom naložena le posameznim članom ali ožji skupini članov.
Odgovornost odgovorne osebe
15.a člen
(1) Odgovorna oseba je odgovorna za
prekršek, ki ga stori s svojim dejanjem (storitvijo ali opustitvijo) pri
opravljanju dejavnosti pravne osebe, samostojnega podjetnika posameznika ali
posameznika, ki samostojno opravlja dejavnost, pri izvrševanju pooblastil
državnega organa ali organa samoupravne lokalne skupnosti.
(2) Odgovornost odgovorne osebe za prekršek
ne preneha, če ji je prenehala zaposlitev ali ni več druge pravne podlage za
delo v pravni osebi ali zanjo, za samostojnega podjetnika posameznika ali
posameznika, ki samostojno opravlja dejavnost, za državni organ ali samoupravno
lokalno skupnost, kakor tudi ne, če je subjekt, pri katerem je delovala
odgovorna oseba, prenehal obstajati ali opravljati dejavnost ali če ni več
pogojev za ugotavljanje njegove odgovornosti za prekršek.
(3) Ne glede na določbe prejšnjih odstavkov
tega člena odgovorna oseba ni odgovorna za prekršek, če je ravnala po odredbi
nadrejene odgovorne osebe ali vodstvenega ali nadzornega organa pravne osebe,
državnega organa ali samoupravne lokalne skupnosti ali po odredbi samostojnega
podjetnika posameznika ali posameznika, ki samostojno opravlja dejavnost, in je
storila vse, kar je bila po zakonu, drugem predpisu ali po notranjem aktu tega
subjekta dolžna storiti, da bi preprečila prekršek.
Način storitve prekrška
16. člen
(1) Prekršek je lahko storjen s
storitvijo ali z opustitvijo.
(2) Prekršek je storjen z opustitvijo,
če je storilec opustil dejanje, ki bi ga moral storiti.
Tretje poglavje
SANKCIJE ZA PREKRŠEK
Globa
17. člen
(1) Globa se lahko predpiše v razponu
ali v določenem znesku.
(2) Z zakonom ali z uredbo Vlade
Republike Slovenije se lahko predpiše globa v razponu:
-      
za posameznika od 40 do 5.000 eurov;
-      
za samostojnega podjetnika posameznika in
posameznika, ki samostojno opravlja dejavnost, od 200 do 150.000 eurov;
-      
za pravno osebo od 200 do 250.000 eurov, če se
pravna oseba po zakonu, ki ureja gospodarske družbe, šteje za srednjo ali
veliko gospodarsko družbo, pa od 400 do 500.000 eurov;
-      
za odgovorno osebo pravne osebe ali odgovorno
osebo samostojnega podjetnika posameznika oziroma posameznika, ki samostojno
opravlja dejavnost in za odgovorno osebo v državnem organu ali v samoupravni
lokalni skupnosti od 40 do 10.000 eurov.
(3) Globa, ki se predpisuje v
določenem znesku, je lahko predpisana za posameznika v določenem znesku od 40
do 2.000 eurov, za odgovorno osebo v določenem znesku od 40 do 5.000 eurov, za
samostojnega podjetnika posameznika in posameznika, ki samostojno opravlja
dejavnost, v določenem znesku od 200 do 75.000 eurov, za pravno osebo v
določenem znesku od 200 do 125.000 eurov, če se pravna oseba po zakonu, ki
ureja gospodarske družbe, šteje za srednjo ali veliko gospodarsko družbo, pa v
določenem znesku od 400 do 250.000 eurov.
(4) Za prekrške s področja davkov,
trošarin in carin ter javnega naročanja se lahko z zakonom predpiše globa v
večkratniku ali v odstotku od davka, trošarine ali carine, ki bi jo bilo treba
plačati, ali od vrednosti predmeta oziroma naročila, v zvezi s katerim je bil
storjen prekršek. Globa, določena v skladu s tem odstavkom, ki se izreče v
postopku zaradi prekrška, ne sme biti višja od najvišjega zneska, določenega z
drugim, tretjim oziroma šestim odstavkom tega člena.
(5) Za prekrške s področja varstva
konkurence ter s področja
trga z električno energijo ali zemeljskim plinom se
lahko za pravno osebo, samostojnega podjetnika posameznika ali posameznika, ki
samostojno opravlja dejavnost, z zakonom predpiše globa v višini do deset
odstotkov njihovega letnega prometa ali njihovega letnega prometa s podjetji v
skupini v predhodnem poslovnem letu. Za določitev globe v skladu s tem
odstavkom se ne uporabljajo določbe drugega, tretjega in šestega odstavka tega
člena.
(6) Z zakonom se sme predpisati za
najhujše kršitve s področja
varovanja zdravja ljudi, s področja varstva naravnih
bogastev, okolja in ohranjanja narave, s področja varstva kulturne dediščine, s
področja varstva pred naravnimi in drugimi nesrečami, s področja varnosti in
zdravja pri delu, dela in zaposlovanja na črno ter delovnih razmerij, s
področja socialnega varstva, s področja davkov, trošarin, carin, financ, javnega
naročanja, varstva konkurence, državnih blagovnih rezerv in omejevalnih ukrepov
za posamezne prekrške, katerih narava je posebno huda zaradi nevarnosti za zdravje večjega števila
ljudi, višine povzročene škode ali višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, trikrat višjo globo od tiste, ki je
predvidena v drugem in tretjem odstavku tega člena.
(7) Z zakonom se lahko za posameznika, za
prekrške s področja dela in zaposlovanja na črno, predpiše dvakrat višja globa
od tiste, ki je predvidena v drugem odstavku tega člena.
(8) Z odlokom
samoupravne lokalne skupnosti se lahko predpiše samo globa v določenem znesku:
-      
za posameznika od 40 do 1.250 eurov;
-      
za samostojnega podjetnika posameznika in
posameznika, ki samostojno opravlja dejavnost, od 100 do 30.000 eurov;
-      
za pravno osebo od 100 do 75.000 eurov, če se
pravna oseba po zakonu, ki ureja gospodarske družbe, šteje za srednjo ali
veliko gospodarsko družbo, pa od 250 do 125.000 eurov;
-      
za odgovorno osebo pravne osebe ali odgovorno
osebo samostojnega podjetnika posameznika oziroma posameznika, ki samostojno
opravlja dejavnost in za odgovorno osebo v samoupravni lokalni skupnosti od 40
do 2.500 eurov.
(9) Globe,
plačane za prekrške, so prihodek države oziroma samoupravne lokalne skupnosti,
če so plačane za prekrške, ki jih je pravnomočno izrekel prekrškovni organ te
samoupravne lokalne skupnosti, ki je za odločanje o prekrških pooblaščen z
zakonom, s katerim so določeni ti prekrški. Globe, plačane za prekrške, ki so
predpisani z odloki samoupravnih lokalnih skupnosti, in pravnomočno izrečene z
odločbami prekrškovnih organov samoupravne lokalne skupnosti, so prihodek tiste
samoupravne lokalne skupnosti, katere predpis je bil kršen.
Rok plačila globe in stroškov
postopka
18. člen
(1) Če se izreče globa, se v odločbi
oziroma sodbi o prekršku določi tudi rok, v katerem mora biti plačana. Ta rok
ne sme biti krajši od osmih dni in ne daljši kot tri mesece.
(2) Storilec lahko
po poteku roka za plačilo globe pri organu, pristojnem za prisilno izterjavo,
zaprosi za obročno plačilo globe. V tem primeru se s sklepom določita način
odplačevanja in rok plačila. Ta rok ne sme biti daljši kot eno leto, najmanjši
obrok pa sme znašati 20 eurov za fizične in odgovorne osebe ter 200 eurov za
pravne osebe, samostojne podjetnike posameznike in posameznike, ki samostojno
opravljajo dejavnost. Storilec mora biti o možnosti in načinu predlaganja
obročnega plačila opozorjen v plačilnem nalogu, odločbi oziroma sodbi, s katero
mu je izrečena globa. Zoper sklep o obročnem odplačevanju ni pritožbe.
(3) Če storilec pri organu, ki je izrekel
globo, vloži prošnjo za obročno plačilo globe iz prejšnjega odstavka, ta organ
pošlje prošnjo v pristojno reševanje organu, pristojnemu za prisilno izterjavo,
skupaj s terjatvijo, ko ta postane pravnomočna in izvršljiva.
(4) Če storilec
zamudi s plačilom posameznega obroka za plačilo globe, z dnem zamude zapadejo v
plačilo še neplačani obroki. Storilca je treba opozoriti na posledice zamude.
(5) Določbe, ki urejajo roke za plačilo globe, obročno plačilo in način
izterjave, se uporabljajo tudi za stroške postopka o prekršku in odvzem
premoženjske koristi s plačilom denarnega zneska.
Uklonilni zapor
19. člen
(črtan)
Delo v splošno korist
19.a člen
(1) Storilec, ki zaradi svojega
premoženjskega stanja oziroma zmožnosti za plačilo po kriteriju iz drugega
odstavka tega člena ne more plačati globe in stroškov postopka v višini najmanj
300 eurov, lahko najpozneje do poteka roka za plačilo predlaga, da se plačilo
globe in stroškov postopka nadomesti z delom v splošno korist.
(2) Sodišče odobri nadomestitev plačila
globe in stroškov postopka z delom v splošno korist predlagatelju, ki bi bil
upravičen do redne brezplačne pravne pomoči po materialnem kriteriju iz zakona,
ki ureja brezplačno pravno pomoč.
(3) Obseg dela v splošno korist določi
sodišče tako, da za vsakih začetih 10 eurov globe in stroškov postopka določi
eno uro dela, pri čemer lahko odrejeno delo traja najmanj 30 in največ 400 ur.
Rok, v katerem mora biti delo opravljeno, ne sme biti daljši od šestih mesecev.
(4) Če sodišče ob upoštevanju storilčeve
delovne zmožnosti, njegovih osebnih razmer ali drugih okoliščin v času
odločanja oceni, da za to obstajajo utemeljeni in upravičeni razlogi, lahko
število ur dela v splošno korist, določeno na podlagi prejšnjega odstavka, zviša
ali zniža za največ eno tretjino, vendar ne na manj kot 30 in več kot 400 ur.
(5) Če storilec obseg ur dela v splošno
korist, ki mu je bil določen v sklepu iz četrtega odstavka 202.c člena tega
zakona, opravi v celoti, se izrečena globa in stroški postopka ne izterjajo.
Prisilna izterjava globe in stroškov
postopka
20. člen
(1) Če globa in stroški postopka niso
plačani v roku, ki je določen v odločbi ali sklepu, se izterjajo prisilno.
(2) Storilcu, ki ne plača globe in stroškov
postopka in se zoper njega vodi prisilna izterjava, se v upravnem postopku do
plačila globe in stroškov, vendar najdlje tri leta od pravnomočnosti
prekrškovne odločbe, s katero so bili izrečeni neplačana globa in stroški
postopka, ne izda potrdila iz uradne evidence in ne izda ali ne podaljša
dovoljenja s tistega upravnega področja, na katerem je bil storjen prekršek, če
se to področje nanaša na javni red, organizacijo javnih zbiranj, vozniška
dovoljenja ali registracijo motornih vozil. Storilcu, ki ne plača globe in
stroškov postopka in se zoper njega vodi prisilna izterjava, se ne izda ali ne
podaljša dovoljenja v upravnem postopku tudi z drugega upravnega področja, na
katerem je bil storjen prekršek, če tako določa zakon. Tega ukrepa ni mogoče
določiti za potrdila in druge listine o dejstvih, o katerih se vodijo uradne
evidence na področju osebnih stanj.
Nadomestni zapor
20.a člen
(1) Če znesek posamične globe ali seštevek
dveh ali več glob, izrečenih storilcu, znaša najmanj 1.000 eurov, globe ali
glob pa ni mogoče izterjati po pravilih upravne izvršbe, sodišče sankcijo
izvrši tako, da za vsakih začetih 100 eurov globe določi en dan zapora, pri
čemer zapor ne sme biti daljši od 90 dni. V seštevek glob se vštejejo le globe,
izrečene s posamičnim plačilnim nalogom, odločbo ali sodbo v višini najmanj 300
eurov.
(2) Če je storilcu izrečenih deset ali več
glob v znesku manj kot 300 eurov na posamični plačilni nalog, odločbo ali
sodbo, pa seštevek teh glob znaša najmanj 1.000 eurov, glob pa ni mogoče
izterjati po pravilih upravne izvršbe, sodišče sankcijo izvrši tako, da za
vsakih začetih 100 eurov globe določi en dan zapora, pri čemer zapor ne sme
biti daljši od 30 dni.
(3) Če sodišče ob upoštevanju storilčeve
zmožnosti za prestajanje zapora, njegovih osebnih razmer ali drugih okoliščin v
času odločanja oceni, da za to obstajajo utemeljeni in upravičeni razlogi,
lahko število dni nadomestnega zapora, določeno na podlagi prvega in drugega
odstavka tega člena, zniža za največ eno tretjino, vendar ne na manj kot 8 dni.
(4) Ko storilec prestane nadomestni zapor,
terjatev iz naslova neplačane globe, ki je zajeta s sklepom o nadomestnem
zaporu, ugasne.
(5) Nadomestni zapor se lahko izvrši do
zastaranja izvršitve globe.
Opomin
21. člen
(1) Opomin sme prekrškovni organ in
sodišče izreči za prekršek, storjen v takih olajševalnih okoliščinah, ki ga
delajo posebno lahkega.
(2) Opomin se sme izreči tudi, če je
prekršek v tem, da ni bila izpolnjena predpisana obveznost, ali je bila s
prekrškom povzročena škoda, storilec pa je pred izdajo odločbe oziroma sodbe o
prekršku izpolnil predpisano obveznost oziroma popravil ali povrnil povzročeno
škodo.
Kazenske točke v cestnem prometu s
prenehanjem veljavnosti vozniškega dovoljenja in prepovedjo uporabe vozniškega
dovoljenja
22. člen
(1) Kazenske točke v cestnem prometu
se predpišejo v višini od ene do 18 točk v določenem številu za prekršek zoper
varnost cestnega prometa, s katerim je povzročena nevarnost za nastanek hude
posledice oziroma z dejanjem nastane škodljiva posledica.
(2) Kazenske točke v cestnem prometu
se izrečejo vozniku, ki ima veljavno vozniško dovoljenje, oziroma osebi, ki ji
je začasno odvzeto vozniško dovoljenje.
(3) Če voznik v času dveh let doseže ali preseže 18 kazenskih točk v cestnem prometu, mu
sodišče izreče prenehanje veljavnosti vozniškega dovoljenja za vse kategorije
motornih vozil, za katere je storilec imel dovoljenje, ko je storil prekršek, s
katerim je dosegel predpisano število kazenskih točk. Izrek sankcije prenehanja
veljavnosti vozniškega dovoljenja ni dopusten, če pretečeta dve leti od
pravnomočnosti odločbe o prekršku, s katero so bile izrečene kazenske točke v
cestnem prometu, zaradi katerih je storilec dosegel število kazenskih točk, ki
ima za posledico prenehanje veljavnosti vozniškega dovoljenja. Za izrek
sankcije se smiselno uporabljajo določbe tega zakona o zastaranju izvršitve
sankcije.
(4) Z zakonom je lahko določeno, da se
posameznim vrstam voznikov izreče prenehanje veljavnosti vozniškega dovoljenja
pri večjem ali manjšem številu kazenskih točk v cestnem prometu.
(5) Z zakonom se lahko določi, da se
posameznim vrstam voznikov izreče prenehanje veljavnosti vozniškega dovoljenja
za posamezne kategorije motornih vozil, za katere so imeli vozniško dovoljenje
v času storitve prekrška, s katerim je bilo doseženo predpisano število
kazenskih točk in pri katerem se izreče prenehanje veljavnosti posamezne
kategorije vozniškega dovoljenja.
(6) Ne glede na prejšnji odstavek se
imetniku vozniškega dovoljenja izreče prenehanje veljavnosti vozniškega
dovoljenja za vse kategorije motornih vozil, za katere je storilec imel
vozniško dovoljenje, če je storil prekršek, za katerega je predpisanih 18
kazenskih točk in mu je bila za ta prekršek pravnomočno izrečena stranska
sankcija 18 kazenskih točk v cestnem prometu.
(7) (prenehal
veljati)
(8) Vozniku, ki je imetnik tujega
vozniškega dovoljenja, sodišče namesto prenehanja veljavnosti vozniškega
dovoljenja izreče prepoved uporabe tujega vozniškega dovoljenja na ozemlju
Republike Slovenije za dobo enega leta. Za izrek prepovedi uporabe vozniškega
dovoljenja na ozemlju Republike Slovenije se smiselno uporabljajo določbe
tretjega, četrtega, petega in šestega odstavka tega člena.
(9) Izvršitev prenehanja veljavnosti
vozniškega dovoljenja se lahko odloži pod pogoji in po postopku, določenimi s
tem zakonom in zakonom, ki ureja pogoje opravljanja zdravstvenih pregledov ter
dodatnih usposabljanj voznikov (v nadaljnjem besedilu: zakon o voznikih).
(10) Obvestilo o možnosti, pogojih in
postopku izbrisa kazenskih točk na podlagi opravljenih zdravstvenih pregledov
in udeležbe v programih dodatnega usposabljanja za varno vožnjo po določbah
zakona o voznikih, je sestavni del pravnega pouka v vsaki odločbi, s katero se
izrečejo kazenske točke v cestnem prometu.
Prepoved vožnje motornega vozila
23. člen
(1) Za prekršek zoper varnost cestnega
prometa, s katerim je povzročena nevarnost za nastanek hude posledice oziroma z
dejanjem nastane škodljiva posledica, se sme predpisati sankcija prepovedi
vožnje motornega vozila določene vrste ali kategorije.
(2) Sodišče izreče sankcijo iz
prejšnjega odstavka v trajanju od enega meseca do enega leta. Storilcu
prekrška, ki je storil prekršek po tem, ko je že bil pravnomočno spoznan za
odgovornega za prekršek, za katerega mu je bila
izrečena stranska sankcija najmanj treh kazenskih točk v cestnem prometu ali
stranska sankcija prepovedi vožnje motornega vozila (v
nadaljnjem besedilu: hujši prekršek) in pod pogojem iz četrtega odstavka 26.
člena tega zakona (v nadaljnjem besedilu: povratnik), se prepoved izreče v
trajanju od treh mesecev do dveh let. Čas, ko je bila storilcu vzeta prostost,
se ne všteva v čas trajanja te sankcije. 
(3) Če je sankcija iz prvega odstavka
tega člena izrečena osebi, ki ima tuje dovoljenje za vožnjo motornega vozila,
obsega ta sankcija prepoved vožnje motornega vozila določene vrste na ozemlju
Republike Slovenije.
(4) Sodišče sme storilcu, ki ni povratnik,
sankcijo iz prvega odstavka tega člena odpustiti, če posledice dejanja,
prejšnje življenje storilca, njegove osebne razmere, njegovo obnašanje po
storjenem prekršku in druge posebne olajševalne okoliščine to utemeljujejo.
(5) Če je storilcu izrečena stranska
sankcija kazenskih točk v cestnem prometu v številu, ki ima za posledico
prenehanje veljavnosti vozniškega dovoljenja, se ne more izreči oziroma
izvršiti tudi stranska sankcija prepovedi vožnje motornega vozila.
Izgon tujca iz države
24. člen
(1) Sodišče sme izreči tujcu sankcijo
izgona iz Republike Slovenije, če je bila z dejanjem povzročena nevarnost za
nastanek hude posledice oziroma je z dejanjem nastala škodljiva posledica.
(2) Izgon se izreče v trajanju od šest
mesecev do petih let.
(3) Trajanje sankcije iz prejšnjega
odstavka se šteje od dneva izvršitve sodbe o prekršku. Čas, ko je bila storilcu
v postopku odvzeta prostost, se ne všteje v čas trajanja te sankcije.
Odvzem predmetov
25. člen
(1) Predmeti, ki so bili uporabljeni
ali namenjeni za prekršek, ali pa so nastali s prekrškom, se smejo odvzeti, če
so storilčeva last, ali če z njimi razpolaga pravna oseba, ki je storilec
prekrška.
(2) Predmeti iz prejšnjega odstavka se
smejo vzeti tudi, če niso storilčeva last, ali z njimi ne razpolaga pravna
oseba, ki je storila prekršek, če to terjajo splošna varnost, varovanje
življenja in zdravja ljudi, varstvo okolja in ohranjanje narave, gospodarska
razmerja ali razlogi morale, kot tudi v drugih primerih, ki jih določa zakon. S
tem pa ni prizadeta pravica drugih, terjati odškodnino od storilca.
(3) Z zakonom, ki določa prekršek, se
sme določiti obvezen odvzem predmetov.
(4) S posebnim zakonom se lahko določi
način izvršitve odvzema predmetov.
(5) V sodbi oziroma odločbi o prekršku
se odloči, v skladu s posebnimi predpisi, ali naj se odvzeti predmeti uničijo,
ali naj se izročijo ustreznemu organu oziroma organizaciji, ali pa prodajo.
(6) Odvzeti predmet, ki je bil
uporabljen ali namenjen za prekršek, se lahko vrne lastniku po predhodnem
delnem uničenju, s čimer se prepreči njegova ponovna uporaba za storitev
prekrška.
Izločitev iz postopka javnega
naročanja
25.a člen
(1) Sodišče sme izreči sankcijo izločitve
iz postopka javnega naročanja, če je storilec storil prekršek na področju
javnega naročanja in je ta sankcija določena v zakonu, ki ureja področje
javnega naročanja.
(2) Izločitev iz postopka javnega naročanja
se izreče v trajanju, ki ga določa zakon iz prejšnjega odstavka.
Izguba ali omejitev pravice do
sredstev iz proračuna Republike Slovenije in proračunov samoupravnih lokalnih
skupnosti
25.b člen
(1) Za prekrške s področja političnih
strank ter volilne in referendumske kampanje sme sodišče storilcu prekrška, ki
je upravičenec do sredstev iz proračuna Republike Slovenije oziroma proračunov
samoupravnih lokalnih skupnosti, izreči sankcijo izgube ali omejitve pravice do
sredstev iz proračuna Republike Slovenije in proračunov samoupravnih lokalnih
skupnosti.
(2) Omejitev pravice do sredstev iz
proračuna Republike Slovenije in proračunov samoupravnih lokalnih skupnosti se
lahko predpiše v deležu sredstev, do katerih je storilec prekrška upravičen.
(3) Izguba ali omejitev pravice do sredstev
iz proračuna Republike Slovenije in proračunov samoupravnih lokalnih skupnosti
se izreče v višini in trajanju, ki ju določa zakon, vendar največ do dveh let.
(4) Izguba ali omejitev pravice do sredstev
iz proračuna Republike Slovenije in proračunov samoupravnih lokalnih skupnosti
nastopi v mesecu, ki sledi mesecu, v katerem je postala pravnomočna odločba o
prekršku, s katero je izguba ali omejitev izrečena. Izgubijo ali omejijo se
lahko le sredstva, ki ob nastopu izgube ali omejitve še niso izplačana.
Splošna pravila za odmero sankcije
26. člen
(1) Storilcu prekrška se odmeri
sankcijo v mejah, ki so določene s predpisom za storjeni prekršek, glede na
težo prekrška in storilčevo malomarnost ali naklep.
(2) Pri tem se upoštevajo vse
okoliščine, ki vplivajo na to, ali naj bo sankcija manjša ali večja
(olajševalne in obteževalne okoliščine), zlasti pa: stopnjo storilčeve
odgovornosti za prekršek, nagibe, iz katerih je prekršek storil, stopnjo ogrožanja
ali kršitve zavarovane dobrine, okoliščine, v katerih je bil prekršek storjen,
prejšnje življenje storilca, njegove osebne razmere, njegovo obnašanje po
storjenem prekršku, zlasti, ali je poravnal škodo.
(3) Pri odmeri globe se upošteva tudi
storilčevo premoženjsko stanje, višino njegove plače, njegove druge dohodke,
njegovo premoženje in njegove družinske obveznosti, pri prekrških s področja
davkov in carin pa tudi sorazmerje višine globe z višino prikrajšane dajatve.
(4) Sankcije, izrečene za prej storjeni
prekršek, ni mogoče šteti za obteževalno okoliščino, če so od dneva, ko je
postala odločba oziroma sodba o prekršku pravnomočna do storitve novega
prekrška pretekla več kot tri leta.
(5) Pri odmeri globe pravni osebi in
samostojnemu podjetniku posamezniku se upošteva gospodarsko moč in prej
izrečene sankcije.
(6) Sodišče sme storilcu odmeriti sankcijo
pod mejo, ki je predpisana, če tako določa zakon ali če ugotovi, da so podane
posebne olajševalne okoliščine, ki utemeljujejo izrek milejše sankcije. Pri tem
sme izreči globo do najnižje mere iz 17. člena tega zakona. 
(7) V primerih, ko je z zakonom tako
določeno, se lahko storilcu prekrška odpusti globo in druge sankcije.
Stek
27. člen
(1) Če je storilec z enim dejanjem ali
z več dejanji storil več prekrškov, o katerih še ni izdana odločba oziroma
sodba, postopek pa teče pred istim organom oziroma sodiščem, se določi najprej
sankcijo za vsak posamezni prekršek, nato pa se izrečejo kot enotna sankcija
vse tako določene sankcije.
(2) Če so za prekrške, storjene v
steku, določene sankcije iste vrste, se izreče enotna sankcija, ki je enaka
njihovemu seštevku, vendar enotna sankcija ne sme presegati dvakratne največje
mere posamezne vrste sankcije po tem zakonu. Če to opravičujejo okoliščine iz drugega, tretjega in petega
odstavka prejšnjega člena, se za istovrstne prekrške v steku, za katere je
izdana ena odločba o prekršku (56. člen), lahko storilcu izreče enotna
sankcija, ki ne dosega seštevka določenih sankcij ali ne presega največje mere
posamezne vrste sankcije po tem zakonu.
Četrto poglavje
ODVZEM PREMOŽENJSKE KORISTI, PRIDOBLJENE S PREKRŠKOM
Odvzem premoženjske koristi
28. člen
(1) Nihče ne more obdržati
premoženjske koristi, pridobljene s prekrškom ali zaradi njega.
(2) Korist iz prejšnjega odstavka se
odvzame z odločbo oziroma sodbo, s katero je bil storilec spoznan za
odgovornega oziroma je bil postopek ustavljen, ker je v zakonu določeno, da se
storilcu ne izreče sankcija za storjeni prekršek, oziroma mu je bil izrečen
vzgojni ukrep.
(3) Odvzem premoženjske koristi obsega
odvzem denarja, predmetov in vsake druge premoženjske koristi, ki je bila
pridobljena s prekrškom ali zaradi njega. Če to ni mogoče, se storilcu naloži,
da mora plačati denarni znesek, ki ustreza pridobljeni premoženjski koristi. V
opravičenih primerih se sme dovoliti, da se denarni znesek, ki ustreza
pridobljeni premoženjski koristi, lahko plača tudi v obrokih, pri čemer pa rok
plačila ne sme biti daljši od enega leta.
(4) Premoženjska korist se odvzame po
vrednosti v času storitve prekrška. Če je z zakonom, s katerim je določen
prekršek, to predpisano, se lahko namesto premoženjske koristi odvzame razlika
v ceni.
(5) Glede odvzema premoženjske
koristi, ki so jo druge osebe pridobile s prekrškom, se uporabljajo določbe
kazenskega zakonika.
Peto poglavje
VZGOJNI UKREPI IN SANKCIJE ZA MLADOLETNIKE
Uporaba posebnih določb za
mladoletnike
29. člen
V postopku proti mladoletnim storilcem
prekrškov se uporabljajo določbe tega in dvanajstega poglavja, druge določbe
tega zakona pa le, če v tem poglavju ni drugače določeno.
Izključitev odgovornosti otrok
30. člen
(1) Proti mladoletniku, ki ob storitvi
prekrška še ni bil star 14 let (otrok), se ne smejo voditi postopki za prekrške
in izreči sankcije za prekrške.
(2) O dejanju, ki ima vse znake prekrška in
ga stori otrok, prekrškovni organ obvesti osebo, ki je dolžna skrbeti zanj, in
kadar je to potrebno glede na naravo in težo dejanja, tudi pristojni organ
socialnega varstva.
Izrekanje sankcij mladoletnikom
31. člen
(1) Mladoletniku, ki je bil v času
storitve prekrška že star 14 let, ni pa še dopolnil 16 let (mlajši
mladoletnik), se smejo izreči le vzgojni ukrepi.
(2) Mladoletniku, ki je bil v času
storitve prekrška že star 16 let, ni pa še dopolnil 18 let (starejši
mladoletnik), se smejo izreči le vzgojni ukrepi, izjemoma pa se mu sme izreči
globa.
(3) Ne glede na določbi prvega in
drugega odstavka tega člena, se mladoletniku lahko ob vzgojnem ukrepu ali globi
izrečeta tudi stranski sankciji odvzema predmetov in kazenskih točk v cestnem
prometu s prenehanjem veljavnosti vozniškega dovoljenja ter prepoved uporabe
vozniškega dovoljenja.
(4) Globa in stranske sankcije se v
primeru iz 41. člena tega zakona izrečejo v mejah oziroma v višini, predpisani
za tisti prekršek v steku, za katerega je predpisana najvišja zgornja meja
globe oziroma najvišja globa, predpisana v določenem znesku.
Namen vzgojnih ukrepov za
mladoletnike
32. člen
Namen vzgojnih ukrepov je, da se z nasveti
in opozorili, z varstvom in pomočjo mladoletnim storilcem prekrškov, in z
razvijanjem njihove osebne odgovornosti zagotovita njihova vzgoja in pravilen
razvoj; namen drugih sankcij za mladoletnike pa tudi vplivati na mladoletne
storilce prekrškov, da ne bi ponavljali prekrškov, kot tudi na druge
mladoletnike, da ne bi delali prekrškov.
Vrste vzgojnih ukrepov
33. člen
(1) Mladoletnemu storilcu prekrška se
lahko izrečejo naslednji vzgojni ukrepi:
-      
ukor;
-      
navodila in prepovedi;
-      
nadzorstvo.
(2) Mladoletnemu storilcu se sme
izreči samo eden od ukrepov iz prejšnjega odstavka.
Izbira vzgojnega ukrepa
34. člen
Pri izbiri vzgojnega ukrepa je treba
upoštevati mladoletnikovo starost, njegovo duševno razvitost, psihične
lastnosti, njegova nagnjena, nagibe, iz katerih je storil prekršek, dotedanjo
vzgojo, okolje in razmere, v katerih je živel, težo prekrška, ali mu je bil že prej
izrečen vzgojni ukrep ali globa in vse druge okoliščine, ki vplivajo na to, da
bo najbolj dosežen namen vzgojnega ukrepa.
Ukor
35. člen
(1) Ukor se izreče mladoletniku,
kateremu ni potrebno izreči drugega vzgojnega ukrepa, zlasti pa, če je storil
prekršek zaradi nepremišljenosti ali lahkomiselnosti.
(2) Ob izreku ukora se mladoletniku
prikaže škodljivost njegovega ravnanja in se ga opozori, da v bodoče ne sme
delati prekrškov.
Navodila in prepovedi
36. člen
(1) Sodišče izreče mladoletniku eno
ali več navodil ali prepovedi, če je treba s primernimi ukrepi vplivati nanj in
na njegovo vedenje.
(2) Sodišče lahko izreče mladoletniku
naslednja navodila in prepovedi:
1.    
redno obiskovati šolo;
2.    
opraviti delo v korist humanitarnih organizacij ali samoupravne lokalne
skupnosti;
3.    
opraviti preizkus znanja prometnih predpisov;
4.    
prepoved vožnje motornega vozila pod pogoji, pod katerimi je mogoče to
sankcijo izreči polnoletnim;
5.    
obiskovati ustanovo, ki nudi vzgojno, poklicno, psihološko ali drugo
psihosocialno pomoč;
6.    
osebno se opravičiti oškodovancu;
7.    
poravnati se z oškodovancem tako, da mladoletnik s plačilom iz lastnih
sredstev, z delom ali kako drugače povrne škodo, ki jo je povzročil s
prekrškom;
8.    
usposabljati se za poklic ali sprejeti zaposlitev, ki ustreza njegovemu
znanju, sposobnosti in nagnjenju;
9.    
zdraviti se v ustreznem zdravstvenem zavodu;
10.  udeležiti
se programov socialnega treninga.
(3) Pri izbiri in izrekanju navodil in
prepovedi sodišče praviloma upošteva mladoletnikovo pripravljenost za
sodelovanje.
(4) Navodila in prepovedi smejo
trajati najdlje šest mesecev.
(5) Sodišče lahko navodila in
prepovedi med izvrševanjem spremeni ali odpravi, če bo s tem bolje dosežen
namen vzgojnih ukrepov.
(6) V okviru navodila iz 2. točke
drugega odstavka tega člena sme sodišče določiti mladoletniku opravljanje del
do največ štiridesetih ur v obdobju treh mesecev, in sicer tako, da ni moteno
mladoletnikovo šolanje ali njegova zaposlitev.
(7) Navodila
iz 1., 2., 5., 7., 8. in 10. točke drugega odstavka tega člena pripravijo in
njihovo izvajanje vodijo organi socialnega varstva, pri njihovem izvrševanju pa
sodeluje in jih nadzoruje sodnik tako, da najmanj enkrat mesečno pri pristojnem
organu socialnega varstva preveri izvajanje navodil ter na podlagi mesečnih
poročil o izvrševanju izrečenega vzgojnega ukrepa odloči, ali se izvajanje
vzgojnega ukrepa ustavi ali spremeni.
(8) Navodilo iz devete točke drugega
odstavka tega člena izvaja ustrezni zdravstveni zavod, njegovo izvajanje pa
nadzoruje sodnik tako, da najmanj enkrat mesečno pri zdravstvenem zavodu
preveri izvajanje navodila ter na podlagi mesečnih poročil o izvrševanju
izrečenega vzgojnega ukrepa odloči, ali se izvajanje vzgojnega ukrepa ustavi
ali spremeni.
(9) Spoštovanje
navodil in prepovedi iz 3. točke in prepovedi iz 4. točke drugega odstavka tega
člena nadzoruje policija. Če policija ugotovi, da mladoletnik prepovedi ne
izpolnjuje, o tem obvesti sodišče.
(10) Pri
izvrševanju navodil iz drugega odstavka tega člena se ne sme prizadeti
mladoletnikovo osebno dostojanstvo.
(11) Če
mladoletnik navodil ali prepovedi ne izpolnjuje, jih lahko sodišče nadomesti z
izrekom vzgojnega ukrepa nadzorstva. Sodišče na to mladoletnika opozori, ko
izreče navodila ali prepoved.
Nadzorstvo organa socialnega varstva
37. člen
(1) Če mladoletnik potrebuje strokovno
pomoč in nadzorstvo, in je treba trajneje vplivati na njegovo vzgojo, prevzgojo
in pravilen razvoj, mu sodišče izreče nadzorstvo organa socialnega varstva.
(2) Pristojni organ socialnega varstva
določi mladoletniku svetovalca, ki mladoletnika nadzoruje, predvsem pa skrbi za
njegovo šolanje, zaposlitev, izločitev iz okolja, ki nanj škodljivo vpliva, za
potrebno zdravljenje in ureditev razmer, v katerih živi.
(3) Ob vzgojnem ukrepu nadzorstva organa
socialnega varstva lahko sodišče določi mladoletniku eno ali več navodil iz
prejšnjega člena, ki v tem primeru nimajo narave samostojnega vzgojnega ukrepa.
(4) Poleg navodil iz prejšnjega člena lahko
sodišče ob vzgojnem ukrepu nadzorstva organa socialnega varstva določi
mladoletniku še naslednja navodila:
1.    
prepoved približevanja žrtvi ali kaki drugi osebi;
2.    
prepoved druženja z določenimi osebami;
3.    
prepoved dostopa na posamezne kraje.
(5) Nadzorstvo organa socialnega varstva
sme trajati najdlje eno leto. Po šestih mesecih izvrševanja tega ukrepa lahko
sodišče po uradni dolžnosti ali na predlog pristojnega organa socialnega
varstva ustavi njegovo izvrševanje, če ugotovi, da je namen ukrepa že dosežen.
Ustavitev izvrševanja vzgojnih
ukrepov
38. člen
Če je preteklo od pravnomočnosti odločbe, s
katero so bila izrečena navodila ali prepovedi ali ukrep nadzorstva, več kakor
šest mesecev, pa se ukrep ni začel izvrševati, odloči sodišče, ali naj se
izrečeni ukrep izvrši.
Globa
39. člen
(1) Starejšemu mladoletniku se
izjemoma lahko izreče globa tedaj, če je v času storitve prekrška glede na
svojo duševno razvitost mogel razumeti pomen prekrška, če so podani drugi
pogoji za odgovornost za prekršek po določbah tega zakona, in če jo je po
svojih premoženjskih razmerah zmožen plačati.
(2) Starejšemu mladoletniku sme
sodišče izreči globo le zaradi hujših posledic prekrška ali večje stopnje
odgovornosti za prekršek, če ne bi bilo upravičeno uporabiti vzgojni ukrep.
(3) Če starejši mladoletnik ne plača
izrečene globe, se globa izterja prisilno, ni pa
mogoča njena sprememba v nadomestni zapor.
Izrekanje vzgojnih ukrepov
polnoletnim storilcem za prekrške, ki so jih storili kot mladoletniki
40. člen
(1) Vzgojni ukrep razen ukrep
nadzorstva, se lahko izreče tudi polnoletnemu za prekršek, ki ga je storil kot
mladoletnik, če bi bilo to glede na naravo prekrška, glede na njegove osebne
lastnosti in druge okoliščine smotrno.
(2) Ob pogojih iz prejšnjega člena se
sme izreči tudi globa in stranske sankcije.
(3) Če mladoletnik med postopkom
postane polnoleten, se postopek o prekršku ustavi, če ne bi bilo smotrno izreči
vzgojnega ukrepa in niso izpolnjeni pogoji za izrek sankcij iz prejšnjega
odstavka.
Izrek sankcije za prekrške v steku
41. člen
Če je storil mladoletnik več prekrškov v
steku, presodi sodišče enotno vse prekrške in enotno izreče sankcijo.
Šesto poglavje
ZASTARANJE
Zastaranje pregona
42. člen
(1) Postopek o prekršku ni dopusten, če
pretečeta dve leti od dneva, ko je bil prekršek storjen.
(2) Ne glede na prejšnji odstavek postopek
za prekršek, za katerega je predpisana globa v skladu s četrtim odstavkom
17. člena tega zakona, ni dopusten, če pretečejo tri leta od dneva, ko je
bil prekršek storjen.
(3) Ne glede na prvi odstavek tega člena
postopek za prekršek, za katerega je predpisana globa v skladu s petim ali
šestim odstavkom 17. člena tega zakona, ni dopusten, če preteče pet let od
dneva, ko je bil prekršek storjen.
(4) Ne glede na prvi odstavek tega člena
postopka za prekršek zoper varnost cestnega prometa, ki je bil ugotovljen s
tehničnimi sredstvi, ni dopustno začeti, če od dneva storitve prekrška preteče
več kot 30 dni.
(5) Zastaranje ne teče v času, ko se po
zakonu postopek o prekršku ne sme začeti ali nadaljevati.
(6) Zastaranje pretrga vsako dejanje
organa, pristojnega za postopek, ki meri na pregon storilca prekrška, vključno
z dejanjem, opravljenim za potrebe vložitve obdolžilnega predloga. Po vsakem
pretrganju začne teči zastaranje znova, vendar pa postopek o prekršku v nobenem
primeru ni več mogoč, ko poteče dvakrat toliko časa, kolikor ga zahteva zakon
za zastaranje postopka o prekršku.
(7) Zastaranje se pretrga tudi, če stori
storilec v času, ko teče zastaralni rok, enako hud ali hujši istovrstni
prekršek.
Daljši rok za zastaranje
43. člen
(črtan)
Zastaranje izvršitve sankcije
44. člen
(1) Izrečene sankcije za prekršek se ne
smejo začeti izvrševati, če pretečeta dve leti od dneva, ko je odločba, s
katero je bila sankcija izrečena, postala pravnomočna.
(2) Zastaranje ne teče v času, ko se
po zakonu sankcije ne morejo izvrševati.
(3) Zastaranje pretrga vsako dejanje
organa, pristojnega za postopek o prekršku ali za izvršitev, ki meri na
izvršitev sankcije. Po vsakem pretrganju začne teči zastaranje znova, vendar pa
se sankcije ne smejo začeti izvrševati po preteku štirih let od dneva, ko je
odločba, s katero je bila sankcija izrečena, postala pravnomočna.
(4) Globe, odvzema premoženjske koristi s
plačilom denarnega zneska in stroškov postopka, glede katerih se je izvrševanje
začelo v rokih iz prvega in tretjega odstavka tega člena, ni dopustno več
izvrševati po poteku zastaralnih rokov, ki jih določa zakon, ki ureja davčno
izvršbo, drugih sankcij pa ne po poteku štirih let od začetka njihovega
izvrševanja.
DRUGI DEL
POSTOPEK O PREKRŠKIH
Sedmo poglavje
SPLOŠNE DOLOČBE
Organi za odločanje o prekrških
45. člen
(1) O prekrških odločajo prekrškovni
organi in sodišča.
(2) Prekrškovni organi so upravni in
drugi državni organi in nosilci javnih pooblastil, ki izvajajo nadzorstvo nad
izvrševanjem zakonov in uredb, s katerimi so določeni prekrški, in organi
samoupravnih lokalnih skupnosti, ki so s posebnimi predpisi pooblaščeni za
odločanje o prekrških.
(3) Sodišča so sodišča za prekrške
prve in druge stopnje.
(4) Vsi državni organi in nosilci
javnih pooblastil morajo sodišču in prekrškovnim organom v postopku o prekršku
dajati potrebno pomoč in podatke brezplačno, upravljalci zbirk osebnih podatkov
pa brezplačno posredovati osebne podatke, ki so potrebni za ugotovitev dejstev
v zvezi s postopkom in za izvršitev sankcij.
(5) Za mednarodno sodelovanje organov v
postopku o prekrških se smiselno uporabljajo določbe zakona, ki ureja
mednarodno sodelovanje v kazenskih zadevah.
Odločba
46. člen
(1) O storitvi prekrška, o sankciji in o
drugih vprašanjih postopka o prekršku, prekrškovni organ oziroma sodišče odloči
z odločbo, zoper katero so dopustna pravna sredstva, ki jih določa ta zakon.
(2) Pomote v pisavi ali v številkah
ali druge očitne pomote v odločbi lahko s sklepom popravi vsak čas po uradni
dolžnosti ali na predlog udeležencev postopka prekrškovni organ ali sodišče, ki
je odločbo izdalo.
(3) Popravke, ki so bili napravljeni
potem, ko je bila odločba udeležencem že poslana, je treba sporočiti
udeležencem v pisni obliki.
Stroški postopka
47. člen
Stroški postopka so izdatki, ki nastanejo v
postopku o prekršku ali zaradi njega in izdatki, ki za potrebe postopka
nastanejo pred njegovo uvedbo ali po njegovi zaključitvi.
Opredelitve pojmov
48. člen
Posamezni izrazi, ki so uporabljeni v tem
zakonu, imajo naslednji pomen:
-      
“Kršitelj”, ki označuje kršiteljico in
kršitelja, je tisti, zoper katerega je začet postopek o prekršku pred
prekrškovnim organom;
-      
“Obdolženec”, ki označuje obdolženko in
obdolženca, je tisti, proti kateremu je pred sodiščem vložen obdolžilni
predlog;
-      
“Storilec”, ki označuje storilko in storilca,
je splošni izraz za kršitelja, obdolženca in osebo, ki ji je bila izrečena
sankcija za prekršek;
-      
“Oškodovanec”, ki označuje oškodovanko in
oškodovanca, je tisti, čigar premoženjska ali osebna pravica je bila s
prekrškom prekršena ali ogrožena.
Veljavnost in uporaba nekaterih
določb
48.a člen
(1) Določbe tega zakona, ki veljajo za
zakonca, veljajo enako tudi za osebo, ki je registrirala istospolno partnersko
skupnost po zakonu, ki ureja registracijo istospolne partnerske skupnosti.
Določbe tega zakona, ki veljajo za osebo, ki živi v zunajzakonski skupnosti,
veljajo enako tudi za istospolno usmerjeno osebo, ki živi v dalj časa trajajoči
življenjski skupnosti, vendar ni registrirala partnerske skupnosti po zakonu,
ki ureja registracijo istospolne partnerske skupnosti, in tudi ni razlogov,
zaradi katerih bi bila taka partnerska skupnost neveljavna.
(2) Za posameznika, ki samostojno opravlja
dejavnost, se glede postopka o prekršku uporabljajo določbe tega zakona o
samostojnem podjetniku posamezniku.
Sedmo a) poglavje
POSEBNE DOLOČBE ZA PREKRŠKE, STORJENE Z MOTORNIMI VOZILI, REGISTRIRANIMI V
DRUGIH DRŽAVAH ČLANICAH EVROPSKE UNIJE
Uporaba posebnih določb
48.b člen
(1) S tem poglavjem se prenaša v pravni red
Republike Slovenije Direktiva (EU) 2015/413 Evropskega
parlamenta in Sveta o lažji čezmejni izmenjavi informacij o prometnih
prekrških, povezanih z varnostjo v cestnem prometu (UL L št. 68 z dne
13. 3. 2015, str. 9; v nadaljnjem besedilu: Direktiva 2015/413/EU) v delu, ki ureja postopek s pisnim obvestilom o prekršku.
(2) Določbe tega poglavja se uporabljajo v
postopku o prekršku zoper varnost cestnega prometa, če gre za kršitve iz 2. v
zvezi s 3. členom Direktive (EU) 2015/413 (prekoračitev najvišje dovoljene hitrosti, neuporaba varnostnega
pasu, vožnja skozi rdečo luč, vožnja pod vplivom alkohola, vožnja pod vplivom
drog, psihoaktivnih zdravil in drugih psihoaktivnih snovi, vožnja brez zaščitne
čelade, nedovoljena uporaba prepovedanega prometnega pasu in nedovoljena
uporaba prenosnega telefona ali druge komunikacijske naprave med vožnjo), kot
so natančneje opredeljene v zakonu, ki ureja pravila cestnega prometa, in pod
naslednjimi pogoji:
-      
če je bil prekršek storjen z motornim vozilom,
ki je registrirano v drugi državi članici Evropske unije, za katero je Direktiva 2015/413/EU zavezujoča,
-      
če na kraju storitve prekrška ni bilo mogoče
ugotoviti storilca prekrška, pridobiti njegovo izjavo o prekršku oziroma
storilcu izdati in vročiti odločbo o prekršku in
-      
če storilec prekrška nima stalnega ali
začasnega prebivališča na ozemlju Republike Slovenije.
(3) V zadevah iz prejšnjega odstavka se
čezmejna izmenjava podatkov iz evidence registriranih vozil, ki je potrebna za
preiskovanje kršitve varnosti cestnega prometa, opravlja preko nacionalne
kontaktne točke, ki jo določa zakon, ki ureja dostop do zbirk podatkov o
motornih vozilih.
(4) Glede vprašanj, ki niso posebej urejena
v tem poglavju, se v postopkih iz tega člena uporabljajo druge določbe tega
zakona.
Obvestilo o prekršku
48.c člen
(1) Postopek o prekršku se v zadevah iz
prejšnjega člena začne tako, da pristojni organ, ki je ugotovil prekršek,
lastniku oziroma imetniku vozila ali drugače identificirani osebi, osumljeni
storitve prekrška zoper varnost cestnega prometa na ozemlju Republike Slovenije
(v nadaljevanju tega poglavja: oseba), pošlje pisno obvestilo o prekršku in
obrazec za odgovor na obvestilo z vsebino iz Priloge, ki je sestavni del tega
zakona in je objavljena skupaj z njim.
(2) Pisno obvestilo mora poleg podatkov, ki
so navedeni v prilogi iz prejšnjega odstavka, vsebovati še naslednje sestavine:
-      
v rubriki o denarni kazni znesek za prekršek
predpisane globe, če je globa določena v razponu in se izvede hitri postopek
najnižjo, če se izvede redni sodni postopek, pa tudi najvišjo za prekršek
predpisano mero globe;
-      
navedbo računa, na katerega se lahko plača
globa;
-      
navedbo za prekršek predpisane stranske
sankcije kazenskih točk v cestnem prometu s prenehanjem veljavnosti vozniškega
dovoljenja in prepovedjo uporabe vozniškega dovoljenja oziroma stranske
sankcije prepovedi vožnje motornega vozila in pojasnilo o pravnih posledicah
izreka teh sankcij;
-      
pouk o pravici do dostopa do osebnih podatkov,
pravici do popravka in izbrisa osebnih podatkov, o najdaljšem zakonitem obdobju
hrambe podatkov in o pravici do popravka netočnih osebnih podatkov in
takojšnjega črtanja nezakonito zabeleženih podatkov.
(3) Obrazec za odgovor mora poleg podatkov,
ki so navedeni v prilogi iz prvega odstavka tega člena, vsebovati še naslednje
sestavine:
-      
glede na vrsto postopka, ki je določen za
prekršek, zaradi katerega se postopek vodi, osnovne podatke o poteku hitrega
postopka, pogojih za izdajo odločbe oziroma plačilnega naloga ali o poteku
rednega sodnega postopka o prekršku, z opisom načina uveljavitve pravice do
izjave v hitrem postopku oziroma zagovora v rednem sodnem postopku ter pravice
do vložitve pravnega sredstva zoper odločbo oziroma sodbo o prekršku;
-      
pouk, da oseba lahko odgovor na obvestilo
pošlje v svojem jeziku.
(4) Obrazec za odgovor v hitrem postopku
mora obsegati tudi:
-      
pravne pouke iz drugega odstavka 55. člena tega
zakona in pojasnilo, da bo pristojni organ v primeru, če bo nadaljeval
postopek, odgovor osebe štel za njeno pisno izjavo o prekršku;
-      
če gre za prekršek, za katerega se lahko izda
plačilni nalog, tudi pouk o pravici do polovičnega plačila izrečene globe, s pojasnilom,
da bo pristojni organ, če bo tako plačilo opravljeno pred iztekom roka za
odgovor, obvestilo štel za plačilni nalog, plačilo globe za priznanje prekrška,
za odpoved pravici do vročitve plačilnega naloga in pravici do zahteve za sodno
varstvo glede odgovornosti za prekršek, izrečene globe in kazenskih točk v
cestnem prometu.
(5) Obrazec za odgovor v postopku zaradi
prekrška, za katerega se izvede redni sodni postopek o prekršku, mora obsegati
tudi:
-      
pravne pouke iz prvega, tretjega, četrtega in
šestega odstavka 114. člena tega zakona;
-      
pouk, da bo sodišče v primeru, če bo zoper
osebo vložen obdolžilni predlog, odgovor osebe štelo za pisni zagovor osebe v
rednem sodnem postopku oziroma ugovor osebe v skrajšanem postopku.
(6) Če iz zbranih obvestil in podatkov
izhaja, da oseba ne razume slovenskega jezika, in z mednarodno pogodbo ni
določeno drugače, mora biti pisno obvestilo sestavljeno v jeziku dokumenta o
registraciji motornega vozila, če je na voljo, sicer pa v enem od uradnih
jezikov države članice registracije motornega vozila, s katerim je bil storjen
prekršek. Stroški prevajanja bremenijo proračun ne glede na izid postopka.
Odgovor na obvestilo
48.č člen
(1) Oseba lahko odgovori na obvestilo o
prekršku v 60 dneh od dneva vročitve obvestila o prekršku na naslov organa, ki
je poslal obvestilo.
(2) Po prejemu odgovora osebe oziroma po
izteku roka iz prejšnjega odstavka organ, ki je pristojen za prekršek, za
katerega se izvede hitri postopek, odloči o prekršku po določbah prejšnjega
člena in po drugih določbah tega zakona.
(4) Po prejemu odgovora osebe oziroma po
izteku roka iz prvega odstavka tega člena organ, ki je ugotovil prekršek, za
katerega se izvede redni sodni postopek, odloči o vložitvi obdolžilnega
predloga, pristojno sodišče pa odloči o prekršku po določbah prejšnjega člena
in po drugih določbah tega zakona.
Osmo poglavje
POSTOPEK ZA PREKRŠKE PREKRŠKOVNEGA ORGANA (HITRI POSTOPEK)
Pristojnost in pooblastilo za
postopek
49. člen
(1) Za določitev pristojnosti
prekrškovnih organov in spore o pristojnosti med prekrškovnimi organi se
uporabljajo določbe zakona, ki ureja splošni upravni postopek.
(2) Postopek pred prekrškovnim organom
vodi in v njem odloča z zakonom ali podzakonskim aktom pooblaščena uradna oseba
tega organa.
(3) Pooblaščena
uradna oseba iz prejšnjega odstavka mora imeti za vodenje postopka in izdajo
plačilnega naloga najmanj peto raven izobrazbe, za izdajo odločbe o prekršku pa
najmanj šesto raven izobrazbe v skladu s predpisi, ki urejajo uvedbo in uporabo
klasifikacijskega sistema izobraževanja in usposabljanja. Imeti mora tudi opravljen preizkus znanja, ki zajema izvrševanje
pooblastil po tem zakonu in poznavanje predpisov, katerih izvrševanje
nadzoruje. Ministrstvo,
pristojno za javno upravo, za namene spremljanja in izvajanja preizkusov znanja
vodi evidenco, ki vsebuje zaporedno številko, številko zbirke dokumentov o
kandidatu, osebno ime kandidata, datum in kraj njegovega rojstva, stalno
oziroma začasno prebivališče kandidata in elektronski naslov za obveščanje,
raven in vrsto kandidatove izobrazbe, datum opravljanja preizkusa znanja in
uspeh pri tem preizkusu. Vlada Republike Slovenije
predpiše vrsto izobrazbe in program strokovnega usposabljanja in preverjanja
znanja za vodenje in odločanje v prekrškovnem postopku. Za poznavanje predpisov,
katerih izvrševanje nadzoruje, se uradni osebi prizna opravljen preizkus
znanja, določen v teh predpisih.
Začetek postopka o prekršku
50. člen
(1) Postopek o prekršku se začne po
uradni dolžnosti, ko opravi prekrškovni organ v okviru svoje pristojnosti v ta
namen kakršnokoli dejanje, ali z vložitvijo pisnega predloga oškodovanca,
državnega tožilca ali državnega organa, nosilca javnih pooblastil ali
samoupravne lokalne skupnosti (predlagatelji).
(2) Predlog vsebuje podatke o
kršitelju (osebno ime, enotno matično številko občana (v nadaljnjem besedilu:
EMŠO), če je fizična oseba tujec, pa njene rojstne podatke, državljanstvo,
stalno oziroma začasno prebivališče, za odgovorno osebo tudi zaposlitev, za
pravno osebo pa ime in sedež ter matično številko, če teh ni, pa podatke, ki
jih je lahko pridobil), opis prekrška in navedbo dejstev oziroma dokazov, ki
kažejo na sum storitve prekrška.
(3) Predlog se vloži pri pristojnem
prekrškovnem organu. Če je predlog vložen pri drugem organu, ga ta takoj
odstopi pristojnemu prekrškovnemu organu in o tem obvesti predlagatelja.
Odločitev prekrškovnega organa
51. člen
(1) Prekrškovni organ po ugotovitvi
pogojev za začetek postopka po uradni dolžnosti oziroma po prejemu predloga iz
prejšnjega člena zbere dodatna obvestila in dokaze o prekršku.
(2) Če prekrškovni organ ugotovi, da
so podani zakonski pogoji za izvedbo postopka o prekršku, ga mora izvesti in
sam izdati odločbo o prekršku (hitri postopek).
(3) Če hitri postopek ni dovoljen,
mora prekrškovni organ vložiti pri pristojnem sodišču obdolžilni predlog (redni
sodni postopek).
(4) Prekrškovni organ odloči, da ne bo
izdal odločbe o prekršku oziroma vložil obdolžilnega predloga:
-      
če iz zbranih dejstev in dokazov izhaja, da
dejanje ni prekršek;
-      
če ni dokazano, da je prekršek storil kršitelj;
-      
če je pregon zastaral, ali so podani drugi
razlogi, ki izključujejo pregon;
-      
če gre za prekršek neznatnega pomena, posebne
okoliščine, nizka stopnja odgovornosti ali storilčeve osebne okoliščine pa
kažejo, da postopek ne bi bil smotrn.
(5) Odločitev iz prejšnjega odstavka
in razlogi se zaznamujejo v spisu. O odločitvi, da ne bo izdal odločbe oziroma
vložil obdolžilnega predloga in o razlogih mora prekrškovni organ v 30 dneh od
odločitve pisno obvestiti predlagatelja.
Hitri postopek
52. člen
(1) O prekrških se odloča po hitrem
postopku, razen v primerih, ko ta zakon določa drugače.
(2) Hitri postopek ni dovoljen:
-      
če predlagatelj rednega sodnega postopka glede
na naravo kršitve oceni, da so podani pogoji za izrek stranske sankcije po tem zakonu;
-      
če je predpisana stranska sankcija prepovedi
vožnje motornega vozila;
-      
če je predpisana stranska sankcija izločitve iz
postopka javnega naročanja;
-      
proti mladoletnim storilcem prekrškov;
-      
za prekrške s področja obrambnih dolžnosti in
za prekrške s področja nezdružljivosti javnih funkcij s pridobitno dejavnostjo;
(delno
prenehala veljati)
-      
za prekrške zoper varnost cestnega prometa, za
katere je predpisana stranska sankcija kazenskih točk v številu, zaradi
katerega se po zakonu storilcu izreče prenehanje veljavnosti vozniškega
dovoljenja;
-      
za prekrške s področja političnih strank ter
volilne in referendumske kampanje, za nadzor katerih je pristojno Računsko
sodišče Republike Slovenije;
-      
če obdolžilni predlog za prekršek v skladu z
drugim odstavkom 103. člena tega zakona vloži organ, ki po zakonu
nadzoruje delo prekrškovnega organa.
(3) V hitrem postopku se storilcu
izreče globa v znesku, v katerem je predpisana, če je predpisana v razponu, pa
se izreče najnižja predpisana mera globe, če z zakonom ni določeno drugače.
Opozorilo
53. člen
(1) Pooblaščena uradna oseba
prekrškovnega organa lahko namesto izreka sankcije, kršitelja opozori, če je
storjeni prekršek neznatnega pomena in če pooblaščena uradna oseba oceni, da je
glede na pomen dejanja opozorilo zadosten ukrep.
(2) Pooblaščena uradna oseba iz prejšnjega
odstavka kršitelju hkrati z opozorilom predstavi storjeni prekršek.
(3) Prekrškovni organ lahko vodi
evidenco izrečenih opozoril, vendar pri tem ne sme obdelovati osebnih podatkov.
54. člen
(črtan)
Postopek pred prekrškovnim organom
55. člen
(1) Prekrškovni organ po uradni
dolžnosti brez odlašanja, hitro in enostavno ugotovi tista dejstva in zbere
tiste dokaze, ki so potrebni za odločitev o prekršku.
(2) Prekrškovni organ ob ugotovitvi
oziroma obravnavanju prekrška in še pred izdajo odločbe o prekršku (56. člen)
kršitelja obvesti o prekršku in pouči:
-      
da se lahko izjavi o dejstvih oziroma
okoliščinah prekrška, da pa tega ni dolžan storiti niti odgovarjati na
vprašanja, če se bo izjavil ali odgovarjal, pa ni dolžan izpovedovati zoper
sebe ali svoje bližnje,
-      
da mora navesti vsa dejstva in dokaze v svojo
korist, ker jih sicer v postopku ne bo več mogel uveljavljati.
(3) Pouk iz prejšnjega odstavka in
izjavo kršitelja prekrškovni organ vnese v zapisnik ali uradni zaznamek.
Vsebina zapisnika oziroma uradnega zaznamka se kršitelju prebere in se mu vroči
prepis, kar kršitelj potrdi s svojim podpisom. Če kršitelj vročitve noče
potrditi s podpisom, se to zaznamuje na zapisniku oziroma uradnem zaznamku.
(4) Če se kršitelj ni mogel osebno
izjaviti o prekršku ali mu ni bilo mogoče dati obvestila in pouka po določbah
drugega odstavka tega člena, mora prekrškovni organ pred izdajo odločbe o prekršku
kršitelja pisno obvestiti o prekršku in ga poučiti o pravicah iz drugega
odstavka tega člena ter da se lahko pisno izjavi o dejstvih oziroma okoliščinah
prekrška v petih dneh od vročitve obvestila.
(5) Odločba o prekršku se ne more
opirati na izjavo kršitelja, če ta ni bil poučen o pravicah iz drugega odstavka
tega člena ali če dani pouk ni vpisan v zapisnik ali v uradni zaznamek oziroma
v pisno obvestilo iz prejšnjega odstavka.
55.a člen
(1) Če
prekrškovni organ hkrati obravnava prekrške, za katere je predpisana različna
vrsta odločbe, lahko z odločbo o prekršku (56. člen) odloči tudi o prekrških,
za katere se sicer izda plačilni nalog.
(2) Prekrškovni organ, ki zoper istega kršitelja hkrati obravnava
prekrške, storjene v medsebojni zvezi, o katerih se odloča po hitrem postopku,
in prekrške, o katerih se odloča v rednem sodnem postopku, lahko pri pristojnem
sodišču za posamezne ali za vse prekrške vloži enoten obdolžilni predlog.
(3) Prekrškovni
organ mora v obdolžilnem predlogu obrazložiti pogoje iz prejšnjega odstavka
tega člena. Če iz obdolžilnega predloga izhaja, da za posamezne prekrške niso
podani pogoji za izvedbo enotnega postopka, sodišče v tem delu obdolžilni
predlog zavrže in vrne zadevo v obravnavanje pristojnemu prekrškovnemu organu.
(4) Na podlagi
obdolžilnega predloga iz tretjega odstavka tega člena se izvede enoten postopek
in odloči z eno samo sodbo po pravilih, ki veljajo za redni sodni postopek.
Sodišče, ki obravnava obdolžilni predlog ostane pristojno za vse prekrške, ne
glede na potek in izid enotnega postopka.
(5) Za prekrške iz
tretjega odstavka tega člena, o katerih se sicer odloča po hitrem postopku, se
storilcu globa izreče po določbah, ki veljajo za hitri postopek (tretji
odstavek 52. člena) in ima storilec pravico do polovičnega plačila izrečene
globe ob smiselni uporabi pogojev, ki jih ta zakon določa za hitri postopek (57.c člen). Pouk o pravici do polovičnega
plačila globe je del pouka o pravici do pritožbe.
(6) V
primerih iz prejšnjih odstavkov se ne izda poseben sklep o združitvi postopka.
Pisna odločba
56. člen
(1) Pisna odločba o prekršku se izda v
naslednjih primerih:
-      
če predpis, ki določa prekršek, poleg globe
predpisuje obvezen odvzem predmetov;
-      
če je treba odvzeti premoženjsko korist;
-      
če prekrškovni organ namesto globe izreče
opomin;
-      
če prekrškovni organ izreče globo, ki je višja
od najnižje predpisane mere globe (tretji odstavek 52. člena);
-      
če je za prekrške s področja davkov, trošarin
in carin ter javnega naročanja predpisana globa v večkratniku ali v odstotku od
davka, trošarine ali carine, ki bi jo bilo treba plačati, ali od vrednosti
predmeta oziroma naročila, v zvezi s katerim je bil storjen prekršek;
-      
za prekrške s področja varstva konkurence, deviznega
poslovanja in bančništva;
-      
v primeru kršitev iz šestega odstavka 17. člena
tega zakona;
-      
v drugih primerih, ko niso podani pogoji za
izdajo plačilnega naloga.
(2) Pisna odločba
o prekršku mora imeti številko, datum, podpis pooblaščene uradne osebe in žig
prekrškovnega organa, ki jo je izdal, ter uvod, izrek in pravni pouk, kadar je
zoper njo napovedana vložitev zahteve za sodno varstvo, pa tudi obrazložitev.
(3) Uvod odločbe o prekršku obsega naziv
prekrškovnega organa, ki jo je izdal, osebno ime uradne osebe, ki je izdala
odločbo o prekršku, osebno ime kršitelja in morebitnega zagovornika, firmo
oziroma naziv in sedež pravne osebe ter označbo prekrška, ki je predmet
postopka.
(4) Izrek odločbe o prekršku mora obsegati:
osebne podatke kršitelja (osebno ime, EMŠO, če je fizična oseba tujec, pa njene
rojstne podatke, državljanstvo, stalno oziroma začasno prebivališče, za
odgovorno osebo tudi zaposlitev, za pravno osebo pa naziv in sedež ter matično
številko, če so bile izrečene kazenske točke ali gre za kršitev, ki je povezana
z veljavnostjo vozniškega dovoljenja, pa tudi številko izdanega vozniškega
dovoljenja, navedbo organa, ki je izdal dovoljenje in datuma izdaje), če teh
podatkov ni, pa podatke o kršitelju, ki so bili navedeni oziroma ugotovljeni v
postopku, kratek opis dejanja, s katerim je storjen prekršek (kraj in čas
storitve, način storitve, ter odločilne okoliščine), izrek, da je kršitelj
odgovoren za prekršek, ki ga je storil, pravno opredelitev prekrška z navedbo
predpisa, ki določa prekršek, s številčno označbo njegovega člena, znesek globe
in stroškov postopka ter rok za njihovo plačilo, morebitne izrečene stranske
sankcije, odločitev o odvzemu premoženjske koristi in opozorila o pravici do
plačila globe in stroškov postopka na obroke, o
možnosti za nadomestitev plačila globe in stroškov postopka z delom v splošno
korist in o tem, da se bodo neplačana globa in stroški postopka izterjali
prisilno, če globe ne bo mogoče izterjati niti prisilno, pa se bo lahko v
skladu z zakonom izvršila z nadomestnim zaporom.
(5) V obrazložitvi odločbe o prekršku je
treba kratko navesti izjavo kršitelja o dejanju ter dejstva in dokaze, na
katere je prekrškovni organ oprl odločitev.
(6) Pravni pouk obsega pouk o pravici do
pravnega sredstva, roku in načinu vložitve ter navedbo prekrškovnega organa,
pri katerem se pravno sredstvo vloži.
(7) Pisna odločba o prekršku se vroči
kršitelju in drugim osebam, ki imajo pravico do zahteve za sodno varstvo.
Polovično plačilo izrečene globe
56.a člen
(črtan)
Plačilni nalog
57. člen
(1) Plačilni nalog se izda, če pooblaščena
uradna oseba prekrškovnega organa prekršek osebno zazna, ali ga ugotovi z
uporabo ustreznih tehničnih sredstev ali naprav. Plačilni nalog se kršitelju,
če je ta navzoč, vroči takoj na kraju prekrška. Ob vročitvi plačilnega naloga
se kršitelju hkrati ustno predstavi storjeni prekršek in dokaze, kar se
zaznamuje na plačilnem nalogu.
(2) Plačilni nalog se izda tudi, če
pooblaščena uradna oseba prekršek ugotovi na podlagi obvestil in dokazov,
zbranih neposredno po kršitvi, na kraju, kjer je bil prekršek storjen. Pred
izdajo in vročitvijo takega plačilnega naloga mora kršitelju omogočiti, da se
osebno izjavi o prekršku po določbah 55. člena tega zakona, plačilni nalog pa
mora vsebovati tudi kratek opis prekrška in kratek povzetek izjave kršitelja o
prekršku.
(3) Plačilni nalog, ki velja kot pisna
odločba o prekršku, vsebuje: osebno ime in naslov, EMŠO, če je fizična oseba
tujec, pa datum rojstva, državljanstvo, stalno oziroma začasno prebivališče, za
odgovorno osebo tudi zaposlitev, za pravno osebo pa naziv in sedež ter matično
številko, kraj in čas storitve prekrška, pravno opredelitev prekrška, znesek
globe in stroškov postopka ter rok za njihovo plačilo, opozorilo o pravici do
plačila globe in stroškov postopka na obroke, da bodo
izrečeni globa in stroški postopka, ki ne bodo pravočasno plačani, prisilno
izterjani, če globe ne bo mogoče izterjati niti prisilno, pa se bo lahko v
skladu z zakonom izvršila z nadomestnim zaporom lahko
pa tudi druge podatke v skladu s predpisi. Plačilni nalog, izdan za prekrške
zoper varnost cestnega prometa, mora vsebovati tudi število izrečenih kazenskih
točk v cestnem prometu, navedbo vrste voznika in kategorijo vozila, s katerim
je bil storjen prekršek, če so bile izrečene kazenske točke ali gre za kršitev,
ki je povezana z veljavnostjo vozniškega dovoljenja, pa tudi številko izdanega
vozniškega dovoljenja, navedbo organa, ki je izdal dovoljenje in datuma izdaje,
če teh podatkov ni, pa tiste, ki so bili ugotovljeni v postopku. Pravni pouk
obsega pouk o pravici do pravnega sredstva, roku in načinu vložitve ter navedbo
prekrškovnega organa, pri katerem se pravno sredstvo vloži.
(4) Če kršitelju plačilnega naloga ni
mogoče izdati in vročiti takoj na kraju prekrška, se mu ga vroči po določbah
zakona, ki ureja splošni upravni postopek. V tem primeru se kršitelju hkrati s
plačilnim nalogom iz prvega odstavka tega člena vroči tudi kratek opis
dejanskega stanja prekrška z navedbo dokazov, če ta ni že naveden v plačilnem
nalogu.
(5) Če je zoper plačilni nalog vložena
zahteva za sodno varstvo, mora prekrškovni organ sodišču posredovati tudi
kratek opis dejanskega stanja prekrška z navedbo dokazov, če ta ni že naveden v
plačilnem nalogu.
(6) V postopku, ki se konča z izdajo
plačilnega naloga po določbah tega člena, se plačajo stroški postopka, določeni
v 143. členu tega zakona, razen potnih stroškov uradnih oseb in sodne takse.
(7) Kršitelj, ki bi se lahko z odhodom
zaradi prebivanja v tujini izognil plačilu globe, mora plačati globo takoj na
kraju prekrška. O plačani globi se izda potrdilo. Če kršitelj globe ne plača, pooblaščena
uradna oseba prekrškovnega organa izvede vse potrebne ukrepe za zavarovanje
izvršitve po tem zakonu.
(8) Za kršitev predpisov o ustavitvi in
parkiranju vozil se ob ugotovitvi prekrška, o katerem kršitelja ni bilo mogoče
seznaniti na kraju prekrška, na primernem mestu pritrdi na vozilo obvestilo o
prekršku, ki vsebuje kraj in čas storitve, registrsko številko vozila, pravno
opredelitev prekrška, višino za prekršek predpisane globe in naslednje pouke:
-      
pravici do plačila polovice predpisane globe v osmih
dneh od dneva izdaje obvestila, z opisom načina plačila globe,
-      
da se bo ob pravočasnem plačilu globe štelo, da
je bil plačniku izdan plačilni nalog za prekršek, ki je označen na obvestilu,
in da je ta postal pravnomočen, ker se je plačnik odpovedal ugovoru zoper
plačilni nalog iz 57.b člena tega zakona in zahtevi za sodno varstvo,
-      
da v primeru pravočasnega plačila globe stroški
postopka ne bodo zaračunani, da prekršek ne bo vpisan v evidenco o prekrških in
da bo postopek zaradi prekrška s pravočasnim plačilom globe končan, ter
-      
da morebitno neplačilo globe nima pravnih
posledic in da se bo v takem primeru po poteku roka za plačilo postopek zaradi
prekrška nadaljeval zoper lastnika ali imetnika pravice uporabe vozila z izdajo
plačilnega naloga po določbah tega zakona.
Posebni primeri plačilnega naloga
57.a člen
(črtan)
Ugovor zoper plačilni nalog
57.b člen
Zoper plačilni nalog iz 57. člena tega
zakona, ki se izda za kršitve predpisov o ustavljanju in parkiranju vozil v
cestnem prometu, ni dovoljena zahteva za sodno varstvo, kršitelj pa ima pravico
do ugovora v osmih dneh od vročitve plačilnega naloga. Na podlagi ugovora
prekrškovni organ plačilni nalog odpravi in o ugovoru odloči z odločbo o
prekršku ali postopek o prekršku ustavi, pri čemer ugovor šteje kot izjava v
hitrem postopku o prekršku. Pouk o pravici do ugovora in načinu njegove
vložitve, ter o tem, da mora kršitelj v ugovoru navesti vsa dejstva in dokaze v
svojo korist, ker jih sicer v postopku ne bo več mogel uveljavljati, je del
pouka o pravici do pravnega sredstva na plačilnem nalogu.
Plačilo izrečene globe in stroškov
postopka
57.c člen
(1) Kršitelj, ki ne vloži zahteve za sodno
varstvo zoper plačilni nalog, plača polovico izrečene globe, če jo plača v
osmih dneh po pravnomočnosti. Če plača polovično globo pred pravnomočnostjo,
zahteva za sodno varstvo in ugovor zoper plačilni nalog nista dovoljena, razen
če je kršitelj v skladu z določbami tega zakona globo moral plačati pred
pravnomočnostjo.
(2) Kršitelj, ki ne napove zahteve za sodno
varstvo zoper odločbo o prekršku, plača polovični znesek globe v roku osmih dni
po izteku roka za napoved zahteve za sodno varstvo. Če plača polovično globo
pred iztekom roka za napoved zahteve za sodno varstvo, zahteva za sodno varstvo
zoper odločbo ni dovoljena, razen, če je v skladu z določbami tega zakona globo
moral plačati pred iztekom roka za napoved zahteve za sodno varstvo.
(3) Kršitelj, ki ne plača polovičnega
zneska globe po prvem in drugem odstavku tega člena, mora plačati celoten
znesek globe v roku, ki je določen v odločbi oziroma plačilnem nalogu.
(4) Pouk o pravicah, obveznostih in
omejitvah iz prvega, drugega in tretjega odstavka tega člena je del pouka o
dolžnosti napovedi vložitve zahteve za sodno varstvo na odločbi o prekršku in
del pouka o pravici do pravnega sredstva na odločbi o prekršku ali plačilnem
nalogu.
(5) Pod pogoji in v skladu s predpisi, ki
urejajo finančno poslovanje organa, pristojnega za postopek o prekršku, lahko
kršitelj plača globo, stroške postopka in stroške negotovinskega plačila tudi z
negotovinskim plačilnim sredstvom. Pouk o možnosti takega načina plačila je
sestavni del pravnega pouka.
(6) Določbe tega člena o pravici do
polovičnega plačila globe se ne uporabljajo za prekrške s področja varstva
konkurence.
Smiselna uporaba zakona
58. člen
(1) Če v tem ali drugem zakonu ni
drugače določeno, se v hitrem postopku glede pristojnosti, zastopanja, jezika v
postopku, vlog, vabil, zapisnikov, odločb, pregledovanja in prepisovanja
spisov, rokov in narokov, vrnitve
v prejšnje stanje, vročanja in izločitve uradnih oseb
smiselno uporabljajo določila zakona o splošnem upravnem postopku.
(2) Za osebno in hišno preiskavo, zaseg in
preiskavo elektronskih in z njimi povezanih naprav ter nosilcev elektronskih
podatkov, zaseg in odvzem predmetov, privedbo, pridržanje in varščino,
zastopanje tuje pravne osebe, postopek zoper pravno in odgovorno osebo, pravice
oškodovanca v postopku, združitve in izločitve postopka, prekinitve in
ustavitve postopka ter stroške postopka se smiselno uporabljajo določbe tega
zakona o rednem sodnem postopku, kolikor ni s tem zakonom drugače določeno.
(3) Hišno preiskavo sme odrediti le
sodišče. Pri izvedbi hišne preiskave, ki se opravlja na podlagi predloga
prekrškovnega organa, sme aktivno sodelovati tudi pooblaščena uradna oseba
prekrškovnega organa, ki je predlagal hišno preiskavo.
Deveto poglavje
ZAHTEVA ZA SODNO VARSTVO
Pravica do zahteve za sodno varstvo
59. člen
(1) Zoper odločbo o prekršku, ki jo je
na prvi stopnji izdal prekrškovni organ po hitrem postopku, se lahko vloži
zahteva za sodno varstvo. Zahtevo lahko vloži oseba, ki ji je bila izrečena
sankcija, njen zakoniti zastopnik oziroma zagovornik ter lastnik odvzetih
predmetov, pod pogojem, da je upravičenec pravočasno
napovedal njeno vložitev v skladu z 59.a členom tega zakona.
(2) Zahteva za sodno varstvo iz prejšnjega
odstavka zadrži izvršitev odločbe o prekršku.
(3) Kolikor v tem poglavju ni drugače
določeno, se v postopku z zahtevo za sodno varstvo smiselno uporabljajo določbe
pritožbenega postopka v rednem sodnem postopku.
(4) V postopku z zahtevo za sodno varstvo
ni mogoče izdati sodbe brez obrazložitve.
Napoved zahteve za sodno varstvo
59.a člen
(1) Prekrškovni organ upravičencem do
zahteve za sodno varstvo pošlje odločbo o prekršku iz 56. člena tega zakona,
ki ne vsebuje obrazložitve. V pouku o dolžnosti predhodne pisne napovedi
vložitve zahteve za sodno varstvo mora biti upravičenec poučen o dolžnostih in
posledicah iz drugega, tretjega, četrtega in petega odstavka tega člena.
(2) Upravičenci do zahteve za sodno varstvo
iz prvega odstavka 59. člena tega zakona morajo vložitev zahteve za sodno
varstvo organu, ki je izdal odločbo o prekršku, pisno napovedati v roku osmih
dni od prejema odločbe o prekršku iz prejšnjega odstavka. Napovedana vložitev zahteve
za sodno varstvo se lahko umakne do poteka roka za napoved vložitve te zahteve.
Če je napoved umaknjena v zakonskem roku, se šteje, da vložitev zahteve za
sodno varstvo ni bila napovedana.
(3) Če upravičenec do zahteve za sodno
varstvo v zakonskem roku vložitve te zahteve ne napove ali napoved umakne, se
šteje, da se je odpovedal pravici do zahteve za sodno varstvo.
(4) Če nihče od upravičencev do zahteve za
sodno varstvo te zahteve ne napove, prekrškovni organ ne izdela odločbe o
prekršku z obrazložitvijo, ampak se šteje, da je z dnem vročitve odločbe iz
prvega odstavka tega člena vročena končna odločba. Ta odločba z iztekom roka za
napoved zahteve za sodno varstvo postane pravnomočna.
(5) Če je vsaj eden od upravičencev do
zahteve za sodno varstvo napovedal vložitev te zahteve, mora biti pisna odločba
o prekršku z obrazložitvijo izdelana in odposlana najpozneje v 30 dneh po
prejeti napovedi vložitve zahteve za sodno varstvo. Odločba z obrazložitvijo se
vroči vsem upravičencem do zahteve za sodno varstvo.
Rok za vložitev zahteve za sodno
varstvo in pristojnost
60. člen
(1) Zahteva za sodno varstvo se lahko
vloži v osmih dneh od vročitve odločbe o prekršku, pisno pri pristojnem
prekrškovnem organu.
(2) Za odločanje o zahtevi za sodno
varstvo je krajevno pristojno sodišče prve stopnje, ki je pristojno za
odločanje o prekršku po določbah rednega sodnega postopka.
(3) Sodišče obravnava zahteve za sodno
varstvo zoper odločbe o prekrških s področja varstva konkurence prednostno.
Vsebina zahteve za sodno varstvo in njen
umik
61. člen
(1) Zahteva za sodno varstvo mora
vsebovati podatke in navedbe, ki so s tem zakonom določeni za pritožbo zoper
odločbo o prekršku (153. člen tega zakona).
(2) Vlagatelj lahko zahtevo za sodno
varstvo umakne do izdaje sodbe o prekršku. Umika zahteve ni mogoče preklicati.
(3) (razveljavljen)
Razlogi za vložitev zahteve za sodno
varstvo
62. člen
Odločbo prekrškovnega organa je mogoče
izpodbijati z zahtevo za sodno varstvo:
-      
če je bila z odločbo prekršena materialna
določba tega zakona ali predpis, ki določa prekršek;
-      
če je bila storjena kršitev določb postopka,
ker ni odločil pristojni organ, ker storilcu ni bila dana možnost, da se izjavi
o prekršku, ker je pri odločanju ali vodenju postopka sodelovala oseba, ki bi
po zakonu morala biti izločena ali je bila izločena, ker so bile kršene določbe
o uporabi jezika v postopku, ker izrek odločbe ni razumljiv ali je sam s seboj
v nasprotju ali ker odločba nima vseh predpisanih sestavin;
-      
zaradi zmotne in nepopolne ugotovitve
dejanskega stanja, pri čemer se smejo v zahtevi navajati nova dejstva in
predlagati novi dokazi le, če vlagatelj zahteve izkaže za verjetno, da jih brez
svoje krivde ni mogel uveljaviti v hitrem postopku;
-      
če se odločba opira na dokaz, na katerega se po
določbah tega zakona ne more opirati, ali ki je bil pridobljen s kršitvijo z
ustavo določenih človekovih pravic in temeljnih svoboščin;
-      
zaradi izrečenih sankcij, odvzema premoženjske
koristi in stroškov postopka in odločitve o premoženjskopravnem zahtevku.
Meje preizkusa odločbe prekrškovnega
organa
62.a člen
(1) V postopku o zahtevi za sodno
varstvo se mora vselej po uradni dolžnosti preizkusiti:
-      
ali je odločil stvarno pristojni organ,
-      
ali je podana kršitev materialnih določb tega
zakona ali predpisa, ki določa prekršek,
-      
ali je pregon zastaral,
-      
ali je storilcu bila dana možnost, da se izjavi
o prekršku,
-      
ali je izrek odločbe razumljiv in
-      
ali se odločba opira na dokaz, na katerega se
po določbah tega zakona ne more opirati, ali je bil pridobljen s kršitvijo z
ustavo določenih človekovih pravic in temeljnih svoboščin.
(2) Če se pri odločanju o zahtevi za
sodno varstvo ugotovi, da so podani razlogi iz prve, druge, tretje ali šeste
alineje prejšnjega odstavka, zaradi katerih je izdana odločba v korist
kršitelja, v korist tudi kakšnemu drugemu kršitelju, ki ni vložil zahteve za
sodno varstvo, ali je ni vložil v tej smeri, ravna pristojni organ po uradni
dolžnosti, kakor da jo je vložil tudi ta.
Odločanje prekrškovnega organa
63. člen
(1) Zahteva za sodno varstvo ni
dovoljena, če jo je vložila oseba, ki je po tem zakonu nima pravice vložiti,
ali če se ugotovi, da je zahteva umaknjena ali da je bila po umiku ponovno
vložena, ali če zahteva po zakonu ni dovoljena.
(2) Nedovoljeno ali prepozno zahtevo
za sodno varstvo prekrškovni organ zavrže s sklepom.
(3) Zoper sklep o zavrženju je
dovoljena zahteva za sodno varstvo, za katero se ne uporablja določba
prejšnjega odstavka.
(4) Prekrškovni organ po prejemu
zahteve po potrebi glede na navedbe v zahtevi dopolni dokazni postopek, če
ugotovi kršitev pravice do izjave, pa storilcu da tudi možnost, da se izjavi o
prekršku.
(5) Če prekrškovni organ ugotovi, da je
zahteva pravočasna in utemeljena, odločbo o prekršku odpravi in ustavi postopek,
ali jo odpravi in vloži predlog pri pristojnem prekrškovnem organu (50. člen),
ali jo nadomesti z novo odločbo, ali izreče opomin namesto sankcije in o tem
obvesti storilca in osebo, ki je vložila zahtevo za sodno varstvo oziroma vroči
novo odločbo.
(6) Zoper novo odločbo iz prejšnjega
odstavka je dovoljena nova zahteva za sodno varstvo, o kateri odloča sodišče.
(7) Če prekrškovni organ odločbe ne
odpravi ali nadomesti, jo s spisom in morebitnimi dodatnimi dokazi posreduje v
odločitev pristojnemu sodišču.
(8) V postopku z zahtevo za sodno varstvo
prekrškovni organ postopa po določbah 58. člena tega zakona.
Preizkus pravočasnosti in
dovoljenosti zahteve pri sodišču
64. člen
Prepozno ali nedovoljeno zahtevo za sodno
varstvo sodišče s sklepom zavrže, če tega ni storil prekrškovni organ.
Odločanje sodišča
65. člen
(1) Sodišče s sodbo zavrne zahtevo kot
neutemeljeno, če spozna, da ni podana nobena izmed uveljavljenih kršitev iz 62.
člena tega zakona in tudi ne take kršitve, na katere pazi po uradni dolžnosti
(62.a člen), ali če je bila kršitev v postopku z zahtevo za sodno varstvo že
odpravljena.
(2) Sodišče s sodbo ugodi zahtevi in
odpravi odločbo prekrškovnega organa, ali jo odpravi po uradni dolžnosti, če
ugotovi, da ni odločil pristojni organ, ali če ugotovi, da je pri odločanju ali
vodenju postopka sodelovala oseba, ki bi po zakonu morala biti izločena, ali je
bila izločena.
(3) Sodišče s sodbo ugodi zahtevi in
spremeni odločbo prekrškovnega organa, ali jo spremeni po uradni dolžnosti, če
ugotovi, da so bila odločilna dejstva v izpodbijani odločbi o prekršku sicer
pravilno ugotovljena, da pa je treba glede na ugotovljeno dejansko stanje ob
pravilni uporabi materialne določbe tega zakona ali predpisa, ki določa
prekršek, spremeniti odločbo. Glede na stanje stvari sodišče tako ravna tudi,
če izrek odločbe ni razumljiv ali je sam s seboj v nasprotju ali če odločba
nima vseh predpisanih sestavin ali če se odločba opira na dokaz, na katerega se
po določbah tega zakona ne more opirati, ali ki je bil pridobljen s kršitvijo z
ustavo določenih človekovih pravic in temeljnih svoboščin.
(4) Če sodišče spozna, da dejansko
stanje ni popolno in pravilno ugotovljeno, ponovi ali dopolni dokazni postopek
po pravilih rednega sodnega postopka.
(5) Če sodišče iz podatkov v spisu ugotovi
dejstva, glede katerih se storilec v postopku pred prekrškovnim organom oziroma
v zahtevi za sodno varstvo ni mogel izjaviti, obvesti o tem storilca, če
dejstva izhajajo iz opisa dejanskega stanja, pa mu opis posreduje, hkrati pa
storilca seznani, kje in kdaj lahko pregleda spise zadeve, ga pouči po četrtem
odstavku 114. člena tega zakona ter mu določi rok, v katerem lahko poda svoje
navedbe, predloge in zahteve. Če se sodišče odloči, da bo ponovilo oziroma
dopolnilo dokazni postopek, storilca o tem obvesti, in ga hkrati seznani, da je
lahko navzoč pri izvajanju dokazov in da ga bo povabilo k posameznim procesnim
dejanjem, če bo to sodišču pisno predlagal v petih dneh po prejemu obvestila.
(6) Sodišče s sodbo zavrne zahtevo kot
neutemeljeno, če po izvedenem dokaznem postopku ne ugotovi dejanskega stanja
drugače kakor prekrškovni organ.
(7) Sodišče s sodbo ugodi zahtevi in
spremeni odločbo prekrškovnega organa, če je to potrebno, ker je po izvedenem
dokaznem postopku dejansko stanje ugotovilo drugače kakor prekrškovni organ.
(8) Če sodišče po izvedenem dokaznem
postopku spozna, da so bila odločilna dejstva v izpodbijani odločbi pravilno
ugotovljena, da pa je treba glede na ugotovljeno dejansko stanje ob pravilni
uporabi zakona oziroma za odpravo kršitev določb postopka drugače odločiti,
ravna po določbah tretjega odstavka tega člena.
(9) Če sodišče ugotovi, da storilcu ni
bila dana možnost podati izjavo o prekršku, ali če so bile kršene določbe o
uporabi jezika v postopku o prekršku, sodišče najprej odpravi kršitev tako, da
storilcu omogoči, da poda izjavo, oziroma mu omogoči uporabo jezika v postopku
in nato odloči o zahtevi glede na stanje stvari.
(10) Če sodišče s sodbo odpravi sklep
o zavrženju prepozne ali nedovoljene zahteve za sodno varstvo ali ugovora (57.b
člen), hkrati odloči tudi o zahtevi za sodno varstvo ali ugovoru.
(11) Določbe tega člena se smiselno
uporabljajo tudi za odločanje o zahtevah za sodno varstvo, vloženih zoper
sklepe, zoper katere je dovoljena zahteva za sodno varstvo.
(12) Odločba o prekršku se ne sme
spremeniti v škodo kršitelja.
(13) V postopku odločanja sodišča o zahtevi
za sodno varstvo ima prekrškovni organ, ki je izdal izpodbijano odločbo,
položaj predlagatelja v rednem sodnem postopku.
Vročanje odločb sodišča o zahtevi za
sodno varstvo
65.a člen
(1) Sodišče prekrškovnemu organu vrne
spis skupaj z izvirnikom sodbe ali sklepa z zadostnim številom overjenih
prepisov ter morebitna druga pisanja, ki so nastala ali so bila pridobljena med
postopkom o prekršku pri sodišču, pri tem pa obdrži izvod izpodbijane odločbe.
(2) Prekrškovni organ sodbo ali sklep
sodišča vroči vlagatelju zahteve za sodno varstvo po določbah zakona, ki ureja
splošni upravni postopek, v primeru iz drugega odstavka 65. člena tega zakona
pa tudi pristojnemu organu.
Pravica do pritožbe
66. člen
(1) Zoper sklep sodišča, s katerim je bila
zahteva za sodno varstvo zavržena, je dovoljena pritožba iz vseh razlogov po
154. členu tega zakona.
(2) Zoper druge odločbe sodišča prve
stopnje lahko osebe iz prvega odstavka 59. člena tega zakona vložijo pritožbo
iz razlogov po 1., 2. in 4. točki 154. člena tega zakona, razen glede stroškov
postopka, če je bila izrečena višja globa od najnižje predpisane za prekršek
ali če je bila izrečena globa, ki je predpisana v večkratniku ali v odstotku
(četrti in peti odstavek 17. člena) ali če sta bila izrečena odvzem predmetov
ali odvzem premoženjske koristi v vrednosti, ki presega 400 eurov.
(3) Prekrškovni organ, ki je izdal odločbo
v hitrem postopku, lahko iz pritožbenih razlogov po 1., 2. in 4. točki 154.
člena tega zakona, razen glede stroškov postopka, vloži pritožbo zoper odločbo
sodišča v naslednjih primerih:
-      
če je sodišče odpravilo odločbo prekrškovnega
organa;
-      
če je sodišče spremenilo odločbo prekrškovnega
organa in ustavilo postopek o prekršku.
(4) Prekrškovni organ vloži pritožbo skupaj
s spisom pri sodišču, ki je odločilo o zahtevi za sodno varstvo. Sodišče po
preizkusu pravočasnosti in dovoljenosti pritožbe pošlje izvod pritožbe
storilcu, ki sme nato v osmih dneh po prejemu podati sodišču odgovor na
pritožbo. Pritožbo in odgovor z vsemi spisi predloži sodišče višjemu sodišču.
(5) V postopku s pritožbo iz prejšnjega
odstavka in morebitnem novem sojenju, se odločitev ne sme spremeniti v škodo
kršitelja v primerjavi z odločbo o prekršku, zoper katero je bila vložena
zahteva za sodno varstvo, o kateri je odločalo sodišče prve stopnje.
(6) Pritožba se obravnava po določbah
pritožbenega postopka v rednem sodnem postopku.
(7) Osebe iz drugega odstavka tega člena
vložijo pritožbo pri prekrškovnem organu, ki je izdal odločbo, zoper katero je
bila vložena zahteva za sodno varstvo. Prekrškovni organ pritožbo pošlje skupaj
s spisom sodišču, ki je odločilo o zahtevi za sodno varstvo.
(8) Prepozno ali nedovoljeno pritožbo
zavrže sodišče, ki je odločilo o zahtevi za sodno varstvo, s sklepom, ki ga
vroči tudi vlagateljem iz drugega in četrtega odstavka tega člena.
Deseto poglavje
REDNI SODNI POSTOPEK
1. Temeljne določbe
Smiselna uporaba določb zakona o
kazenskem postopku
67. člen
(1) Kolikor s tem zakonom ni drugače
določeno, se v rednem postopku smiselno uporabljajo določbe zakona o kazenskem
postopku o:
-      
jeziku v postopku,
-      
vlogah in zapisnikih,
-      
rokih,
-      
zaslišanju obdolženca,
-      
zasliševanju prič,
-      
izvedenstvu,
-      
hišni in osebni preiskavi,
-      
zasegu in preiskavi elektronskih in z njimi
povezanih naprav ter nosilcev elektronskih podatkov, razen če gre za poseg v
tajnost pisem in drugih občil, kjer je poseg dopusten le pri pregonu pravnih
oseb, ki naj bi storile prekršek, predpisan v skladu s petim odstavkom
17. člena tega zakona,
-      
zasegu in odvzemu predmetov,
-      
glavni obravnavi v skrajšanem postopku pred
okrajnim sodiščem,
-      
hrambi in upravljanju zaseženih predmetov in
začasnem zavarovanju zahtevka za odvzem premoženjske koristi,
-      
prenosu krajevne pristojnosti.
(2) V rednem sodnem postopku se glede
vročanja pisanj smiselno uporabljajo določbe zakona, ki ureja splošni upravni
postopek.
Načelo materialne resnice
68. člen
(1) Sodišče mora po resnici in
popolnoma ugotoviti vsa dejstva, pomembna za izdajo zakonite sodbe o prekršku,
razen v primeru obdolženčevega priznanja. Enako skrbno mora preiskati
okoliščine in ugotoviti tako dejstva, ki obdolženca obremenjujejo, kakor tudi
dejstva, ki so mu v korist.
(2) Sodišče mora poskrbeti, da
nevednost ali nepoučenost obdolženca in drugih udeležencev v postopku ni v
škodo pravicam, ki jim gredo v postopku.
Zaslišanje obdolženca
69. člen
(1) Preden se izda sodba o prekršku,
mora biti obdolženec zaslišan o tistem, česar je obdolžen.
(2) Če pravilno povabljeni obdolženec
ne pride k zaslišanju in izostanka ne opraviči, lahko sodišče izreče sodbo o
prekršku tudi brez njegovega zaslišanja, kadar spozna, da zaslišanje ni
potrebno za pravilno odločitev.
Postopek zoper pravno in odgovorno
osebo
70. člen
(1) Zoper pravno osebo in odgovorno
osebo se vodi praviloma enoten postopek.
(2) Če zaradi pravnih ali dejanskih
ovir ni mogoče voditi postopka zoper odgovorno osebo, se vodi postopek le zoper
pravno osebo.
(3) Če je pravna oseba prenehala
obstajati, se vodi postopek le zoper odgovorno osebo.
(4) Določbe o postopku zoper pravno in
odgovorno osebo smiselno veljajo tudi v postopku zoper samostojnega podjetnika
posameznika in odgovorno osebo.
Prosta presoja dokazov
71. člen
Sodišče pri presoji dokazov ni vezano na
nobena posebna formalna dokazna pravila in ne z njimi omejeno.
Prepoved zlorabe pravic
72. člen
Sodišče si mora prizadevati, da izvede
postopek brez zavlačevanja in da onemogoči sleherno zlorabo pravic, ki gredo
udeležencem v postopku.
Pridržanje storilca
73. člen
(1) V postopku o prekršku se sme storilec
pridržati, če tako določa zakon.
(2) Če zakon ne določa drugače, se za
postopek pridržanja uporablja ta zakon.
Pritožba
74. člen
(1) Zoper sodbo o prekršku, izdano na
prvi stopnji, oziroma sklep, izdan na prvi stopnji, je dovoljena pritožba na
višje sodišče, če ta zakon ne določa drugače.
(2) Zoper sodbo oziroma sklep višjega
sodišča ni pritožbe.
Pravna pomoč
75. člen
Če je treba posamezno dejanje opraviti
izven območja sodišča, ki vodi postopek o prekršku, lahko ta zaupa njegovo
izvršitev drugemu sodišču.
Predhodno vprašanje
76. člen
(1) Če je uporaba predpisov o prekršku
odvisna od predhodne odločitve o kakšnem pravnem vprašanju, ki je v
pristojnosti kakšnega drugega organa, lahko sodišče, ki odloča v zadevi o
prekršku, samo odloči tudi o tem vprašanju po določbah, ki veljajo za
dokazovanje v postopku o prekršku. Odločitev o takšnem pravnem vprašanju v
postopku o prekršku ima učinek samo za zadevo o prekršku, o kateri se je
odločalo v tem postopku.
(2) Sodišče ne more odločati o predhodnem
vprašanju glede obstoja zakonske zveze ali ugotovitve očetovstva, obstoja
kaznivega dejanja ali glede kakšnega drugega pravnega vprašanja, če zakon tako
določa.
(3) Glede obstoja kaznivega dejanja je
sodišče vezano na pravnomočno sodbo sodišča, s katero je bil obdolženec spoznan
za krivega kaznivega dejanja.
2. Krajevna pristojnost
Krajevna pristojnost sodišč
77. člen
(1) Za postopek je pristojno sodišče,
na katerega območju je bil prekršek storjen.
(2) Za postopek o prekršku zoper tujo
pravno osebo, ki ima podružnico v Republiki Sloveniji, je krajevno pristojno
sodišče, na območju katerega je podružnica tuje pravne osebe; če tuja pravna
oseba nima podružnice v Republiki Sloveniji, je za postopek o prekršku
pristojno sodišče, na območju katerega je bil prekršek storjen.
(3) Če je bil prekršek storjen na
domači ladji ali na domačem letalu, je za postopek pristojno tisto sodišče, na
območju katerega je domače pristanišče oziroma domače letališče, v katerem se
je končalo potovanje storilca. Če je storilec član posadke, je za postopek
pristojno tisto sodišče, na območju katerega je matično pristanišče ladje
oziroma matično letališče letala.
(4) Če je bil prekršek storjen s
tiskom, je pristojno sodišče, na katerega območju je bil spis natisnjen. Če ta
kraj ni znan ali je bil spis natisnjen v tujini, je pristojno sodišče, na
katerega območju se tiskani spis razširja.
(5) Če je po zakonu odgovoren pisec
spisa, je pristojno tudi sodišče kraja, v katerem ima pisec stalno
prebivališče, ali sodišče kraja, v katerem se je pripetil dogodek, na katerega
se spis nanaša.
(6) Določbe četrtega in petega
odstavka tega člena se smiselno uporabljajo tudi v primeru, če sta bila spis
ali izjava objavljena po radiu ali televiziji, medmrežju in spletnih straneh.
(7) Za prekršek, ki ga je storila
vojaška oseba ali vojaški obveznik, ki služi vojaški rok, je ob pogojih iz
petega odstavka 110. člena tega zakona pristojno sodišče, na katerega območju
je poveljstvo matične vojaške enote storilca.
(8) Ne glede na določbe prejšnjih
odstavkov tega člena je v primerih iz 108. do 110. člena tega zakona za
postopek pristojno tudi sodišče, po katerega odredbi ali na katerega območju je
bil storilec prijet ali pridržan oziroma h kateremu je bil priveden.
Pristojnost po stalnem oziroma
začasnem prebivališču
78. člen
Če se pristojnost ne da določiti po kraju,
kjer je bil prekršek, določen z zakonom, ali z uredbo Vlade Republike
Slovenije, storjen, se določi po storilčevem stalnem oziroma začasnem
prebivališču.
Če je pristojnih več sodišč
79. člen
Če sta po 77. in 78. členu tega zakona
pristojni za postopek o prekršku dve ali več sodišč, vodi postopek tisto
sodišče, ki ga je prvo začelo, če se postopek še ni začel, pa sodišče, pri
katerem je bil najprej predlagan začetek postopka.
Pristojnost za udeležence
80. člen
(1) Sodišče, ki je pristojno za
storilca, je pristojno tudi za udeležence. Zoper vse se praviloma vodi enoten
postopek. Če je to smotrno, sme pristojno sodišče ločiti postopek zoper
posamezne udeležence.
(2) Če sta obdolžena pravna oseba in
odgovorna oseba pravne osebe, je za oba storilca pristojno sodišče, ki je
pristojno za pravno osebo.
Odstop zadeve
81. člen
Sodišče, ki je pristojno za storilca
prekrška, določenega z zakonom ali z uredbo Vlade Republike Slovenije, lahko
izjemoma odstopi zadevo sodišču, na katerega območju storilec stalno ali
začasno prebiva, če se bo tako lažje izvedel postopek.
Spor o pristojnosti
82. člen
(1) Sodišče mora po uradni dolžnosti
paziti na krajevno pristojnost. Če spozna, da je za postopek pristojno kakšno
drugo sodišče, mora zadevo brez odlašanja odstopiti temu sodišču.
(2) Če sodišče, kateremu je bila
zadeva odstopljena po prejšnjem odstavku meni, da je pristojno tisto sodišče,
ki mu je zadevo odstopilo, ali kakšno drugo sodišče, sproži postopek, da se
odloči o sporu o pristojnosti.
Odločanje v sporu o pristojnosti
83. člen
(1) O sporu o
pristojnosti med okrajnimi sodišči odloči skupno neposredno višje sodišče.
(2) Zoper sklep, s katerim je odločeno
v sporu o pristojnosti, ni pritožbe.
(3) Dokler se ne odloči v sporu o
pristojnosti, mora vsak organ opravljati tista dejanja v postopku o prekršku,
ki bi jih bilo nevarno odlašati.
3. Izločitev
Razlogi za izločitev
84. člen
Sodnik ne sme opravljati sodniške
dolžnosti:
1.    
če je s prekrškom oškodovan;
2.    
če je z obdolžencem, zastopnikom pravne osebe, njunima zagovornikoma,
predlagateljem, oškodovancem, njihovim zakonitim zastopnikom ali pooblaščencem
v zakonski zvezi, ali zunajzakonski skupnosti, ali je z njim v krvnem sorodstvu
v ravni vrsti do kateregakoli kolena, v stranski vrsti do četrtega kolena, ali
v svaštvu do drugega kolena;
3.    
če je z obdolžencem, zastopnikom pravne osebe, njunima zagovornikoma,
predlagateljem ali oškodovancem v razmerju skrbnika, oskrbovanca, posvojitelja,
posvojenca, rejnika ali rejenca;
4.    
če je v isti zadevi o prekršku opravljal kakšno dejanje v zvezi z
odkrivanjem prekrška ali sodeloval v postopku kot predlagatelj, zastopnik
pravne osebe, zagovornik, zakoniti zastopnik ali pooblaščenec oškodovanca
oziroma predlagatelja, ali če je bil zaslišan kot priča ali kot izvedenec;
5.    
če je v isti zadevi sodeloval pri izdaji odločbe na prvi stopnji;
6.    
če so podane druge okoliščine, ki vzbujajo dvom o njegovi
nepristranskosti.
Ravnanje ob izločitvi
85. člen
(1) Brž ko sodnik zve za kakšen razlog
svoje izločitve iz 1. do 5. točke prejšnjega člena, mora prenehati z vsakim
delom v tej zadevi in to sporočiti predsedniku sodišča, ki odredi, da se zadeva
po pravilih sodnega reda dodeli drugemu sodniku. Če gre za izločitev
predsednika sodišča, v tej zadevi kot predsednik odloča podpredsednik sodišča,
če pa mora biti izločen tudi ta, si predsednik sodišča določi namestnika izmed
sodnikov tega sodišča, če to ni mogoče, pa zahteva od predsednika višjega
sodišča oziroma predsednika Vrhovnega sodišča Republike Slovenije, naj mu določi
namestnika.
(2) Če sodnik misli, da so podane
kakšne druge okoliščine, ki opravičujejo njegovo izločitev (6. točka prejšnjega
člena), sporoči to predsedniku sodišča, ki odloči o izločitvi. Do odločitve o
izločitvi sme opravljati samo tista dejanja, ki bi jih bilo nevarno odlašati.
Kdo lahko zahteva izločitev
86. člen
(1) Izločitev lahko zahtevajo tudi
obdolženec ali zastopnik obdolžene pravne osebe ali predlagatelj postopka
takoj, ko izvejo za razlog izločitve, pa vse do izdaje sodbe o prekršku.
(2) Izločitev sodnika višjega sodišča
lahko zahtevajo osebe iz prejšnjega odstavka v pritožbi zoper sodbo oziroma
sklep, če so za izločitveni razlog izvedele po vložitvi pritožbe pa najkasneje
do izdaje odločbe o pritožbi.
(3) Izločitev se lahko zahteva le
glede poimensko določenega sodnika, ki postopa v zadevi, oziroma poimensko
določenega sodnika višjega sodišča.
(4) V zahtevi za izločitev je treba
navesti okoliščine, zaradi katerih naj bi bil podan kakšen zakonski razlog za
izločitev. Razlogov, ki so že bili zavrnjeni na podlagi prejšnjih zahtev, ni
dopustno znova uveljavljati.
Odločanje o izločitvi
87. člen
(1) O zahtevi za izločitev iz
prejšnjega člena odloči predsednik sodišča.
(2) O izločitvi vseh sodnikov sodišča
prve stopnje, predsednika sodišča prve stopnje in o izločitvi sodnika višjega
sodišča odloča predsednik višjega sodišča, o izločitvi predsednika višjega
sodišča pa odloča predsednik Vrhovnega sodišča Republike Slovenije.
(3) Preden se izda sklep o izločitvi,
je treba dobiti izjavo sodnika oziroma predsednika sodišča, po potrebi pa se
opravijo tudi druge poizvedbe.
(4) Zoper sklep, s katerim se ugodi
zahtevi za izločitev, ni pritožbe. Sklep, s katerim se zahteva za izločitev
zavrne, se lahko izpodbija samo v pritožbi zoper sodbo o prekršku.
(5) Če vložnik zahteve za izločitev ravna v
nasprotju z določbami 86. člena tega zakona, ali če je iz vsebine zahteve
razvidno, da gre za očitno neutemeljeno zahtevo, podano z namenom zavlačevanja
postopka ali spodkopavanja avtoritete sodišče, se zahteva v celoti ali deloma
zavrže. Sklep, s katerim se zahteva zavrže, izda sodnik ali senat, ki postopa v
zadevi. Pri odločanju lahko sodeluje sodnik ali predsednik sodišča, katerega
izločitev se zahteva. Zoper sklep, s katerim se zahteva zavrže, ni pritožbe.
Opravljanje dejanj
88. člen
Ko sodnik izve, da je zahtevana njegova
izločitev, mora takoj prenehati z vsakim nadaljnjim delom v tisti zadevi; če
gre za izločitev iz 6. točke 84. člena tega zakona, pa sme do odločitve o
zahtevi opravljati samo tista dejanja, ki bi jih bilo nevarno odlašati.
Smiselna uporaba določb o izločitvi
89. člen
(1) Določbe o izločitvi sodnikov se
uporabljajo smiselno tudi za zapisnikarje, tolmače, strokovnjake in za
izvedence, če ni zanje določeno kaj drugega.
(2) O izločitvi zapisnikarjev, tolmačev,
strokovnjakov in izvedencev odloča sodnik, ki vodi postopek o prekršku.
4. Obramba obdolženca
Pravice obdolženca
90. člen
(1) Obdolženec ima pravico, da se
zagovarja, predlaga dokaze in daje druge predloge, da vloži pritožbo in
uporablja druga pravna sredstva.
(2) Obdolženca je treba pred prvim
zaslišanjem poučiti, da ima pravico vzeti si zagovornika in da je zagovornik
lahko navzoč pri njegovem zaslišanju.
(3) Zagovornika smejo najeti
obdolžencu tudi njegov zakoniti zastopnik, zakonec oziroma oseba, s katero živi
v zunajzakonski skupnosti, krvni sorodnik v ravni vrsti, posvojitelj,
posvojenec, brat, sestra in rejnik.
(4) Za zagovornika se sme vzeti samo
odvetnik, njega pa lahko nadomešča odvetniški kandidat.
(5) Zagovornik mora predložiti organu,
pred katerim teče postopek, pooblastilo. Obdolženec lahko da zagovorniku
pooblastilo tudi ustno na zapisnik pri organu, pred katerim teče postopek.
Zastopanje pravne osebe
91. člen
(1) Pravno osebo zastopa v postopku
njen zastopnik, ki je upravičen za vsa dejanja, za katera je upravičen
obdolženec.
(2) Pravna oseba sme imeti samo enega
zastopnika.
(3) Vsaka pravna oseba v postopku mora
imeti svojega zastopnika.
(4) Sodnik mora vsakokrat ugotoviti
identiteto zastopnika pravne osebe in njegovo upravičenost za zastopanje.
Zastopnik pravne osebe
92. člen
(1) Zastopnik pravne osebe je tisti,
ki jo je po zakonu, po aktu pristojnega državnega organa ali po statutu, aktu o
ustanovitvi ali drugem splošnem aktu pravne osebe, upravičen zastopati.
(2) Zastopnik tuje obdolžene pravne
osebe je tisti, ki vodi njeno podružnico v Republiki Sloveniji, če ni za
njenega zastopnika določen kdo drug, oziroma tisti, ki je upravljal prevozno
sredstvo, s katerim je bil storjen prekršek.
(3) Če pravno osebo ali podružnico
tuje pravne osebe zastopa kolektivno več oseb, te izmed sebe določijo
zastopnika. Če tega kljub pozivu sodnika ne storijo, ali v danem roku o tem
pisno ne obvestijo sodnika, ga izmed njih določi sodnik.
(4) Zastopnik ali osebe, ki kolektivno
zastopajo pravno osebo, lahko pooblastijo za zastopanje koga drugega.
Pooblastilo mora biti dano pisno ali ustno na zapisnik pri sodniku.
(5) Če pravna oseba nima organa, ki bi
bil pristojen določiti zastopnika, ali če v določenem roku ne obvesti sodišča,
koga je določila za zastopnika, ga določi sodišče.
Prepoved zastopanja pravne osebe
93. člen
(1) Zastopnik pravne osebe ne more
biti, kdor je v isti stvari povabljen za pričo. V tem primeru pozove sodišče
pravno osebo, da njen pristojni organ določi drugega zastopnika in v določenem
roku o tem pisno obvesti sodnika.
(2) Zastopnik obdolžene pravne osebe
tudi ne more biti odgovorna oseba, zoper katero se vodi postopek za isti
prekršek in ki navaja, da je ravnala po nalogu druge odgovorne osebe ali organa
upravljanja.
(3) V primerih iz prvega in drugega
odstavka tega člena mora sodišče sporočiti to obdolženi pravni osebi oziroma
podružnici tuje pravne osebe v Republiki Sloveniji, da določi drugega
zastopnika.
(4) Sodišče mora vselej opozoriti
obdolženo pravno osebo oziroma podružnico tuje pravne osebe v Republiki
Sloveniji, da je njen zastopnik hkrati odgovorna oseba, zoper katero se vodi v
isti zadevi postopek za prekršek.
Skupni zagovornik
94. člen
Obdolžena pravna oseba in obdolžena
odgovorna oseba imata vsaka svojega zagovornika, lahko pa imata tudi skupnega
zagovornika, če to dovoljujejo koristi obrambe vsakega izmed njiju.
5. Druge določbe
Oškodovanec in njegovo zastopanje
95. člen
(1) Oškodovanec ima pravico, da
uveljavlja premoženjskopravni zahtevek, da predlaga dokaze in daje druge predloge,
ter da izvršuje druge pravice, ki jih določa ta zakon.
(2) Če je oškodovanec mladoletnik ali
oseba, ki ji je popolnoma odvzeta poslovna sposobnost, je njegov zakoniti
zastopnik upravičen dajati vse izjave in opravljati vsa dejanja, ki jih je po
tem zakonu upravičen dajati oziroma opravljati oškodovanec. Oškodovanec, ki je
dopolnil šestnajst let, je upravičen dajati izjave in opravljati dejanja v
postopku.
(3) Oškodovanec oziroma njegov
zakoniti zastopnik smeta svoje pravice izvrševati tudi po pooblaščencu.
Vabilo
96. člen
(1) Kdor mora biti osebno navzoč pri
postopku, se povabi praviloma pisno. V vabilu je treba navesti ime sodišča, ki
vabi; čas, kdaj naj povabljeni pride; zadevo, zaradi katere se vabi; kot kaj se
vabi in opozorilo na posledice, če se vabilu ne bo odzval.
(2) V izjemnih primerih se sme vabilo
opraviti tudi ustno; to se zaznamuje v spisu.
Odločbe
97. člen
V postopku o prekršku se izdajajo odločbe v
obliki sodb in sklepov, če ta zakon ne določa, da se posamezne odločitve
izdajajo v obliki odredb.
Razglasitev odločitve
98. člen
(1) Odločitve se lahko razglasijo
obdolžencu ustno, če je navzoč. V tem primeru morajo obdolženec in drugi
upravičenci do pritožbe, če so navzoči, v roku iz tega člena napovedati
vložitev pritožbe, sicer se šteje, da so se odpovedali pravici do pritožbe.
(2) Če sodišče odločbo razglasi ustno,
pouči navzoče upravičence do pritožbe o pravici do pritožbe in dolžnosti
predhodne napovedi pritožbe ter o tem, da se bo štelo, da so se odpovedali
pravici do pritožbe, če pritožbe ne bodo napovedali. V tem primeru lahko
navzoči upravičenci do pritožbe pritožbo napovejo takoj po razglasitvi odločbe
oziroma po pouku o pravici do pritožbe, najpozneje pa v osmih dneh od dneva
ustne razglasitve odločbe. Pouk o pravicah iz tega odstavka se zaznamuje v
spisu.
(3) Če sodišče ni ustno razglasilo odločbe
ali če osebe iz prvega odstavka 140. člena tega zakona ob ustni
razglasitvi odločbe niso bile navzoče, jim sodišče pošlje prepis izreka odločbe
brez obrazložitve, določene v 135. členu tega zakona, s poukom o pravici
do pritožbe in dolžnosti predhodne napovedi pritožbe ter o tem, da se bo štelo,
da so se odpovedali pravici do pritožbe, če najpozneje v osmih dneh od vročitve
prepisa izreka odločbe pritožbe ne bodo napovedali, in da bo v takem primeru
veljalo, da jim je z dnem vročitve prepisa izreka sodbe ali sklepa vročena tudi
sodba ali sklep.
(4) Sodišče ne izda odločbe z
obrazložitvijo le, če nihče od upravičencev do pritožbe ni napovedal vložitve
pritožbe. Če vsaj eden od upravičencev do pritožbe napove vložitev pritožbe, se
pisno izdelana sodba oziroma sklep vroči vsem upravičencem do pritožbe iz
prejšnjega odstavka.
(5) Sodba z obrazložitvijo mora biti
izdelana najkasneje v 30 dneh po vložitvi napovedi pritožbe, sodba brez
obrazložitve pa najkasneje v osmih dneh po poteku roka za vložitev napovedi
pritožbe. Če sodba ni izdelana v tem roku, mora sodnik obvestiti predsednika
sodišča, zakaj to ni bilo storjeno. Predsednik sodišča ukrene, kar je potrebno,
da se sodba čimprej izdela.
Odločanje višjega sodišča
99. člen
(1) Višje sodišče odloča na seji senata ali
na podlagi opravljene ustne obravnave.
(2) Višje sodišče na seji senata
odloči, ali naj se že izvedeni dokazni postopek ponovi z izvajanjem posameznih
dokazov ali naj se opravi ustna obravnava.
(3) Višje sodišče lahko ponovi že
izvedene dokaze na seji ali na ustni obravnavi, nove dokaze pa lahko izvede na
ustni obravnavi.
(4) Višje sodišče izdaja odločbe po
ustnem posvetovanju in glasovanju članov senata. Odločitev je sprejeta, če je
zanjo glasovala večina članov senata.
(5) Pri odločanju se najprej glasuje o
predhodnih vprašanjih, nato pa o glavni stvari. Pri odločanju o glavni stvari
se najprej glasuje, ali je obdolženec storil prekršek in ali je zanj odgovoren;
nato pa se glasuje o sankcijah za prekršek, o stroških postopka, o
premoženjskopravnem zahtevku in o drugih vprašanjih, o katerih je treba
odločiti.
(6) Predsednik senata vodi
posvetovanje in glasovanje in glasuje zadnji. Njegova dolžnost je poskrbeti, da
se vsa vprašanja vsestransko in popolnoma pretresejo.
(7) Če so glasovi glede posameznih
vprašanj, o katerih se glasuje, porazdeljeni na več različnih mnenj, tako da
nobeno od njih nima večine, se vprašanja ločijo in glasovanje ponavlja, dokler
se ne doseže večina. Če se na ta način ne doseže večina, se odločitev doseže
tako, da se glasovi, ki so za obdolženca najneugodnejši, prištejejo glasovom,
ki so od teh manj neugodni, dokler se ne doseže potrebna večina.
(8) Člani senata ne smejo odkloniti
glasovanja o vprašanjih, ki jih postavi predsednik senata; vendar pa član
senata, ki je glasoval za ustavitev postopka in ostal v manjšini, ni dolžan
glasovati o sankciji. Če ne glasuje, se šteje, da se strinja z glasom, ki je za
obdolženca najugodnejši.
99.a člen
(1) Na ustno obravnavo pred višjim
sodiščem se povabijo obdolženec in njegov zagovornik, zakoniti zastopnik in
tiste priče in izvedenci, za katere sodišče na predlog strank ali po uradni
dolžnosti sklene, da jih je treba zaslišati.
(2) Če obdolženec ne pride na ustno
obravnavo, se šteje, da se je pritožbi odpovedal, na kar mora biti opozorjen v
vabilu.
(3) Ustna obravnava pred višjim
sodiščem se začne s poročilom poročevalca, ki razloži stanje stvari, ne da bi
dal svoje mnenje o utemeljenosti pritožbe.
(4) Na predlog ali po uradni dolžnosti
se prebere odločba ali tisti del odločbe, na katerega se nanaša pritožba, po
potrebi pa tudi zapisniki o zaslišanju obdolženca, prič in drugih udeležencev v
postopku ali zapisnik o ustni obravnavi.
(5) Nato se pozove pritožnika, naj
obrazloži pritožbo, za njim pa predlagatelja postopka o prekršku, naj mu
odgovori. Obdolženec in njegov zagovornik imata vselej zadnjo besedo.
(6) Udeleženci postopka na obravnavi
smejo navajati nova dejstva in nove dokaze le, če se na ustni obravnavi
ugotovi, da jih brez svoje krivde niso mogli uveljavljati v postopku na prvi
stopnji oziroma v pritožbi.
99.b člen
Kolikor v 99. in 99.a členu tega zakona ni
drugače določeno, se določbe o zaslišanju obdolženca, prič in drugih
udeležencev v postopku in o ustni obravnavi pred sodiščem prve stopnje smiselno
uporabljajo tudi v postopku pred višjim sodiščem.
Posvetovanje in glasovanje
100. člen
(1) Posvetovanje in glasovanje je
tajno.
(2) V prostoru, v katerem je
posvetovanje in glasovanje, smejo biti le člani senata in zapisnikar.
Zapisnik o posvetovanju in glasovanju
101. člen
(1) O posvetovanju in glasovanju v
postopku na drugi stopnji se sestavi poseben zapisnik.
(2) Zapisnik o posvetovanju in
glasovanju obsega potek glasovanja in sprejeto odločitev.
(3) Ta zapisnik podpišejo vsi člani
senata, od katerih je eden lahko hkrati tudi zapisnikar. Ločena mnenja se
priložijo zapisniku o posvetovanju in glasovanju, če niso vpisana v sam
zapisnik.
(4) Zapisnik o posvetovanju in
glasovanju se zapre v poseben ovitek. Ta zapisnik sme pregledati samo Vrhovno
sodišče Republike Slovenije, ko odloča o izrednem pravnem sredstvu.
Pregledovanje spisov
102. člen
(1) Predlagatelj postopka, obdolženec
in njegov zakoniti zastopnik, zastopnik obdolžene pravne osebe, zagovornik,
oškodovanec, njegov pooblaščenec in njegov zakoniti zastopnik imajo pravico
pregledovati in prepisovati spise in si ogledati dokazne predmete.
(2) Če je postopek v teku, dovoljuje
pregledovanje in prepisovanje spisov sodnik, ki vodi postopek, ko pa je
postopek končan, dovoli to predsednik sodišča, ki je vodilo postopek oziroma
delavec, ki ga on določi.
(3) Pregled in prepis posameznih
spisov se sme odreči, če je bila javnost izključena z ustne obravnave. Zoper
tak sklep je dovoljena pritožba, ki ne zadrži njegove izvršitve.
(4) Oškodovancu se sme odreči pregled
in prepisovanje spisov in ogled predmetov, preden je bil zaslišan kot priča.
6. Začetek in potek postopka
Predlagatelj postopka
103. člen
(1) Postopek o prekršku se začne na
obdolžilni predlog prekrškovnega organa.
(2) Če prekrškovni organ ne začne
postopka na predlog predlagateljev določenih s tem zakonom, lahko ti v 15 dneh
po prejemu obvestila iz petega odstavka 51. člena tega zakona pristojnemu
organu, ki po zakonu nadzoruje delo prekrškovnega organa predlagajo, da vloži
obdolžilni predlog pred sodiščem. Odločitev tega organa je dokončna.
(3) Obdolžilni predlog lahko vloži
tudi državni tožilec.
Prekršek, za katerega sodišče izve med
postopkom
104. člen
Če sodišče med postopkom izve za prekršek,
za katerega ni bil vložen predlog, sporoči to pristojnemu prekrškovnemu organu.
Obdolžilni predlog
105. člen
(1) Obdolžilni predlog mora biti
pisen. Obdolžilni predlog se vloži v toliko izvodih, kolikor jih je treba za
sodišče in za osebe, zoper katere je sprožen postopek o prekršku. Slednjim se
vroči predlog hkrati z vabilom.
(2) Obdolžilni predlog mora vsebovati
podatke o istovetnosti storilca (osebno ime, EMŠO, kraj rojstva, poklic,
zaposlitev in naslov stalnega ali začasnega prebivališča za fizično osebo, če
je fizična oseba tujec, pa namesto EMŠO njegove rojstne podatke, za pravno
osebo firmo in sedež ter matično številko; za odgovorno osebo pravne osebe pa
tudi delo, ki ga opravlja), dejanski stan prekrška, čas in kraj storitve
prekrška, predpis, ki določa prekršek, podatke o morebitni premoženjski
koristi, dokaze, podatke o predlagatelju in podpis predlagatelja. Obdolžilni
predlog za prekršek, za katerega se storilcu lahko izrečejo kazenske točke v
cestnem prometu, mora vsebovati tudi podatke o vozniškem dovoljenju (številka vozniškega
dovoljenja, upravna enota, ki ga je izdala, datum izdaje, kategorija motornih
vozil, za katere je bilo vozniško dovoljenje izdano) in o vrsti voznika.
Upravljavci zbirk osebnih podatkov so dolžni predlagatelju postopka na njegovo
zahtevo brezplačno posredovati podatke, ki so potrebni za sestavo in vložitev
obdolžilnega predloga. Če ni mogoče ugotoviti istovetnosti storilca prekrška,
se v obdolžilnem predlogu namesto osebnih podatkov navede opis osebe in
fotografija oziroma posnetek.
(3) Obdolžilni predlog zoper pravno
osebo mora poleg sestavin, predpisanih v tem zakonu, vsebovati tudi firmo
oziroma ime, s katerim pravna oseba v skladu s predpisi nastopa v pravnem
prometu, ter njen sedež in podatke o odgovorni osebi.
(4) V primerih iz prve alineje drugega
odstavka 52. člena tega zakona mora prekrškovni organ v obdolžilnem
predlogu obrazložiti oceno, da so podani pogoji za izrek stranske sankcije.
Postopek z obdolžilnim predlogom
106. člen
(1) Ko sodišče prejme obdolžilni
predlog, oceni, ali so podani pogoji za postopek. Če ugotovi, da je predlog
podal nepristojni predlagatelj oziroma oseba, ga zavrže s sklepom, ki ga vroči
tudi pristojnemu predlagatelju postopka. Če ugotovi, da je predlog nepopoln ali
nerazumljiv, zahteva od predlagatelja postopka, naj ga v petnajstih dneh
dopolni oziroma popravi. Če tega predlagatelj postopka v roku ne stori, sodišče
s sklepom zavrže obdolžilni predlog.
(2) Če sodišče oceni, da so izpolnjeni
pogoji za začetek postopka, izvede postopek o prekršku po uradni dolžnosti.
(3) Če sodišče ob obdolžilnem predlogu
spozna, da ni pogojev za začetek postopka, s sodbo zavrne predlog, oškodovanca
pa napoti, da lahko svoj premoženjskopravni zahtevek uveljavlja pred pristojnim
sodiščem.
(4) Pogojev za začetek postopka ni:
-      
če dejanje ni prekršek;
-      
če je podana okoliščina, ki izključuje
odgovornost za prekršek;
-      
če zaradi zastaranja postopek o prekršku ni več
mogoč;
-      
če gre za prekršek neznatnega pomena, posebne
okoliščine, nizka stopnja odgovornosti ali storilčeve osebne okoliščine pa
kažejo, da postopek ne bi bil smotrn;
-      
če je podan kakšen drug razlog, zaradi katerega
po zakonu ni mogoče začeti postopka o prekršku.
Združitev in izločitev postopka
107. člen
(1) Če je obdolženec z enim dejanjem
ali z več dejanji storil več prekrškov, o katerih še ni bila izdana sodba, za
vse prekrške pa je pristojno isto sodišče, se izvede praviloma enoten postopek
in izda ena sama sodba o prekršku. Enoten postopek se izvede praviloma tudi
zoper pravno osebo in odgovorno osebo, zoper obdolženca, sostorilca, napeljevalca
in pomagača, razen če so podani zakonski razlogi, da se postopek vodi samo
zoper enega izmed njih.
(2) Sodišče lahko do izdaje sodbe o
prekršku iz tehtnih razlogov ali zaradi smotrnosti odloči, da se postopek za
posamezne prekrške ali zoper posamezne obdolžence, sostorilce, napeljevalce ali
pomagače izloči iz enotnega postopka in dokonča posebej.
(3) O združitvi in izločitvi postopka
izda sodišče sklep, zoper katerega ni pritožbe.
7. Ukrepi za zagotovitev obdolženčeve
navzočnosti in za uspešno izvedbo postopka o prekršku
Pridržanje
108. člen
(1) Če je podan utemeljen sum, da je
obdolženec storil prekršek, sme sodnik do izdaje sodbe o prekršku, odrediti
njegovo pridržanje, če ni mogoče ugotoviti njegove istovetnosti ali če nima
prebivališča v Republiki Sloveniji, upravičen pa je sum, da bo zbežal ali če bi
se z odhodom zaradi prebivanja v tujini lahko izognil odgovornosti za hujši
prekršek.
(2) Obdolženec, ki je pridržan, mora
biti v materinem jeziku ali jeziku, ki ga razume, takoj obveščen o razlogih za
pridržanje. Takoj mora biti tudi poučen, da ni dolžan ničesar izjaviti, da ima
pravico do takojšnje pravne pomoči zagovornika, ki si ga lahko svobodno izbere,
in o tem, da je pristojni organ na njegovo zahtevo dolžan o pridržanju
obvestiti njegove najbližje oziroma delodajalca, če je tuj državljan pa na
njegovo zahtevo tudi konzulat njegove države. Obdolžencu mora biti takoj,
najkasneje pa v treh urah vročen pisni sklep o odreditvi pridržanja z navedbo
razlogov za odvzem prostosti s pravnim poukom. Dokler traja pridržanje, ima
obdolženec pravico do pritožbe zoper sklep, ki pa ne zadrži odvzema prostosti. O
pritožbi mora sodišče odločiti v 48 urah od prejema spisa.
(3) Če obdolženec ni bil poučen po
prejšnjem odstavku tega člena ali ta pouk ni zapisan, sodišče ne sme opreti
svoje odločbe na njegovo izpovedbo, dano v času, ko mu je bila vzeta prostost.
(4) Pridržanje sme trajati največ 24
ur od tiste ure, ko je bil obdolženec pridržan. V tem času ga je treba
zaslišati in izdati sodbo o prekršku ali pa ga izpustiti.
(5) Za pridržanje obdolženca se
smiselno uporabljajo določila zakona, ki ureja kazenski postopek o izvrševanju
pripora, če s tem zakonom ni drugače določeno.
Pridržanje osebe pod vplivom alkohola
ali drugih psihoaktivnih snovi
109. člen
(1) Sodnik sme odrediti, da se pridrži
storilec, ki ga pod vplivom alkohola ali drugih psihoaktivnih snovi zalotijo
pri prekršku, če je nevarnost, da bo še naprej delal prekrške. Pridržati se
sme, dokler se ne iztrezni oziroma ni sposoben obvladovati svojega ravnanja,
vendar največ 12 ur.
(2) V primeru iz prejšnjega odstavka
lahko pridržanje odredi tudi policist.
(3) Glede postopka za pridržanje in
pravic pridržanega storilca se smiselno uporabljajo določbe tega zakona o
pridržanju.
(4) Za osebo pod vplivom alkohola ali
psihoaktivnih snovi se šteje oseba, za katero je to v skladu z zakonom
ugotovljeno z uporabo ustreznih tehničnih sredstev in naprav, ali če iz njenega
videza, ravnanja, psihofizičnega stanja ter drugih okoliščin izhaja, da ni
zmožna obvladovati svojega ravnanja.
Privedba osebe, zalotene pri prekršku
110. člen
(1) Policisti smejo tudi brez odredbe
sodnika, privesti tistega, ki so ga zalotili pri prekršku. To smejo storiti, če
ni mogoče ugotoviti storilčeve istovetnosti, ali če ta nima prebivališča, ali če
bi se z odhodom zaradi prebivanja v tujini lahko izognil odgovornosti za
prekršek, ali če so okoliščine, ki opravičujejo oceno, da bo storilec
nadaljeval s prekrškom, ali da ga bo ponovil, ali če obstaja upravičena
bojazen, da bo storilec skril, uničil ali odvrgel dokaz o prekršku. Storilca
prekrška je treba v takem primeru privesti brez odlašanja k pristojnemu
sodišču.
(2) Če je v primeru iz prejšnjega
odstavka storilec zaloten pri prekršku v času, ko sodišče ne dela, in če so
okoliščine, ki kažejo na nevarnost, da bo pobegnil ali da bo nadaljeval s
prekrškom ali prekršek ponovil, ali če obstaja upravičena bojazen, da bo skril,
uničil ali odvrgel dokaz o prekršku, ga sme policist pridržati; pridržanje
traja, dokler ni mogoče storilca privesti k pristojnemu sodišču, vendar pa
najdalj 12 ur.
(3) Obdolženec, ki je pridržan, mora
biti v materinem jeziku ali jeziku, ki ga razume, takoj obveščen o razlogih za
pridržanje. Takoj mora biti tudi poučen, da ni dolžan ničesar izjaviti, da ima
pravico do takojšnje pravne pomoči zagovornika, ki si ga lahko svobodno izbere,
in o tem, da je pristojni organ na njegovo zahtevo dolžan o pridržanju
obvestiti njegove najbližje. Če traja pridržanje več kot tri ure, mora biti
obdolženec s pisnim sklepom obveščen o razlogih za odvzem prostosti. Dokler
traja pridržanje, ima obdolženec pravico do pritožbe zoper sklep, ki pa ne
zadrži odvzema prostosti. O pritožbi mora sodišče odločiti v 48 urah od prejema
spisa.
(4) Če obdolženec ni bil poučen po
prejšnjem odstavku tega člena ali ta pouk ni zapisan, sodišče ne sme opreti
svoje odločbe na njegovo izpovedbo, dano v času, ko mu je bila vzeta prostost.
(5) Pooblastila, ki jih imajo po tem
in prejšnjem členu policisti, imajo v primerih, ko je prekršek storila vojaška
oseba v vojaškem objektu ali njegovem okolišu ali na območju vojaškega tabora
ali na območju, kjer potekajo vojaške vaje, v vojaškem kopenskem vozilu, v
vojaški ladji ali v vojaškem zračnem plovilu, pooblaščene osebe obveščevalno
varnostne službe ministrstva, pristojnega za obrambo, in vojaške policije.
Obvestitev o pridržanju
111. člen
(1) Sodnik oziroma policist, ki je
odredil pridržanje, mora na zahtevo pridržanega obvestiti o pridržanju njegovo
družino. O pridržanju se obvesti na zahtevo pridržanega tudi njegovega
delodajalca oziroma konzulat tuje države, če je treba kaj ukreniti za varstvo
ali preskrbo otrok in drugih družinskih članov, za katere skrbi pridržani, pa
tudi pristojni organ socialnega varstva.
(2) O pridržanju vojaške osebe se po
uradni dolžnosti obvesti vojaško enoto oziroma poveljstvo, kateremu vojaška
oseba pripada.
Vštevanje časa pridržanja
112. člen
(1) Čas, ko je bil obdolženec
pridržan, preden je bila izdana sodba o prekršku, se obdolžencu všteje v globo,
izrečeno za prekršek. Pri tem se pridržanje, ki je trajalo 12 ur ali manj
všteje v globo v višini 20 eurov. Pridržanje, ki je trajalo več kot 12 ur, pa
šteje za 40 eurov globe.
(2) Obdolžencu, ki je bil med kazenskim
postopkom v priporu ali hišnem priporu, se všteje čas pripora ali hišnega
pripora v globo, izrečeno za prekršek, če ni bil obsojen za kaznivo dejanje, za
isto dejanje pa mu je bila izrečena globa v postopku o prekršku, pri čemer se
en dan pripora ali hišnega pripora šteje za 40 evrov.
Varščina
113. člen
(1) Če se začne postopek o prekršku
zoper obdolženca, ki nima stalnega prebivališča v Republiki Sloveniji, pa bi
rad pred koncem postopka zapustil Republiko Slovenijo, ali če začasno prebiva v
tujini, kakor tudi, ko se je bati, da bi se lahko z begom izognil odgovornosti
za prekršek, sme sodnik na njegov predlog odločiti, da položi osebno ali kdo
drug zanj varščino.
(2) Če je potrebno, zahteva sodnik od
obdolženca, naj določi svojega pooblaščenca ali pooblaščenca za vročitve.
(3) Varščine ni mogoče določiti,
preden obdolženec ni zaslišan.
(4) Varščina se vselej glasi na
denarni znesek, ki se določi glede na težo prekrška, višino povzročene škode,
osebne in družinske razmere obdolženca ter glede na premoženjske razmere
tistega, ki jo daje. Varščina se lahko položi v gotovini, vrednostnih papirjih,
dragocenostih ali v drugih premičnih stvareh večje vrednosti, ki jih je lahko
vnovčiti ali hraniti. Pod
pogoji in v skladu s predpisi, ki urejajo finančno poslovanje organa, se
varščina lahko položi tudi z negotovinskim plačilnim sredstvom. Pouk o možnosti
takega načina plačila je sestavni del pravnega pouka v sklepu o varščini.
(5) Če je postopek z odločbo
ustavljen, se položena varščina vrne.
(6) Če obdolženec pobegne ali se brez
opravičenega razloga ne odzove vabilu, sodišče odloči, da gre varščina v proračun
Republike Slovenije.
(7) Če storilec prekrška po
pravnomočnosti sodbe o prekršku ne plača izrečene globe, ali ne poravna
povzročene škode ali stroškov postopka, se iz položene varščine poravnajo
globa, ugotovljena škoda, pridobljena premoženjska korist in stroški postopka,
presežek pa se vrne.
(8) O položitvi varščine in njeni
vrnitvi izda sodnik poseben sklep.
7.a Postopek začasnega odvzema vozniškega dovoljenja
Začasni odvzem vozniškega dovoljenja
113.a člen
(1) Če je podan utemeljen sum, da je storilec,
ki ima veljavno vozniško dovoljenje, storil prekršek zoper varnost cestnega
prometa, za katerega je predpisana stranska sankcija kazenskih točk v cestnem
prometu v številu, zaradi katerega se po zakonu izreče prenehanje veljavnosti
vozniškega dovoljenja, mora prekrškovni organ v petih dneh od ugotovitve
prekrška in storilca predlagati sodišču, da storilcu začasno odvzame vozniško
dovoljenje. Predlog za začasni odvzem vozniškega dovoljenja je sestavni del
obdolžilnega predloga.
(2) Če pooblaščena uradna oseba na kraju
prekrška ugotovi, da so podani pogoji iz prejšnjega odstavka tega člena,
storilcu takoj prepove nadaljnjo vožnjo in mu odvzame vozniško dovoljenje ter
mu o tem izda potrdilo, vozniško dovoljenje pa s predlogom za odvzem pošlje
sodišču. Če storilec ne izroči vozniškega dovoljenja, mu pooblaščena uradna
oseba na kraju samem prepove nadaljnjo vožnjo in to prepoved z navedbo, da
vozniško dovoljenje ni bilo odvzeto, zaznamuje na potrdilu.
(3) Če je prekršek ugotovljen s tehničnim
sredstvom ali na drug način, zaradi katerega storilec s kršitvijo ni bil
seznanjen na kraju kršitve, se storilcu vožnja prepove in vozniško dovoljenje
odvzame s sklepom o začasnem odvzemu vozniškega dovoljenja, ki ga sodišče izda
na predlog prekrškovnega organa.
Odločanje o začasnem odvzemu
vozniškega dovoljenja
113.b člen
(1) Sodišče o predlogu iz prvega odstavka
113.a člena odloči s sklepom, ki ga mora odpraviti najpozneje v osmih dneh od
prejema zadeve. Pisni sklep o začasnem odvzemu vozniškega dovoljenja mora
obsegati podatke, ki jih zakon določa za obdolžilni predlog in razloge za
odvzem. Pri odločanju o predlogu se sodišče omeji na presojo izpolnjevanja
pogojev za odvzem. Pravni pouk obsega tudi pouk o pravici in pogojih za
vložitev predloga za vrnitev začasno vzetega vozniškega dovoljenja po tem
zakonu.
(2) Zoper sklep o odvzemu vozniškega
dovoljenja lahko obdolženec v treh dneh od prejema sklepa vloži ugovor, ki ne
zadrži izvršitve sklepa. Sodišče odloči o ugovoru s sklepom, ki ga izda v 30
dneh od prejema ugovora. Pred odločitvijo lahko pridobi pisno izjavo obdolženca
ali ga zasliši ter izvede druge dokaze, potrebne za odločitev o ugovoru.
(3) Zoper sklep, s katerim se odloči o
ugovoru, imata obdolženec in prekrškovni organ pravico do pritožbe v osmih dneh
od vročitve sklepa. Pritožba obdolženca zoper sklep, s katerim je bil ugovor
zavrnjen, ne zadrži izvršitve sklepa o začasnem odvzemu vozniškega dovoljenja.
O pritožbi odloči višje sodišče s sklepom, ki ga izda v 15 dneh od prejema
spisa.
(4) Zoper sklep, s katerim se zavrže ali
zavrne predlog za začasni odvzem vozniškega dovoljenja, ima prekrškovni organ
pravico do pritožbe v osmih dneh od vročitve sklepa. Pritožba ne zadrži vrnitve
odvzetega vozniškega dovoljenja. O pritožbi odloči višje sodišče s sklepom, ki
ga izda v 15 dneh od prejema spisa.
Učinek, trajanje in vštevanje
začasnega odvzema
113.c člen
(1) Odvzem vozniškega dovoljenja in na
kraju prekrška izrečena prepoved nadaljnje vožnje brez odvzema vozniškega
dovoljenja ter izdaja sklepa sodišča o začasnem odvzemu vozniškega dovoljenja
imajo učinek prepovedi vožnje motornega vozila tistih vrst in kategorij, za
katere je storilec imel dovoljenje, ko je storil prekršek.
(2) Odvzem vozniškega dovoljenja in
prepoved nadaljnje vožnje brez odvzema vozniškega dovoljenja, ki ju na kraju
prekrška izreče pooblaščena uradna oseba, začneta učinkovati takoj in veljata
do vročitve sklepa sodišča o predlogu za začasni odvzem vozniškega dovoljenja
obdolžencu.
(3) Začasni odvzem vozniškega dovoljenja,
ki ga sodišče izreče s sklepom, začne učinkovati z vročitvijo sklepa o odvzemu
vozniškega dovoljenja obdolžencu in velja za čas, dokler traja postopek, vendar
najdlje za toliko časa, kot ga določa zakon za ponovno pridobitev vozniškega
dovoljenja. Če je storilcu pravnomočno izrečena stranska sankcija kazenskih
točk v številu, zaradi katerega se po zakonu izreče prenehanje veljavnosti
vozniškega dovoljenja, traja začasni odvzem do izvršitve sklepa o prenehanju
veljavnosti vozniškega dovoljenja oziroma do odločitve o odložitvi izvršitve prenehanja
veljavnosti vozniškega dovoljenja.
(4) Čas, za katerega je bilo začasno
odvzeto vozniško dovoljenje oziroma prepovedana vožnja, se obdolžencu všteje v
izrečeno sankcijo prepovedi vožnje motornega vozila določene vrste ali
kategorije ali v čas, v katerem lahko ponovno pridobi vozniško dovoljenje, ki
mu je zaradi sklepa ali sodbe prenehalo veljati.
(5) Opozorilo o učinku iz prejšnjih
odstavkov tega člena je sestavni del potrdila o odvzemu vozniškega dovoljenja,
ki se storilcu izroči na kraju prekrška, in sklepa sodišča o začasnem odvzemu
vozniškega dovoljenja.
(6) Določba četrtega odstavka tega člena
velja tudi, če je storilcu zaradi kršitve pravil v cestnem prometu, ki ima tudi
znake prekrška, bil izrečen ukrep začasnega odvzema vozniškega dovoljenja po
določbah zakona, ki ureja kazenski postopek, in je bil kazenski postopek
pravnomočno ustavljen ali je bila izdana pravnomočna oprostilna sodba ali je
bil obtožni akt pravnomočno zavrnjen ali zavržen ali je bila zoper storilca
kazenska ovadba zavržena.
Izvrševanje začasnega odvzema
vozniškega dovoljenja
113.č člen
(1) Prekrškovni organ mora brez odlašanja
obvestiti organ, ki vodi evidenco izdanih vozniških dovoljenj v kraju sedeža
sodišča, pristojnega za izrek prenehanja veljavnosti vozniškega dovoljenja po
tem zakonu o začasno odvzetem vozniškem dovoljenju tistih vrst in kategorij, za
katere je storilec imel dovoljenje, ko je storil prekršek, oziroma o izrečeni
prepovedi nadaljnje vožnje motornega brez odvzema vozniškega dovoljenja vozila.
(2) Sodišče sklep o začasnem odvzemu
vozniškega dovoljenja (prvi odstavek 113.b člena) vroči tudi organu iz
prejšnjega odstavka in priloži vozniško dovoljenje, če je bilo odvzeto. Temu
organu vroči tudi sklep o zavrženju ali zavrnitvi predloga za odvzem vozniškega
dovoljenja (četrti odstavek 113.b člena) in vse nadaljnje sklepe, izdane v
postopku z ugovorom in pritožbo zoper sklep o predlogu za odvzem vozniškega
dovoljenja.
(3) Glede izvršitve začasnega odvzema
vozniškega dovoljenja se smiselno uporabljajo določbe zakona, ki ureja
izvrševanje kazenskih sankcij, o prepovedi vožnje motornega vozila, razen
določb o rokih za odreditev in izvršitev vpisa.
Vrnitev začasno odvzetega vozniškega
dovoljenja
113.d člen
(1) Obdolžencu se začasno odvzeto vozniško
dovoljenje na njegov predlog lahko vrne pred pravnomočnim zaključkom postopka o
prekršku oziroma pred izvršitvijo sklepa o prenehanju veljavnosti vozniškega
dovoljenja. Predlog se do pravnomočnosti odločitve o obdolžilnem predlogu lahko
vloži pri sodišču, ki je izdalo sklep o začasnem odvzemu vozniškega dovoljenja,
po pravnomočnosti pa pri sodišču, ki je pristojno za izdajo sklepa o prenehanju
veljavnosti vozniškega dovoljenja. Predlogu mora biti priloženo zdravniško
spričevalo o opravljenem kontrolnem zdravstvenem pregledu po zakonu o voznikih,
sicer se predlog zavrže.
(2) Sodišče ugodi
predlogu za vrnitev začasno odvzetega vozniškega dovoljenja le, če iz
predloženega zdravniškega spričevala izhaja, da je oseba telesno in duševno
zmožna za vožnjo motornih vozil, in če narava in pomen očitane kršitve,
osebnost obdolženca, njegovo prejšnje življenje in druge okoliščine kažejo, da
začasen odvzem ni neizogibno potreben za varnost cestnega prometa. Za
razjasnitev teh okoliščin lahko sodišče pridobi pisno izjavo obdolženca ali ga
zasliši ter izvede druge dokaze, potrebne za odločitev o predlogu.
(3) Zoper sklep, s katerim se ugodi
predlogu za vrnitev začasno odvzetega vozniškega dovoljenja, ni pritožbe,
sklep, s katerim se predlog zavrže ali zavrne, pa se lahko izpodbija samo v
pritožbi zoper sodbo o obdolžilnem predlogu, če je ta pravnomočna, pa v
pritožbi zoper sklep o prenehanju veljavnosti vozniškega dovoljenja.
(4) Sodišče odloči o vrnitvi začasno
odvzetega vozniškega dovoljenja po uradni dolžnosti, če ugotovi, da ni več
pogojev za odvzem.
(5) Sklep o vrnitvi začasno odvzetega
vozniškega dovoljenja se vroči tudi organu, ki vodi evidenco izdanih vozniških
dovoljenj v kraju sedeža sodišča, pristojnega za izrek prenehanja veljavnosti
vozniškega dovoljenja po tem zakonu.
Prednostno obravnavanje
113.e člen
Zadeve, v katerih je bilo storilcu začasno
odvzeto vozniško dovoljenje ali je bilo zaseženo motorno vozilo, se obravnavajo
prednostno in hitro.
8. Dokazovanje
Zaslišanje obdolženca
114. člen
(1) Obdolženec se zasliši praviloma
ustno. Obdolžencu se pove, česa je obdolžen, nato pa se vpraša, kaj lahko
navede v svoj zagovor; pri tem se mu pove, da se ni dolžan zagovarjati in tudi
ne odgovarjati na vprašanja, če pa se zagovarja, pa ni dolžan izpovedati zoper
sebe ali svoje bližnje ali priznati odgovornosti za prekršek. Pri zaslišanju se
mu lahko dovoli, da uporablja svoje zapiske.
(2) Če se obdolženec noče zagovarjati
ali noče odgovarjati na posamezna vprašanja, ga je treba poučiti, da si utegne
s tem otežiti zbiranje dokazov za svojo obrambo.
(3) Ko se obdolženec prvič zasliši, ga
je treba najprej vprašati za osebne podatke: osebno ime, dan, mesec, leto in
kraj rojstva, poklic, zaposlitev, stanovanje, zakonsko stanje in število otrok,
državljanstvo, šolsko izobrazbo, premoženjske razmere, ali je že bil kdaj
kaznovan za kaznivo dejanje ali za prekršek, kdaj in zakaj, ali je v kazenskem
postopku, ali je zoper njega začet postopek še za kakšen drugi prekršek in če
je mladoleten, kdo je njegov zakoniti zastopnik. Obdolženca je treba poučiti,
da mora takoj sporočiti vsako spremembo naslova ali nameravano spremembo
prebivališča, ter ga opozoriti na posledice po tem zakonu, če ne bo tako
ravnal.
(4) Obdolženca se pouči, da mora
navesti vsa dejstva in dokaze v svojo korist do odločitve o prekršku, sicer jih
pozneje v postopku ne bo mogel uveljavljati, da je lahko navzoč pri izvajanju
dokazov, in da ga bo sodišče na njegovo zahtevo povabilo k posameznim procesnim
dejanjem.
(5) Pouk iz prejšnjih odstavkov tega
člena in izjava se vpišeta v zapisnik.
(6) Sodnik lahko zahteva od
obdolženca, naj poda svoj zagovor pisno, če spozna, da glede na pomen prekrška
in podatke, ki so navedeni v predlogu, ni potrebno neposredno ustno zaslišanje,
pri čemer lahko obdolženec odkloni pisni zagovor in zahteva ustno zaslišanje.
(7) V vabilu je treba obdolženca
poučiti o njegovih pravicah in dolžnostih iz prvega, tretjega, četrtega in
šestega odstavka tega člena.
(8) Obdolženca zasliši sodišče, ki vodi
postopek o prekršku. Če obdolženec ne živi na območju tega sodišča, lahko opravi
zaslišanje sodišče, na katerega območju obdolženec prebiva, razen če obdolženec
zahteva, da je zaslišan pri sodišču, ki vodi postopek o prekršku, o čemer se
obdolženca v vabilu pouči.
Vabilo
115. člen
(1) Navzočnost obdolženca pri
zaslišanju v postopku o prekršku se zagotovi z vabilom.
(2) Obdolžencu je treba v vabilu
povedati, česa je obdolžen in ali se mora zaradi zaslišanja zglasiti osebno ali
pa sme podati svoj zagovor pisno. Obdolženca, ki je povabljen, da pride osebno,
je treba v vabilu opomniti, da bo odrejena privedba, če se ne bo odzval vabilu.
Če za pravilno odločitev ni nujno, da bi bil obdolženec zaslišan, ga je treba v
vabilu opomniti, da bo sodba o prekršku izdana brez njegovega zaslišanja, če se
vabilu ne bo odzval.
Privedba
116. člen
(1) Če se pravilno povabljeni
obdolženec ne zglasi na vabilo in svojega izostanka ne opraviči, ali če mu ni
bilo mogoče vročiti v redu vabila, iz okoliščin pa je očitno, da se mu
obdolženec izmika, njegova navzočnost pa je potrebna za pravilno odločitev, se odredi
privedba. Privedbo je mogoče odrediti samo v primeru, kadar je bilo v vabilu
določeno, da se mora obdolženec osebno zglasiti.
(2) Privedba se odredi pismeno. V
odredbi je potrebno navesti osebno ime obdolženca, ki naj se privede, datum
rojstva, prebivališče obdolženca, zadevo, v kateri se odreja privedba in
razlog, zaradi katerega je odrejena privedba. Odredba mora imeti uradni pečat
in podpis sodnika, ki je privedbo odredil. Izvršitev odredbe se prepusti
policiji.
Zaslišanje zastopnika pravne osebe
117. člen
Za zaslišanje zastopnika obdolžene pravne
osebe se smiselno uporabljajo določbe tega zakona, ki se nanašajo na zaslišanje
obdolženca. Pred njegovim zaslišanjem je treba preveriti, ali je pooblaščen, da
zastopa obdolženo pravno osebo.
Priznanje prekrška
118. člen
(1) Če obdolženec prizna storitev prekrška
in je priznanje jasno ter popolno, sodišču ni potrebno zbirati še drugih
dokazov.
(2) Pri jasnem in popolnem priznanju
storitve prekrška sodišče v obrazložitvi sodbe ali sklepa kratko navede oceno
obdolženčevega priznanja in obrazloži odmero sankcije.
Zaslišanje prič
119. člen
Pričo zasliši sodišče, pri katerem se vodi
postopek o prekršku. Če priča ne živi na njegovem območju, lahko opravi
zaslišanje sodišče, na katerega območju priča prebiva.
Ogled
120. člen
(1) Če si je za ugotovitev ali
razjasnitev kakšnega pomembnega dejstva potrebno kaj osebno ogledati, se opravi
ogled.
(2) Sodišče, ki je odredilo ogled,
določi, kdo naj se povabi k ogledu.
Izvedenstvo
121. člen
Po končanem izvedenskem delu, pri katerem
nista bila navzoča, je treba obdolženca in oškodovanca obvestiti, da je bilo
delo opravljeno in da lahko pregledata zapisnik oziroma pisni izvid in mnenje.
Psihiatrični pregled obdolženca
122. člen
Če nastane sum, da je pri obdolžencu zaradi
trajne ali začasne duševne bolezni, začasnih duševnih motenj, duševne
zaostalosti ali zaradi kake druge trajne ali hude duševne motenosti prištevnost
izključena, se odredi psihiatrični pregled obdolženca.
Zaseg predmetov
123. člen
(1) Predmeti, ki se po prvem in drugem
odstavku 25. člena tega zakona vzamejo, se smejo zaseči še pred izdajo sodbe o
prekršku.
(2) Zaseg odredi z odredbo sodnik, ki
vodi postopek o prekršku. Tistemu, ki se mu predmeti zasežejo, je treba
izročiti overjen prepis odredbe.
(3) S predpisi, ki določajo prekrške,
se lahko pooblastijo uradne osebe prekrškovnih organov, da smejo zaseči
predmete iz prvega in drugega odstavka 25. člena tega zakona, kadar uradno
zvedo za prekršek. Ti organi morajo zasežene predmete takoj oddati sodišču, ki
je pristojno za postopek o prekršku, sodišče pa je dolžno zasežene predmete
takoj sprejeti, če ni v predpisu o prekršku drugače določeno. Če predmeti niso
v kraju omenjenega organa, mu morajo zaseg takoj naznaniti, obenem pa poskrbeti
za hrambo predmetov, dokler sodišče, ki je pristojno za postopek o prekršku, ne
izda odredbe o tem.
(4) Tistemu, ki se mu zasežejo
predmeti, je treba dati potrdilo z natančnim popisom zaseženih predmetov.
(5) Če je predmet pokvarljiv ali je
njegova hramba zvezana s prevelikimi stroški, odredi sodišče, ki je pristojno
za postopek o prekršku, da se tak predmet proda.
(6) Sodišče, ki je pristojno za
postopek o prekršku, lahko na ugovor prizadetega ali po uradni dolžnosti,
odredi vrnitev zaseženih predmetov glede na okoliščine zadeve lastniku ali
tistemu, ki so mu bili zaseženi, razen če je odvzem predmetov po zakonu
obvezen.
9. Prekinitev postopka
Prekinitev postopka
124. člen
(1) Sodnik, ki vodi postopek o
prekršku, s sklepom prekine postopek:
-      
če se ne ve za obdolženčevo prebivališče, če je
obdolženec na begu, ali če je sicer nedosegljiv državnim organom, ali če je v
tujini za nedoločen čas;
-      
če je obdolženec začasno duševno zbolel ali je
pri njem nastala začasna duševna motnja.
(2) Pred prekinitvijo postopka se
zberejo vsi dokazi o prekršku in o odgovornosti obdolženca, do katerih je
mogoče priti.
(3) Prekinjeni postopek se nadaljuje,
ko prenehajo razlogi, ki so povzročili prekinitev.
(4) O prekinitvi in nadaljevanju
postopka se obvesti oškodovanca.
10. Ustna obravnava
Ustna obravnava
125. člen
(1) Sodnik, ki vodi postopek o
prekršku, določi ustno obravnavo, če je to potrebno za razjasnitev stvari.
(2) Na ustno obravnavo se povabijo
obdolženec, njegov zagovornik, priče in po potrebi tudi izvedenec. Če je
obdolžena pravna oseba, se na ustno obravnavo povabi njen zastopnik.
(3) Dan ustne obravnave se sporoči
tudi predlagatelju postopka in oškodovancu.
Ustna obravnava v odsotnosti
obdolženca
126. člen
(1) Sodnik, ki vodi postopek, lahko
odloči, da bo ustna obravnava v odsotnosti obdolženca, ki je bil v redu
povabljen in opozorjen na posledice izostanka, in da njegova navzočnosti ni
nujna za pravilno ugotovitev stanja stvari. Pod enakimi pogoji je lahko ustna
obravnava tudi v odsotnosti v redu povabljenega zastopnika obdolžene pravne
osebe.
(2) Ustna obravnava se opravi tudi, če
nanjo ne pride v redu povabljeni zagovornik obdolženca.
Javnost ustne obravnave
127. člen
(1) Ustna obravnava je javna.
(2) Na ustni obravnavi smejo biti
navzoče polnoletne osebe.
(3) Sodnik, ki vodi postopek o
prekršku, lahko od začetka pa do konca ustne obravnave po uradni dolžnosti ali
pa na predlog obdolženca, vselej pa po njegovem zaslišanju, odloči, da se
izključi javnost celotne ali dela ustne obravnave, če je to potrebno za
varovanje tajnosti, varstva javnega reda, morale, varstva osebnega ali
družinskega življenja obdolženca ali oškodovanca ali koristi mladoletnika, ali
če bi po mnenju sodnika javnost škodovala interesom pravičnosti.
(4) Izključitev javnosti ne velja za
obdolženca, njegovega zakonitega zastopnika in zagovornika, zastopnika pravne
osebe, predlagatelja postopka, oškodovanca, njegovega zakonitega zastopnika in
njunega pooblaščenca.
(5) O izključitvi javnosti odloči
sodnik s sklepom, ki mora biti obrazložen in javno razglašen.
(6) Sklep o izključitvi javnosti se
sme izpodbijati samo v pritožbi zoper sodbo o prekršku.
Začetek ustne obravnave
128. člen
Ustna obravnava se začne z naznanitvijo
glavne vsebine predmeta postopka. Nato se začne zaslišanje obdolženca; če sta
obdolžena pravna oseba in odgovorna oseba, se zasliši najprej zastopnik pravne
osebe, nato pa odgovorna oseba, nato se izvaja dokazni postopek z zaslišanjem
prič, izvedencev in z izvedbo drugih dokazov.
Predlaganje dokazov na obravnavi
129. člen
(1) Obdolženec in njegov zagovornik,
zastopnik in zagovornik obdolžene pravne osebe, predlagatelj postopka ter
oškodovanec imajo pravico med obravnavo predlagati dokaze in dajati predloge, z
dovoljenjem sodnika, ki vodi postopek, pa lahko postavljajo tudi vprašanja
osebam, ki se zaslišujejo.
(2) Na ustni obravnavi pripada zadnja
beseda vedno obdolžencu oziroma zastopniku obdolžene pravne osebe.
10.a Skrajšani postopek
Odločanje in izdaja sodbe v
skrajšanem postopku
129.a člen
(1) Če sodnik, ki vodi postopek o prekršku,
na podlagi obdolžilnega predloga ter vsebine dokazov, ki so priloženi
obdolžilnemu predlogu, spozna, da je obdolženec storil prekršek, lahko odloči
brez zaslišanja obdolženca.
(2) V skrajšanem postopku se smejo za
prekršek izreči globa oziroma opomin, ob globi pa tudi stranske sankcije kazenskih
točk v cestnem prometu, prepovedi vožnje motornih vozil, izgube ali omejitve pravice do sredstev iz proračuna Republike
Slovenije in proračunov samoupravnih lokalnih skupnosti in odvzema predmetov.
(3) Sodba, izdana v skrajšanem postopku,
obsega sestavine iz 135. člena tega zakona. V obrazložitvi sodbe se navedejo le
dokazi iz obdolžilnega predloga, katerih vsebina opravičuje odločanje po
skrajšanem postopku, ter okoliščine, ki so bile upoštevane pri izbiri in odmeri
sankcij.
(4) Obdolžencu se hkrati s sodbo, izdano v
skrajšanem postopku, vroči tudi obdolžilni predlog.
(5) Proti sodbi, izdani v skrajšanem
postopku, lahko vložijo obdolženec, njegov zakoniti zastopnik oziroma
zagovornik ter predlagatelj postopka v osmih dneh od vročitve ugovor v korist
obdolženca. Predlagatelj lahko vloži ugovor tudi v škodo obdolženca.
(6) Ugovor se vloži pisno. Vsebovati mora
le navedbo sodbe, izdane v skrajšanem postopku, in podpis vložnika. Obdolženec
in predlagatelj postopka se lahko odpovesta pravici do ugovora po prejemu
sodbe, izdane v skrajšanem postopku, do konca roka za vložitev ugovora, vložen
ugovor pa lahko umakneta do odločitve o ugovoru. Odpovedi pravici do ugovora in umika ugovora ni mogoče
preklicati.
(7) Obdolženec lahko ugovoru priloži pisni
zagovor ali zahteva, da ga sodišče zasliši.
(8) Če je obdolženec zahteval, da ga
sodišče zasliši, vendar na zaslišanje, na katero je bil pravilno povabljen, ni
prišel, izostanka pa ni opravičil, odloči sodišče brez njegovega zaslišanja.
(9) V pouku o pravici do ugovora mora
biti obdolženec poučen, da lahko hkrati z ugovorom poda pisni zagovor ali
zahtevo, da ga sodišče zasliši in da bo v primeru, če ne bo podal pisnega
zagovora niti zahteval zaslišanja, sodišče odločilo brez njegovega zaslišanja.
Obdolženca je treba poučiti, da mora hkrati z ugovorom navesti vsa dejstva in
dokaze v svojo korist, ker jih sicer v postopku ne bo več mogel uveljavljati.
(10) Prepozen ali nedovoljen ugovor s
sklepom zavrže sodišče, ki je izdalo sodbo v skrajšanem postopku. Proti sklepu,
s katerim se ugovor zavrže, je dovoljena pritožba.
(11) Če je bil ugovor vložen pravočasno,
sodišče izvede redni sodni postopek in s sodbo zavrne ugovor kot neutemeljen,
če po izvedenem rednem sodnem postopku spozna, da je obdolženec storil
prekršek, opisan v izreku sodbe, izdane v skrajšanem postopku. Sicer pa sodišče
s sodbo, s katero razveljavi sodbo, izdano v skrajšanem postopku, hkrati tudi
odloči o prekršku.
(12) Če je bil zoper sodbo, izdano v
skrajšanem postopku, vložen ugovor le v obdolženčevo korist, nova sodba o
prekršku ne sme biti v škodo obdolžencu glede pravne opredelitve prekrška in
sankcije za prekršek.
(13) V skrajšanem postopku ni mogoče
odločati, če je vložena zahteva za sodno varstvo.
11. Redovna globa
Globa za kršitev postopka
130. člen
(1) Priči ali izvedencu, ki brez
opravičenega razloga noče pričati oziroma opraviti izvedenskega dela, se izreče
globa do 400 eurov.
(2) Če oseba iz prejšnjega odstavka
globe ne plača, lahko sodnik, ki vodi postopek, odredi, da se globa prisilno
izterja.
(3) Pritožba zoper sklep o globi ne
zadrži njene izvršitve, sodnik pa lahko sklep o globi tudi prekliče.
Globa za nedostojno obnašanje
131. člen
(1) Kdor se med postopkom kljub
opominu nedostojno obnaša ali ovira delo, se kaznuje z globo do 400 eurov.
(2) Pritožba zoper sklep o globi ne
zadrži njene izvršitve, sodnik pa lahko sklep o globi tudi prekliče.
(3) Če se obdolženec kljub opominu nedostojno
obnaša ali ovira delo, se sme odrediti, da se obdolženec odstrani iz prostora,
v katerem se opravlja dejanje v postopku, ne sme pa se izreči globa.
12. Sodba o prekršku
Izdaja sodbe o prekršku
132. člen
(1) Postopek o prekršku na prvi
stopnji se konča z izdajo sodbe o prekršku.
(2) Sodba o prekršku se sme nanašati
samo na osebo, ki je obdolžena, in samo na dejanje, ki je predmet obdolžilnega
predloga.
(3) Sodišče ni vezano na predlog
predlagatelja postopka glede pravne presoje dejanja.
Dokazna ocena
133. člen
(1) Sodba o prekršku temelji na
dokazih in dejstvih, ki so bila ugotovljena v postopku.
(2) Sodišče mora vestno pretehtati
vsak dokaz posebej in v zvezi z drugimi dokazi, na podlagi takšne presoje pa
ugotoviti, katero dejstvo se šteje za dokazano ali nedokazano.
Vrste sodb
134. člen
(1) S sodbo o prekršku se postopek
ustavi, ali pa se obdolženec spozna za odgovornega in se mu izreče sankcija za
prekršek.
(2) Če teče postopek zaradi več
prekrškov, se v sodbi o prekršku navede, glede katerih prekrškov se postopek
ustavi, za katere pa se obdolženec spozna za odgovornega in se mu izreče
sankcija za prekršek.
Sestavine pisne sodbe
135. člen
(1) Pisna sodba o prekršku mora imeti
uvod, izrek in obrazložitev.
(2) Uvod sodbe o prekršku obsega naziv
sodišča, ki jo je izdalo, osebno ime sodnika, ki je izdal sodbo o prekršku,
naziv oziroma osebno ime predlagatelja postopka in označbo obdolžilnega
predloga, osebno ime obdolženca in zagovornika, firmo in sedež obdolžene pravne
osebe ter prekršek, ki je predmet postopka.
(3) Izrek sodbe o prekršku mora obsegati
obdolženčeve osebne podatke (osebno ime, EMŠO, kraj rojstva, poklic, če je
fizična oseba tujec, pa njene rojstne podatke, državljanstvo, stalno oziroma
začasno prebivališče, za odgovorno osebo tudi zaposlitev), za obdolženo pravno
osebo pa firmo oziroma ime in sedež obdolžene pravne osebe in izrek, da je
obdolženec odgovoren za prekršek, ter podatke iz 138. člena oziroma izrek, da
se postopek zoper obdolženca ustavi, ter podatke iz 136. člena tega zakona.
(4) V obrazložitvi sodbe o prekršku se
navedejo razlogi za vsako posamezno točko sodbe.
(5) Določbe o sestavinah sodbe o prekršku
se smiselno uporabljajo tudi za sestavine sklepa, če ta zakon ne določa
drugače.
Sodba, s katero se postopek ustavi
136. člen
(1) Sodba o prekršku, s katero se
postopek ustavi, se izda:
1.    
če dejanje ni prekršek;
2.    
če je bil obdolženec za isti prekršek že pravnomočno spoznan za
odgovornega ali je bil postopek zanj ustavljen, razen če je bil ustavljen, ker
je obdolžilni predlog podal neupravičeni predlagatelj (prvi in drugi odstavek
103. člena);
3.    
če obdolženec uživa imunitetno pravico po pravilih mednarodnega prava;
4.    
če je pregon zastaran;
5.    
če ni dokazano, da je prekršek storil obdolženec;
6.    
če obdolženec med postopkom umre;
7.    
če je v zakonu določeno, da se storilcu ne izreče sankcija za prekršek;
8.    
če so podane okoliščine, ki po tem zakonu izključujejo odgovornost za
prekršek;
9.    
če gre za prekršek neznatnega pomena, posebne okoliščine, nizka stopnja
odgovornosti ali storilčeve osebne okoliščine pa kažejo, da postopek ne bi bil
smotrn;
10.  če
obstojijo druge okoliščine, ki izključujejo postopek o prekršku.
(2) Sodišče ustavi postopek tudi, če
predlagatelj postopka umakne predlog. Predlog se lahko umakne do izdaje sodbe o
prekršku.
Odvzem predmetov
137. člen
(1) Predmeti, ki so bili zaseženi pred
izdajo sodbe o prekršku (123. člen), se vrnejo glede na okoliščine zadeve
lastniku ali tistemu, ki so mu bili zaseženi, če se postopek ustavi oziroma če
ni razlogov, da se odvzamejo.
(2) Predmeti, ki se po zakonu smejo
ali morajo odvzeti, se odvzamejo tudi tedaj, kadar se postopek za prekrške
ustavi ali če se storilcu prekrška izreče opomin, če zakon tako določa ali če
to terjajo razlogi splošne varnosti, varovanja življenja in zdravja ljudi,
varstva okolja, varnosti gospodarskih razmerij ali razlogi morale.
(3) O odvzemu predmetov po prejšnjem
odstavku odloči sodišče, pred katerim je tekel postopek, v izreku sodbe. Če v
sodbi taka odločitev manjka, sodišče izda o tem poseben sklep. Poseben sklep se
izda tudi v primeru, če v sodbi, s katero je storilec spoznan za odgovornega,
manjka taka odločitev.
(4) Overjen prepis sklepa iz
prejšnjega odstavka se vroči tudi lastniku predmetov, če je ta znan. Če lastnik
ni znan, se sklep pritrdi na sodno desko in se po preteku osmih dni šteje, da
je bila opravljena vročitev tudi neznanemu lastniku.
(5) Zoper sklep iz tretjega odstavka
tega člena ima lastnik predmetov pravico pritožbe, če misli, da za odvzem
predmetov ni zakonite podlage.
Sodba, s katero se obdolženec spozna za
odgovornega
138. člen
(1) S sodbo o prekršku, s katero se
obdolženec spozna za odgovornega, se izreče:
-      
za kateri prekršek oziroma prekrške se
obdolžencu izreka sankcija, dejanski stan prekrška in predpis o prekršku;
-      
sankcija, ki se izreče obdolžencu, oziroma odločitev,
da se sankcija odpusti;
-      
sankcije za posamezne prekrške ter enotna
sankcija, če gre za stek prekrškov;
-      
odločitev o odvzemu premoženjske koristi;
-      
odločitev o vštetju pridržanja in pripora;
-      
odločitev o stroških postopka;
-      
odločitev o premoženjskopravnem zahtevku.
(2) V sodbi o
prekršku se določi rok, v katerem je treba plačati globo in stroške postopka,
ter navede opozorilo o možnosti za nadomestitev plačila globe in stroškov
postopka z delom v splošno korist in o tem, da se bodo neplačana globa in stroški
postopka izterjali prisilno, če je ne bo mogoče izterjati niti prisilno, pa se
bo globa lahko v skladu z zakonom izvršila z nadomestnim zaporom.
(3) Če je izrečen odvzem predmetov, je
treba v sodbi o prekršku oziroma v sklepu iz tretjega odstavka prejšnjega člena
tudi določiti, kako je treba ravnati z odvzetimi predmeti. Če odvzem predmetov
ne obsega tistih predmetov, ki so bili zaseženi po 123. členu tega zakona, je
treba v sodbi o prekršku odrediti, naj se ti predmeti vrnejo glede na
okoliščine zadeve lastniku ali tistemu, ki so mu bili odvzeti.
Obrazložitev
139. člen
V obrazložitvi sodbe o prekršku je treba
kratko navesti, katera dejstva in iz katerih razlogov se štejejo za dokazana
ali nedokazana in kateri razlogi so bili odločilni pri uporabi pravnih
predpisov, zlasti pri ugotavljanju, ali sta podana prekršek in odgovornost
obdolženca oziroma na čem temelji odločitev o ustavitvi postopka, okoliščine,
ki so bile upoštevane pri izbiri in odmeri sankcij za prekrške, kot tudi
podlage za odločitev o stroških postopka, o premoženjskopravnem zahtevku ter o
odvzemu premoženjske koristi.
Pravni pouk in podpis
140. člen
(1) Pisna sodba o prekršku, ki se vroči
obdolžencu, zagovorniku, obdolženčevemu zakonitemu zastopniku, lastniku
odvzetih predmetov in predlagatelju, mora obsegati pouk o pravici do pritožbe
ter rok in način vložitve.
(2) Pisna sodba o prekršku mora imeti
tudi številko, datum, podpis in uradni pečat sodišča, ki jo je izdalo.
13. Premoženjskopravni zahtevek
Premoženjskopravni predlog
141. člen
(1) Oškodovanec lahko v postopku o
prekršku uveljavlja premoženjskopravni zahtevek glede vrnitve stvari, povrnitve
škode ali razveljavitve pravnega posla.
(2) Predlog za uveljavitev
premoženjskopravnega zahtevka se vloži pri sodišču, ki vodi postopek, poda pa
se lahko najdlje do izdaje sodbe o prekršku na prvi stopnji.
(3) Tisti, ki je upravičen podati
predlog, mora določno označiti zahtevek in navesti dokaze. Zahtevek ne more
presegati zneska, do katerega je za obravnavo in razsojanje premoženjskopravnih
zahtevkov pristojen sodnik posameznik v pravdnem postopku.
Odločanje o premoženjskopravnem
zahtevku
142. člen
(1) O premoženjskopravnem zahtevku
odloča sodišče, ki vodi postopek o prekršku.
(2) Če se postopek konča s sodbo, s
katero se obdolženec spozna za odgovornega za prekršek, lahko sodišče s sodbo o
prekršku ugodi zahtevku v mejah svoje pristojnosti v celoti, lahko pa mu ugodi
samo deloma in s presežkom napoti oškodovanca na pravdo. Oškodovanca napoti na
pravdo tudi, če zneska škode ni mogoče ugotoviti, ali če bi se z njegovim
ugotavljanjem preveč zavlekel postopek o prekršku. Oškodovanec se vedno napoti
na pravdo, če se postopek o prekršku ustavi.
(3) Če se sodišče, ki vodi postopek o
prekršku, izreče za nepristojno, napoti oškodovanca, naj svoj zahtevek
uveljavlja pred pristojnim sodiščem.
14. Stroški postopka
Stroški postopka
143. člen
(1) Stroški postopka so:
1.    
izdatki za priče, izvedence, tolmače, oglede in za vročanje po pravni
ali fizični osebi, ki opravlja vročanje dokumentov v fizični obliki;
2.    
izdatki za hišne in osebne preiskave, zaseg in preiskavo elektronskih in
z njimi povezanih naprav ter nosilcev elektronskih podatkov in izdatki nastali
v zvezi z zavarovanjem dokazov;
3.    
izdatki nastali v zvezi z zasegom, začasnim odvzemom oziroma odvzemom
predmetov ter stroški hrambe, prodaje oziroma uničenja zaseženih in začasno
odvzetih oziroma odvzetih predmetov;
4.    
izdatki za privedbo obdolženca;
5.    
potni stroški uradnih oseb;
6.    
izdatki za zdravljenje obdolženca, dokler je pridržan, in stroški
poroda;
7.    
potni stroški obdolženca;
8.    
sodna taksa;
9.    
nagrada in potrebni izdatki zagovornika;
10.  potrebni
izdatki oškodovanca, njegovega zakonitega zastopnika in pooblaščenca;
11.  stroški
zaradi hrambe, prodaje in uničenja odvzetih predmetov, nastali po
pravnomočnosti odločbe oziroma sodbe.
(2) Stroški iz 1. do 6. in 11. točke prvega odstavka tega
člena se v postopku o prekršku izplačujejo vnaprej iz sredstev organa, ki vodi
postopek o prekršku, pozneje pa se izterjajo od tistega, ki jih je po 144.
členu tega zakona dolžan plačati.
(3) Stroški za prevajanje v slovenski,
italijanski ali madžarski jezik, ki nastanejo z uporabo določb zakona o pravici
pripadnikov italijanske in madžarske narodne skupnosti do uporabe svojega
jezika, se ne zaračunajo tistim, ki so po določbah tega zakona dolžni povrniti
stroške postopka o prekršku.
(4) Stroški za prevajanje se ne
zaračunajo obdolžencu, če ne razume ali ne govori jezika, v katerem teče
postopek o prekršku.
Kdo plača stroške postopka
144. člen
(1) Stroške postopka plača tisti, ki
mu je bila izrečena sankcija za prekršek.
(2) Če je tekel postopek zaradi več
prekrškov, tisti, ki mu je bila izrečena sankcija, ne trpi stroškov za tiste
prekrške, glede katerih je bil postopek ustavljen, če se dajo ti stroški
izločiti iz skupnih stroškov.
(3) Če je z isto odločbo izrečena
sankcija več obdolžencem, se določi, kolikšen del stroškov plača vsak izmed
njih, če tega ni mogoče določiti, plačajo vsi obdolženci nerazdelno plačilo
stroškov postopka. Plačilo sodne takse se določi za vsakega obdolženca posebej.
(4) Stroški postopka, ki je bil
ustavljen, bremenijo proračun.
(5) Sodišče, ki vodi postopek o
prekršku, sme oprostiti obdolženca, ki mu je bila izrečena sankcija, povrnitve
stroškov postopka iz prvega odstavka 143. člena tega zakona, razen nagrade in
potrebnih izdatkov zagovornika, če bi bilo zaradi plačila stroškov ogroženo
njegovo vzdrževanje ali vzdrževanje tistih, ki jih je dolžan preživljati. Če se te okoliščine ugotovijo po izdaji
odločitve o stroških, sme sodišče na predlog obdolženca s posebnim sklepom
oprostiti obdolženca povrnitve stroškov prekrškovnega postopka ali odložiti
plačilo stroškov prekrškovnega postopka. Predlog lahko obdolženec poda
najpozneje do izteka roka za plačilo, ki ga določi sodišče.
(6) Kdor vedoma vloži krivo prijavo o
prekršku, plača stroške postopka.
Sklep o stroških
145. člen
(1) V sodbi o prekršku se določi, kdo
plača stroške in kolikšni so.
(2) Če za ugotovitev stroškov ni
zadosti podatkov, se izda pozneje o stroških postopka poseben sklep.
(3) Zahtevek s podatki o višini
stroškov postopka, ki je bil ustavljen, se lahko poda najpozneje v treh mesecih
od dneva, ko je bila pravnomočna sodba ali sklep vročen tistemu, ki ima pravico
podati takšen zahtevek.
Posebni stroški
146. člen
(1) Obdolženec, oškodovanec,
zagovornik, zakoniti zastopnik, pooblaščenec, zastopnik obdolžene pravne osebe,
priča, izvedenec in tolmač plačajo ne glede na izid postopka o prekršku stroške
svoje privedbe, preložitve dejanja v postopku o prekršku in druge stroške, ki
so jih povzročili po svoji krivdi, kot tudi ustrezen znesek sodne takse.
(2) O stroških iz prejšnjega odstavka
se odloči s posebnim sklepom.
Stroški v postopku s pravnimi
sredstvi
147. člen
(1) O plačilu stroškov, ki nastanejo
pri višjem sodišču, odloča dokončno to sodišče v skladu z določbami 143. do
146. člena tega zakona.
(2) Sodna taksa se ne določi, če je
bilo z odločbo višjega sodišča odločeno v celoti ali deloma v obdolženčevo
korist.
(3) Sodna taksa se določi tudi, če je
bila pritožba zavržena.
Stroški v postopku z izrednim pravnim
sredstvom
148. člen
Glede plačila stroškov, ki nastanejo v
postopku z izrednim pravnim sredstvom, se smiselno uporabljajo določbe 143. do
146. člena tega zakona.
Izdaja predpisov o stroških postopka
149. člen
Minister, pristojen za pravosodje, izda
natančnejše predpise o stroških postopka o prekršku.
15. Pritožbeni postopek
Pritožba zoper sodbo o prekršku
sodišča prve stopnje
150. člen
(1) Zoper sodbo o prekršku se lahko
vloži pritožba na višje sodišče.
(2) Pritožbo v korist obdolženca lahko
vložijo obdolženec oziroma njegov zagovornik, njegov zakonec ali oseba, ki živi
z obdolžencem v zunajzakonski skupnosti, krvni sorodnik v ravni vrsti, zakoniti
zastopnik, posvojitelj, posvojenec, brat, sestra ali rejnik. Za pravno osebo
lahko vloži pritožbo njen zastopnik oziroma njen zagovornik.
(3) Pritožbo lahko vloži tudi
predlagatelj postopka. Predlagatelj se lahko pritoži tako v škodo, kot v korist
obdolženca.
(4) Če je izrečena sankcija odvzema
predmetov, ki niso last obdolženca, se sme lastnik predmetov pritožiti glede
izreka o odvzemu predmetov.
(5) Zagovornik, zakonec ali oseba, ki
živi z obdolžencem v zunajzakonski skupnosti, krvni sorodnik v ravni vrsti,
zakoniti zastopnik, posvojitelj, posvojenec, brat, sestra in rejnik obdolženca
lahko vložijo pritožbo tudi brez njegovega posebnega dovoljenja, vendar ne
proti njegovi volji. Rok za pritožbo teče tudi v tem primeru od dneva, ko je
bil prepis sodbe vročen obdolžencu oziroma njegovemu zagovorniku.
(6) Pravico do pritožbe imajo tudi
tisti, ki so jim bile izrečene redovne globe.
Rok in način vložitve pritožbe ter
rok za napoved pritožbe
151. člen
(1) Pritožba se vloži v osmih dneh po
vročitvi sodbe.
(2) Rok za napoved pritožbe zoper odločbo,
ki je bila ustno razglašena, začne teči z dnem ustne razglasitve odločbe. Če
sodišče ni ustno razglasilo odločbe, ali če obdolženec, zagovornik,
predlagatelj in lastnik odvzetih predmetov ob ustni razglasitvi odločbe niso
bili navzoči, teče rok za napoved pritožbe od vročitve prepisa izreka odločbe.
Če je vsaj eden od upravičencev do pritožbe pritožbo napovedal, teče rok za
pritožbo od vročitve pisne sodbe.
(3) Pritožba se vloži pisno pri
sodišču, ki je izdalo sodbo o prekršku in v zadostnem številu izvodov za
sodišče, ki vodi postopek, za predlagatelja, obdolženca in zagovornika, da se
jim vroči.
Odpoved pravici do pritožbe in umik
152. člen
(1) Obdolženec in predlagatelj se
lahko odpovesta pravici do pritožbe, takoj, če je bila sodba o prekršku
razglašena v njuni navzočnosti ali po prejemu sodbe o prekršku do konca
pritožbenega roka, vloženo pritožbo pa lahko umakneta do izdaje odločbe višjega
sodišča.
(2) Odpovedi pritožbi in umika
pritožbe ni mogoče preklicati.
Vsebina pritožbe
153. člen
Pritožba mora obsegati navedbo sodbe, proti
kateri je podana, razlog za izpodbijanje, obrazložitev, predlog, naj se
razveljavi ali spremeni in pritožnikov podpis.
Razlogi za pritožbo
154. člen
Sodba o prekršku se sme izpodbijati:
1.    
zaradi bistvene kršitve določb postopka o prekršku;
2.    
zaradi kršitve materialnih določb tega zakona ali predpisa, ki določa
prekršek;
3.    
zaradi zmotne ali nepopolne ugotovitve dejanskega stanja;
4.    
zaradi odločitve o sankcijah, o odvzemu premoženjske koristi, o stroških
postopka o prekršku in o premoženjskopravnem zahtevku.
Bistvena kršitev določb postopka
155. člen
(1) Bistvena kršitev določb postopka o
prekršku je podana:
1.    
če je v postopku sodelovala uradna oseba, ki bi morala biti izločena
(84. člen) ali je s pravnomočno odločbo bila izločena (87. člen);
2.    
če je obdolžilni predlog podal nekdo, ki ne more biti predlagatelj;
3.    
če obdolženec v postopku o prekršku ni bil zaslišan pred izdajo sodbe o
prekršku, razen v primerih iz drugega odstavka 69. člena ter prvega odstavka
129.a člena tega zakona;
4.    
če je bil obdolženec ali njegov zagovornik kljub svoji zahtevi na ustni
obravnavi ali med izvajanjem drugih dejanj v postopku o prekršku prikrajšan za
pravico uporabe svojega jezika oziroma jezika, ki ga razume in za pravice, da v
svojem jeziku oziroma jeziku, ki ga razume spremlja potek ustne obravnave
oziroma postopka;
5.    
če je bil zahtevek, podan v obdolžilnem predlogu, prekoračen;
6.    
če se sodba o prekršku opira na dokaz, ki je bil pridobljen s kršitvijo
z ustavo določenih človekovih pravic in temeljnih svoboščin ali na dokaz, na
katerega se po določbah tega zakona ne more opirati;
7.    
če je bila s sodbo o prekršku prekršena določba dvanajstega odstavka
129.a člena ali dvanajstega odstavka 163. člena tega zakona;
8.    
če je izrek sodbe nerazumljiv, če nasprotuje sam sebi ali razlogom
sodbe; ali če sodba nima razlogov oziroma so razlogi nerazumljivi.
(2) Bistvena kršitev določb postopka o
prekršku je podana tudi, če sodišče med postopkom ali ob izdaji sodbe ni
uporabilo ali je nepravilno uporabilo kakšno drugo določbo tega zakona, pa je
to vplivalo ali bi moglo vplivati na zakonitost sodbe.
Kršitev materialnih določb zakona
156. člen
Kršitev materialnih določb tega zakona ali
predpisa, ki določa prekršek, je podana, če je kršitev podana glede vprašanja:
1.    
ali je dejanje, zaradi katerega je zoper obdolženca začet postopek,
prekršek;
2.    
ali so podane okoliščine, ki izključujejo odgovornost za prekršek;
3.    
ali so podane okoliščine, ki izključujejo postopek o prekršku, zlasti pa
ali je pregon za prekršek zastaral in ali je o zadevi že pravnomočno odločeno;
4.    
ali je bil glede prekrška, ki je predmet obdolžilnega predloga
uporabljen predpis, ki se ne bi smel uporabiti;
5.    
ali je bila z odločitvijo o sankcijah ali odvzemu premoženjske koristi
prekoračena pravica, ki jo ima po zakonu sodišče;
6.    
ali so bile prekršene določbe o vštetju pridržanja ali pripora.
Zmotna in nepopolna ugotovitev
dejanskega stanja
157. člen
(1) Dejansko stanje je zmotno
ugotovljeno, če je kakšno odločilno dejstvo zmotno ugotovljeno, ali če je iz
ugotovljenih dejstev napravljen nepravilen sklep.
(2) Dejansko stanje je nepopolno
ugotovljeno, če kakšno odločilno dejstvo sploh ni bilo ugotovljeno.
(3) Pri uveljavljanju zmotne in
nepopolne ugotovitve dejanskega stanja na podlagi novih dejstev in dokazov mora
pritožnik verjetno izkazati, da jih brez svoje krivde ni mogel uveljavljati v
postopku na prvi stopnji. Ko se sklicuje na nova dejstva, mora navesti dokaze,
s katerimi naj bi se ta dejstva dokazovala; ko se sklicuje na nove dokaze, pa
mora navesti dejstva, ki jih s temi dokazi želi dokazati.
Izpodbijanje odločitve o sankciji
158. člen
(1) Sodba o prekršku se sme
izpodbijati zaradi odločitve o sankciji tudi tedaj, če z njo sicer ni bila
prekoračena zakonita pravica sodišča, ki vodi postopek, vendar to sodišče ni
pravilno odmerilo sankcije glede na okoliščine, ki vplivajo na to, ali naj bo
sankcija večja ali manjša.
(2) Odločitev o sankciji se sme
izpodbijati tudi zaradi tega, ker je sodišče prve stopnje nepravilno uporabilo
določbe o opominu, o odpustitvi, neizreku ali o izključitvi sankcije ali ker
teh določb ni uporabilo, čeprav so bili za to podani zakoniti pogoji.
(3) Odločitev o odvzemu premoženjske
koristi se sme izpodbijati tudi, če sicer ne gre za kršitev materialnopravnih
določb tega zakona ali predpisa, ki določa prekršek, pač pa je sodišče prve
stopnje nepravilno izdalo to odločitev ali ni izreklo odvzema premoženjske
koristi, čeprav so bili za to podani zakoniti pogoji.
(4) Odločitev o stroških postopka in o
premoženjskopravnem zahtevku se sme izpodbijati, če je sodišče o teh vprašanjih
odločilo v nasprotju z določbami tega zakona.
Preizkus sodbe o prekršku
159. člen
Višje sodišče preizkusi sodbo o prekršku v
tistem delu, v katerem se s pritožbo izpodbija, vendar mora vselej po uradni
dolžnosti preizkusiti, ali je podana bistvena kršitev določb postopka o
prekršku iz 1., 5., 6., 7. in 8. točke prvega odstavka 155. člena ter ali so
bile v škodo obdolženca kršene materialne določbe zakona ali predpisa, ki
določa prekršek (156. člena tega zakona).
Omejeno sklicevanje na kršitve
160. člen
Na kršitev zakona iz 1. točke prvega
odstavka 155. člena tega zakona se sme pritožnik sklicevati v pritožbi samo, če
na kršitev ni mogel opozoriti med postopkom o prekršku, ali če je nanjo
opozoril, pa je sodišče prve stopnje ni upoštevalo.
Prepozna ali nedovoljena pritožba
161. člen
(1) Pritožba je prepozna, če je
vložena po poteku zakonskega roka.
(2) Pritožba je nedovoljena, če jo je
podala oseba, ki nima pravice do pritožbe ali oseba, ki se je pritožbi
odpovedala, če je bila pritožba umaknjena ali pa po umiku pritožbe ponovno
vložena ali če pritožba po zakonu ni dovoljena.
(3) Prepozno ali nedovoljeno pritožbo
zavrže s sklepom sodišče prve stopnje. Proti sklepu, s katerim je bila prepozna
ali nedovoljena pritožba zavržena, ima pritožnik pravico do pritožbe na višje
sodišče.
(4) Sodišče prve stopnje pošlje
pravočasno pritožbo s spisom brez odlašanja višjemu sodišču.
Navedbe o novih dejstvih in dokazih
162. člen
O navedbah v pritožbi, ki se tičejo novih
dokazov in novih dejstev, se lahko sodnik poročevalec prepriča preko sodišča,
ki je izdalo sodbo o prekršku. Lahko pa si od tega sodišča preskrbi tudi
poročilo o kršitvah določb postopka o prekršku.
Odločanje višjega sodišča o pritožbi
163. člen
(1) Višje sodišče s sklepom zavrže prepozno
ali nedovoljeno pritožbo, če tega ni storilo sodišče prve stopnje.
(2) Višje sodišče odloči o pritožbi tako,
da sodbo sodišča prve stopnje potrdi, razveljavi ali spremeni.
(3) Višje sodišče zavrne pritožbo kot
neutemeljeno in s sodbo potrdi sodbo sodišča prve stopnje, če ugotovi, da niso
podani razlogi, zaradi katerih se sodba izpodbija, in tudi ne take kršitve, na
katere mora paziti po uradni dolžnosti (159. člen).
(4) Višje sodišče ugodi pritožbi, odpravi
ugotovljene kršitve ali jih odpravi po uradni dolžnosti in s sodbo odloči o
zadevi, če je podana kršitev določb postopka o prekršku.
(5) Višje sodišče ugodi pritožbi in s
sklepom razveljavi sodbo o prekršku sodišča prve stopnje ali jo razveljavi po
uradni dolžnosti ter zadevo vrne v novo odločitev, če ugotovi, da je podana
bistvena kršitev določb postopka o prekršku iz 1., 2., 3., 4. in 8. točke
prvega odstavka 155. člena tega zakona, kršitve postopka pa glede na njeno
naravo ne more samo odpraviti.
(6) Višje sodišče na ustni obravnavi
dopolni dokazni postopek po določbah rednega sodnega postopka in s sodbo odloči
o zadevi, če spozna, da je to potrebno zaradi nepopolne ugotovitve dejanskega
stanja, ki ga pritožnik uveljavlja na podlagi novih dejstev in dokazov, za
katere je verjetno izkazal, da jih brez svoje krivde ni mogel uveljaviti v
postopku na prvi stopnji.
(7) Višje sodišče na seji ali na ustni
obravnavi ponovi posamezne izvedene dokaze po določbah rednega sodnega postopka
in s sodbo odloči o zadevi, če spozna, da je zaradi zmotne ugotovitve
dejanskega stanja dokazni postopek treba ponoviti.
(8) Višje sodišče izjemoma s sklepom
razveljavi sodbo sodišča prve stopnje in vrne zadevo sodišču prve stopnje v
novo sojenje, če glede na naravo stvari in okoliščine primera oceni, da samo ne
more izvesti dokaznega postopka.
(9) Višje sodišče ugodi pritožbi in s sodbo
spremeni sodbo o prekršku sodišča prve stopnje ali jo spremeni po uradni
dolžnosti, če ugotovi, da so bila odločilna dejstva v sodbi o prekršku sodišča
prve stopnje pravilno ugotovljena, da pa je treba na ugotovljeno dejansko
stanje ob pravilni uporabi predpisa izdati drugačno sodbo. Višje sodišče s sodbo
spremeni sodbo o prekršku sodišča prve stopnje tudi, če spozna, da je treba pri
odmeri sankcij za prekrške oziroma odvzemu premoženjske koristi drugače
presojati upoštevane okoliščine.
(10) Višje sodišče spremeni sodbo sodišča
prve stopnje tudi takrat, kadar spozna, da je sodišče prve stopnje zmotno
presodilo listine ali druge dokaze, ki jih ni samo izvedlo in je nanje oprlo
sodbo.
(11) Če višje sodišče pri reševanju
pritožbe ugotovi, da so razlogi, zaradi katerih je izdalo odločbo v korist
obdolženca, v korist tudi kakšnemu drugemu obdolžencu, ki se ni pritožil ali se
ni pritožil v tej smeri, ravna po uradni dolžnosti, kakor da bi se bil pritožil
tudi ta.
(12) Če je pritožba vložena samo v korist
obdolženca, se sodba o prekršku ne sme spremeniti v njegovo škodo.
164. člen
(črtan)
Razširjen obseg pritožbe
165. člen
Pritožba zaradi zmotne ali nepopolne
ugotovitve dejanskega stanja ali zaradi kršitve materialnopravnih določb tega
zakona ali predpisa, ki določa prekršek, podana v korist obdolženca, obsega
tudi pritožbo zaradi odločitve o sankcijah in o odvzemu premoženjske koristi.
166. člen
(črtan)
Odločba višjega sodišča
167. člen
(1) Za odločbo višjega sodišča o
pritožbi se smiselno uporabljajo določbe 135., 136. in 138. člena ter drugi
odstavek 140. člena tega zakona.
(2) V obrazložitvi odločbe oceni višje
sodišče navedbe pritožbe in navede kršitve materialnopravnih določb tega zakona
ali predpisa, ki določa prekršek, ki jih je upoštevalo po uradni dolžnosti.
Reševanje drugih pritožb
168. člen
V skladu z določbami tega poglavja zakona
je treba reševati tudi pritožbe zoper druge odločbe, izdane po tem zakonu v
rednem sodnem postopku in druge odločbe, izdane v postopku o prekršku.
Enajsto poglavje
IZREDNA PRAVNA SREDSTVA
Zahteva za varstvo zakonitosti
169. člen
(1) Zahteva za varstvo zakonitosti se lahko
vloži zoper vsako odločbo, izdano na drugi stopnji, oziroma vsako pravnomočno
odločbo, če je kršen ta zakon ali predpis, ki določa prekršek.
(2) Zahtevo za varstvo zakonitosti lahko
vloži državni tožilec po uradni dolžnosti ali na pobudo osebe, ki ima pravico
do pravnega sredstva po tem zakonu.
(3) Pri odločanju o vložitvi zahteve za
varstvo zakonitosti državni tožilec upošteva zlasti naravo in težo domnevne
kršitve, pomen zadeve in posledice odločitve za pobudnika in druge udeležence v
postopku ter potrebo po zagotavljanju pravne varnosti, enotne uporabe prava ali
pomen za razvoj prava preko sodne prakse.
Odločanje o zahtevi za varstvo
zakonitosti
170. člen
O zahtevi za varstvo zakonitosti odloča
Vrhovno sodišče Republike Slovenije v senatu treh sodnikov na nejavni seji.
Smiselna uporaba določb zakona o
kazenskem postopku za postopek za varstvo zakonitosti
171. člen
Glede postopka za varstvo zakonitosti se
smiselno uporabljajo določbe zakona o kazenskem postopku o zahtevi za varstvo
zakonitosti.
Odprava ali sprememba odločbe na
predlog prekrškovnega organa
171.a člen
(1) Sodišče, ki je pristojno za odločanje o
zahtevi za sodno varstvo, na predlog prekrškovnega organa odpravi ali spremeni
pravnomočno odločbo o prekršku:
1.    
če jo je izdal stvarno nepristojni prekrškovni organ;
2.    
če se opira na drugo odločbo o prekršku ali na kakšno drugo odločbo, pa
je bila ta odločba pravnomočno spremenjena, razveljavljena oziroma odpravljena;
3.    
če so bile z njo očitno v škodo storilca prekršene materialne določbe
tega zakona ali predpisa, ki določa prekršek;
4.    
če se ugotovijo nova dejstva in predložijo novi dokazi, iz katerih
očitno izhaja, da storilec ni storil prekrška in da tudi ni imel možnosti
sodelovati v postopku, v katerem je bila zoper njega izdana odločba o prekršku,
ker o njegovi istovetnosti niso bili predloženi resnični osebni podatki.
(2) Predlog za odpravo ali spremembo
odločbe se ne more opirati na razlog, o katerem je sodišče že odločilo po
zahtevi za sodno varstvo.
Postopek za odpravo ali spremembo
odločbe
171.b člen
(1) Predlog za odpravo ali spremembo
odločbe lahko prekrškovni organ vloži po uradni dolžnosti ali na pisno pobudo
osebe, ki ji je izrečena sankcija, njenega zakonitega zastopnika oziroma
zagovornika, lastnika odvzetih predmetov, državnega tožilca ali sodišča.
Prekrškovni organ na pobudo ni vezan, razen če jo poda sodišče ali državno
tožilstvo. Prekrškovni organ
mora o vložitvi predloga in odločitvi sodišča obvestiti državnega tožilca ali
sodišče, ki je vložilo pobudo.
(2) Sodišče o predlogu odloči s sklepom,
zoper katerega ni pravnega sredstva.
(3) Za odločanje sodišča o predlogu za
odpravo ali spremembo odločbe na predlog prekrškovnega organa se smiselno
uporabljajo določbe tega zakona za odločanje sodišča o zahtevi za sodno
varstvo.
Rok za vložitev predloga
171.c člen
Predlog za odpravo ali spremembo odločbe o
prekršku se lahko vloži najpozneje v treh letih od njene pravnomočnosti oziroma
do izteka trajanja stranskih sankcij.
Učinki odprave ali spremembe odločbe
o prekršku
171.č člen
(1) Če je odločba odpravljena iz razloga po
1. točki prvega odstavka 171.a člena tega zakona, prekrškovni organ po odpravi
odločbe pošlje predlog pristojnemu prekrškovnemu organu oziroma vloži
obdolžilni predlog pri pristojnem sodišču.
(2) Če je podan razlog iz 2. ali 3. točke
prvega odstavka 171.a člena tega zakona, sodišče spremeni odločbo prekrškovnega
organa.
(3) V novem odločanju se ne sme izdati
odločba, ki bi bila v primerjavi z odpravljeno ali spremenjeno odločbo v škodo
kršitelja glede pravne opredelitve prekrška oziroma sankcije za prekršek.
Dvanajsto
poglavje
POSTOPEK PROTI MLADOLETNIKOM
Uporaba določb v postopku proti
mladoletnikom
172. člen
Določbe tega poglavja se uporabljajo v
postopku proti osebam, ki so storile prekršek kot mladoletniki, pa ob začetku
postopka o prekršku še niso stare 19 let. Druge določbe tega zakona se
uporabljajo, kolikor niso v nasprotju z določbami tega poglavja.
Organi v postopku proti mladoletnikom
173. člen
Organi, ki sodelujejo v postopku proti mladoletniku,
ter drugi organi in zavodi, od katerih se zahtevajo poročila in predlogi, so
dolžni hitro ukrepati, da bi se postopek čimprej dokončal.
Krajevna pristojnost
174. člen
Za postopek o prekršku proti mladoletniku
je krajevno pristojen sodnik sodišča oziroma oddelka sodišča, na območju
katerega mladoletnik stalno ali začasno prebiva.
Enoten postopek
175. člen
Če je kdo storil en prekršek kot
mladoleten, drugega pa kot polnoleten, se opravi enoten postopek po določbah,
ki veljajo za polnoletne.
Izločitev postopka proti mladoletniku
176. člen
(1) Če je mladoletnik sodeloval pri
prekršku skupaj s polnoletnimi storilci, se postopek proti njemu izloči.
(2) Postopek proti mladoletniku se sme
združiti s postopkom zoper polnoletne storilce in opraviti po splošnih določbah
tega zakona samo, če je združitev postopka nujna za vsestransko razjasnitev
stvari.
(3) Če se opravi enoten postopek proti
mladoletniku in polnoletnim storilcem, se glede mladoletnika vselej uporabijo
določbe tega poglavja.
Obvestitev o začetku postopka proti
mladoletniku
177. člen
(1) O začetku postopka o prekršku
proti mladoletniku obvesti sodišče starše, posvojitelja, rejnika oziroma
skrbnika mladoletnika ter pooblaščen organ socialnega varstva, razen v primeru,
ko je globa za prekršek predpisana v določenem znesku.
(2) V postopku proti mladoletnikom ima
organ socialnega varstva poleg pravic, ki so mu izrecno dane v tem poglavju,
tudi pravico seznaniti se s potekom postopka, dajati med postopkom predloge in
opozarjati na dejstva in dokaze, ki so pomembni za pravilno odločbo.
Vabilo mladoletnika
178. člen
(1) Mladoletnika vabi sodišče po
starših oziroma zakonitem zastopniku, razen če to ni mogoče, ker je treba hitro
ravnati, ali zaradi drugih okoliščin.
(2) Mladoletniku se ne smejo vročiti
pisanja na ta način, da bi se pritrdila na oglasno desko sodišča.
(3) Ustno naznanjene odločbe se morajo
mladoletniku vselej vročiti v overjenem prepisu.
Izključitev javnosti
179. člen
(1) Kadar se odloča v postopku o
prekršku proti mladoletniku na ustni obravnavi, se javnost vselej izključi.
(2) Sodnik sodišča, ki vodi postopek o
prekršku proti mladoletniku, sme dovoliti, da so na ustni obravnavi navzoče
osebe, ki se ukvarjajo z varstvom in vzgojo mladoletnika ter znanstveni
delavci.
(3) Sodišče, ki vodi postopek o
prekršku proti mladoletniku, sme odrediti, naj se mladoletnik med izvedbo
posameznih dokazov odstrani z ustne obravnave.
Obvezno zaslišanje
180. člen
(1) V postopku proti mladoletniku se
sodba oziroma sklep o prekršku ne moreta izdati brez njegovega zaslišanja.
(2) Pri procesnih dejanjih, pri
katerih je mladoletnik navzoč, zlasti pa pri njegovem zaslišanju, mora sodišče,
ki vodi postopek, ravnati obzirno in upoštevati mladoletnikovo duševno
razvitost, občutljivost in osebne lastnosti, da ne bi postopek škodljivo
vplival na njegov razvoj.
Dolžnost pričevanja
181. člen
Nihče ne more biti oproščen dolžnosti
pričevanja o okoliščinah, ki so potrebne za presojo mladoletnikove duševne
razvitosti, ter za spoznanje njegove osebnosti in razmer, v katerih živi.
Ugotavljanje okoliščin
182. člen
(1) V postopku o prekršku proti
mladoletniku je treba poleg dejstev, ki se nanašajo na prekršek, zlasti
ugotoviti mladoletnikovo starost in okoliščine, ki so potrebne za presojo
njegove duševne razvitosti, preučiti okolje in razmere, v katerih mladoletnik
živi ter druge okoliščine, ki zadevajo njegovo osebnost.
(2) Da se ugotovijo te okoliščine, je
treba zaslišati mladoletnikove starše, njegove skrbnike in druge, ki lahko dajo
o njih potrebne podatke. O teh okoliščinah se zahteva po potrebi poročilo
pooblaščenega organa socialnega varstva.
Pravice v postopku
183. člen
V postopku o prekršku proti mladoletniku
imajo pooblaščeni organ socialnega varstva in starši, posvojitelj, rejnik in
skrbnik mladoletnika poleg pravic, ki so jim izrecno dane v tem poglavju, tudi
pravico, seznaniti se s potekom postopka, dajati med postopkom predloge in
opozarjati na dejstva in dokaze, ki so pomembni za pravilno odločitev.
Ustavitev postopka
184. člen
Če se med postopkom ugotovi, da mladoletnik
ob storitvi prekrška še ni bil star 14 let, se postopek ustavi in o tem obvesti
pooblaščen organ socialnega varstva.
Odločitev, da se postopek ne začne
185. člen
(1) Sodnik lahko odloči, da ne bo
začel postopka proti mladoletniku, čeprav so dokazi, da je mladoletnik storil
prekršek, če glede na naravo prekrška in okoliščine, v katerih je bil prekršek
storjen, spozna, da postopek proti njemu ne bi bil smotrn.
(2) Sodnik, ki vodi postopek o
prekršku proti mladoletniku, lahko s sklepom ustavi postopek, če med postopkom
spozna, da mladoletniku ne bi bilo smotrno izreči sankcije. V ta namen lahko
zahteva poročila od mladoletnikovih staršev oziroma skrbnika ter od drugih oseb
in ustanov.
(3) V primeru iz prvega odstavka tega
člena se obdolžilni predlog s sklepom zavrne. Sklep o zavrnitvi predloga in
sklep o ustavitvi postopka iz prejšnjega odstavka se dostavi tudi pooblaščenemu
organu socialnega varstva in mladoletnikovim staršem oziroma skrbniku, da
storijo potrebne ukrepe v skladu z njihovimi pravicami in dolžnostmi.
(4) Mladoletniku se odločbe vročajo po
starših.
Vsebina odločbe
186. člen
(1) Vzgojni ukrep izreče sodišče
mladoletniku s sklepom o prekršku, v katerem navede samo, katero sankcijo mu
izreče, ne izreče pa, da je mladoletnik odgovoren za prekršek, glede katerega
je bil uveden postopek. V obrazložitvi sklepa opiše dejanje in navede
okoliščine, ki opravičujejo izrečeno sankcijo.
(2) Sodba, s katero se izreče
mladoletniku globa, mora biti izdana v obliki in s sestavnimi deli, ki so
določeni za sodbo v rednem sodnem postopku.
Ni plačila stroškov postopka
187. člen
(1) Mladoletnik in oseba iz 172. člena
tega zakona ne plača stroškov postopka o prekršku in se mu ne more v postopku o
prekršku naložiti izpolnitev premoženjskopravnega zahtevka, razen če mu je bila
izrečena globa.
(2) Če ima mladoletnik lastne dohodke
ali premoženje, se mu lahko naloži plačilo stroškov postopka o prekršku in
izpolnitev premoženjsko pravnega zahtevka, tudi če se mu izreče le vzgojni
ukrep.
Pritožba v mladoletnikovo korist
188. člen
Zoper sklep oziroma sodbo, s katero je
mladoletniku izrečen vzgojni ukrep ali globa, se lahko osebe, ki imajo pravico
do pritožbe zoper sodbo o prekršku, pritožijo v mladoletnikovo korist tudi
proti njegovi volji.
Objava poteka postopka
189. člen
(1) Brez dovoljenja sodnika, ki vodi
postopek o prekršku, se ne sme objaviti poteka postopka o prekršku proti
mladoletniku in tudi ne odločba, ki je bila v njem izdana.
(2) Objaviti se sme samo tisti del
postopka oziroma samo tisti del odločbe, ki ga je sodnik, ki vodi postopek o
prekršku, dovolil objaviti, vendar pa se niti v tem primeru ne sme objaviti
mladoletnikovega imena in ne drugih podatkov, iz katerih bi se dalo sklepati,
za katerega mladoletnika gre.
Trinajsto poglavje
POSTOPEK ZA ODVZEM PREMOŽENJSKE KORISTI
Odvzem premoženjske koristi
190. člen
(1) Premoženjska korist, ki je bila
dosežena s prekrškom, se ugotavlja v postopku o prekršku po uradni dolžnosti.
(2) Prekrškovni organ oziroma sodišče,
ki vodi postopek o prekršku, mora med postopkom zbirati dokaze in raziskovati
okoliščine, ki so pomembne za ugotovitev premoženjske koristi.
(3) Če uveljavlja oškodovanec
premoženjskopravni zahtevek, naj se mu vrnejo stvari, ki so bile pridobljene s
prekrškom, oziroma znesek, ki ustreza njegovi vrednosti, se ugotavlja
premoženjska korist samo v tistem delu, ki ni zajet s premoženjskopravnim
zahtevkom.
Odmera premoženjske koristi
191. člen
(1) Prekrškovni organ oziroma sodišče,
ki vodi postopek o prekršku, lahko izjemoma odmeri znesek premoženjske koristi
po prostem preudarku, če bi bilo njeno ugotavljanje povezano z nesorazmernimi
težavami ali če bi se zaradi tega postopek preveč zavlekel.
(2) Če naj se odvzame premoženjska
korist pravni osebi, se v odločbi oziroma sodbi ali sklepu o prekršku izreče
samo odvzem premoženjske koristi. Znesek, ki se odvzame, se določi v posebnem
postopku pred sodiščem z uporabo določb o odvzemu premoženjske koristi drugemu
prejemniku koristi po zakonu, ki ureja kazenski postopek.
Izrek odvzema premoženjske koristi
192. člen
(1) Odvzem premoženjske koristi se
izreče z odločbo o prekršku, s sodbo o prekršku oziroma s sklepom o prekršku, s
katerim je bil izrečen vzgojni ukrep.
(2) V sodbi, odločbi oziroma sklepu o
prekršku mora biti v izreku o odvzemu premoženjske koristi navedeno, kateri
vrednostni predmet oziroma kolikšen denarni znesek se odvzame.
(3) V primeru, ko je s prekrškom
pridobljena premoženjska korist javno znana (npr. parkirnina na javnih
parkiriščih), in ne presega 40 eurov, je odmera zneska premoženjske koristi
obvezni sestavni del izreka odločbe oziroma sodbe ali sklepa o prekršku, ne
glede na vrsto postopka.
(4) O odvzemu premoženjske koristi se
lahko odloči tudi ločeno od izreka sankcije za prekršek, če bi se zaradi
ugotavljanja premoženjske koristi preveč zavlekel postopek o prekršku.
Trinajsto a) poglavje
POSTOPEK ZA ODREDITEV NADOMESTNEGA
ZAPORA
Pisno obvestilo in izjava storilca
192.a člen
(1) Ko organ, pristojen za izterjavo
neplačane globe po pravilih upravne izvršbe ugotovi, da obstajajo okoliščine iz
prvega ali drugega odstavka 20.a člena tega zakona, o tem obvesti sodišče, na
območju katerega ima storilec stalno, če nima stalnega, pa začasno
prebivališče.
(2) V obvestilu iz prejšnjega odstavka mora
organ navesti:
-      
seznam neizterjanih glob, v katerem mora biti
poleg zneska posamezne neplačane globe navedena opravilna številka odločbe ali
plačilnega naloga, s katerim je bila globa izrečena, organ, ki je odločbo ali
plačilni nalog izdal, in datum izvršljivosti,
-      
podatke, ki izkazujejo, da upravna izvršba ni
bila uspešna, in
-      
druge podatke, s katerimi razpolaga, če
ocenjuje, da so relevantni za odločanje sodišča.
(3) Če sodišče po prejemu obvestila in
podatkov iz prvega in drugega odstavka tega člena ugotovi, da ni pogojev za
odreditev nadomestnega zapora, o tem obvesti organ iz prvega odstavka tega
člena.
(4) Če sodišče po prejemu obvestila in
podatkov iz prejšnjega odstavka ugotovi, da so izpolnjeni pogoji iz prvega ali
drugega odstavka 20.a člena tega zakona, pošlje storilcu pisno obvestilo o
uvedbi postopka za odreditev nadomestnega zapora, in ga pozove, da se v roku
petih dni izjavi o vsebini obvestila. V tej izjavi storilec ne more uspešno
uveljavljati ugovorov zoper pravnomočno sodbo, odločbo ali plačilni nalog, s
katerim je bila izrečena globa, lahko pa predlaga nadomestitev plačila globe z
delom v splošno korist oziroma navede in pojasni dejstva in okoliščine,
povezane z nezmožnostjo plačila globe ali nezmožnostjo prestajanja nadomestnega
zapora. Za svoje navedbe mora storilec predložiti dokaze.
(5) Pisno obvestilo o uvedbi postopka za
odreditev nadomestnega zapora vsebuje:
-      
podatek o skupnem znesku neplačanih glob,
katerih plačilo se nadomešča z zaporom, in število dni nadomestnega zapora. Pri
tem sodišče navede tudi seznam neizterjanih glob, v katerem mora biti poleg
zneska posamezne neplačane globe navedena opravilna številka odločbe ali
plačilnega naloga, s katerim je bila globa izrečena, organ, ki je odločbo ali
plačilni nalog izdal in datum pravnomočnosti,
-      
obvestilo storilcu, da se lahko v roku petih
dni izjavi o vsebini obvestila,
-      
opozorilo storilcu, da v izjavi ne more uspešno
uveljavljati ugovorov zoper pravnomočno odločbo ali plačilni nalog, s katerim
je bila izrečena globa; če pa je v celoti ali delno globo plačal, naj ugovoru
priloži dokazila,
-      
obvestilo storilcu, da lahko v izjavi predlaga
nadomestitev plačila globe z delom v splošno korist skladno z določbo 192.b
člena tega zakona,
-      
obvestilo storilcu, da lahko v izjavi navede in
pojasni dejstva in okoliščine, povezane z nezmožnostjo plačila globe ali
nezmožnostjo prestajanja nadomestnega zapora, pri čemer mora za svoje navedbe
predložiti dokaze,
-      
obvestilo storilcu, da njegova neizjava ni
ovira za nadaljevanje postopka in
-      
obvestilo storilcu, da se bo postopek odreditve
nadomestnega zapora ustavil, če poravna vse neizterjane globe, navedene v
sklepu.
(6) Če storilec v zakonsko določenem roku
predlaga nadomestitev plačila globe z delom v splošno korist, sodišče nadaljuje
postopek po določbah 192.b člena tega zakona.
(7) Če se storilec v zakonsko določenem
roku ne izjavi ali če sodišče ugotovi, da v izjavi ni navedel dejstev in
okoliščin, ki bi vplivale na odreditev nadomestnega zapora, ali zanje ni
predložil dokazov, izda sodišče sklep o nadomestnem zaporu po določbah 192.c
člena tega zakona.
(8) Če storilec v izjavi navede dejstva in
predloži dokaze za okoliščine, ki po zakonu, ki ureja izvrševanje kazenskih
sankcij, omogočajo odložitev začetka izvrševanja kazni zapora, sodišče v
sklepu, s katerim izreče nadomestni zapor, odloči tudi o odložitvi izvršitve
tega ukrepa, in sicer s smiselno uporabo določb zakona, ki ureja izvrševanje
kazenskih sankcij.
(9) Če sodišče ugotovi, da je storilec v
izjavi navedel dejstva in predložil dokaze, ki onemogočajo izvršitev in
posledično odreditev nadomestnega zapora, ali če presodi, da nadomestni zapor
glede na okoliščine konkretnega primera ne bi bil sorazmeren in pravičen ukrep,
postopek ustavi in o tem obvesti organ iz prvega odstavka tega člena.
(10) Sodišče lahko v primeru iz sedmega,
osmega in devetega odstavka tega člena pred odločitvijo oziroma pred izdajo
sklepa o nadomestnem zaporu zaradi ugotavljanja relevantnih okoliščin v zvezi z
odreditvijo nadomestnega zapora po potrebi izvede narok za zaslišanje storilca
ali od njega zahteva pisno dopolnitev izjave in predložitev dodatnih dokazov.
Nadomestitev plačila globe z delom v
splošno korist
192.b člen
(1) Če storilec v izjavi iz četrtega
odstavka prejšnjega člena predlaga nadomestitev plačila globe z delom v splošno
korist, sodišče o njegovem predlogu odloči po določbah tega zakona, ki urejajo
delo v splošno korist, pri čemer se šteje, da je pogoj iz drugega odstavka 19.a
člena tega zakona za odobritev dela v splošno korist izpolnjen.
(2) Če sodišče ugotovi, da je storilec za
eno ali več glob iz prvega odstavka 20.a člena tega zakona že imel odobreno
nadomestitev plačila z delom v splošno korist, lahko njegov predlog v tem delu
zavrne, če ugotovi, da storilec dela ni opravil po lastni krivdi (šesti in
sedmi odstavek 202.c člena).
(3) Če sodišče ugodi predlogu storilca, s
sklepom prekine postopek odreditve nadomestnega zapora in odobri delo v splošno
korist skladno z določbo 19.a člena tega zakona.
(4) Zoper odločitev sodišča o delu v
splošno korist ni pritožbe.
(5) Če storilec dela ne opravi, se izmika
ali ga opravi le delno, sodišče po obvestilu pristojnega organa socialnega
varstva nadaljuje s postopkom in izda sklep o nadomestnem zaporu, pri čemer se
obdobje zapora skrajša sorazmerno z urami opravljenega dela. O tem mora biti
storilec v sklepu iz tretjega odstavka tega člena poučen.
(6) Če storilec v celoti opravi delo,
sodišče postopek odreditve nadomestnega zapora ustavi. O tem mora biti storilec
v sklepu iz tretjega odstavka tega člena poučen.
Sklep o nadomestnem zaporu
192.c člen
(1) Sklep o nadomestnem zaporu vsebuje:
-      
podatke o sodišču in sodniku, ki je sklep
izdal,
-      
osebne podatke storilca (ime in priimek, datum
in kraj rojstva, EMŠO, naslov stalnega ali začasnega prebivališča in
državljanstvo; če je oseba tujec, se namesto EMŠO navedejo rojstni podatki),
-      
izrek, da se skupen znesek neplačanih glob
nadomesti z zaporom in število dni nadomestnega zapora. Pri tem sodišče navede
tudi seznam neizterjanih glob, v katerem mora biti poleg zneska posamezne
neplačane globe navedena opravilna številka odločbe ali plačilnega naloga, s
katerim je bila globa izrečena, organ, ki je odločbo ali plačilni nalog izdal,
in datum pravnomočnosti,
-      
obrazložitev, v kateri sodišče kratko pojasni
način določitve višine nadomestnega zapora, povzame dokazila pristojnega
organa, da upravna izvršba ni bila uspešna, in se opredeli do izjave storilca,
in
-      
pravni pouk, v katerem sodišče storilca pouči o
pravici do pritožbe iz 192.č člena tega zakona.
(2) Če storilec pred začetkom izvrševanja
nadomestnega zapora plača globo v celoti, se nadomestni zapor ne izvrši, če jo
plača delno, pa se izvrši le sorazmerni del nadomestnega zapora, o čemer
sodišče izda poseben sklep. Če storilec po začetku izvrševanja nadomestnega
zapora plača globo v znesku, ki dosega ali presega neprestani del nadomestnega
zapora, se izvrševanje nadomestnega zapora takoj ustavi, storilcu pa se
morebiten znesek globe, ki jo je pred plačilom odslužil z nadomestnim zaporom,
vrne. Če storilec po začetku izvrševanja nadomestnega zapora plača globo v
znesku, ki ne dosega neprestanega dela nadomestnega zapora, sodišče s sklepom
ustrezno skrajša dolžino nadomestnega zapora. Zoper sklepe sodišča po tem
odstavku ni pritožbe.
(3) Če v primeru delnega plačila globe iz
prejšnjega odstavka tega člena višina preostalega dela neplačane globe ne
dosega 1.000 eurov, sodišče ne glede na določbe prvega in drugega odstavka 20.a
člena tega zakona ravna po pravilih iz prejšnjega odstavka.
(4) Ko storilec prestane nadomestni zapor,
organ, pristojen za izvrševanje kazenskih sankcij, o tem nemudoma obvesti
sodišče, ki je nadomestni zapor odredilo, sodišče pa obvestilo posreduje organu
iz prvega odstavka 192.a člena tega zakona.
Pritožba
192.č člen
(1) Zoper sklep o nadomestnem zaporu lahko
storilec v roku osmih dni vloži pritožbo, ki zadrži izvršitev sklepa.
(2) Pritožba zoper sklep o nadomestnem
zaporu se lahko vloži zaradi:
-      
kršitve določb tega zakona o nadomestnem zaporu
in odreditvi tega ukrepa,
-      
zastaranja izvršitve sankcije, in
-      
skupne višine globe, ki se nadomešča z zaporom,
ali dolžine odrejenega nadomestnega zapora, pri čemer mora storilec predložiti
dokaze, ki izkazujejo, da je v izpodbijanem sklepu zajet previsok znesek globe.
(3) S pritožbo zoper sklep o nadomestnem
zaporu ni mogoče izpodbijati pravnomočne odločbe, s katero je bila izrečena
globa.
(4) Pritožba se vloži pri sodišču, ki je
izdalo sklep o nadomestnem zaporu. Prepozno ali nedovoljeno pritožbo sodišče
zavrže s sklepom, pravočasno pritožbo pa skupaj s spisom nemudoma odstopi v
pristojno odločanje višjemu sodišču. Višje sodišče mora o pritožbi odločiti v
15 dneh od prejema spisa.
(5) Višje sodišče s sklepom zavrže prepozno
ali nedovoljeno pritožbo, če tega ni storilo že sodišče, ki je izdalo sklep o
nadomestnem zaporu, neutemeljeno pritožbo ali pritožbo, ki ji niso predloženi
potrebni dokazi, pa zavrne. Če spozna, da je pritožba utemeljena, višje sodišče
samo odloči o stvari, pri čemer lahko:
-      
razveljavi izpodbijani sklep o nadomestnem
zaporu in ustavi postopek,
-      
odloži izvrševanje nadomestnega zapora z
uporabo določb, ki jih za odložitev izvršitve kazni zapora določa zakon, ki
ureja izvrševanje kazenskih sankcij, ali
-      
spremeni sklep o nadomestnem zaporu tako, da skrajša
dolžino odrejenega zapora ali odpravi morebitno drugo kršitev.
Štirinajsto poglavje
POVRNITEV ŠKODE, REHABILITACIJA IN DRUGE PRAVICE OSEB, KI SO JIM BILE
NEOPRAVIČENO IZREČENE SANKCIJE ALI JIM JE BILA NEUTEMELJENO VZETA PROSTOST
Pravica do povrnitve škode
193. člen
(poseg odločbe US
o načinu izvrševanja tega člena)
(1) Komur je bila v postopku o
prekršku izrečena sankcija, ima pravico do povrnitve škode, ki jo je utrpel
zaradi neopravičenega izreka sankcije, če je bila pravnomočna odločba oziroma
sodba ali sklep o prekršku spremenjena, odpravljena ali razveljavljena in
postopek zoper njega pravnomočno ustavljen, razen, če
je škoda nastala zaradi zastaranja po krivdi storilca.
Pravico do povrnitve škode ima tudi tisti, ki je
neupravičeno plačal globo ali stroške postopka oziroma zoper katerega je bila
odločba izvršena pred pravnomočnostjo.
(2) Pravice do povrnitve škode iz
prejšnjega odstavka nima tisti, ki je s svojim krivim priznanjem ali kako
drugače povzročil izrek sankcije, razen če je bil v to prisiljen.
(3) Pri izreku sankcije za prekršek v
steku se pravica do povrnitve škode lahko nanaša na posamezne prekrške, glede
katerih so izpolnjeni pogoji za priznanje odškodnine.
(4) Pravica do povrnitve škode zastara
v treh letih od dneva, ko je postala sodba o ustavitvi postopka pravnomočna.
(5) Tožba za
povrnitev škode se vloži zoper Republiko Slovenijo ali zoper samoupravno
lokalno skupnost.
(6) Pred vložitvijo tožbe za povrnitev
škode zoper Republiko
Slovenijo mora oškodovanec vložiti zahtevo na državno
pravobranilstvo, da se z njim sporazume o obstoju škode ter o vrsti in višini
odškodnine. Če državno pravobranilstvo in oškodovanec ne dosežeta sporazuma v
treh mesecih od vložitve zahteve, lahko oškodovanec pri pristojnem sodišču
vloži tožbo za povrnitev škode. Če je bil dosežen sporazum le glede dela
zahtevka, sme vložiti tožbo glede ostanka.
(7) Pred vložitvijo tožbe za povrnitev
škode zoper samoupravno lokalno skupnost mora oškodovanec vložiti zahtevo na
samoupravno lokalno skupnost, da se z njim sporazume o obstoju škode ter o
vrsti in višini odškodnine. Če zakoniti zastopnik samoupravne lokalne skupnosti
in oškodovanec ne dosežeta sporazuma v treh mesecih od vložitve zahteve, lahko
oškodovanec pri pristojnem sodišču vloži tožbo za povrnitev škode. Če je bil
dosežen sporazum le glede dela zahtevka, sme vložiti tožbo glede ostanka.
(8) Zahteva iz prejšnjega odstavka in tožba
zoper samoupravno lokalno skupnost se vložita:
-      
zoper samoupravno lokalno skupnost, katere
predpis je bil kršen, če je prekršek predpisan z odlokom samoupravne lokalne
skupnosti, ali
-      
zoper samoupravno lokalno skupnost, katere prekrškovni
organ je pravnomočno izrekel sankcijo, če je za odločanje o prekrških
pooblaščen z zakonom.
(9) Dokler
pred državnim pravobranilstvom oziroma zakonitim zastopnikom samoupravne lokalne skupnosti traja postopek iz šestega oziroma sedmega
odstavka tega člena, ne teče zastaranje pravice do
povrnitve škode iz četrtega odstavka tega člena.
Dedovanje pravice do povrnitve škode
194. člen
(1) Dediči podedujejo samo
oškodovančevo pravico do povrnitve premoženjske škode, če pa je oškodovanec že
vložil zahtevek, lahko dediči nadaljujejo postopek le v mejah njegovega
prejšnjega oškodninskega zahtevka.
(2) Oškodovančevi dediči po njegovi
smrti nadaljujejo postopek za povrnitev škode oziroma začno postopek, če je
oškodovanec umrl, preden je iztekel zastaralni rok, pa se zahtevku ni
odpovedal.
Kdo ima pravico do povrnitve škode
195. člen
(1) Pravico do povrnitve škode ima
tudi:
1.    
kdor je bil pridržan, ni pa bil zoper njega začet postopek o prekršku
ali je bil ta postopek pravnomočno ustavljen;
2.    
komur je bila zaradi napake ali nezakonitega dela sodišča kakorkoli
neutemeljeno vzeta prostost.
(2) Do povrnitve škode nima pravice,
kdor je s svojim nedovoljenim dejanjem povzročil, da mu je bila vzeta prostost.
(3) V postopku za povrnitev škode v
primerih iz prvega odstavka tega člena se primerno uporabljajo določbe tega
poglavja.
Objava v sredstvih javnega obveščanja
196. člen
(1) Če je bil primer, na katerega se
nanaša neopravičen izrek ali neutemeljen odvzem prostosti neke osebe, prikazan
v sredstvu javnega obveščanja in je bilo s tem prizadeto njeno dobro ime,
objavi sodišče, ki je odločalo o prekršku, na njeno zahtevo v časniku ali
drugem sredstvu javnega obveščanja sporočilo o odločbi, iz katere izhaja
neopravičenost prejšnje odločbe oziroma ukrepa. Če primer ni bil prikazan v
sredstvu javnega obveščanja, pošlje na zahtevo te osebe tako sporočilo njenemu
delodajalcu. Po smrti te osebe imajo to pravico njen zakonec, otroci, starši,
bratje in sestre ter oseba, s katero je živela v zunajzakonski skupnosti.
(2) Zahteva iz prejšnjega odstavka je
dovoljena tudi, če ni bila zahtevana povrnitev škode.
(3) Zahtevo iz prvega in drugega
odstavka tega člena je treba podati v šestih mesecih po pravnomočnosti odločbe
o ustavitvi postopka pri sodišču, ki je vodilo postopek o prekršku na prvi
stopnji. Pri odločanju o zahtevi se primerno uporabljajo določbe drugega in
tretjega odstavka 193. člena tega zakona.
Priznanje delovne oziroma zavarovalne
dobe
197. člen
(1) Osebi, ki ji je zaradi izvršitve
neopravičeno izrečene sankcije ali neutemeljenega odvzema prostosti v postopku
o prekršku prenehalo delovno razmerje ali lastnost zavarovanca pokojninskega in
invalidskega zavarovanja, se prizna delovna oziroma zavarovalna doba, kot da bi
bila delala tisti čas, ki ga je zaradi neopravičenega izreka sankcije ali
neutemeljenega odvzema prostosti izgubila.
(2) Pri vsakem odločanju o pravici na
katero vpliva dolžina delovne oziroma zavarovalne dobe, upošteva pristojni
organ dobo, priznano po prejšnjem odstavku.
(3) Če pristojni organ ne upošteva
dobe, priznane po prvem odstavku tega člena, lahko oškodovanec zahteva, da
pristojno sodišče ugotovi, da mu je ta čas po zakonu priznan. Tožba se vloži
zoper organ, ki ne priznava priznane dobe in zoper Republiko Slovenijo.
(4) Organu, pri katerem se uveljavlja
pravica iz drugega odstavka tega člena, se izplača iz sredstev proračuna
Republike Slovenije prispevek za čas, za katerega je bila po prvem odstavku
tega člena doba priznana.
(5) Zavarovalna doba, priznana po
prvem odstavku tega člena, se v celoti všteva v pokojninsko dobo.
Primerna uporaba določb
198. člen
Določbe tega poglavja se primerno
uporabljajo tudi za zahtevek za povrnitev neupravičeno izrečene ali
neupravičeno izterjane globe, odvzema premoženjske koristi, odvzema predmetov
in izkupička od prodanih predmetov.
TRETJI DEL
Petnajsto poglavje
IZVRŠITEV IN EVIDENCE ODLOČB
Pravnomočnost odločb
199. člen
(1) Odločba organa za odločanje o prekršku
(odločba, sodba oziroma sklep) postane pravnomočna, ko je ni možno več
izpodbijati z zahtevo za sodno varstvo oziroma s pritožbo, ali če zoper njo ni
pravnega sredstva.
(2) Če je bilo zoper odločbo organa za
odločanje o prekršku iz prejšnjega odstavka vloženo pravno sredstvo, o katerem
je bilo odločeno na drugi stopnji, nastopi pravnomočnost z dnem, ko se
odločitev odpravi vlagatelju pravnega sredstva.
Izvršitev odločbe
200. člen
(1) Odločba, izdana v postopku o
prekršku, se izvrši, ko postane pravnomočna in ko za izvršitev ni zakonskih
ovir, če ta zakon ne določa drugače.
(2) Odločba, s katero je izrečena
globa ali s katero je odločeno o stroških postopka ali prisojena odškodnina, se
izvrši, ko preteče rok, ki je v njej določen za plačilo globe, stroškov
postopka oziroma odškodnine.
(3) Če je storilec vložil zahtevo za
sodno varstvo oziroma pritožbo, pa zahteva oziroma pritožba zadrži izvršitev
ali če izvršitev zadrži sodišče, se šteje ta rok od dneva, ko je bila storilcu
naznanjena odločba, s katero je bila izpodbijana odločba potrjena ali
spremenjena.
(4) Na podlagi izvršljive odločbe o
prekršku organ, pristojen za izterjavo, po uradni dolžnosti pridobi osebne
podatke, potrebne za izterjavo.
Poziv za plačilo
200.a člen
(1) Organ, ki je odločal o prekršku na prvi
stopnji, ob pošiljanju odločbe, s katero se izrečejo globa, opomin, redovna
globa ali naložijo sodna taksa, stroški postopka, odvzem premoženjske koristi
ali plačilo odškodnine, priloži univerzalni plačilni nalog ali poziv za
plačilo, ki mora vsebovati osebno ime in naslov zavezanca, za pravno osebo pa
naziv in sedež, vrsto in višino plačila, številko podračuna za posamezno vrsto
plačila in referenco, razen če so v odločbi, ki jo je izdal organ, ki je
odločal na prvi stopnji, že navedene številke podračunov in referenca za
njihovo plačilo.
(2) Če je bila odločba iz prejšnjega
odstavka v postopku s pravnim sredstvom spremenjena na način, ki vpliva na
odmero globe ali stroškov postopka, organ, ki je odločal na prvi stopnji, izda
nov univerzalni plačilni nalog ali poziv za plačilo z ustrezno spremenjenimi
vsebinami.
Način plačila
200.b člen
Globa, redovna globa, sodna taksa, stroški
postopka, odvzem premoženjske koristi ali odškodnina se plača na podračun,
določen v odločbi o prekršku, obvestilu o prekršku, pozivu ali univerzalnem
plačilnem nalogu. Pri plačilu prek ponudnika plačilnih storitev se šteje, da je
plačano v roku, če je prejeto na podračun iz tega odstavka v treh delovnih dneh
po izteku roka, v katerem mora biti plačano.
Zavarovanje izvršitve
201. člen
(1) Če storilec ne more dokazati identitete
ali nima stalnega prebivališča ali če bi se z odhodom zaradi prebivanja v
tujini lahko izognil odgovornosti za prekršek, lahko organ za postopek o
prekršku, ki je odločil o prekršku na prvi stopnji, obenem odloči, naj se
odločba izvrši takoj ne glede na zahtevo za sodno varstvo oziroma pritožbo,
če spozna, da bi storilec lahko onemogočil njeno izvršitev. Če storilec globe
ne plača, organ, ki je odločil o prekršku na prvi stopnji, izvede vse potrebne
ukrepe za zavarovanje plačila v skladu s petim odstavkom tega člena.
(2) Če sodišče izreče izgon tujca iz
države kot stransko sankcijo, se tujcu lahko ob pogojih iz prvega odstavka tega
člena določi kraj, kjer mora prebivati do pravnomočnosti odločbe, vendar
najdlje za čas 30 dni.
(3) Če prekrškovni organ oziroma sodišče
odloči, da se odločba izvrši takoj, se zahteva za sodno varstvo oziroma
pritožba pošlje pristojnemu sodišču najpozneje v štiriindvajsetih urah po
poteku vseh rokov iz prvega odstavka 60. člena tega zakona in prvega
odstavka 151. člena tega zakona; pristojno sodišče mora izdati odločbo v
48 urah, potem ko je dobilo spis.
(4) Če je izrečena globa, lahko organ za
postopek o prekršku ob pogojih iz prvega odstavka tega člena, če storilec globe
takoj ne plača, določi, da se globa takoj prisilno izterja, pri tem pa se ne
uporabljajo določbe tega zakona o nadomestitvi prisilne izterjave globe z
opravo določene naloge v splošno korist ali v korist samoupravne lokalne
skupnosti. 
(5) Če se je bati, da se bo storilec med
postopkom o prekršku ali do izvršitve odločbe skril ali odšel neznano kam ali v
tujino, lahko pooblaščena uradna oseba prekrškovnega organa oziroma sodišče
zaradi zavarovanja izvršitve odločbe s sklepom odloči, da se mu začasno vzamejo
potna listina, vozniško dovoljenje, dokumenti vozila, prevozne listine ali
drugi dokumenti, ki spremljajo blago, vrednostni papirji, prevozna sredstva ali
druge premičnine, ki jih ima pri sebi, ne glede na to, ali je njihov lastnik
ali ne. Začasni odvzem lahko traja največ šest mesecev in se lahko s sklepom
podaljša še za največ šest mesecev. Storilcu je treba takoj, najkasneje pa v
treh urah, vročiti pisni sklep o začasnem odvzemu z navedbo razlogov za odvzem
in s pravnim poukom.
(6) Pritožba zoper sklep iz prejšnjega
odstavka ne zadrži njegove izvršitve. O pritožbi mora sodišče odločiti v 48
urah od prejema spisa.
(7) Sklep iz petega odstavka tega člena o
začasnem odvzemu potne listine, vozniškega dovoljenja, dokumentov vozila,
prevoznih listin ali drugih dokumentov, ki spremljajo blago izvrši pooblaščena
uradna oseba prekrškovnega organa oziroma sodišče, ki ga je izdalo. Sklep o začasnem odvzemu vrednostnih papirjev ali premičnin iz
petega odstavka tega člena izvrši pristojni davčni organ po določbah zakona, ki
ureja davčno izvršbo, če ni s posebnim zakonom drugače določeno. Če organ, pristojen za izvršitev sklepa iz petega odstavka tega
člena, pri izvrševanju naleti na upiranje ali ogrožanje, ali če to utemeljeno
pričakuje, lahko zaprosi za pomoč policijo, ki v skladu s svojimi pristojnostmi
in pooblastili zagotovi, da nemoteno izvrši ukrepe, določene s tem sklepom.
(8) Če se postopek z odločbo ustavi ali če
storilec plača globo, ugotovljeno škodo, pridobljeno premoženjsko korist in
stroške postopka, se začasno odvzete listine in predmeti iz petega odstavka
tega člena vrnejo storilcu. Če storilec tudi po pravnomočnosti odločbe ne plača
izrečene globe, povzročene škode ali stroškov postopka, se iz začasno odvzetih
vrednostnih papirjev ali drugih predmetov iz petega odstavka tega člena
poravnajo izrečena globa, ugotovljena škoda, pridobljena premoženjska korist in
stroški postopka, presežek pa se vrne storilcu, začasno odvzeta potna listina,
vozniško dovoljenje, dokumenti vozila, prevozne listine ali drugi dokumenti, ki
spremljajo blago, pa se po pravnomočnosti odločbe pošljejo organu, ki jih je
izdal. Prodajo začasno
odvzetih vrednostnih papirjev ali drugih predmetov opravi pristojni davčni
organ po določbah zakona, ki ureja davčno izvršbo, na podlagi predhodnega
obvestila pristojnega organa, da so podani pogoji za izvršitev odločbe iz
začasno odvzetih vrednostnih papirjev ali drugih predmetov.
(9) Za hrambo in upravljanje z začasno
odvzetimi listinami in predmeti iz petega odstavka tega člena se smiselno
uporabljajo določbe zakona o kazenskem postopku o hrambi in upravljanju
zaseženih predmetov in začasnem zavarovanju zahtevka za odvzem premoženjske
koristi, če s posebnim zakonom ni drugače določeno. Za hrambo in upravljanje z začasno odvzetimi vrednostnimi papirji
in drugimi predmeti iz petega odstavka tega člena, ki jih upravlja davčni
organ, se smiselno uporabljajo določbe zakona, ki ureja davčni postopek.
(10) Zadeve o prekrških iz tega člena se
obravnavajo prednostno.
Izvrševanje
202. člen
(1) Globo, odvzem premoženjske koristi s
plačilom denarnega zneska in plačilo stroškov postopka, izrečenih z odločbo o
prekršku prekrškovnega organa, in stroškov postopka, izrečenih s sodbo oziroma
sklepom sodišča, če je zahteva za sodno varstvo zavrnjena ali zavržena, izvrši
pristojni davčni organ po določbah zakona, ki ureja
davčno izvršbo, na predlog prekrškovnega organa, ki je
izdal odločbo o prekršku. Enako se izvrši globa, odvzem premoženjske koristi s
plačilom denarnega zneska, izrečena z odločbo prekrškovnega organa, ki jo je
sodišče spremenilo na podlagi zahteve za sodno varstvo, ter stroški postopka,
izrečeni s sodbo ali sklepom sodišča.
(2) Za izvrševanje drugih stranskih
sankcij, izrečenih z odločbo o prekršku prekrškovnega organa, se uporabljajo
določbe zakona o izvrševanju kazenskih sankcij, če zakon ne določa drugače.
(3) Predmete, odvzete v postopku o prekršku
z odločbo prekrškovnega organa ali s sodbo sodišča, in predmete iz petega odstavka 123. člena tega zakona, proda pristojni davčni organ po določbah zakona,
ki ureja davčno izvršbo, če z zakonom ni določeno
drugače. Denar, ki se dobi s prodajo odvzetih predmetov, je prihodek države.
(4) Globo, odvzem premoženjske koristi s
plačilom denarnega zneska in plačilo stroškov postopka, izrečenih s sodbo
oziroma sklepom, izvrši na predlog okrajnega sodišča, pristojni davčni organ po
določbah zakona, ki ureja davčno izvršbo.
(5) Vzgojne ukrepe, stranske sankcije
kazenskih točk v cestnem prometu, prepovedi vožnje motornega vozila, izgona
tujca iz države, odvzema predmetov, izločitve iz postopkov javnega naročanja in
odvzem premoženjske koristi, ki so bili izrečeni s sodbo ali sklepom o
prekršku, izvrši okrajno sodišče, ki je odločalo o prekršku na prvi stopnji, po
določbah zakona, ki ureja izvrševanje kazenskih sankcij, če z zakonom ni
določeno drugače.
(6) Izgubo ali omejitev pravice do sredstev
iz proračuna Republike Slovenije in proračunov samoupravnih lokalnih skupnosti
izvrši na poziv sodišča, ki je na prvi stopnji izdalo odločbo o prekršku,
organ, ki je pristojen za dodelitev sredstev iz proračuna Republike Slovenije
oziroma proračuna samoupravne lokalne skupnosti. Navedeno sodišče mora o izreku
sankcije iz tega odstavka obvestiti organ, pristojen za njeno izvršitev, v
petih dneh od pravnomočnosti odločbe, s katero je ta sankcija izrečena.
(7) Sklep o prenehanju veljavnosti vozniškega dovoljenja izvrši
pristojno okrajno sodišče.
(8) Sklep o odreditvi dela v splošno korist in navodilo iz 2. točke
drugega odstavka 36. člena tega zakona izvrši organ socialnega varstva,
pristojen po stalnem ali začasnem prebivališču predlagatelja po določbah
zakona, ki ureja izvrševanje kazenskih sankcij, če z zakonom ni določeno
drugače. Če je za kršitelja izdanih več sklepov o odreditvi dela v splošno
korist, se ti praviloma izvršujejo po vrstnem redu datuma izdaje, lahko pa se
naenkrat izvršuje tudi več sklepov, če to omogočajo okoliščine na strani
storilca.
(9) Nadomestni zapor se izvrši po pravilih, ki jih za izvrševanje kazni
zapora določa zakon, ki ureja izvrševanje kazenskih sankcij.
(10) Organ, pristojen za izterjavo, mora prekrškovni organ in sodišče
obvestiti o zaključku postopka izvršitve na podlagi določb tega člena in
zakona, ki ureja davčno izvršbo, razen v primerih iz enajstega odstavka tega
člena. Če je za plačilo globe začet postopek za odreditev nadomestnega zapora,
se obveščanje po tem odstavku izvede po prejemu obvestila sodišča o zaključku
postopka odreditve oziroma izvršitve nadomestnega zapora.
(11) Z dnem, ko
sodišče oziroma prekrškovni organ vloži predlog za prisilno izterjavo po tem
zakonu, se na pristojni davčni organ prenese tudi terjatev v korist državnega proračuna.
(12) Globa,
izrečena po prvem odstavku 12. člena tega zakona, se ne izvrši.
202.a člen
(črtan)
Postopek določitve uklonilnega zapora
202.b člen
(razveljavljen)
Postopek nadomestitve plačila globe
in stroškov postopka z delom v splošno korist
202.c člen
(1) Predlog za nadomestitev plačila globe
in stroškov postopka z delom v splošno korist lahko storilec vloži pri organu,
ki je izdal odločbo o prekršku. Predlog mora vsebovati navedbo odločbe, na
katero se nanaša, dejstva, s katerimi se utemeljuje upravičenost do dela v
splošno korist, in podpis predlagatelja. Pravočasen predlog, ki je vložen pri
prekrškovnem organu ali nepristojnem sodišču, se nemudoma posreduje pristojnemu
sodišču.
(2) Če je predlog nedovoljen ali prepozen,
ga sodišče zavrže s sklepom. Če je predlog nepopoln, sodišče pozove storilca,
da ga ustrezno dopolni. Če storilec predloga v roku, ki ga določi sodišče, ne
dopolni, sodišče predlog zavrže. Če predlog ni utemeljen, ker ni pogojev za
nadomestitev plačila globe in stroškov postopka z delom v splošno korist po tem
zakonu, ga sodišče s sklepom zavrne. Zoper sklep o zavrženju ali zavrnitvi
predloga je dopustna pritožba v roku 15 dni od vročitve sklepa. Višje sodišče
mora o pritožbi odločiti v 15 dneh od prejema spisa.
(3) Pri ugotavljanju materialnega pogoja iz
drugega odstavka 19.a člena tega zakona sodišče smiselno uporablja določbe
zakona, ki ureja brezplačno pravno pomoč, po potrebi pa lahko izvede tudi narok
za zaslišanje storilca ali od njega zahteva pisno dopolnitev predloga. Pri tem
sodišče do zbirk podatkov, ki so potrebni za ugotavljanje pogoja iz drugega
odstavka 19.a člena tega zakona, dostopa pod pogoji iz zakona, ki ureja
brezplačno pravno pomoč. Zbrane podatke lahko sodišče obdeluje za potrebe
postopka nadomestitve plačila globe in stroškov postopka z delom v splošno
korist.
(4) Če sodišče ugodi predlogu, izda sklep o
nadomestitvi plačila globe in stroškov postopka z delom v splošno korist, s
katerim določi število ur dela, ki ga mora storilec opraviti, in rok za opravo
tega dela. Ta sklep, zoper katerega ni pritožbe, sodišče vroči predlagatelju in
pristojnemu organu socialnega varstva.
(5) Če storilec delo opravi v celoti,
pristojni organ socialnega varstva o tem nemudoma obvesti sodišče, ki je izdalo
sklep iz prejšnjega odstavka.
(6) Če storilec nalog, ki jih je v skladu s
sklepom sodišča določil pristojni organ socialnega varstva, ne opravi v celoti,
organ socialnega varstva o tem obvesti sodišče, navede število ur opravljenega
dela in kratko pojasni tudi razloge, če so mu znani. Sodišče v tem primeru
ustavi izvrševanje sklepa iz četrtega odstavka tega člena. O tem mora biti
storilec v sklepu iz četrtega odstavka tega člena poučen.
(7) Če se storilec neopravičeno ne odzove
vabilu organa socialnega varstva na razgovor glede oprave dela v splošno
korist, se vabilu izmika ali se izogiba začetku opravljanja dela, organ
socialnega varstva o tem obvesti pristojno sodišče, ki ustavi izvrševanje
sklepa iz četrtega odstavka tega člena. O tem mora biti storilec v sklepu iz
četrtega odstavka tega člena poučen.
Odločanje in izdaja sklepa o
prenehanju veljavnosti vozniškega dovoljenja
202.č člen
(1) Sodišče izda sklep o prenehanju
veljavnosti vozniškega dovoljenja po uradni dolžnosti na podlagi obvestila
organa, pristojnega za vodenje skupne evidence kazenskih točk. Obrazložitev
sklepa o prenehanju veljavnosti vozniškega dovoljenja mora vsebovati navedbo
vseh kategorij motornih vozil, vpisanih v vozniško dovoljenje storilca, s katerimi
so bili storjeni prekrški zoper varnost cestnega prometa, in podatkov o
pravnomočnih sodbah in odločbah o prekrških, s katerimi so bile storilcu
izrečene kazenske točke v cestnem prometu (navedba organa, ki je sodbo oziroma
odločbo izdal, datum izdaje in pravnomočnosti sodbe oziroma odločbe).
(2) Zoper sklep iz prejšnjega odstavka je
dovoljena pritožba. Pritožbo lahko vložijo imetnik vozniškega dovoljenja,
njegov zakoniti zastopnik oziroma zagovornik v osmih dneh od vročitve sklepa.
Pritožba se vloži pisno pri sodišču, ki je izdalo sklep. Pritožba mora
vsebovati navedbo sklepa, obrazložitev in podpis vložnika.
(3) Če je pritožba prepozna ali je ni
vložila upravičena oseba, jo sodišče, ki je izdalo sklep iz prvega odstavka
tega člena, zavrže s sklepom, zoper katerega je dovoljena pritožba.
(4) O pritožbi zoper sklep iz prvega in
tretjega odstavka tega člena odloča višje sodišče s sklepom, ki ga izda v
petnajstih dneh od prejema spisa.
(5) Sodišče lahko na pobudo upravičenca do
pritožbe iz drugega odstavka tega člena ali po uradni dolžnosti prekine
postopek odločanja o prenehanju veljavnosti vozniškega dovoljenja do odločitve
o vloženem predlogu za odpravo ali spremembo odločbe na predlog prekrškovnega
organa, do odločitve pristojnega državnega tožilca o vloženi pobudi za vložitev
zahteve za varstvo zakonitosti zoper pravnomočno sodbo ali odločbo o prekršku
iz prvega odstavka tega člena, če je zoper sodbo ali odločbo o prekršku vložena
zahteva za varstvo zakonitosti, pa do odločitve o tej zahtevi.
(6) Med prekinitvijo postopka o prenehanju
veljavnosti vozniškega dovoljenja roki za odločitev o prenehanju veljavnosti
vozniškega dovoljenja in za zastaranje izvršitve ne tečejo.
Odložitev izvršitve prenehanja
veljavnosti vozniškega dovoljenja
202.d člen
(1) Sodišče sme odložiti izvršitev
prenehanja veljavnosti vozniškega dovoljenja pod pogojem, da storilec v času,
ki ne sme biti krajši od šestih mesecev in ne daljši od 24 mesecev (preizkusna
doba), ne stori hujšega prekrška, in če v roku, ki ga določi sodišče, izpolni
obveznosti, ki jih določi sodišče na podlagi zakona o voznikih.
(2) Predlog za odložitev izvršitve
prenehanja veljavnosti vozniškega dovoljenja lahko storilec prekrška vloži v 15
dneh od pravnomočnosti sklepa o prenehanju veljavnosti vozniškega dovoljenja
pri sodišču, ki je izdalo ta sklep, o čemer mora biti storilec v sklepu poučen.
Vložitev predloga zadrži izvršitev prenehanja veljavnosti vozniškega
dovoljenja.
(3) Storilec prekrška mora predlogu iz
prejšnjega odstavka priložiti zdravniško spričevalo o opravljenem kontrolnem
zdravstvenem pregledu po zakonu o voznikih, če ga ni predložil že v postopku za
vrnitev začasno odvzetega vozniškega dovoljenja, sicer sodišče predlog zavrže.
(4) Predlog za odložitev izvršitve
prenehanja veljavnosti vozniškega dovoljenja se zavrže, če od dneva poteka
preizkusne dobe, določene z zadnjim sklepom o odložitvi prenehanja veljavnosti
vozniškega dovoljenja, še nista minili dve leti.
(5) Če iz priloženega zdravniškega
spričevala o opravljenem kontrolnem zdravstvenem pregledu izhaja, da je
storilec trajno telesno in duševno nezmožen za vožnjo motornega vozila, se
predlog za odložitev izvršitve prenehanja veljavnosti vozniškega dovoljenja
zavrže.
(6) Če iz priloženega zdravniškega
spričevala o opravljenem kontrolnem zdravstvenem izhaja, da je storilec začasno
telesno in duševno nezmožen za vožnjo motornega vozila, sodišče postopek
odločanja o odložitvi izvršitve prenehanja veljavnosti vozniškega dovoljenja s
sklepom prekine do predložitve zdravniškega spričevala, ki izkazuje storilčevo
telesno in duševno zmožnost za vožnjo motornega vozila, vendar največ za eno
leto od vročitve sklepa o prekinitvi postopka. Če v tem roku storilec ne
predloži ustreznega novega zdravniškega spričevala, se predlog za odložitev
izvršitve prenehanja veljavnosti vozniškega dovoljenja zavrže, o čemer mora
biti predlagatelj v sklepu o prekinitvi postopka poučen.
(7) Pri odločanju o odložitvi izvršitve
prenehanja veljavnosti vozniškega dovoljenja sodišče upošteva osebnost
storilca, njegovo prejšnje življenje, njegovo obnašanje po storjenem prekršku,
stopnjo njegove odgovornosti za prekršek in okoliščine, v katerih je storil
prekršek, ter na tej podlagi oceni, ali je mogoče pričakovati, da ne bo več
ponavljal prekrškov in da bo izpolnil obveznosti po zakonu o voznikih. Za
ugotovitev teh okoliščin lahko sodišče razpiše narok, na katerega povabi
storilca. Če storilec na narok ne pride in izostanka ne opraviči, se šteje, da
je predlog umaknil, o čemer mora biti v vabilu poučen.
(8) V sklepu, s katerim ugodi predlogu za
odložitev izvršitve prenehanja veljavnosti vozniškega dovoljenja, sodišče
navede čas trajanja preizkusne dobe in obveznosti, ki jih mora storilec
izpolniti po tem zakonu in po zakonu o voznikih, ter rok za predložitev dokazil
o izpolnitvi teh obveznosti, kratko pa pojasni tudi razloge za odložitev
izvršitve prenehanja veljavnosti vozniškega dovoljenja in za določitev
posameznih obveznosti. Storilec mora biti poučen o posledicah, če v roku ne bo
izpolnil obveznosti, ki jih določi sodišče.
(9) Obveznosti iz prejšnjega odstavka so
udeležba v programu dodatnega usposabljanja za varno vožnjo, udeležba v
ustreznem rehabilitacijskem programu po zakonu o voznikih ali udeležba v obeh
navedenih programih. Sodišče pri izbiri obveznosti upošteva število, naravo in
pomen prekrškov vožnje pod vplivom alkohola, prepovedanih drog, psihoaktivnih
zdravil ali drugih psihoaktivnih snovi, ki so bili podlaga za prenehanje
veljavnosti vozniškega dovoljenja, ugotovitve in predloge v zdravniškem
spričevalu o opravljenem kontrolnem zdravstvenem pregledu in druge okoliščine,
ki so pomembne za odpravo vzrokov, zaradi katerih storilec krši pravila
cestnega prometa.
(10) Storilec mora najkasneje v 15 dneh po
pravnomočnosti sklepa iz osmega odstavka tega člena sodišču predložiti dokazilo
o vključitvi v ustrezen program z navedbo izvajalca, pooblaščenega po zakonu o
voznikih. O tej dolžnosti mora biti storilec v sklepu poučen. Po prejemu
dokazila sodišče sklep iz osmega odstavka tega člena vroči izvajalcu programa,
ki je dolžan sodišču posredovati potrdilo o opravljenem programu oziroma
sodišče obvestiti, če se storilec programa ne udeleži. Če je storilcu določena
obveznost udeležbe v programu zdravljenja odvisnosti, sodišče v sklepu določi
tudi roke, v katerih ga je izvajalec dolžan obveščati o poteku in uspešnosti
izvajanja programa.
(11) Če storilec v roku iz prejšnjega
odstavka sodišču priloži dokazilo o vključitvi v zahtevnejši rehabilitacijski
program, sodišče sklep o odložitvi izvršitve prenehanja veljavnosti vozniškega
dovoljenja ustrezno spremeni v delu, ki se nanaša na rehabilitacijski program.
Zoper ta sklep ni pritožbe.
(12) Zoper sklep o zavrženju ali zavrnitvi
predloga za odložitev izvršitve prenehanja veljavnosti vozniškega dovoljenja
lahko storilec vloži pritožbo v osmih dneh od dneva vročitve sklepa. Pritožba
ne zadrži izvršitve prenehanja veljavnosti vozniškega dovoljenja. O pritožbi
odloči višje sodišče s sklepom, ki ga izda v 15 dneh od prejema spisa.
(13) Sklep o odložitvi izvršitve prenehanja
veljavnosti vozniškega dovoljenja se vpiše v skupno evidenco kazenskih točk iz
207. člena tega zakona in v evidenco izdanih vozniških dovoljenj.
(14) Zastaranje izvršitve prenehanja
veljavnosti vozniškega dovoljenja začne teči po poteku preizkusne dobe.
Dokončna odločitev o prenehanju
veljavnosti vozniškega dovoljenja
202.e člen
(1) Če sodišče ugotovi, da storilec v
preizkusni dobi ni storil hujšega prekrška in da je izpolnil določene
obveznosti, s sklepom odloči, da se izrečena sankcija prenehanja veljavnosti
vozniškega dovoljenja ne izvrši. Sklep sodišče izda najpozneje v 15 dneh po uradni dolžnosti
po izteku enega leta od poteka preizkusne dobe. Zoper ta sklep ni pritožbe.
(2) Sodišče s sklepom prekliče odložitev
izvršitve prenehanja veljavnosti vozniškega dovoljenja, če storilec v
preizkusni dobi stori hujši prekršek ali v rokih, ki jih določi sodišče, ne
izpolnjuje vseh obveznosti iz sklepa o odložitvi izvršitve prenehanja
veljavnosti vozniškega dovoljenja. Ne glede na prejšnji odstavek sodišče po uradni dolžnosti z istim sklepom
odloči tudi o drugih odločbah v zvezi z odložitvijo izvršitve prenehanja
veljavnosti vozniškega dovoljenja. Zoper sklep o
preklicu odložitve izvršitve prenehanja veljavnosti vozniškega dovoljenja lahko
storilec vloži pritožbo v osmih dneh od dneva vročitve. O pritožbi odloči višje
sodišče s sklepom, ki ga izda v 15 dneh od prejema spisa.
(3) Če so bile storilcu za prekršek, ki je
bil storjen pred izdajo sklepa o odložitvi prenehanja veljavnosti vozniškega
dovoljenja, v času od izdaje tega sklepa do poteka preizkusne dobe pravnomočno
izrečene kazenske točke v cestnem prometu, predpisane v številu, zaradi
katerega se po zakonu izreče prenehanje veljavnosti vozniškega dovoljenja,
sodišče s sklepom prekliče odložitev izvršitve prenehanja veljavnosti vozniškega
dovoljenja.
(4) Organ, ki vodi skupno evidenco kazenskih točk, po uradni dolžnosti
obvesti pristojno sodišče o naslednjih vpisih za storilca, ki mu je bila
odložena izvršitev prenehanja veljavnosti vozniškega dovoljenja:
-      
o vpisu pravnomočne odločbe o hujšem prekršku,
ki je bil storjen v času preizkusne dobe, če je bila izdana najpozneje v enem
letu po poteku preizkusne dobe;
-      
o vpisu pravnomočne odločbe, s katero so bile
izrečene kazenske točke, predpisane v številu, zaradi katerega se po zakonu
storilcu izreče prenehanje veljavnosti vozniškega dovoljenja, za prekršek,
storjen pred izdajo sklepa o odložitvi prenehanja veljavnosti vozniškega
dovoljenja, če je bila izdana v času od izdaje tega sklepa do poteka preizkusne
dobe.
(5) Za storilca, ki mu je bila odložena
izvršitev prenehanja veljavnosti vozniškega dovoljenja, se do pravnomočnosti
dokončne odločitve sodišča o prenehanju veljavnosti vozniškega dovoljenja ne
uporabljajo določbe tega zakona o izbrisu kazenskih točk zaradi izrečenega
prenehanja veljavnosti vozniškega dovoljenja. Po pravnomočnosti dokončne
odločitve se v skladu s četrtim odstavkom 207. člena tega zakona iz skupne
evidence kazenskih točk izbrišejo vse vpisane kazenske točke, razen kazenskih
točk, ki so storilcu, kateremu se prenehanje veljavnosti vozniškega dovoljenja
ne izvrši, izrečene za prekrške, storjene v preizkusni dobi in po preteku
preizkusne dobe. Če storilec s temi kazenskimi točkami v času do pravnomočnosti
dokončne odločitve sodišča o prenehanju veljavnosti vozniškega dovoljenja
doseže število kazenskih točk, zaradi katerega se izreče prenehanje veljavnosti
vozniškega dovoljenja, mu pristojno sodišče na tej podlagi prekliče odložitev
izvršitve prenehanja veljavnosti vozniškega dovoljenja.
Izvrševanje odložitve izvršitve prenehanja
veljavnosti vozniškega dovoljenja
202.f člen
Za izvrševanje odložitve prenehanja
veljavnosti vozniškega dovoljenja in preklica odložitve, se smiselno
uporabljajo določbe tega zakona in zakona, ki ureja izvrševanje kazenskih
sankcij, o prepovedi vožnje motornega vozila, razen določbe o dnevu izvršitve
vpisa.
Evidence prekrškovnih organov
203. člen
(1) Prekrškovni organi morajo zaradi
zagotavljanja izvrševanja pravnih posledic odločb o prekršku, za ugotavljanje
prej izrečenih sankcij za prekrške in za izdajanje potrdil o podatkih iz te
evidence voditi evidenco o pravnomočnih odločbah o prekrških. Ministrstvo, pristojno za pravosodje,
zagotavlja skupno informacijsko infrastrukturo, v kateri lahko organi iz
prejšnjega stavka z uporabo lastnih sredstev informacijske tehnologije vodijo
svoje evidence. Organ, ki vodi svoje evidence samostojno z lastno informacijsko
infrastrukturo, zagotovi, da se v skupno informacijsko infrastrukturo pri
ministrstvu, pristojnem za pravosodje, prenašajo podatki iz drugega odstavka
tega člena.
(2) Evidenca iz prvega odstavka mora
vsebovati zlasti:
-      
podatke o storilcu prekrška (osebno ime in EMŠO
ter naslov stalnega oziroma začasnega prebivališča za fizično osebo oziroma
firmo in sedež ter enotno matično številko za pravno osebo, če je storilec
tujec, pa namesto EMŠO njegove rojstne podatke);
-      
pravno opredelitev prekrška;
-      
številko in datum izdane odločbe o prekršku ter
izrečeno sankcijo.
Evidence pravnomočnih odločb sodišč
204. člen
(1) Ministrstvo, pristojno za
pravosodje, vodi evidenco pravnomočnih sodb oziroma sklepov o prekrških, ki
obsega podatke iz drugega odstavka prejšnjega člena. Evidenca pravnomočnih sodb
oziroma sklepov o prekrških se vodi zaradi zagotavljanja izvrševanja pravnih
posledic sodb in sklepov o prekršku, za ugotavljanje prej izrečenih sankcij za
prekrške in za izdajanje potrdil o podatkih iz te evidence.
Dajanje podatkov iz evidenc o
pravnomočnih odločbah o prekrških
204.a člen
(1) Podatki, ki so vpisani v evidence iz
203. in 204. člena tega zakona, se lahko dajejo samo na podlagi pisne vloge posameznika, na katerega se ti
podatki nanašajo, če jih potrebuje za uveljavljanje svojih pravic.
(2) Podatki, ki so vpisani v evidence iz
prejšnjega odstavka, se lahko dajejo pisno ali z uporabo informacijske
tehnologije tako, da je zagotovljeno njihovo varovanje v skladu z zakonom, ki
ureja varstvo osebnih podatkov.
(3) Posameznikom
iz prvega odstavka tega člena daje podatke iz evidence iz 203. člena tega
zakona prekrškovni organ vsak za svoje področje, podatke iz evidence iz
204. člena tega zakona pa ministrstvo, pristojno za pravosodje.
(4) Sodiščem in državnim tožilstvom se omogoči brezplačen oddaljeni
dostop do podatkov v evidencah o pravnomočnih odločbah o prekrških iz 203. in
204. člena tega zakona. Prekrškovnim organom se omogoči brezplačen
oddaljeni dostop do lastnih podatkov v njihovi evidenci iz 203. člena tega
zakona in do podatkov o pravnomočnih odločbah sodišč iz 204. člena tega
zakona, ki se nanašajo na zadeve, v katerih so odločali kot prekrškovni organi.
Drugim državnim organom in organom samoupravnih lokalnih skupnosti se omogoči
brezplačen oddaljeni dostop do tistih podatkov v evidencah iz 203. in
204. člena tega zakona, ki jih potrebujejo za izvajanje svojih zakonsko
določenih pristojnosti.
(5) Osebam, ki imajo za uporabo podatkov iz
203. in 204. člena tega zakona upravičen, na zakonu utemeljen interes, se
ti podatki dajejo na podlagi obrazložene pisne zahteve.
(6) Način upravljanja evidenc iz 203. in
204. člena tega zakona, dajanje podatkov iz teh evidenc, način oddaljenega
elektronskega dostopa do evidenc in tehnične pogoje za uporabo podatkov določi
minister, pristojen za pravosodje, po predhodnem mnenju državnega nadzornega
organa za varstvo osebnih podatkov.
Izbris
205. člen
Pravnomočne odločbe, sodbe oziroma sklepi o
prekrških se iz evidenc iz 203. in 204. člena tega zakona izbrišejo po
poteku treh let od dneva pravnomočnosti odločb, vendar ne dokler trajajo
stranske sankcije, dokumentarno gradivo, na podlagi katerega so bile vpisane,
pa se hrani po določbi sedmega odstavka 206. člena tega zakona.
Zbirke podatkov, ki jih vodijo organi
za postopek o prekrških
206. člen
(1) Zaradi evidence zadev, ki jih
obravnavajo, za učinkovito vodenje in preglednost postopkov ter za statistično
poročanje vodijo sodišča naslednje zbirke podatkov (določene vpisnike in
pomožne knjige):
-      
vpisnik za zadeve o prekrških na prvi stopnji;
-      
vpisnik za zadeve o prekrških na drugi stopnji;
-      
splošni vpisnik;
-      
vpisnik za zaupne, tajne in strogo tajne
zadeve;
-      
vpisnik za prenehanje veljavnosti vozniških
dovoljenj na podlagi doseženega ali preseženega z zakonom določenega števila
kazenskih točk na prvi stopnji;
-      
vpisnik za prenehanje veljavnosti vozniških
dovoljenj na podlagi doseženega ali preseženega z zakonom določenega števila
kazenskih točk na drugi stopnji;
-      
druge vpisnike v skladu s sodnim redom;
-      
seznam odvzetih predmetov;
-      
evidenco zapadle, neplačane globe, sodne takse,
stroškov postopka, odvzete premoženjske koristi in kazni za kršitev postopka
ter nadomestnih zaporov.
(2) Za namene iz prejšnjega odstavka vodijo
prekrškovni organi naslednje zbirke podatkov (določene vpisnike in pomožne
knjige):
-      
vpisnik za zadeve prekrškov, v katerih se izda
plačilni nalog;
-      
vpisnik za zadeve prekrškov, v katerih se izda
odločba o prekršku;
-      
vpisnik za zadeve, v katerih se vloži
obdolžilni predlog;
-      
seznam odvzetih predmetov;
-      
evidenco zapadle, neplačane globe, sodne takse,
stroškov postopka, odvzete premoženjske koristi in kazni za kršitev postopka
ter nadomestnih zaporov.
(3) Zbirke podatkov iz prejšnjega
odstavka lahko vsebujejo naslednje osebne podatke:
-      
obdolženca oziroma storilca: osebno ime, za
poročene tudi prejšnji priimek, če je bil spremenjen, datum, kraj in občina
rojstva, EMŠO, naslov stalnega prebivališča (stalnega, začasnega),
državljanstvo, poklic, zaposlitev, ime in sedež pravne osebe oziroma
samostojnega podjetnika posameznika, podatki o vozniškem dovoljenju (številka
vozniškega dovoljenja, upravna enota, ki ga je izdala, datum izdaje vozniškega
dovoljenja po opravljenem vozniškem izpitu, kategorije motornih vozil, za
katere je bilo vozniško dovoljenje izdano),
-      
predlagatelja, drugih udeležencev v postopku,
pošiljateljev vlog oziroma prevzemnikov: osebno ime, naslov prebivališča
(stalnega, začasnega), ime in sedež pravne osebe oziroma samostojnega podjetnika
posameznika.
(4) Posamezne zbirke podatkov lahko
vsebujejo tudi druge podatke, ki niso osebni, in so potrebni za dosego namena
iz prvega odstavka tega člena.
(5) Osebni in drugi podatki, ki se
vpisujejo v zbirke podatkov, se pridobivajo iz podatkov v spisu, lahko pa tudi
iz že obstoječih zbirk podatkov.
(6) Podatke iz evidenc lahko
obdelujejo v času pet let po pravnomočnosti odločbe prekrškovni organi,
sodišča, državna tožilstva, policija, drugi državni organi v okviru svojih
pooblastil, stranke oziroma drugi udeleženci, ki so na podlagi procesnih
zakonov upravičeni pregledovati in prepisovati spis v posamezni zadevi, ostali
uporabniki pa le, če so za uporabo podatkov pooblaščeni z zakonom.
(7) Dokumentarno gradivo, ki nastaja
pri delu organov za postopek o prekrških v obliki vpisnikov, se hrani trajno.
Dokumentarno gradivo, ki nastaja pri delu organov za postopek o prekrških v
obliki določenih pomožnih knjig (seznam odvzetih predmetov, evidenca zapadle,
neplačane globe, sodne takse, stroškov postopka, odvzete premoženjske koristi
in kazni za kršitev postopka), se hrani pet let. Za hrambo in izločanje
dokumentarnega gradiva se do izdaje novega predpisa uporabljajo določbe Pravilnika o notranjem poslovanju organov za postopek o prekrških
(Uradni list SRS, št. 18/86, 22/86 – popr. in 16/88 ter Uradni list RS, št.
48/90, 35/98, 17/2000, 7/2001 in 105/2001).
(8) Minister, pristojen za pravosodje,
podrobneje predpiše obliko in vsebino posameznih zbirk podatkov (določenih
vpisnikov in pomožnih knjig iz prvega in drugega odstavka tega člena) pri
organih za postopek o prekrških.
Vodenje skupne evidence kazenskih
točk
207. člen
(1) Pri ministrstvu, pristojnem za
pravosodje, se vodi skupna evidenca o številu izrečenih kazenskih točk za
posamezne storilce prekrškov in pravnomočnih odločbah o prenehanju veljavnosti
vozniškega dovoljenja (v nadaljnjem besedilu: evidenca). Evidenca se vodi
zaradi evidentiranja in obdelave podatkov o storilcih prekrškov, ki so jim bile
za prekrške v cestnem prometu izrečene kazenske točke, in števila izrečenih
kazenskih točk, evidentiranja podatkov o tem, katerim voznikom je bilo izrečeno
prenehanje veljavnosti vozniškega dovoljenja oziroma prepoved uporabe
vozniškega dovoljenja na ozemlju Republike Slovenije na podlagi doseženega ali
preseženega z zakonom določenega števila kazenskih točk v cestnem prometu.
(2) Ministrstvo, pristojno za
pravosodje, je upravljalec evidence.
(3) Ministrstvo, pristojno za
pravosodje, obvesti pristojno sodišče o tem, da je storilec prekrška dosegel
število kazenskih točk, zaradi katerega se izreče prenehanje veljavnosti
vozniškega dovoljenja.
(4) Kazenske točke v cestnem prometu se
izbrišejo iz evidence po preteku dveh let od
pravnomočnosti odločbe, s katero so bile izrečene, če v tem času storilec ne
doseže števila kazenskih točk, zaradi katerega se izreče prenehanje veljavnosti
vozniškega dovoljenja oziroma prepoved uporabe vozniškega dovoljenja na ozemlju
Republike Slovenije, oziroma če v roku iz tretjega odstavka 22. člena tega
zakona ni bila izdana odločba. Z dnem vpisa sodbe oziroma sklepa o prekršku, s
katerim je bilo izrečeno prenehanje veljavnosti vozniškega dovoljenja oziroma
prepoved uporabe vozniškega dovoljenja na ozemlju Republike Slovenije, se
izbrišejo vse do tedaj zbrane kazenske točke. Iz evidence se izbrišejo tudi vse
kazenske točke, izrečene s sodbo oziroma sklepom sodišča ali odločbo
prekrškovnega organa, ki so bile za prekršek, storjen v času veljavnosti
vozniškega dovoljenja, izrečene po prenehanju veljavnosti vozniškega
dovoljenja. Izbriše se tudi prenehanje veljavnosti vozniškega dovoljenja,
izrečeno s sodbo ali sklepom sodišča, ki je bilo vpisano v evidenco po že
vpisanem prenehanju veljavnosti istega vozniškega dovoljenja. O izbrisanih
kazenskih točkah, izrečenih po posameznih kategorijah motornih vozil, se
obvesti upravna enota, ki je izdala vozniško dovoljenje.
(5) Ministrstvo, pristojno za
pravosodje, izbriše kazenske točke iz evidence po uradni dolžnosti takoj, ko
izve za dejstvo, ki je podlaga za izbris vseh ali le določenega števila
kazenskih točk. Po izbrisu kazenskih točk se izpisi iz evidence in odločbe, ki
so podlaga za vpis v evidenco, vložijo v zbirko dokumentarnega gradiva. Izpisi
in odločbe se hranijo pet let.
(6) Ne glede na prejšnji odstavek se
podatek o datumu izdaje sklepa o odložitvi izvršitve prenehanja veljavnosti
vozniškega dovoljenja iz evidence izbriše po treh letih od datuma vročitve tega
sklepa.
(7) Posameznik, na katerega se podatki iz evidence nanašajo, ima
pravico do brezplačnega vpogleda vanje, tako da preko elektronskega dostopa
izkaže svojo identiteto z uporabo kvalificiranega digitalnega potrdila,
izdanega v skladu s predpisi Republike Slovenije.
(8) Posamezniku,
na katerega se podatki nanašajo, se sme na njegovo zahtevo izdati potrdilo s
temi podatki, če pa niso vpisani, pa potrdilo o tem dejstvu. V zahtevi se
navede, za uveljavljanje katerih pravic ali izpolnjevanje katerih obveznosti je
potrdilo potrebno.
(9) Drugim
uporabnikom se podatki iz evidence dajejo na podlagi obrazložene pisne zahteve,
če imajo za njihovo obdelavo upravičen, na zakonu utemeljen interes. Sodiščem,
državnim tožilstvom in policiji se omogoči brezplačni oddaljeni dostop do
podatkov v skupni evidenci kazenskih točk.
(10) Podrobnejša
merila o vodenju evidence iz prvega odstavka tega člena določi minister,
pristojen za pravosodje. Način oddaljenega elektronskega dostopa do evidence
ter tehnične pogoje za uporabo podatkov določi minister, pristojen za
pravosodje, po predhodnem mnenju državnega nadzornega organa za varstvo osebnih
podatkov.
ČETRTI DEL
Šestnajsto poglavje
PRISTOJNOST IN ORGANIZACIJA SODIŠČ ZA PREKRŠKE
Splošna določba
208. člen
(1) V Republiki Sloveniji so za
odločanje o prekrških pristojna:
-      
okrajna sodišča kot sodišča za prekrške prve
stopnje;
-      
višja sodišča kot sodišča za prekrške druge
stopnje.
(2) V zadevah, za katere je s tem
zakonom določena pristojnost sodišč iz prejšnjega odstavka, sodijo sodniki teh
sodišč.
Sodne počitnice
209. člen
V postopkih pred sodišči štejejo kot nujne
zadeve, v katerih sodišča opravljajo naroke in odločajo tudi v času od 15.
julija do 15. avgusta (83. člen zakona o sodiščih) zadeve, v katerih je
storilec pridržan, zadeve, v katerih so udeleženi tujci, zadeve, v katerih je
bilo obdolžencu začasno odvzeto vozniško dovoljenje ali je bilo zaseženo motorno
vozilo, zadeve, v katerih je zaseženo hitro pokvarljivo blago ter zadeve iz
201. člena tega zakona.
Pristojnost okrajnih sodišč
210. člen
(1) Okrajna sodišča so pristojna:
-      
za odločanje o prekrških na prvi stopnji;
-      
za odločanje o zahtevi za sodno varstvo zoper
odločbo o prekršku, ki jo je izdal prekrškovni organ;
-      
za odločanje o pritožbah zoper sklepe
prekrškovnih organov;
-      
za odločanje o predlogu za odpravo ali
spremembo odločbe na predlog prekrškovnega organa;
-      
za odločanje o začasnem odvzemu in o vrnitvi
začasno odvzetega vozniškega dovoljenja;
-      
za odločanje o odložitvi in preklicu odložitve
izvršitve prenehanja veljavnosti vozniškega dovoljenja;
-      
za odreditev osebne in hišne preiskave ter
zasega in preiskave elektronskih in z njimi povezanih naprav ter nosilcev
elektronskih podatkov;
-      
za opravljanje zadev pravne pomoči glede
prekrškov;
-      
za opravljanje drugih zadev, ki jih določa
zakon.
(2) Okrajna sodišča zagotavljajo dežurstva
za obravnavanje primerov iz 108. do 110. člena tega zakona.
(3) Za sodnike, ki opravljajo dežurstvo iz
prejšnjega odstavka, se smiselno uporabljajo določbe zakona, ki ureja sodniško
službo, o dežurni preiskovalni službi.
Sodnik posameznik
211. člen
(1) Na okrajnem sodišču vodi postopek
in odloča sodnik posameznik.
(2) Posamezna dejanja v postopku lahko
opravlja strokovni sodelavec.
Pristojnost višjih sodišč
212. člen
Višja sodišča so pristojna:
1.    
za odločanje o pritožbah zoper odločbe okrajnih sodišč, izdane po tem
zakonu;
2.    
za odločanje v sporih o pristojnosti med okrajnimi sodišči v zadevah
prekrškov;
3.    
za opravljanje drugih zadev, ki jih določa zakon.
Sestava senatov
213. člen
(1) Višja
sodišča odločajo v zadevah iz 1. in 2. točke
prejšnjega člena tega zakona v senatu, ki ga sestavlja en sodnik kot predsednik
senata, sodnik – poročevalec in sodnik – član senata.
(2) V zadevah iz 3. točke prejšnjega
člena odloča sodnik posameznik. Če zakon določa, da zadeve opravlja senat, je
ta sestavljen po določbi prejšnjega odstavka.
Posebna pristojnost
214. člen
(1) V postopku o prekršku v primerih
kršitev davčnih, deviznih, carinskih, trošarinskih, drugih finančnih predpisov ter
predpisov s področja integritete in preprečevanja korupcije je za vse zadeve iz
pristojnosti okrajnih sodišč z območja posameznega okrožnega sodišča izključno
krajevno pristojno tisto okrajno sodišče, ki ima sedež na sedežu okrožnega
sodišča.
(2) Okrajno sodišče lahko v skladu z
letnim razporedom dela opravlja obravnave ali druga dejanja v postopku tudi v
krajih izven sedeža sodišča. V
primeru prenosa pristojnosti za sojenje določenega števila zadev na drugo manj
obremenjeno okrajno sodišče se uporablja zakon, ki ureja sodišča.
(3) Za izvrševanje globe, izrečene s sodbo
sodišča, za odobritev dela v
splošno korist in za odreditev nadomestnega zapora, je
pristojno okrajno sodišče po stalnem ali začasnem prebivališču storilca. Odvzem
premoženjske koristi s plačilom denarnega zneska, redovno globo in stroške
postopka izvrši sodišče, ki je o prekršku odločilo na prvi stopnji. Če se
pristojnost ne da določiti ali če storilec nima stalnega ali začasnega
prebivališča v Republiki Sloveniji, je pristojno sodišče, ki je o prekršku
odločilo na prvi stopnji. Za izvrševanje sankcij, izrečenih pravnim osebam s
sodbo sodišča, je pristojno sodišče, ki je o prekršku odločilo na prvi stopnji.
(4) Za izdajo sklepa o prenehanju
veljavnosti vozniškega dovoljenja, sklepa o odložitvi izvršitve prenehanja
veljavnosti vozniškega dovoljenja in sklepa o preklicu odložitve izvr­šitve
prenehanja veljavnosti vozniškega dovoljenja je pristojno okrajno sodišče po
stalnem ali začasnem prebivališču storilca. Za izdajo sklepa o prepovedi
uporabe vozniškega dovoljenja na območju Republike Slovenije je izključno
pristojno Okrajno sodišče v Celju.
(5) Za odločanje o zahtevah za sodno
varstvo zoper odločbe prekrškovnih organov o prekrških s področja varstva
konkurence in s področja javnega naročanja ter za odločanje o prekrških, pri
katerih je predpisana stranska sankcija izločitve iz postopkov javnega
naročanja, je izključno pristojno Okrajno sodišče v Ljubljani.
(6) Za odločanje v zadevah priznavanja in
izvrševanja odločb sodišč in drugih pristojnih organov v državah članicah
Evropske unije, s katerimi so izrečene denarne sankcije za prekrške ali za
druge kršitve predpisov, in za izvrševanje denarnih in drugih sankcij za prekrške,
ki so jih izrekli pristojni organi v Republiki Sloveniji, v državah članicah
Evropske unije, je izključno pristojno Okrajno sodišče v Celju.
(7) Za odločanje o prekrških, ki so bili
storjeni z motornim vozilom, ki je registrirano v drugi državi članici Evropske
unije in ni mogoče ugotoviti, kdo je storilec prekrška, pridobiti njegovo
izjavo o prekršku oziroma storilcu odločbo o prekršku ni bilo mogoče izdati in
vročiti na kraju storitve prekrška, lastnik, imetnik ali drugače identificirana
oseba, za katero obstaja sum, da je storilec prekrška, pa nima stalnega ali
začasnega prebivališča na ozemlju Republike Slovenije (48.b člen), je na prvi
stopnji izključno pristojno Okrajno sodišče v Celju.
(8) Za odločanje o prekrških s področja
političnih strank ter volilne in referendumske kampanje, za nadzor katerih je
pristojno Računsko sodišče Republike Slovenije, je izključno pristojno Okrajno
sodišče v Ljubljani.

Priloga:
Predloga za pisno obvestilo o prekršku in obrazec za odgovor na obvestilo

Zakon o prekrških – ZP-1 (Uradni list RS, št. 7/03)
vsebuje naslednje prehodne in končne določbe:
»PETI DEL
Sedemnajsto poglavje
PREHODNE IN KONČNE DOLOČBE
Začetek
dela prekrškovnih organov in sodišč
215. člen
(1) Prekrškovni organi in sodišča, ki
odločajo o prekrških po tem zakonu, začnejo z delom v zadevah prekrškov z dnem
začetka uporabe tega zakona.
(2) Z dnem, ko začnejo z delom
prekrškovni organi in sodišča po tem zakonu, prenehajo z delom sodniki za
prekrške in Senat za prekrške Republike Slovenije, organi iz 2. točke prvega
odstavka 258. člena zakona o prekrških (Uradni list SRS, št. 25/83, 36/83 – popr.,
42/85, 2/86 – popr., 47/87 in 5/90 ter Uradni list RS, št. 10/91, 13/93, 66/93,
35/97, 73/97 – odločba US, 87/97, 73/98, 31/2000 in 24/2001) pa
nadaljujejo z delom kot prekrškovni organi.
(3) Do začetka dela prekrškovnih
organov in sodišč po tem zakonu odločajo v zadevah prekrškov organi, ki vodijo
postopek o prekrških po zakonu iz prejšnjega odstavka.
Prevzem
zadev
216. člen
(1) Okrajna sodišča po začetku dela v
zadevah prekrškov prevzamejo vse nerešene zadeve dosedanjih sodnikov za
prekrške z območja svoje krajevne pristojnosti.
(2) Višja sodišča po začetku dela v
zadevah prekrškov prevzamejo vse nerešene zadeve Senata za prekrške Republike
Slovenije.
(3) Zadeve iz tega člena se v sodni
statistiki izkažejo ločeno od ostalih zadev iz pristojnosti okrajnih in višjih
sodišč.
(4) Prevzem zadev iz tega člena se
opravi po navodilu ministra, pristojnega za pravosodje.
Mandat in
položaj sodnikov
217. člen
(1) Sodniki za prekrške, ki ob začetku
dela sodišč v zadevah prekrškov opravljajo trajno sodniško funkcijo v državnem
organu z imenom sodnik za prekrške in izpolnjujejo pogoje po zakonu, ki ureja
sodniško službo, nadaljujejo svoj trajni mandat kot okrajni sodniki na okrajnih
sodiščih za območje tistega sodnega okraja, v katerem ima ta organ sedež.
(2) Sodniki za prekrške, ki ob začetku
dela sodišč v zadevah prekrškov opravljajo trajno sodniško funkcijo v Senatu za
prekrške Republike Slovenije in izpolnjujejo pogoje po zakonu, ki ureja
sodniško službo, nadaljujejo svoj trajni mandat kot višji sodniki na višjih sodiščih.
Na delo na posamezna višja sodišča jih razporedi sodni svet, pri čemer ustrezno
upošteva zlasti število sistemiziranih in zasedenih mest višjih sodišč, potrebo
po zagotovitvi enakomerne delovne obremenitve sodnikov višjih sodišč,
oddaljenost kraja stalnega prebivališča posameznega sodnika od sedeža sodišča
in njegovo željo za delo na določenem sodišču.
(3) Sodniki za prekrške, ki
nadaljujejo z delom na sodiščih, ohranijo uvrstitev v plačilne razrede po
sklepih sveta sodnikov za prekrške.
(4) Predstojnikom in namestnikom
sodnikov za prekrške in Senata za prekrške Republike Slovenije preneha funkcija
z začetkom dela sodišč v zadevah prekrškov.
(5) Sodni svet v šestih mesecih po
uveljavitvi tega zakona uskladi sistemizacijo sodniških mest na posameznih
sodiščih, ob začetku dela sodišč v zadevah prekrškov pa sodnike iz prvega in
drugega odstavka tega člena razporedi na sodišča in jih uvrsti v ustrezne
nazive in položaje v skladu s tem zakonom in zakonom, ki ureja sodišča in
sodniško službo. Pri tem upošteva čas opravljanja funkcije sodnika pri državnem
organu z imenom sodnik za prekrške kot čas opravljanja sodniške službe
okrajnega sodnika, čas opravljanja funkcije sodnika Senata za prekrške
Republike Slovenije pa kot čas opravljanja sodniške službe višjega sodnika.
(6) Sodnikom za prekrške, ki ne
izpolnjujejo pogojev za izvolitev v sodniško funkcijo po zakonu o sodniški
službi, preneha sodniška funkcija in se razporedijo na delo, ki ustreza njihovi
strokovnosti, izkušnjam in delovni sposobnosti.
Prevzem delavcev
218. člen
(1) Strokovne, administrativno
tehnične in druge delavce, zaposlene v državnih organih z imenom sodnik za
prekrške in na Senatu za prekrške Republike Slovenije, prevzamejo v delovno
razmerje sodišča kot strokovne sodelavce, sodne referente, upravno tehnično in
drugo sodno osebje. Delavce, ki vodijo skupno evidenco pravnomočno izrečenih
stranskih kazni, prevzame ministrstvo, pristojno za pravosodje.
(2) Prevzem in razporeditev delavcev
iz prejšnjega odstavka se opravi po navodilih ministra, pristojnega za
pravosodje.
Uporaba
določb pravilnika o notranjem poslovanju
219. člen
Do sprememb in dopolnitev sodnega reda se
za poslovanje sodišč v zadevah prekrškov uporabljajo določbe pravilnika o
notranjem poslovanju organov za postopek o prekrških (Uradni list SRS, št.
18/86, 22/86 – popr. in 16/88 ter Uradni list RS, št. 48/90, 35/98, 17/2000,
7/2001 in 105/2001).
Prevzem
sredstev in arhivov
220. člen
(1) Poslovne prostore, opremo,
finančna in druga sredstva, ki so ob začetku dela sodišč v zadevah prekrškov v
uporabi državnih organov z imenom sodnik za prekrške oziroma Senat za prekrške
Republike Slovenije, prevzamejo v uporabo okrajna sodišča oziroma višja
sodišča.
(2) Arhive sodnikov za prekrške
prevzamejo okrajna sodišča, arhive Senata za prekrške Republike Slovenije pa
višja sodišča.
(3) Ministrstvo, pristojno za
pravosodje, od Senata za prekrške Republike Slovenije prevzame skupno evidenco
pravnomočno izrečenih stranskih kazni.
(4) Arhive Sveta sodnikov za prekrške
prevzame Sodni svet, razen zadev iz pristojnosti personalnih svetov, ki jih
prevzamejo pristojni personalni sveti sodišč splošne pristojnosti.
(5) Prevzem se opravi po navodilu
ministra, pristojnega za pravosodje.
Izdaja
predpisov
221. člen
(1) Vlada izda predpis iz tretjega
odstavka 49. člena tega zakona v šestih mesecih po uveljavitvi tega zakona.
(2) Ministri v skladu s svojimi
pristojnostmi po predpisih, ki urejajo delovna področja ministrstev, v šestih
mesecih po uveljavitvi tega zakona izdajo podzakonske akte, s katerimi za
posamezna področja določijo pooblaščene uradne osebe prekrškovnih organov, če
niso že določene z zakonom ali podzakonskim aktom po drugem odstavku 49. člena
tega zakona.
(3) Minister, pristojen za pravosodje,
izda podzakonske akte iz tretjega odstavka 203. člena, drugega odstavka 204.
člena, četrtega odstavka 216. člena, drugega odstavka 218. člena in petega
odstavka 220. člena tega zakona v šestih mesecih po uveljavitvi tega zakona.
(4) Sodišča v treh mesecih po začetku
dela v zadevah prekrškov v sodelovanju s pristojnimi državnimi organi, nosilci
javnih pooblastil in organi samoupravnih lokalnih skupnosti oblikujejo seznam
nalog iz šestega odstavka 19. člena tega zakona.
Dokončanje
postopkov o prekrških
222. člen
Postopki o prekrških, ki do dneva
uveljavitve tega zakona še niso bili pravnomočno končani, se dokončajo po
dosedanjih predpisih, če ta zakon ne določa drugače.
Uskladitev
določb, s katerimi so določeni prekrški
223. člen
(1) Predpise, s katerimi so določeni
prekrški, pa niso v skladu s tem zakonom, je treba v treh letih po uveljavitvi
tega zakona uskladiti s tem zakonom.
(2) Do uskladitve predpisov iz prvega
odstavka tega člena se uporabljajo sankcije iz teh predpisov. Predpisane
denarne kazni veljajo kot predpisane globe, varstveni ukrepi pa kot stranske
sankcije iste vrste, stranska kazen prenehanje veljavnosti vozniškega
dovoljenja velja kot stranska sankcija kazenskih točk v cestnem prometu s
prenehanjem veljavnosti vozniškega dovoljenja, ki jo je mogoče izreči do
števila 18, oziroma voznikom začetnikom do števila 7.
(3) Do uskladitve zakonov, ki urejajo
varnost cestnega prometa, proizvodnjo in promet s prepovedanimi drogami, orožje
in prekrške zoper javni red in mir, z določbami tega zakona, se glede izrekanja
kazni zapora uporabljajo določbe zakona iz drugega odstavka 215. člena tega
zakona.
(4) Od dneva uveljavitve tega zakona
se, razen za prekrške iz prejšnjega odstavka, ne more izreči kazen zapora. Če
odločba o prekršku, s katero je bila izrečena kazen zapora, ki se po tem zakonu
ne more izreči, do dneva uveljavitve tega zakona še ni postala pravnomočna,
oziroma se izrečena kazen še ni izvršila, se izvrši s spremembo v globo s
smiselno uporabo določb zakona iz drugega odstavka 215. člena tega zakona o
načinu spremembe denarne kazni v zapor.
(5) Do uskladitve predpisov o deviznih
in carinskih prekrških z določbami tega zakona so za te prekrške, ne glede na
določbo drugega odstavka 52. člena tega zakona, pristojni prekrškovni organi v
hitrem postopku, razen če gre za postopek proti mladoletnikom. Glede višine
izrečene globe ne velja omejitev iz četrtega odstavka 52. člena tega zakona.
Prenehanje
veljavnosti in uporaba zakonov
224. člen
(1) Z dnem, ko začne veljati ta zakon,
prenehajo veljati:
-      
zakon o prekrških (Uradni list SRS, št. 25/83,
36/83 – popr., 42/85, 2/86 – popr., 47/87 in 5/90 ter Uradni list RS, št.
10/91, 13/93, 66/93, 35/97, 73/97 – odločba US, 87/97, 73/98, 31/2000 in
24/2001),
-      
zakon o začasni ureditvi organizacije in
pristojnosti občinskih sodnikov za prekrške in občinskih javnih pravobranilcev
(Uradni list RS, št. 82/94 in 20/97 – ZDPra) v delu, ki se nanaša na
sodnike za prekrške.
(2) Določbe zakonov iz prejšnjega
odstavka se uporabljajo do začetka uporabe tega zakona.
Uveljavitev
in začetek uporabe zakona
225. člen
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. januarja
2005.«.

Zakon o spremembah in dopolnitvah Zakona o
prekrških – ZP-1A (Uradni list RS, št. 86/04)
spreminja 222. člen zakona tako, da se glasi:
»Dokončanje
postopkov o prekrških
222. člen
(1) Postopki o prekrških, ki do začetka
uporabe tega zakona še niso bili pravnomočno končani, se dokončajo in izrečene
sankcije izvršijo po dosedanjih predpisih.
(2) Pravnomočno izrečene sankcije, ki do
začetka uporabe tega zakona še niso bile izvršene, se izvršijo po dosedanjih
predpisih.
(3) Za izvrševanje zapora, s katerim je
bila nadomeščena v postopku o prekršku izrečena denarna kazen, se smiselno
uporabljajo določbe zakona o izvrševanju kazenskih sankcij o izvrševanju kazni
zapora.«;
spreminja 223. člen zakona tako, da se glasi:
»Uskladitev
določb, s katerimi so določeni prekrški
223. člen
(1) Predpise, s katerimi so določeni
prekrški, pa niso v skladu s tem zakonom, je treba v treh letih po uveljavitvi
tega zakona uskladiti s tem zakonom.
(2) Do uskladitve predpisov iz prvega
odstavka tega člena se uporabljajo sankcije iz teh predpisov. Predpisane
denarne kazni veljajo kot predpisane globe, varstveni ukrepi pa kot stranske
sankcije iste vrste, stranska kazen prenehanje veljavnosti vozniškega
dovoljenja velja kot stranska sankcija kazenskih točk v cestnem prometu s
prenehanjem veljavnosti vozniškega dovoljenja, ki jo je mogoče izreči do števila
18, oziroma voznikom začetnikom do števila 7.
(3) Do uskladitve zakonov, ki urejajo
varnost cestnega prometa, proizvodnjo in promet s prepovedanimi drogami, orožje
in prekrške zoper javni red in mir, z določbami tega zakona, se glede izrekanja
kazni zapora uporabljajo določbe zakona iz drugega odstavka 215. člena tega
zakona, za izvršitev kazni zapora pa določbe zakona o izvrševanju kazenskih
sankcij o izvrševanju kazni zapora.
(4) Od dneva uveljavitve tega zakona
se, razen za prekrške iz prejšnjega odstavka, ne more izreči kazen zapora. Če
odločba o prekršku, s katero je bila izrečena kazen zapora, ki se po tem zakonu
ne more izreči, do dneva uveljavitve tega zakona še ni postala pravnomočna,
oziroma se izrečena kazen še ni izvršila, se izvrši s spremembo v denarno kazen
s smiselno uporabo določb zakona iz drugega odstavka 215. člena tega zakona o
načinu spremembe denarne kazni v zapor.
(5) Do uskladitve predpisov o deviznih
in carinskih prekrških z določbami tega zakona so za te prekrške, ne glede na
določbo drugega odstavka 52. člena tega zakona, pristojni prekrškovni organi v
hitrem postopku, razen če gre za postopek proti mladoletnikom. Glede višine
izrečene globe ne velja omejitev iz četrtega odstavka 52. člena tega zakona.«;
spreminja 224. člen zakona tako, da se glasi:
»Prenehanje
veljavnosti in uporaba zakonov
224. člen
(1) Z dnem, ko začne veljati ta zakon,
prenehajo veljati:
-      
zakon o prekrških (Uradni list SRS, št. 25/83,
36/83 – popr., 42/85, 2/86 – popr., 47/87 in 5/90 ter Uradni list RS, št. 10/91,
13/93, 66/93, 35/97, 73/97 – odločba US, 87/97, 73/98, 31/2000 in 24/2001),
-      
zakon o začasni ureditvi organizacije in
pristojnosti občinskih sodnikov za prekrške in občinskih javnih pravobranilcev
(Uradni list RS, št. 82/94 in 20/97 – ZDPra) v delu, ki se nanaša na
sodnike za prekrške.
(2) Določbe zakonov iz prejšnjega
odstavka se uporabljajo do začetka uporabe tega zakona, če ta zakon ne določa
drugače.«;
ter vsebuje naslednjo končno določbo:
»7. člen
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. januarja
2005.«.

Zakon o spremembah in dopolnitvah Zakona o
prekrških – ZP-1B (Uradni list RS, št. 44/05)
spreminja 217. člen zakona tako, da se glasi:
»Mandat in
položaj sodnikov
217. člen
(1) Sodniki za prekrške, ki ob začetku
dela sodišč v zadevah prekrškov opravljajo trajno sodniško funkcijo v državnem
organu z imenom sodnik za prekrške in izpolnjujejo pogoje po zakonu, ki ureja
sodniško službo, nadaljujejo svoj trajni mandat kot okrajni sodniki na okrajnih
sodiščih za območje tistega sodnega okraja, v katerem ima ta organ sedež.
(2) Sodniki za prekrške, ki ob začetku
dela sodišč v zadevah prekrškov opravljajo trajno sodniško funkcijo v Senatu za
prekrške Republike Slovenije in izpolnjujejo pogoje po zakonu, ki ureja
sodniško službo, nadaljujejo svoj trajni mandat kot višji sodniki na višjih
sodiščih. Na delo na posamezna višja sodišča jih razporedi sodni svet, pri
čemer ustrezno upošteva zlasti število sistemiziranih in zasedenih mest višjih
sodišč, potrebo po zagotovitvi enakomerne delovne obremenitve sodnikov višjih
sodišč, oddaljenost kraja stalnega prebivališča posameznega sodnika od sedeža
sodišča in njegovo željo za delo na določenem sodišču.
(3) Sodniki za prekrške, ki
nadaljujejo z delom na sodiščih, ohranijo uvrstitev v plačilne razrede po
sklepih sveta sodnikov za prekrške.
(4) Predstojnikom in namestnikom
sodnikov za prekrške in Senata za prekrške Republike Slovenije preneha funkcija
z začetkom dela sodišč v zadevah prekrškov.
(5) Sodni svet v šestih mesecih po
uveljavitvi tega zakona uskladi sistemizacijo sodniških mest na posameznih
sodiščih, ob začetku dela sodišč v zadevah prekrškov pa sodnike iz prvega in
drugega odstavka tega člena razporedi na sodišča in jih uvrsti v ustrezne
nazive in položaje v skladu s tem zakonom in zakonom, ki ureja sodišča in
sodniško službo. Pri tem upošteva čas opravljanja funkcije sodnika pri državnem
organu z imenom sodnik za prekrške kot čas opravljanja sodniške službe
okrajnega sodnika, čas opravljanja funkcije sodnika Senata za prekrške
Republike Slovenije pa kot čas opravljanja sodniške službe višjega sodnika.
(6) Sodnikom za prekrške, ki ne
izpolnjujejo pogojev za izvolitev v sodniško funkcijo po zakonu o sodniški
službi, sodniška funkcija miruje do izpolnitve pogojev za izvolitev v trajno
sodniško funkcijo po zakonu o sodniški službi.
(7) Sodnike iz prejšnjega odstavka, ki
izpolnijo pogoje za izvolitev v sodniško funkcijo po zakonu o sodniški službi,
sodni svet z dnem izpolnitve teh pogojev razporedi na sodišča in uvrsti v
nazive in položaje skladno z določbami prvega, drugega in petega odstavka
217. člena tega zakona.
(8) Sodnike iz šestega odstavka tega člena
se v času mirovanja sodniške funkcije imenuje v naziv pravosodnega svetnika v
skladu z zakonom, ki ureja sistem javnih uslužbencev, ter se jim določi najmanj
taka plača, kot jim pripada po sklepih sveta sodnikov za prekrške.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
6. člen
(1) Pravosodni svetniki iz osmega odstavka
217. člena zakona morajo v roku dveh let od uveljavitve tega zakona
opraviti pravniški državni izpit, razen, če jim na dan uveljavitve tega zakona
do izpolnitve minimalnih pogojev za pridobitev pravice do starostne pokojnine
manjka manj kot pet let delovne dobe.
(2) Pravosodne svetnike se razporedi na
delo na okrajnih sodiščih za območje tistega sodnega okraja, v katerem je imel
sedež državni organ z imenom sodnik za prekrške, pri katerem so do začetka dela
sodišč v zadevah prekrškov opravljali svojo sodniško funkcijo.
7. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
prekrških – ZP-1C (Uradni list RS, št. 40/06)
vsebuje naslednje prehodne in končne določbe:
»PREHODNE IN KONČNE DOLOČBE
55. člen
Določbe tega zakona, ki se nanašajo na
euro, se začnejo uporabljati z dnem začetka uporabe eura kot denarne enote
Republike Slovenije.
V določbah predpisov, s katerimi se
določajo prekrški, ki začnejo veljati in se uporabljati po uveljavitvi tega
zakona, vendar še pred začetkom uporabe eura kot denarne enote Republike
Slovenije, se globe določijo v tolarskih zneskih po dosedanjih predpisih.
Globe, določene v tolarjih v skladu s
prejšnjim odstavkom, se izrekajo do začetka uporabe eura kot denarne enote
Republike Slovenije.
56. člen
V določbah predpisov, s katerimi se
določajo prekrški, ki se začnejo uporabljati po uvedbi eura kot denarne enote
Republike Slovenije, se globe določajo v eurih.
57. člen
Način spremembe glob, določenih v tolarjih,
v globe, določene v eurih, v predpisih, ki veljajo in se uporabljajo na dan
začetka uporabe eura kot denarne enote Republike Slovenije, se določi s
posebnim zakonom.
58. člen
V primerih iz drugega odstavka
66. člena Zakona o prekrških (Uradni list RS, št. 55/05 – uradno
prečiščeno besedilo) je do začetka uporabe eura kot denarne enote Republike
Slovenije dovoljena pritožba glede odvzema premoženjske koristi, če
premoženjska korist, ki se vzame, presega 100.000 tolarjev.
59. člen
O prekrških, storjenih do uveljavitve tega
zakona, odločajo organi, ki so pristojni za odločanje o prekrških po dosedanjih
predpisih.
Do uskladitve predpisov, ki urejajo varnost
cestnega prometa, s tem zakonom se stranske sankcije kazenskih točk v cestnem
prometu izrečejo v številu, v katerem so predpisane, če pa so predpisane v
razponu, se izreče najnižje število predpisanih kazenskih točk. Glede števila
kazenskih točk, do katerega se kazenske točke izrečejo v hitrem postopku, ne
velja omejitev iz prvega odstavka 235. člena Zakona o varnosti cestnega
prometa (Uradni list RS, št. 97/05 – uradno prečiščeno besedilo, 67/05 –
odločba US in 108/05), če s tem zakonom ni določeno drugače.
Z dnem uveljavitve tega zakona se prenehajo
uporabljati posamezne določbe zakonov, s katerimi so določeni prekrški, v delu,
v katerem je v skladu z določbami 52. člena Zakona o prekrških urejena
pristojnost za odločanje o prekrških drugače, kot to določa 17. člen tega
zakona.
60. člen
Minister, pristojen za pravosodje, uskladi
predpise iz tretjega odstavka 203. člena, drugega odstavka
204. člena, sedmega odstavka 206. člena in sedmega odstavka
207. člena Zakona o prekrških s tem zakonom v šestih mesecih po
uveljavitvi tega zakona.
61. člen
Določbe 31., 38., 39. in 44. člena
tega zakona se začnejo uporabljati z dnem začetka uporabe eura kot denarne
enote Republike Slovenije.
62. člen
Ta zakon začne veljati petinštirideseti dan
po objavi v Uradnem listu Republike Slovenije.«.

Popravek Zakona o spremembah in dopolnitvah
Zakona o prekrških – ZP-1C (Uradni list RS, št. 51/06)
spreminja 59. člen Zakona o spremembah in dopolnitvah Zakona o prekrških –
ZP-1C (Uradni list RS, št. 40/06)
tako, da se glasi:
»59. člen
O prekrških, storjenih do uveljavitve tega
zakona, odločajo organi, ki so pristojni za odločanje o prekrških po dosedanjih
predpisih.
Do uskladitve predpisov, ki urejajo varnost
cestnega prometa, s tem zakonom se stranske sankcije kazenskih točk v cestnem
prometu izrečejo v številu, v katerem so predpisane, če pa so predpisane v
razponu, se izreče najnižje število predpisanih kazenskih točk. Glede števila
kazenskih točk, do katerega se kazenske točke izrečejo v hitrem postopku, ne
velja omejitev iz prvega odstavka 235. člena Zakona o varnosti cestnega
prometa (Uradni list RS, št. 97/05 – uradno prečiščeno besedilo, 67/05 –
odločba US in 108/05), če s tem zakonom ni določeno drugače.
Z dnem uveljavitve tega zakona se prenehajo
uporabljati posamezne določbe zakonov, s katerimi so določeni prekrški, v delu,
v katerem je v skladu z določbami 52. člena Zakona o prekrških urejena
pristojnost za odločanje o prekrških drugače, kot to določa 16. člen tega
zakona.«.

Zakon o spremembah in dopolnitvah Zakona o
prekrških – ZP-1D (Uradni list RS, št. 115/06)
vsebuje naslednjo prehodno in končno določbo:
»PREHODNA IN KONČNA DOLOČBA
8. člen
Minister, pristojen za pravosodje, izda
predpis iz četrtega odstavka 204.a člena zakona v šestih mesecih po uveljavitvi
tega zakona.
9. člen
Ta zakon začne veljati petnajsti dan po
objavi v Uradnem listu Republike Slovenije.«.

Odločba o razveljavitvi tretjega odstavka 223.
člena Zakona o prekrških in ugotovitvi, da drugi odstavek 223. člena Zakona o
prekrških ni v neskladju z Ustavo (Uradni list RS, št. 139/06)
spreminja 223. člen zakona tako, da se glasi:
»Uskladitev
določb, s katerimi so določeni prekrški
223. člen
(1) Predpise, s katerimi so določeni
prekrški, pa niso v skladu s tem zakonom, je treba v treh letih po uveljavitvi
tega zakona uskladiti s tem zakonom.
(2) Do uskladitve predpisov iz prvega
odstavka tega člena se uporabljajo sankcije iz teh predpisov. Predpisane
denarne kazni veljajo kot predpisane globe, varstveni ukrepi pa kot stranske
sankcije iste vrste, stranska kazen prenehanje veljavnosti vozniškega
dovoljenja velja kot stranska sankcija kazenskih točk v cestnem prometu s prenehanjem
veljavnosti vozniškega dovoljenja, ki jo je mogoče izreči do števila 18,
oziroma voznikom začetnikom do števila 7.
(3) Do uskladitve zakonov, ki urejajo
varnost cestnega prometa, proizvodnjo in promet s prepovedanimi drogami, orožje
in prekrške zoper javni red in mir, z določbami tega zakona, se glede izrekanja
kazni zapora uporabljajo določbe zakona iz drugega odstavka 215. člena tega
zakona, za izvršitev kazni zapora pa določbe zakona o izvrševanju kazenskih
sankcij o izvrševanju kazni zapora. (delno
razveljavljen)
(4) Od dneva uveljavitve tega zakona
se, razen za prekrške iz prejšnjega odstavka, ne more izreči kazen zapora. Če
odločba o prekršku, s katero je bila izrečena kazen zapora, ki se po tem zakonu
ne more izreči, do dneva uveljavitve tega zakona še ni postala pravnomočna,
oziroma se izrečena kazen še ni izvršila, se izvrši s spremembo v denarno kazen
s smiselno uporabo določb zakona iz drugega odstavka 215. člena tega zakona o
načinu spremembe denarne kazni v zapor.
(5) Do uskladitve predpisov o deviznih
in carinskih prekrških z določbami tega zakona so za te prekrške, ne glede na
določbo drugega odstavka 52. člena tega zakona, pristojni prekrškovni organi v
hitrem postopku, razen če gre za postopek proti mladoletnikom. Glede višine
izrečene globe ne velja omejitev iz četrtega odstavka 52. člena tega zakona.«.

Zakon o spremembah in dopolnitvah Zakona o
prekrških – ZP-1E (Uradni list RS, št. 17/08)
vsebuje naslednje prehodne in končne določbe:
»PREHODNE IN KONČNE DOLOČBE
45. člen
Določbe 16., 34. in 35. člena tega zakona
se začnejo v delih, ki se nanašajo na sodno takso, uporabljati 1. januarja
2009, do tedaj pa se glede povprečnine uporabljajo dosedanji predpisi.
V postopkih z zahtevo za sodno varstvo
zoper odločbe o prekrških s področja varstva konkurence, ki so bile izdane do
uveljavitve tega zakona, odloča sodišče, ki je pristojno za odločanje o zahtevi
za sodno varstvo po dosedanjih predpisih.
Odločbe sodišča, ki so bile do uveljavitve
tega zakona izdane na podlagi drugega odstavka 65. člena zakona ali v rednem
sodnem postopku, vroča sodišče ob smiselni uporabi določb zakona, ki ureja
splošni upravni postopek, in jih izvrši po dosedanjih predpisih. Odločbe
sodišča, ki so bile do uveljavitve tega zakona izdane na podlagi prvega in
četrtega odstavka 65. člena zakona, pa do tedaj še niso bile vročene, vroča
prekrškovni organ po določbah zakona, ki ureja splošni upravni postopek, in jih
tudi izvrši.
Določbe 34. člena tega zakona se ne
uporabljajo za ugovor zoper sodbo, izdano v skrajšanem postopku do uveljavitve
tega zakona.
46. člen
Ta zakon začne veljati petnajsti dan po
objavi v Uradnem listu Republike Slovenije.«.

Popravek Zakona o spremembah in dopolnitvah
Zakona o prekrških – ZP-1E (Uradni list RS, št. 21/08)
spreminja 45. člen Zakona o spremembah in dopolnitvah Zakona o prekrških –
ZP-1E (Uradni list RS, št. 17/08)
tako, da se glasi:
»45. člen
Določbe 16., 34. in 35. člena tega zakona
se začnejo v delih, ki se nanašajo na sodno takso, uporabljati 1. januarja
2009, do tedaj pa se glede povprečnine uporabljajo dosedanji predpisi.
V postopkih z zahtevo za sodno varstvo
zoper odločbe o prekrških s področja varstva konkurence, ki so bile izdane do
uveljavitve tega zakona, odloča sodišče, ki je pristojno za odločanje o zahtevi
za sodno varstvo po dosedanjih predpisih.
Odločbe sodišča, ki so bile do uveljavitve
tega zakona izdane na podlagi drugega odstavka 65. člena zakona ali v rednem
sodnem postopku, vroča sodišče ob smiselni uporabi določb zakona, ki ureja
splošni upravni postopek, in jih izvrši po dosedanjih predpisih. Odločbe
sodišča, ki so bile do uveljavitve tega zakona izdane na podlagi prvega in
četrtega odstavka 65. člena zakona, pa do tedaj še niso bile vročene, vroča
prekrškovni organ po določbah zakona, ki ureja splošni upravni postopek, in jih
tudi izvrši.
Določbe 33. člena tega zakona se ne
uporabljajo za ugovor zoper sodbo, izdano v skrajšanem postopku do uveljavitve
tega zakona.«.

Zakon o spremembah in dopolnitvah Zakona o
izvrševanju kazenskih sankcij – ZIKS-1C (Uradni list RS, št. 76/08)
vsebuje naslednjo končno določbo:
»111. člen
Ta zakon začne veljati 1. novembra 2008.«.

Zakon o spremembah in dopolnitvah Zakona o
prekrških – ZP-1F (Uradni list RS, št. 108/09)
vsebuje naslednjo prehodno in končno določbo:
»PREHODNA IN KONČNA DOLOČBA
17. člen
O prekrških, ki so bili storjeni pred
uveljavitvijo tega zakona, odločajo organi, ki so bili pristojni za odločanje o
prekrških po dosedanjih predpisih.
18. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o integriteti in preprečevanju korupcije
– ZIntPK (Uradni list RS, št. 45/10)
vsebuje naslednjo končno določbo:
»90. člen
(začetek
veljavnosti)
(1) Ta zakon začne veljati naslednji dan po
objavi v Uradnem listu Republike Slovenije. 
(2) Določbe VIII. poglavja tega zakona se
začnejo uporabljati šest mesecev po objavi v Uradnem listu Republike Slovenije.«.

Zakon o spremembah in dopolnitvah Zakona o
prekrških – ZP-1G (Uradni list RS, št. 9/11)
vsebuje naslednje prehodne in končno določbo:
»PREHODNE IN KONČNA DOLOČBA
Uporaba
spremenjenih in dopolnjenih določb
52. člen
(1) Določbe novega devetega odstavka 22.
člena ter novih 202.d do 202.f člena zakona se uporabljajo za storilce, ki jim
bo sklep o prenehanju veljavnosti vozniškega dovoljenja izdan od
1. oktobra 2011 dalje. Do začetka uporabe teh določb se uporabljajo
določbe tretjega stavka šestega odstavka 26. člena, tretjega odstavka 27.
člena, petega odstavka 202. in četrtega odstavka 214. člena Zakona o prekrških
(Uradni list RS, št. 3/07 – uradno prečiščeno besedilo, 17/08, 21/08 – popr.,
76/08 – ZIKS‑1C, 108/09, 109/09 – odločba Ustavnega sodišča RS in 45/10 – ZIntPK,
v nadaljnjem besedilu: Zakon o prekrških).
(2) Določbe novih 113.a do 113.e člena
zakona se uporabljajo za prekrške, storjene od 1. oktobra 2011 dalje.
(3) Določbe novega 25.a člena in nove
tretje alineje drugega odstavka 52. člena zakona se uporabljajo za prekrške,
storjene po uveljavitvi tega zakona.
(4) Določbe novih 171.a do 171.č člena
zakona se uporabljajo za zadeve, v katerih odločba prekrškovnega organa o
prekršku še ni bila izbrisana iz evidence.
(5) Določba novega šestega odstavka 214.
člena zakona se uporablja v zadevah, v katerih do dneva uveljavitve tega
zakona, še ni bil vložen predlog za izvrševanje denarnih in drugih sankcij za
prekrške, ki so jih izrekli pristojni organi v Republiki Sloveniji.
(6) Kolikor v prejšnjih določbah tega člena
ni drugače določeno, se pred uveljavitvijo tega zakona začeti postopki
nadaljujejo in končajo po dosedanjih določbah Zakona o prekrških.
Prevzem
zadev
53. člen
(1) Višje sodišče v Celju prevzame v
reševanje vse nerešene zadeve prekrškov Višjega sodišča v Ljubljani, Višjega
sodišča v Mariboru in Višjega sodišča v Kopru.
(2) Prevzete zadeve iz prejšnjega odstavka
tega člena se v sodni statistiki izkažejo ločeno od ostalih zadev.
Položaj
višjih sodnikov
54. člen
(1) Višji sodniki, ki opravljajo sodniško
funkcijo v zadevah prekrškov na višjih sodiščih v Ljubljani, Kopru in Mariboru
se premestijo na Višje sodišče v Celju po določbah zakona, ki ureja sodniško
službo in se razporedijo k reševanju zadev prekrškov na tem sodišču.
(2) Sodni svet uskladi sistemizacijo
sodniških mest z določbo prejšnjega odstavka tega člena. Uvrstitev višjih
sodnikov iz prejšnjega odstavka tega člena v plačne razrede ostane
nespremenjena, razen v primeru sodniškega napredovanja.
Položaj
javnih uslužbencev višjih sodišč
55. člen
(1) Javni uslužbenci, ki so razporejeni
izključno na zadeve prekrškov pri Višjem sodišču v Ljubljani, Višjem sodišču v
Mariboru in Višjem sodišču v Kopru, glede na delovne potrebe ostanejo v
delovnem razmerju pri navedenih višjih sodiščih ali pa jih v delovno razmerje
prevzame Višje sodišče v Celju.
(2) Če glede javnih uslužbencev iz
prejšnjega odstavka tega člena ni dogovora med predsedniki višjih sodišč,
odloči o njihovem delovnem razmerju predsednik Vrhovnega sodišča Republike
Slovenije.
Prevzem
sredstev in arhivov
56. člen
(1) Višje sodišče v Celju, oddelek za
prekrške, v uporabo prevzame:
-      
opremo, finančna in druga sredstva, ki so
potrebna za odločanje v zadevah prekrškov in so ob uveljavitvi tega zakona v
uporabi oddelkov za prekrške pri Višjem sodišču v Ljubljani, Višjem sodišču v
Mariboru in Višjem sodišču v Kopru,
-      
arhive oddelkov za prekrške višjih sodišč iz
prejšnje alineje.
(2) Prevzem sredstev in arhivov se opravi
po navodilih ministra, pristojnega za pravosodje, ki ga izda po predhodnem
mnenju predsednika Vrhovnega sodišča Republike Slovenije.
Prenehanje
uporabe zakona
57. člen
Z dnem uveljavitve tega zakona se za zadeve
iz šestega odstavka 214. člena zakona prenehajo uporabljati drugi, tretji in
četrti odstavek 77. člena Zakona o sodelovanju v kazenskih zadevah z državami
članicami Evropske unije (Uradni list RS, št. 102/07).
Razveljavitev
zakona
58. člen
Z dnem uveljavitve tega zakona preneha
veljati drugi odstavek 128. člena Zakona o izvrševanju kazenskih sankcij
(Uradni list RS, št. 110/06 – uradno prečiščeno besedilo, 76/08 in 40/09).
Izdaja
podzakonskih aktov
59. člen
(1) Predpis iz 42. in 45. člena tega zakona
izda minister, pristojen za pravosodje, po predhodnem mnenju državnega
nadzornega organa za varstvo osebnih podatkov v treh mesecih po izpolnitvi
tehničnih pogojev za izvedbo oddaljenega elektronskega dostopa do podatkov.
(2) Izpolnitev pogojev iz prejšnjega
odstavka tega člena minister ugotovi z odredbo, ki se objavi v Uradnem listu
Republike Slovenije.
(3) Navodila iz drugega odstavka 56. člena
tega zakona izda minister za pravosodje, po predhodnem mnenju Vrhovnega sodišča
Republike Slovenije najpozneje do 30. junija 2013.
Obvestilo
storilcem prekrškov v cestnem prometu
60. člen
(1) Ministrstvo, pristojno za pravosodje,
največ sedem dni pred 1. oktobrom 2011 objavi v sredstvih javnega
obveščanja splošno obvestilo, s katerim seznani vse storilce prekrškov, ki bodo
imeli na dan 1. oktobra 2011 pravnomočno izrečenih najmanj 4 in največ 17
kazenskih točk, o možnosti, pogojih in postopku izbrisa kazenskih točk na
podlagi opravljenih zdravstvenih pregledov in udeležbe v programih dodatnega
usposabljanja za varno vožnjo po določbah zakona o voznikih.
(2) Ministrstvo, pristojno za pravosodje,
ponovi objavo iz prejšnjega odstavka tega člena v roku največ sedmih dni po
1. oktobru 2011.
Odložitev
uporabe
61. člen
(1) Določbe novega devetega in novega
desetega odstavka 22. člena, novih 113.a do 113.e člena ter novih 202.d do
202.f člena zakona se začnejo uporabljati 1. oktobra 2011.
(2) Vozniško dovoljenje, ki je bilo začasno
odvzeto zaradi prekrška, za katerega je predpisano tolikšno število kazenskih
točk, ki ima za posledico prenehanje veljavnosti vozniškega dovoljenja oziroma
prepoved uporabe vozniškega dovoljenja in je bil storjen v obdobju od 1. julija
2011 do 30. septembra 2011, se vrne storilcu po preteku 24 ur od odvzema.
Če imetnik ne prevzame začasno odvzetega vozniškega dovoljenja v treh dneh od
dne, ko mu je bilo odvzeto, se vozniško dovoljenje pošlje upravni enoti, na
območju katere ima imetnik stalno ali začasno prebivališče. Če tega v Republiki
Sloveniji nima, se pošlje upravni enoti, na območju katere je imel zadnje
prijavljeno stalno ali začasno prebivališče.
(3) Določba novega desetega odstavka 202.
člena zakona se začne uporabljati 1. januarja 2012.
(4) Spremenjene določbe prvega odstavka
83., prvega odstavka 208., 212. in prvega odstavka 213. člena zakona ter 53. do
56. člena tega zakona se začnejo uporabljati 1. januarja 2014.
Uveljavitev
zakona
62. člen
Ta zakon začne veljati trideseti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
prekrških – ZP-1H (Uradni list RS, št. 21/13) vsebuje
naslednje prehodne in končno določbo:
»PREHODNE IN KONČNA DOLOČBA
Podatki o
vozniškem dovoljenju
28. člen
Za imetnike vozniških dovoljenj, ki so že
zamenjali vozniška dovoljenja v skladu z določbo 87. člena Zakona o voznikih
(Uradni list RS, št. 109/2010), se v vse odločbe, javne listine in evidence, za
katere je z zakonom ali drugim predpisom določeno, da se v zvezi s postopkom o
prekršku vpisuje številka njihovega vozniškega dovoljenja, navedba organa, ki
je izdal vozniško dovoljenje ter datuma izdaje vozniškega dovoljenja, do
uskladitve teh predpisov z zakonom, ki ureja voznike, namesto navedenih
podatkov vpisuje številka vpisa vozniškega dovoljenja v evidenco o vozniških
dovoljenjih, ki jo vodi ministrstvo, pristojno za promet.
Odmera
sodne takse
29. člen
Ne glede na določbe Zakona o sodnih taksah
(Uradni list RS, št. 37/08 in 97/10, v nadaljevanju: ZST-1) se do začetka
uporabe sprememb zakona, ki ureja sodne takse, ki se nanašajo na odmero sodnih
taks v postopku o prekrških, sodne takse za redni sodni postopek o prekrških na
vseh stopnjah odmerjajo glede na izrečeno ali odpuščeno sankcijo za prekršek.
Ne glede na določbe ZST-1 se do začetka
uporabe sprememb zakona, ki ureja sodne takse, ki se nanašajo na odmero sodnih
taks v postopku o prekrških, sodne takse v postopku o prekrških namesto s
plačilnim nalogom po 34. členu ZST-1 odmerjajo z odločbo, s katero se odloči v
postopku, za katerega se odmerja sodna taksa. Odločbi, s katero se odloči v
postopku, za katerega se odmerja sodna taksa, se priloži poziv za njeno
plačilo, ki mora vsebovati vse sestavine iz plačilnega naloga po 34. členu
ZST-1.
Dokončanje
postopkov o prekrških
30. člen
Določba spremenjenega 6.a člena zakona se
uporablja za vse prekrške, o katerih do uveljavitve tega zakona še ni bilo
pravnomočno odločeno.
Določba spremenjenega četrtega odstavka 18.
člena zakona se uporablja za vse prekrške, o katerih do uveljavitve tega zakona
še ni bila izdana odločba o stroških postopka na prvi stopnji.
Določba spremenjenega drugega odstavka 19.
člena zakona se uporablja za zadeve, v katerih do uveljavitve tega zakona
uklonilni zapor še ni bil predlagan ali sklep o uklonilnem zaporu še ni bil
izdan. Če je bil sklep že izdan, se ne izvrši, če se sklep že izvršuje, pa
pristojno sodišče brez odlašanja odredi ustavitev izvrševanja sklepa.
Določbe spremenjenega drugega odstavka 23.
člena ter spremenjenega in dopolnjenega 202.e člena zakona se uporabljajo za
postopke odložitve izvršitve prenehanja veljavnosti vozniškega dovoljenja v
zadevah, v katerih je bil sklep o prenehanju veljavnosti vozniškega dovoljenja
izdan po uveljavitvi tega zakona.
Določba novega četrtega odstavka 44. člena
zakona se uporablja za vse sankcije za prekrške, ki do uveljavitve tega zakona
še niso bile izvršene.
Določbe spremenjenega 56., in 57. ter
novega 57.c člena zakona ter spremenjenega drugega odstavka 138. člena zakona
se uporabljajo za zadeve, v katerih do uveljavitve tega zakona še ni bila
izdana odločba o prekršku na prvi stopnji.
Določbe spremenjenega sedmega, osmega in
devetega odstavka 201. člena zakona se uporabljajo za zadeve, v katerih se do
uveljavitve tega zakona postopek zavarovanja izvršitve še ni začel.
Določbe spremenjenega prvega, tretjega,
četrtega, devetega in desetega odstavka 202. člena zakona se uporabljajo za
zadeve, v katerih se do uveljavitve tega zakona postopek izvrševanja še ni
končal.
Določbi novega desetega in enajstega
odstavka 202.b člena zakona se uporabljata za zadeve, v katerih postopek
določitve oziroma izvršitve uklonilnega zapora do uveljavitve tega zakona še ni
bil končan.
Določba 29. člena tega zakona o odmeri
sodne takse se uporablja za zadeve, v katerih do uveljavitve tega zakona še ni
bila izdana odločba o prekršku ali sodba na prvi stopnji v rednem sodnem
postopku za prekrške.
Kolikor v prejšnjih odstavkih tega člena ni
drugače določeno, se pred uveljavitvijo tega zakona začeti postopki nadaljujejo
in končajo po dosedanjih določbah Zakona o prekrških (Uradni list RS, št. 29/11
– uradno prečiščeno besedilo).
Uskladitev
podzakonskih predpisov
31. člen
Minister, pristojen za pravosodje,
podzakonske predpise, izdane na podlagi zakona o prekrških, uskladi z določbami
zakona, ki so spremenjene in dopolnjene s tem zakonom, najpozneje v dveh mesecih
po uveljavitvi tega zakona.
Do uskladitve iz prejšnjega odstavka se
smiselno uporabljajo veljavni podzakonski predpisi.
Uveljavitev
zakona
32. člen
Ta zakon začne veljati tri mesece po objavi
v Uradnem listu Republike Slovenije.«.

Zakon o spremembah in dopolnitvah Zakona o
prekrških – ZP-1I (Uradni list RS, št. 111/13) črta
53., 54., 55. in 56. člen Zakona o spremembah in dopolnitvah Zakona o prekrških
– ZP-1G (Uradni list RS, št. 9/11):
»53. člen
(črtan)
54.
člen
(črtan)
55.
člen
(črtan)
56.
člen
(črtan)«;
spreminja 61. člen Zakona o spremembah in
dopolnitvah Zakona o prekrških – ZP-1G (Uradni list RS, št. 9/11)
tako, da se glasi:
»Odložitev uporabe
61. člen
(1) Določbe novega devetega in novega
desetega odstavka 22. člena, novih 113.a do 113.e člena ter novih 202.d do
202.f člena zakona se začnejo uporabljati 1. oktobra 2011.
(2) Vozniško dovoljenje, ki je bilo začasno
odvzeto zaradi prekrška, za katerega je predpisano tolikšno število kazenskih
točk, ki ima za posledico prenehanje veljavnosti vozniškega dovoljenja oziroma
prepoved uporabe vozniškega dovoljenja in je bil storjen v obdobju od
1. julija 2011 do 30. septembra 2011, se vrne storilcu po preteku 24
ur od odvzema. Če imetnik ne prevzame začasno odvzetega vozniškega dovoljenja v
treh dneh od dne, ko mu je bilo odvzeto, se vozniško dovoljenje pošlje upravni
enoti, na območju katere ima imetnik stalno ali začasno prebivališče. Če tega v
Republiki Sloveniji nima, se pošlje upravni enoti, na območju katere je imel
zadnje prijavljeno stalno ali začasno prebivališče.
(3) Določba novega desetega odstavka 202.
člena zakona se začne uporabljati 1. januarja 2012.«;
spreminja 28. člen Zakona o spremembah in
dopolnitvah Zakona o prekrških – ZP-1H (Uradni list RS, št. 21/13) tako,
da se glasi:
»Podatki o vozniškem dovoljenju
28. člen
Za imetnike vozniških dovoljenj, ki so že
zamenjali vozniška dovoljenja v skladu z določbo 87. člena Zakona o voznikih
(Uradni list RS, št. 109/2010), se v vse odločbe, javne listine in evidence, za
katere je z zakonom ali drugim predpisom določeno, da se v zvezi s postopkom o prekršku
vpisuje številka njihovega vozniškega dovoljenja, navedba organa, ki je izdal
vozniško dovoljenje ter datuma izdaje vozniškega dovoljenja, do uskladitve teh
predpisov z zakonom, ki ureja voznike, namesto navedenih podatkov vpisuje številka vpisa v evidenci izdanih vozniških dovoljenj, ki jo vodi ministrstvo, pristojno za promet.«;
spreminja 29. člen Zakona o spremembah in
dopolnitvah Zakona o prekrških – ZP-1H (Uradni list RS, št. 21/13) tako,
da se glasi:
»Odmera sodne takse
29. člen
Ne glede na določbe Zakona o sodnih taksah
(Uradni list RS, št. 37/08 in 97/10, v nadaljevanju: ZST-1) se do začetka
uporabe sprememb zakona, ki ureja sodne takse, ki se nanašajo na odmero sodnih
taks v postopku o prekrških, sodne takse za sodni postopek o prekrških na vseh
stopnjah odmerjajo glede na izrečeno ali odpuščeno sankcijo za prekršek.
Ne glede na določbe ZST-1 se do začetka
uporabe sprememb zakona, ki ureja sodne takse, ki se nanašajo na odmero sodnih
taks v postopku o prekrških, sodne takse v postopku o prekrških namesto s
plačilnim nalogom po 34. členu ZST-1 odmerjajo z odločbo, s katero se odloči v
postopku, za katerega se odmerja sodna taksa.«;
ter vsebuje naslednje prehodne in končno določbo:
»PREHODNE IN KONČNA DOLOČBA
Dokončanje
postopkov
29. člen
Določba drugega odstavka 19. člena zakona
se uporablja za zadeve, v katerih do uveljavitve tega zakona uklonilni zapor še
ni bil predlagan ali sklep o uklonilnem zaporu še ni bil izdan. Če je bil sklep
že izdan, se ne izvrši, če se že izvršuje, pa pristojno sodišče brez odlašanja
odredi ustavitev njegovega izvrševanja.
Določbe četrtega odstavka 56. člena,
tretjega odstavka 57., prvega odstavka 57.c in drugega odstavka 138. člena
zakona se uporabljajo za zadeve, v katerih do uveljavitve tega zakona še ni
bila izdana odločba o prekršku na prvi stopnji.
Določba 169. člena zakona se uporablja za
zadeve, v katerih je odločba postala pravnomočna po uveljavitvi tega zakona.
Določbi prvega odstavka 171.a in prvega
odstavka 171.b člena zakona se uporabljata za zadeve, v katerih je odločba
postala pravnomočna po uveljavitvi tega zakona.
Določbe 193. člena zakona se uporabljajo za
vse zadeve, v katerih tožba za povrnitev škode ob uveljavitvi tega zakona še ni
bila vložena.
Določba 200.a člena zakona se uporablja
tudi za zadeve, ki ob uveljavitvi tega zakona še niso pravnomočno končane.
Določba 200.b člena zakona se uporablja
tudi za zadeve, ki ob uveljavitvi tega zakona še niso izvršene.
Določba šestega odstavka 207. člena zakona
se začne uporabljati, ko so zagotovljeni tehnični pogoji za njeno izvajanje.
Minister, pristojen za pravosodje, ob tehnični izpolnitvi pogojev izda sklep, v
katerem ugotovi da so zagotovljeni tehnični pogoji in določi datum, od katerega
se uporablja navedena določba. Sklep se objavi v Uradnem listu Republike
Slovenije. Do začetka uporabe šestega odstavka 207. člena zakona se uporablja
določba šestega odstavka 207. člena Zakona o prekrških (Uradni list RS, št.
29/11 – uradno prečiščeno besedilo in 21/13).
Če v prejšnjih odstavkih ni določeno
drugače, se pred uveljavitvijo tega zakona začeti postopki nadaljujejo in
končajo po določbah Zakona o prekrških (Uradni list RS, št. 29/11 – uradno
prečiščeno besedilo in 21/13).
Prisilna
izterjava zapadlih terjatev
30. člen
Z dnem uveljavitve tega zakona se vse
terjatve, za katere je bil vložen predlog za prisilno izterjavo v korist
državnega proračuna po zakonu pred 1. januarjem 2012 in ki do dneva uveljavitve
tega zakona niso bile poravnane, prenesejo na organ, pristojen za prisilno izterjavo.
O vloženih predlogih in prenosu po
prejšnjem odstavku prekrškovni organ oziroma sodišče pripravi zaključno
finančno poročilo.
Uskladitev
podzakonskih predpisov
31. člen
Minister, pristojen za pravosodje, podzakonske
predpise, izdane na podlagi Zakona o prekrških (Uradni list RS, št. 29/11 –
uradno prečiščeno besedilo in 21/13), uskladi z določbami tega zakona
najpozneje v treh mesecih po njegovi uveljavitvi.
Do uskladitve iz prejšnjega odstavka se,
kolikor niso v nasprotju s tem zakonom, uporabljajo podzakonski predpisi,
izdani na podlagi Zakona o prekrških (Uradni list RS, št. 29/11 – uradno
prečiščeno besedilo in 21/13).
Uveljavitev
zakona
32. člen
Ta zakon začne veljati 1. januarja 2014.«.

Odločba o ugotovitvi, da je prvi stavek prvega
odstavka 193. člena Zakona o prekrških v neskladju z Ustavo (Uradni list RS,
št. 74/14)
določa:
»1. Prvi stavek prvega odstavka 193. člena Zakona o prekrških
(Uradni list RS, št. 29/11 – uradno prečiščeno besedilo, 21/13 in 111/13) je,
kolikor izključuje pravico do povračila plačane globe tudi v primeru, ko je
prišlo do ustavitve postopka o prekršku zaradi zastaranja, v neskladju z
Ustavo.
2. Državni zbor mora protiustavnost iz prejšnje točke
odpraviti v roku enega leta po objavi te odločbe v Uradnem listu Republike
Slovenije.
3. Do uveljavitve drugačne zakonske ureditve ima pravico do
povrnitve neupravičeno plačane globe tudi oseba, ki ji je bila v postopku o
prekršku pravnomočna odločba oziroma sodba ali sklep o prekršku spremenjena,
odpravljena ali razveljavljena in postopek zoper njo pravnomočno ustavljen
zato, ker je nastopilo zastaranje.«.

Odločba o razveljavitvi prvega, drugega, tretjega in četrtega odstavka
19. člena, sedmega odstavka 19. člena, kolikor se nanaša na izvršitev
uklonilnega zapora, ter 202.b člena Zakona o prekrških (Uradni list RS,
št. 92/14)
določa tudi:
»1. […]
2. Postopki odločanja o uklonilnem zaporu,
ki do dneva objave te odločbe v Uradnem listu Republike Slovenije še niso bili
končani, se ustavijo. V zadevah, v katerih je bil postopek odločanja o
uklonilnem zaporu do navedenega dne končan, se uklonilni zapor ne izvrši
oziroma se njegovo izvrševanje ustavi.«.

Zakon o spremembah in dopolnitvah Zakona o prekrških
– ZP-1J (Uradni list RS, št. 32/16) vsebuje
naslednje prehodne in končne določbe:
»PREHODNE IN KONČNE DOLOČBE
41. člen
Novi 20.a, 192.a, 192.b, 192.c in 192.č
člen zakona se uporabljajo za prekrške, storjene po uveljavitvi tega zakona.
42. člen
Postopki v zvezi s predlogi za opravo nalog
v splošno korist ali korist samoupravne lokalne skupnosti, ki so bili začeti
pred uveljavitvijo tega zakona, se končajo po dosedanjih predpisih.
43. člen
(1) Predpis iz novega šestega odstavka
204.a člena zakona se izda najpozneje v šestih mesecih po uveljavitvi tega
zakona.
(2) Minister, pristojen za pravosodje,
podzakonske predpise, izdane na podlagi Zakona o prekrških (Uradni list RS,
št. 29/11 – uradno prečiščeno besedilo, 21/13, 111/13, 74/14 – odl. US in
92/14 – odl. US), uskladi z določbami tega zakona najpozneje v šestih mesecih po
uveljavitvi tega zakona.
44. člen
(1) Določbe spremenjenega 203. in 204.a
člena zakona se začnejo uporabljati, ko so zagotovljeni tehnični pogoji za
njihovo izvajanje.
(2) Začetek uporabe spremenjenega 203. in
204.a člena določi minister, pristojen za pravosodje, s sklepom, ki se objavi v
Uradnem listu Republike Slovenije.
(3) Do začetka uporabe določb iz prvega
odstavka tega člena se glede upravljanja evidenc prekrškovnih organov in
dajanja podatkov iz evidenc o pravnomočnih odločbah o prekrških uporabljata 203.
in 204.a člen Zakona o prekrških (Uradni list RS, št. 29/11 – uradno
prečiščeno besedilo, 21/13, 111/13, 74/14 – odl. US in 92/14 – odl. US).
45. člen
Ta zakon začne veljati šest mesecev po
objavi v Uradnem listu Republike Slovenije, razen prvega stavka drugega
odstavka novega 20. člena zakona, ki se začne uporabljati dve leti po
objavi v Uradnem listu Republike Slovenije.«.

Odločba o ugotovitvi protiustavnosti Zakona o
prekrških (Uradni list RS, št. 73/19) določa:
»1. Zakon o prekrških (Uradni list RS,
št. 29/11 – uradno prečiščeno besedilo, 21/13, 111/13 in 32/16) je v
neskladju z Ustavo, ker ne določa roka, v katerem bi moral biti postopek nove
razsoje pravnomočno končan.
2. Državni zbor mora protiustavnost iz
prejšnje točke odpraviti v roku enega leta po objavi te odločbe v Uradnem listu
Republike Slovenije.
3. Do uveljavitve drugačne zakonske
ureditve mora biti postopek nove razsoje v zadevah prekrškov pravnomočno končan
najkasneje v dveh letih po razveljavitvi pravnomočne sodbe.
4. Ustavna pritožba zoper sodbo
Okrajnega sodišča v Slovenj Gradcu št. ZSV 213/2014 z dne 2. 3. 2015
se zavrne.«.

Zakon o interventnih ukrepih za omilitev
posledic drugega vala epidemije COVID-19 – ZIUOPDVE (Uradni list RS, št. 175/20)
vsebuje naslednjo končno določbo:
»142. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.