Prvi del: SPLOŠNE DOLOČBE
1. člen
(področje uporabe)
(1) Ta zakon ureja pogoje za graditev
vseh objektov, določa bistvene zahteve in njihovo izpolnjevanje glede lastnosti
objektov, predpisuje način in pogoje za opravljanje dejavnosti, ki so v zvezi z
graditvijo objektov, ureja organizacijo in delovno področje dveh poklicnih
zbornic, ureja inšpekcijsko nadzorstvo, določa sankcije za prekrške, ki so v
zvezi z graditvijo objektov ter ureja druga vprašanja, povezana z graditvijo
objektov.
(2) S tem zakonom se v pravni red Republike
Slovenije prenaša Direktiva 2006/123/ES Evropskega parlamenta in Sveta z dne
12. decembra 2006 o storitvah na notranjem trgu (UL L št. 376 z dne
27. 12. 2006, str. 36; v nadaljnjem besedilu: Direktiva 2006/123/ES) in
Direktiva Evropskega parlamenta in Sveta 2005/36/ES z dne 7. septembra
2005 o priznavanju poklicnih kvalifikacij (UL L št. 255 z dne 30. 9. 2005,
str. 22), zadnjič spremenjeno z Direktivo Sveta 2006/100/ES z dne 20. novembra
2006 o prilagoditvi nekaterih direktiv na področju prostega gibanja oseb zaradi
pristopa Bolgarije in Romunije (UL L št. 363 z dne 20. 12. 2006, str.
141), (v nadaljnjem besedilu: Direktiva 2005/36/ES).
(3) Graditev objekta po tem zakonu
obsega projektiranje, gradnjo in vzdrževanje objekta.
(4) Določbe tega zakona ne veljajo za
gradnjo objektov, ki so potrebni zaradi neposredno grozečih naravnih in drugih
nesreč ali zato, da se preprečijo oziroma zmanjšajo njihove posledice, za
objekte za zaščito, reševanje in pomoč ob naravnih in drugih nesrečah in za
gradnjo vojaških inženirskih objektov, zaklonišč in drugih zaščitnih objektov
med izrednim ali vojnim stanjem.
(5) Določbe tega zakona ne veljajo za
gradnjo in vzdrževanje tistih objektov v rudniškem prostoru, ki so v neposredni
povezavi z raziskovanjem, izkoriščanjem ali prenehanjem izkoriščanja mineralnih
surovin.
2. člen
(pomen izrazov)
(1) Posamezni izrazi, uporabljeni v
tem zakonu, imajo naslednji pomen:
1.       objekt
je s tlemi povezana stavba ali gradbeni inženirski objekt, narejen iz gradbenih
proizvodov in naravnih materialov, skupaj z vgrajenimi inštalacijami in
tehnološkimi napravami;
1.1.    stavba
je objekt z enim ali več prostorov, v katere človek lahko vstopi in so
namenjeni prebivanju ali opravljanju dejavnosti;
1.1.1. pritličje
je del stavbe, katerega prostori se nahajajo neposredno nad zemeljsko površino
ali največ 1,40 metra nad njo;
1.1.2. nadstropje
je del stavbe, katerega prostori se nahajajo med dvema stropoma od pritličja
navzgor;
1.1.3. klet
je del stavbe, katere prostori se nahajajo od pritličja navzdol;
1.1.4. mansarda
je del stavbe, katere prostori se nahajajo nad zadnjim nadstropjem in
neposredno pod poševno, praviloma dvokapno streho;
1.1.5. objekt
je povezan s tlemi, če je temeljen ali s pomočjo gradbenih del povezan s tlemi
na stalno določenem mestu in ga ni mogoče premakniti ali odstraniti brez škode
za njegovo bistvo; 
1.1.6. tehnološke
naprave so tiste naprave, ki so namenjene delovanju samega objekta oziroma
vzdrževanju ustreznega stanja objekta;
1.2.    gradbeni
inženirski objekt je objekt, namenjen zadovoljevanju tistih človekovih
materialnih in duhovnih potreb ter interesov, ki niso prebivanje ali
opravljanje dejavnosti v stavbah;
1.3.    objekt
državnega pomena je objekt, ki je pomemben za razvoj Republike Slovenije,
objekt, ki lahko vpliva na varnost ali zdravje večjega števila ljudi ali
bistveno vpliva na okolje in objekt oziroma okoliš objektov posebnega pomena za
obrambo in varstvo pred naravnimi in drugimi nesrečami;
1.4.    objekt
z vplivi na okolje je objekt, za katerega je s predpisi o varstvu okolja
določeno, da je zanj presoja vplivov na okolje obvezna;
1.5.    objekt
v javni rabi je objekt, katerega raba je pod enakimi pogoji namenjena vsem in
se glede na način rabe deli na javne površine in nestanovanjske stavbe,
namenjene javni rabi;
1.5.1. javna
površina je površina, katere raba je pod enakimi pogoji namenjena vsem, kot so
javna cesta, ulica, trg, tržnica, igrišče, parkirišče, pokopališče, park,
zelenica, rekreacijska površina in podobna površina;
1.5.2. nestanovanjska
stavba, namenjena javni rabi, je stavba, katere raba je pod enakimi pogoji
namenjena vsem kot je hotel, motel, gostilna in podobna nastanitvena stavba,
banka, pošta, urad in podobna poslovna stavba, stavba za trgovino in storitve,
stavba železniške in avtobusne postaje, letališča in pristaniškega terminala,
postaja žičnice, garažna stavba in podobne stavbe za promet in komunikacije,
stavba za razvedrilo, muzej, knjižnica, šolska stavba in druge stavbe za
izobraževanje, stavba za bolnišnično ali zavodsko oskrbo, športna dvorana,
stavba za čaščenje in opravljanje verskih dejavnosti in podobna nestanovanjska
stavba;
1.6.    objekt
gospodarske javne infrastrukture je tisti gradbeni inženirski objekt, ki tvori
omrežje, ki služi določeni vrsti gospodarske javne službe državnega ali
lokalnega pomena ali tvori omrežje, ki je v javno korist;
1.7.    zahtevni
objekt je objekt, v katerem se zadržuje večje število oseb, ali objekt, ki ima
velike dimenzije, ali objekt za katerega je vedno obvezna presoja vplivov na
okolje po zakonu, ki ureja varstvo okolja, ali drug objekt, če je tako določeno
s posebnimi predpisi;
1.8.    manj
zahtevni objekt je objekt, ki
ni uvrščen med zahtevne, nezahtevne ali
enostavne objekte;
1.9.    nezahtevni
objekt je konstrukcijsko manj zahteven objekt;
1.10.  enostavni
objekt je konstrukcijsko nezahteven objekt, ki ne potrebuje posebnega
statičnega in gradbenotehničnega preverjanja, ki ni namenjen prebivanju in ni
objekt z vplivi na okolje;
2.       grajeno
javno dobro so zemljišča, namenjena takšni splošni rabi, kot jo glede na namen
njihove uporabe določa zakon oziroma predpis, izdan na podlagi zakona in na
njih zgrajeni objekti, če so namenjeni splošni rabi;
2.1.    grajeno
javno dobro državnega pomena je grajeno javno dobro, ki sodi v omrežje
gospodarske javne infrastrukture državnega pomena in javna površina na njih;
2.2.    grajeno
javno dobro lokalnega pomena je grajeno javno dobro, ki sodi v omrežje
gospodarske javne infrastrukture lokalnega pomena in javna površina na njih,
kakor tudi objekti ali deli objektov, katerih uporaba je pod enakimi pogoji
namenjena vsem, kot so cesta, ulica, trg, pasaža in druga javna prometna
površina lokalnega pomena, tržnica, igrišče, parkirišče, pokopališče, park,
zelenica, športna oziroma rekreacijska površina in podobno;
3.       gradbeni
predpisi so tehnični predpisi, s katerimi se podrobneje opredelijo bistvene
zahteve za določene vrste objektov, pogoji za projektiranje, izbrane ravni
oziroma razredi gradbenih proizvodov in materialov, ki se smejo vgrajevati ter
načini njihove vgradnje, način izvajanja gradenj, način ugotavljanja skladnosti
zgrajenega objekta s predpisanimi bistvenimi zahtevami ter drugi pogoji in
pravila, ki zagotavljajo zanesljivost objekta ves čas njegove življenjske dobe;
3.1.    zadnje
stanje gradbene tehnike je stanje, ki v danem trenutku, ko se izdeluje
projektna dokumentacija ali izvaja gradnja, predstavlja doseženo stopnjo
razvoja tehnične zmogljivosti gradbenih proizvodov, procesov in storitev, ki
temeljijo na priznanih izsledkih znanosti, tehnike in izkušenj s področja
graditve objektov, ob hkratnem upoštevanju razumnih stroškov;
3.2.    tehnična
smernica je dokument, s katerim se za določeno vrsto objekta uredi natančnejša
opredelitev bistvenih zahtev, pogoji za projektiranje, izbrane ravni oziroma
razredi gradbenih proizvodov in materialov, ki se smejo vgrajevati ter načini
njihove vgradnje in način izvajanja gradnje z namenom, da se zagotovi
zanesljivost objekta ves čas njegove življenjske dobe, kadar je to primerno, pa
tudi postopke, po katerih je mogoče ugotoviti, ali so takšne zahteve
izpolnjene;
4.       udeleženci
pri graditvi objektov so investitor, projektant, izvajalec, nadzornik in
revident;
4.1.    investitor
je pravna ali fizična oseba, ki naroči graditev objekta, ali ki jo sam izvaja;
4.2.    projektant
je pravna ali fizična oseba, ki kot gospodarsko dejavnost opravlja storitve pri
projektiranju;
4.2.1. odgovorni
projektant je posameznik, ki projektantu odgovarja za skladnost načrta, ki ga
izdela, s prostorskimi akti, gradbenimi predpisi in pogoji pristojnih
soglasodajalcev;
4.2.2. odgovorni
vodja projekta je posameznik, ki investitorju odgovarja za medsebojno
usklajenost vseh načrtov, ki sestavljajo projektno dokumentacijo;
4.3.    izvajalec
je pravna ali fizična oseba, ki kot gospodarsko dejavnost opravlja storitve pri
izvajanju pripravljalnih del na gradbišču, izvajanju gradbenih del, montažah in
vgrajevanju strojnih in električnih inštalacij ter izvajanju zaključnih
gradbenih del;
4.3.1. odgovorni
vodja posameznih del je posameznik, ki izvajalcu odgovarja za skladnost
posameznih del pri gradnji s projektno dokumentacijo, na podlagi katere je bilo
izdano gradbeno dovoljenje, gradbenimi predpisi in predpisi s področja
zagotavljanja varnosti in zdravja pri delu na gradbiščih;
4.3.2. odgovorni
vodja del je posameznik, ki izvajalcu odgovarja za skladnost vseh del pri
gradnji s projektno dokumentacijo, na podlagi katere je bilo izdano gradbeno
dovoljenje, gradbenimi predpisi in predpisi s področja zagotavljanja varnosti
in zdravja pri delu na gradbiščih;
4.3.3. odgovorni
vodja gradbišča je posameznik, ki investitorju odgovarja za usklajevanje dela
vseh izvajalcev del in izpolnjuje pogoje za odgovornega vodjo del;
4.4.    nadzornik
je pravna ali fizična oseba, ki kot gospodarsko dejavnost opravlja storitve pri
opravljanju gradbenega nadzora;
4.4.1. odgovorni
nadzornik je posameznik, ki nadzorniku odgovarja za skladnost gradnje s pogoji
iz gradbenega dovoljenja in za kvaliteto izvedenih del, v skladu z gradbenimi
predpisi;
4.5.    revident
je pravna ali fizična oseba, ki kot gospodarsko dejavnost opravlja storitve pri
reviziji projektne dokumentacije;
4.5.1. odgovorni
revident je posameznik, ki revidentu odgovarja, da so načrti, ki jih revidira,
v skladu z gradbenimi predpisi in da bo objekt, zgrajen oziroma rekonstruiran
na njihovi podlagi, izpolnjeval predpisane bistvene zahteve;
4.5.2. odgovorni
vodja revidiranja je posameznik, ki investitorju odgovarja za medsebojno
skladnost revizijskih poročil in kakovost obdelave skupnega revizijskega
poročila;
5.       projektiranje
je izdelovanje projektne dokumentacije in z njim povezano tehnično svetovanje,
ki se glede na vrsto načrtov, ki sestavljajo takšno dokumentacijo, deli na
arhitekturno in krajinsko-arhitekturno projektiranje, gradbeno projektiranje in
drugo projektiranje;
5.1.    projektna
naloga je sistematično urejen zbir tekstualnega in slikovnega gradiva in drugih
potrebnih besedil v obliki usmeritev, kako naj projektant izdela projektno
dokumentacijo;
5.2.    projektna
dokumentacija je sistematično urejen sestav načrtov oziroma tehničnih opisov in
poročil, izračunov, risb in drugih prilog, s katerimi se določijo lokacijske,
funkcionalne, oblikovne in tehnične značilnosti nameravane in izvedene gradnje
ter obsega idejno zasnovo, idejni projekt, projekt za pridobitev gradbenega
dovoljenja, projekt za izvedbo in projekt izvedenih del;
5.3.    (črtana)
5.4.    tehnično
svetovanje je svetovanje in zastopanje investitorja v zvezi z graditvijo
objektov;
5.5.    soglasodajalec
je državni organ, organ lokalne skupnosti ali nosilec javnega pooblastila, za
katerega je z zakonom določeno, da določa projektne pogoje in daje soglasja za
graditev objektov;
5.5.1. projektni
pogoji so pogoji, ki jih v skladu s pogoji iz izvedbenega prostorskega akta in
skladno s svojimi pristojnostmi, določenimi z zakonom ali predpisom in na
podlagi izvedbenega prostorskega akta, določi pristojni soglasodajalec za
izdelavo projektne dokumentacije;
5.5.2. soglasje
je potrditev pristojnega soglasodajalca, da je projektna dokumentacija izdelana
v skladu s predpisi iz njegove pristojnosti;
5.5.3. soglasje
za priključitev so pogoji upravljalca gospodarske javne infrastrukture, s
katerimi se določi lokacija priključka in tehnični pogoji, ki morajo biti
izpolnjeni, da bo mogoča priključitev objekta na to infrastrukturo in da bo
zagotovljeno njeno nemoteno obratovanje;
5.6.    revizija
projektne dokumentacije je kontrola tistih sestavin projekta za pridobitev
gradbenega dovoljenja, s katerimi se dokazuje, da bo objekt izpolnjeval
predpisane bistvene zahteve;
5.7.    (črtana)
6.       gradbeno
dovoljenje je odločba, s katero pristojni upravni organ dovoli gradnjo in s
katero določi konkretne pogoje, ki jih je treba pri gradnji upoštevati;
6.1.    dokazilo
o pravici graditi je dokazilo o lastninski ali drugi stvarni pravici ali o
kateri drugi pravici, na podlagi katere lahko investitor na določenem zemljišču
oziroma objektu izvaja gradnjo;
6.2.    (črtana)
6.3.    komunalni
priključek je priključek objekta na objekt komunalne oskrbe in njegovo omrežje;
6.4.    zakoličenje
objekta je prenos tlorisa zunanjega oboda načrtovanega objekta na teren,
oziroma prenos osi trase dolžinskih objektov gospodarske javne infrastrukture;
7.       gradnja
je izvedba gradbenih in drugih del in obsega gradnjo novega objekta,
rekonstrukcijo objekta in odstranitev objekta;
7.1.    gradnja
novega objekta je izvedba del, s katerimi se zgradi nov objekt oziroma se
objekt dozida ali nadzida in zaradi katerih se bistveno spremeni njegov zunanji
izgled;
7.2.    rekonstrukcija
objekta je spreminjanje tehničnih značilnosti obstoječega objekta in
prilagajanje objekta spremenjeni namembnosti ali spremenjenim potrebam oziroma
izvedba del, s katerimi se bistveno ne spremeni velikost, spreminjajo pa se
njegovi konstrukcijski elementi, zmogljivost ter izvedejo druge njegove
izboljšave, pri čemer pri stavbah ne gre za bistveno spremembo v zvezi z
velikostjo, če se njena prostornina ne spremeni za več kakor 10%;
7.3.    (črtana)
7.4.    odstranitev
objekta je izvedba del, s katerimi se objekt odstrani, poruši ali razgradi in
vzpostavi prejšnje stanje;
8.       gradbišče
je zemljišče ali objekt, na katerem se izvaja gradnja in zemljišče ob tem
zemljišču oziroma objektu, ki je potrebno za opravljanje del, ki so v zvezi z
gradnjo;
8.1.    strojni
park je gradbena mehanizacija in druge naprave, ki se nahajajo na gradbišču in
so namenjene za izvedbo pripravljalnih del na gradbišču, izvedbo gradbenih del,
montažo in vgraditev strojnih in električnih inštalacij in opreme ter izvedbo
zaključnih gradbenih del in proizvodnjo gradbenih proizvodov;
8.2.    gradnja
v lastni režiji pomeni, da investitor kot fizična oseba sam, s pomočjo
družinskih članov oziroma s sosedsko pomočjo, ali društvo s pomočjo svojih
članov, gradi objekt, ki ga potrebuje samo za lastne potrebe prebivanja oziroma
opravljanje društvene dejavnosti;
8.3.    gradbeni
nadzor je opravljanje strokovnega nadzorstva na gradbišču, s katerim se
preverja, ali se gradnja izvaja po projektu za pridobitev gradbenega
dovoljenja, na podlagi katerega je bilo izdano gradbeno dovoljenje in nadzoruje
kvaliteta izvedenih del, gradbeni proizvodi, drugi materiali, inštalacije in
tehnološke naprave, ki se vgrajujejo v objekt in ali se pri izvajanju del
spoštujejo dogovorjeni roki izgradnje;
9.       sprememba
namembnosti je izvedba del, ki niso gradnja in zaradi katerih tudi ni potrebna
rekonstrukcija, predstavljajo pa takšno spremembo namena objekta ali njegovega
dela, da se povečajo vplivi objekta na okolico;
9.1.    (črtana)
10.     vzdrževanje
objekta je izvedba del, s katerimi se objekt ohranja v dobrem stanju in omogoča
njegova uporaba, obsega pa redno vzdrževanje in vzdrževalna dela v javno korist;
10.1.  redno
vzdrževanje pomeni izvedbo investicijsko vzdrževalnih del, popravil, gradbenih,
inštalacijskih in obrtniških del ter izboljšav, ki sledijo napredku tehnike, z
njimi pa se ne posega v konstrukcijo objekta, ne spreminja njegova namembnost
in ne zmanjšuje ravni izpolnjevanja bistvenih zahtev;
10.2.  vzdrževalna
dela v javno korist pomenijo izvedbo takšnih vzdrževalnih in drugih del, za
katera je v posebnem zakonu ali predpisu, izdanem na podlagi takšnega posebnega
zakona določeno, da se z namenom zagotavljanja opravljanja določene vrste
gospodarske javne službe lahko spremeni tudi zmogljivost objekta in z njo
povezana njegova velikost;
11.     uporabno
dovoljenje je odločba, s katero tisti upravni organ, ki je za gradnjo izdal
gradbeno dovoljenje, na podlagi poprej opravljenega tehničnega pregleda, dovoli
začetek uporabe objekta;
11.1.  tehnični
pregled je pregled zgrajenega oziroma rekonstruiranega objekta, s katerim se
ugotovi ali je objekt zgrajen oziroma rekonstruiran v skladu z gradbenim
dovoljenjem in ali bo izpolnjeval predpisane bistvene zahteve;
11.2.  dokazilo
o zanesljivosti objekta je izjava s prilogami, ki dokazujejo, da bo objekt kot
celota pri uporabi in vzdrževanju izpolnjeval predpisane bistvene zahteve;
11.3.  poskusno
obratovanje je preizkušanje, ali objekt z vgrajenimi inštalacijami oziroma
tehnološkimi napravami izpolnjuje z okoljevarstvenimi in drugimi predpisi
določene parametre;
11.4.  (črtana)
12.     nedovoljena
gradnja je nelegalna gradnja, neskladna gradnja, nevarna gradnja; 
12.1.  nelegalna
gradnja pomeni, da se gradnja oziroma dela, za katera je predpisano gradbeno
dovoljenje, izvajajo oziroma so izvedena brez veljavnega gradbenega dovoljenja;
12.2.  neskladna
gradnja pomeni, da je za gradnjo oziroma dela, za katera je predpisano gradbeno
dovoljenje, takšno dovoljenje sicer izdano, vendar se takšna gradnja oziroma
dela izvajajo oziroma so izvedena v nasprotju s pogoji, določenimi z gradbenim
dovoljenjem, kakor tudi da se objekt, za katerega je bilo sicer izdano gradbeno
dovoljenje, uporablja v nasprotju s pogoji, določenimi z njim;
12.3.  nevarna
gradnja pomeni, da gradnja, ki se izvaja ali že zgrajeni objekt ogroža premoženje,
zdravje in življenje ljudi, promet, sosednje objekte oziroma njegovo okolico;
12.4.  (prenehala
veljati)
(2) Izrazi, uporabljeni v tem zakonu,
katerih pomen ni določen v prejšnjem odstavku, imajo enak pomen, kot ga
določajo predpisi s področja urejanja prostora, gradbenih proizvodov,
opravljanja geodetskih dejavnosti in rudarstva ter drugi predpisi.
(3) V tem zakonu uporabljeni izrazi za
posameznike, zapisani v moški spolni slovnični obliki, so uporabljeni kot
nevtralni za moške in ženske.
Drugi del: TEMELJNE DOLOČBE
1. Temeljni pogoji graditve objektov
3. člen
(pogoji za začetek gradnje)
(1) Gradnja novega objekta,
rekonstrukcija objekta in odstranitev objekta se lahko začne na podlagi
pravnomočnega gradbenega dovoljenja.
(2) Ne glede na določbe prejšnjega
odstavka lahko investitor na lastno odgovornost začne z gradnjo iz prejšnjega
odstavka tudi po dokončnosti gradbenega dovoljenja.
3.a člen
(pogoji za začetek gradnje enostavnih
objektov)
(1) Gradnja enostavnega objekta se
lahko začne brez gradbenega dovoljenja.
(2) Ne glede na prejšnji odstavek se
enostavni objekti ne smejo postavljati v nasprotju s prostorskim aktom.
4. člen
(pogoji za spremembo namembnosti)
(1) Z deli, ki so v zvezi s spremembo
namembnosti, se lahko začne na podlagi pravnomočnega gradbenega dovoljenja.
(2) Ne glede na določbo prejšnjega
odstavka, lahko investitor na lastno odgovornost začne z deli, s katerimi se
namerava spremeniti namembnost objekta ali dela objekta oziroma prostorov v
njem, tudi po dokončnosti gradbenega dovoljenja.
(3) Gradbenega dovoljenja za spremembo
namembnosti ni treba pridobiti, če se namembnost spreminja v nezahtevnih
objektih in enostanovanjskih stavbah.
(4) Gradbeno dovoljenje za spremembo
namembnosti ni potrebno, če se objekt ali del objekta glede na svoj namen, kot
ga določa predpis o uvedbi in uporabi enotne klasifikacije vrst objektov (v
nadaljnjem besedilu: CC-SI), spremeni:
-      
znotraj skupine upravnih in pisarniških stavb;
-      
znotraj razreda trgovske in druge stavbe za
storitvene dejavnosti, razen če se spremeni v sejemsko dvorano, razstavišče ali
bencinski servis;
-      
iz upravne in pisarniške stavbe v trgovsko in
drugo stavbo za storitvene dejavnosti, razen če se spremeni v sejemsko dvorano,
razstavišče in bencinski servis;
-      
iz gostinske stavbe, razen iz hotelske in
podobne stavbe za kratkotrajno nastanitev in druge stavbe za kratkotrajno
nastanitev, v upravno in pisarniško stavbo ali trgovsko in drugo stavbo za
storitvene dejavnosti, razen če se spremeni v sejemsko dvorano, razstavišče ali
bencinski servis.
(5) Ne glede na določbe prejšnjega odstavka
tega člena gre vedno za spremembo namembnosti, za katero je treba pridobiti
gradbeno dovoljenje, če se objekt ali del objekta glede na svoj namen po CC-SI
spremeni v:
-      
zabaviščni park ali podoben zabaviščni objekt;
-      
stavbo za kulturo in razvedrilo;
-      
skladišče ali odlagališče odpadkov;
-      
bencinski servis;
-      
trgovinsko skladišče z namenom prodaje;
-      
gostinsko stavbo.
(6) Sprememba namembnosti objekta ali
dela objekta, za katero ni potrebno gradbeno dovoljenje, ne sme biti v
nasprotju s prostorskim aktom, prav tako ne sme biti v nasprotju z gradbenimi
predpisi, če dela v zvezi s spremembo namembnosti vplivajo na predpisane
bistvene zahteve.
5. člen
(pogoji za začetek uporabe)
(1) Pogoj za začetek uporabe objekta,
ki je bil zgrajen ali rekonstruiran na podlagi gradbenega dovoljenja, ali se mu
je na podlagi gradbenega dovoljenja spremenila namembnost, je uporabno
dovoljenje. 
(2) Ne glede na določbe prejšnjega odstavka
uporabno dovoljenje ni potrebno za začetek uporabe enostavnega in nezahtevnega
objekta ter enostanovanjskih stavb. Na zahtevo investitorja se lahko izda
uporabno dovoljenje tudi za enostanovanjsko stavbo.
(3) Ne glede na določbe prvega
odstavka tega člena uporabno dovoljenje ni potrebno pred začetkom uporabe
prostora oziroma prostorov, ki se jim je spremenila namembnost iz stanovanjske
v poslovno dejavnost in obratno na podlagi gradbenega dovoljenja, če so se
dela, ki so bila potrebna zaradi takšne spremembe namembnosti, izvedla brez
posegov v skupne prostore in se zaradi njih tudi ni spremenil zunanji izgled
objekta.
(4) Če za določeno vrsto objektov tako
določa poseben zakon, se ne glede na določbe prvega odstavka tega člena takšen
objekt lahko začne uporabljati na podlagi odločbe o dovolitvi poskusnega
obratovanja.
6. člen
(pogoji za začetek vzdrževanja objekta)
(1) Vzdrževanje objekta se izvaja brez
gradbenega dovoljenja.
(2) Če so na objektu takšne
pomanjkljivosti, da zaradi izrabljenosti, zastarelosti, vremenskih vplivov ali
učinkovanja tretjih zelo slabo vpliva na zunanjo podobo naselja in krajine in
so posledica opustitve redne in pravilne uporabe ter vzdrževanja nepremičnine,
pa ne gre za nevarno gradnjo po tem zakonu, občina zaradi zavarovanja javne
koristi lahko zaveže lastnika, da izvede nujno potrebna vzdrževalna dela.
Občina sprejme odlok, v katerem določi območja oziroma objekte, na katerih je
treba izvesti vzdrževalna dela, katera vzdrževalna dela je treba izvesti
oziroma merila za njihovo določitev ter predvidi oceno njihovih stroškov. V
odloku lahko občina predvidi tudi višino sredstev, ki jih bo prispevala za
pokritje dela stroškov v zvezi s predvidenimi vzdrževalnimi deli. Na podlagi
navedenega odloka pristojni občinski organ po uradni dolžnosti izda odločbo, s
katero lastnika objekta zaveže, da v določenem roku izvede vzdrževalna dela,
opredeljena v odloku. Če je objekt zavarovan v skladu s predpisi, ki urejajo
varstvo kulturne dediščine, je treba dela izvajati v sodelovanju z organom,
pristojnim za varstvo kulturne dediščine.
(3) Če zavezanec v roku, določenem z
odločbo, ne izvede predpisanih vzdrževalnih del, se opravi izvršba za nedenarno
obveznost po drugih osebah v skladu s predpisom o splošnem upravnem postopku.
(4) Če občina za izvršbo iz prejšnjega
odstavka sama založi sredstva za izvedbo vzdrževalnih del, pridobi na objektu,
na katerem so se izvedla vzdrževalna dela, zakonito hipoteko v višini stroškov
izvedbe vzdrževalnih del.
(5) Če se pri izvedbi del, odrejenih z
odločbo občine na podlagi neodvisnih strokovnih ocen ugotovi, da ugotovljenih
pomanjkljivosti na objektu ni možno odpraviti samo z vzdrževalnimi deli, lahko
občina izda novo odločbo, v kateri odredi rekonstrukcijo objekta, če pa se
ugotovi, da je objekt v takšnem stanju, da pomanjkljivosti ni mogoče odpraviti
niti z rekonstrukcijo objekta, lahko občina odredi odstranitev objekta.
2. Vrste objektov in njihove bistvene
lastnosti
7. člen
(enotna klasifikacija vrst objektov in
objekti državnega pomena)
(1) Na usklajen predlog ministra,
pristojnega za prostorske in gradbene zadeve, in organa, pristojnega za državno
statistiko, Vlada Republike Slovenije z uredbo o uvedbi in uporabi enotne
klasifikacije vrst objektov podrobneje določi vrste stavb in vrste gradbenih
inženirskih objektov.
(2) Z uredbo iz prejšnjega odstavka se
določi tudi, katere stavbe in kateri gradbeni inženirski objekti so objekti
državnega pomena.
8. člen
(razvrščanje objektov)
(1) Objekti se glede na zahtevnost
gradnje in vzdrževanja razvrščajo na zahtevne, manj zahtevne, nezahtevne in
enostavne objekte.
(2) Vlada s predpisom podrobneje določi
vrste zahtevnih, manj zahtevnih, nezahtevnih in enostavnih objektov ter dela,
ki se štejejo za vzdrževanje objekta.
9. člen
(gradbeni predpisi)
(1) Z gradbenimi predpisi se za
posamezne vrste objektov določijo njihove tehnične značilnosti tako, da ti
objekti glede na svoj namen izpolnjujejo eno, več ali vse naslednje bistvene
zahteve:
-      
mehanske odpornosti in stabilnosti,
-      
varnosti pred požarom,
-      
higienske in zdravstvene zaščite in zaščite
okolice,
-      
varnosti pri uporabi,
-      
zaščite pred hrupom in
-      
varčevanja z energijo in ohranjanja toplote.
(2) V objekte se lahko vgrajujejo samo
gradbeni proizvodi, ki so bili dani v promet skladno s predpisi o gradbenih
proizvodih.
(3) Gradbeni predpisi se lahko
sklicujejo na standarde oziroma tehnične smernice, ki se nanašajo na določeno
vrsto objekta in določijo njihovo obvezno uporabo, oziroma določijo, da velja
domneva, da je določen element skladen z zahtevami gradbenega predpisa, če
ustreza zahtevam standardov oziroma tehničnih smernic.
(4) Če je v gradbenih predpisih
določena domneva o skladnosti iz prejšnjega odstavka, morajo gradbeni predpisi
opredeliti tudi pristojne organe za odločanje in postopek, v katerem se dokaže,
da projekt, v katerem niso bili uporabljeni standardi oziroma tehnične
smernice, temveč je projektant pri svojem delu uporabil rešitve iz zadnjega
stanja gradbene tehnike, zagotavlja vsaj enako stopnjo varnosti kot projekt,
pripravljen z uporabo standardov ali tehničnih smernic.
(5) V objektih, varovanih na podlagi
predpisov s področja varstva kulturne dediščine, lahko projektirane ali
izvedene rešitve odstopajo od predpisanih bistvenih zahtev, vendar samo pod
pogojem, da z odstopanjem ni ogrožena varnost objekta, življenje in zdravje
ljudi, promet, sosednji objekti ali okolje.
10. člen
(stvarna pristojnost izdaje gradbenih
predpisov)
(1) Gradbene predpise, ki se nanašajo
na mehansko odpornost in stabilnost objektov izdaja minister, pristojen za
prostorske in gradbene zadeve, v soglasju z resornimi ministri, v katerih
delovno področje spadajo posamezne skupine objektov.
(2) Gradbeni predpisi, ki se nanašajo
na druge bistvene zahteve iz prvega odstavka prejšnjega člena, se izdajajo na
naslednji način:
-      
gradbene predpise, ki se nanašajo na stavbe,
izdaja minister, pristojen za prostorske in gradbene zadeve, pri čemer lahko te
predpise pripravi samostojno, lahko pa tudi na tak način, da mu pristojni
resorni minister, v katerega delovno področje sodi posamezna vrsta stavb
oziroma delovno področje, pomembno za graditev takšne vrste stavbe, posreduje
popoln predlog takšnega predpisa;
-      
gradbene predpise, ki se nanašajo na gradbene
inženirske objekte, izdajajo v soglasju z ministrom, pristojnim za prostorske
in gradbene zadeve, resorni ministri, v katerih delovno področje sodijo takšne
vrste gradbenih inženirskih objektov oziroma delovno področje, pomembno za
graditev takšne vrste gradbenih inženirskih objektov.
(3) Pred izdajo vsakega gradbenega
predpisa je potrebno pridobiti mnenje ministra, pristojnega za dajanje
gradbenih proizvodov v promet.
11. člen
(stvarna pristojnost izdaje tehničnih
smernic)
(1) Tehnične smernice za
projektiranje, gradnjo in vzdrževanje stavb izdaja minister, pristojen za
prostorske in gradbene zadeve, v soglasju z ministrom, pristojnim za dajanje
gradbenih proizvodov v promet.
(2) Tehnične smernice za tiste vrste
gradbenih inženirskih objektov, ki sodijo v njihovo delovno področje, izdajajo
pristojni resorni ministri v soglasju z ministrom, pristojnim za dajanje
gradbenih proizvodov v promet.
(3) Pred izdajo tehnične smernice iz
prejšnjega odstavka je potrebno pridobiti mnenje ministra, pristojnega za
prostorske in gradbene zadeve.
12. člen
(oblika tehničnih smernic in njihova
dostopnost)
(1) Obliko tehničnih smernic v
soglasju s pristojnimi resornimi ministri predpiše minister, pristojen za
prostorske in gradbene zadeve.
(2) Seznam izdanih tehničnih smernic
se objavlja v Uradnem listu Republike Slovenije, javnosti pa so celotna gradiva
o tehničnih smernicah v obliki publikacij ter na elektronski način za vse vrste
stavb dosegljiva pri ministrstvu, pristojnem za prostorske in gradbene zadeve,
za gradbene inženirske objekte pa pri pristojnem resornem ministrstvu.
13. člen
(bistvene lastnosti objektov)
(1) Vsi objekti morajo biti skladni s
prostorskimi akti, zanesljivi in evidentirani.
(2) Zagotavljanje skladnosti s
prostorskimi akti, zanesljivosti in evidentiranosti objektov je v javnem
interesu.
14. člen
(skladnost s prostorskimi akti)
(1) Skladnost objektov s prostorskimi
akti se zagotavlja s projektiranjem, v postopku izdaje gradbenih dovoljenj, z
gradnjo oziroma izvajanjem del, v postopku izdaje uporabnih dovoljenj ter z
uporabo objektov oziroma prostorov v njih.
(2) Objekte je treba projektirati in zgraditi
oziroma rekonstruirati ter jih uporabljati tako, da bodo skladni s prostorskimi
akti.
15. člen
(zanesljivost objekta)
(1) Zanesljivost objektov se zagotavlja z
njihovim projektiranjem, gradnjo oziroma izvajanjem del, gradbenim nadzorom,
uporabo in z vzdrževanjem objektov.
(2) Objekte je treba projektirati in
zgraditi oziroma rekonstruirati s takšnimi gradbenimi proizvodi in materiali in
na takšen način, da bo objekt zanesljiv kot celota.
16. člen
(evidentiranost objekta)
(1) Evidentiranost objektov se
zagotavlja v postopku izdaje gradbenih in uporabnih dovoljenj ter z vpisovanjem
zgrajenih objektov v uradne evidence.
(2) Zemljišča, na katerih so zgrajeni
objekti, za katere je s tem zakonom predpisano gradbeno dovoljenje, je treba
evidentirati v zemljiškem katastru.
(3) Stavbe, za katere je s tem zakonom
predpisano gradbeno dovoljenje, je treba evidentirati v katastru stavb.
(4) Gradbene inženirske objekte, ki
sestavljajo gospodarsko javno infrastrukturo, je treba evidentirati v zbirnem katastru
gospodarske javne infrastrukture.
17. člen
(zagotavljanje neoviranega gibanja
funkcionalno oviranih oseb)
(1) Poleg izpolnjevanja bistvenih
zahtev morajo vsi objekti v javni rabi, ki so na novo zgrajeni po določbah tega
zakona in objekti v javni rabi, ki se rekonstruirajo po določbah tega zakona,
zagotavljati funkcionalno oviranim osebam dostop, vstop in uporabo brez
grajenih in komunikacijskih ovir.
(2) Vsak na novo zgrajen ali
rekonstruiran objekt v javni rabi, katerega gradnja se izvede po določbah tega
zakona, ki nima vseh prostorov v pritličju, mora biti opremljen z najmanj enim
dvigalom ali drugo ustrezno napravo za te namene.
(3) Pri rekonstrukcijah objektov v
javni rabi, ki so zavarovani v skladu s predpisi o kulturni dediščini, se
dosežene bistvene zahteve objekta lahko razlikujejo od sicer predpisanih,
vendar samo pod pogojem, da odstopanje ni takšno, da bi bila zaradi njega
ogrožena varnost objekta, življenje in zdravje ljudi, promet, sosednji objekti
ali okolje.
(4) Dostop, vstop in uporaba objektov
brez grajenih in komunikacijskih ovir se zagotavlja s projektiranjem in
gradnjo.
18. člen
(dolžnost zagotavljanja bistvenih
lastnosti)
Pristojni organi pri graditvi objektov in
vsi udeleženci pri graditvi objektov so vsak zase in v okviru pravic in
dolžnosti, ki jih določa ta zakon, dolžni zagotavljati, da bodo objekti ter
njihovi posamezni deli zanesljivi, skladni s prostorskimi akti in evidentirani
in da bodo tudi pri uporabi zagotavljali funkcionalno oviranim osebam dostop,
vstop in uporabo brez grajenih in komunikacijskih ovir.
19. člen
(črtan)
20. člen
(podrobnejši pogoji glede zagotavljanja neoviranega
dostopa)
Minister, pristojen za prostorske in
gradbene zadeve, natančneje opredeli zahteve za zagotavljanje neoviranega
dostopa, vstopa in uporabe, ki morajo biti upoštevane pri projektiranju,
gradnji in vzdrževanju vseh vrst objektov v javni rabi in pri večstanovanjskih
stavbah.
3. Grajeno javno dobro
21. člen
(pogoji za pridobitev statusa grajenega javnega
dobra)
(1) Objekt oziroma del objekta, ki je
po določbah tega zakona lahko grajeno javno dobro, pridobi status grajenega
javnega dobra državnega pomena z ugotovitveno odločbo, ki jo na podlagi sklepa
Vlade Republike Slovenije po uradni dolžnosti izda tisto pristojno ministrstvo,
v katerega delovno področje sodi takšen objekt oziroma pridobi status grajenega
javnega dobra lokalnega pomena z ugotovitveno odločbo, ki jo na podlagi sklepa
pristojnega občinskega organa po uradni dolžnosti izda pristojna občinska
uprava.
(2) Vlada Republike Slovenije oziroma
pristojni občinski organ izda sklep iz prejšnjega odstavka na zahtevo, ki jo
lahko vloži pristojni resorni minister oziroma župan. Takšni zahtevi mora biti
priložena navedba določbe zakona oziroma predpisa, v katerem je podlaga, da
lahko določena vrsta objekta oziroma njegovega dela pridobi status grajenega
javnega dobra, uporabno dovoljenje, kadar je to predpisano in ustrezen
zemljiško-katastrski načrt z vrisanim objektom, izdelan v skladu z geodetskimi
predpisi.
(3) Ugotovitvena odločba o pridobitvi
statusa grajenega javnega dobra mora poleg sestavin, ki so po predpisu o
splošnem upravnem postopku predpisane za pisno odločbo, v izreku vsebovati tudi
navedbo številke parcele oziroma parcel in katastrske občine, na katere območju
je zgrajen objekt oziroma del objekta, ki je pridobil status grajenega javnega
dobra državnega oziroma lokalnega pomena.
(4) Pristojno resorno ministrstvo
oziroma pristojna občinska uprava pošlje pravnomočno ugotovitveno odločbo o
pridobitvi statusa grajenega javnega dobra pristojnemu sodišču, ki po uradni
dolžnosti vpiše v zemljiško knjigo zaznambo o javnem dobru.
22. člen
(posledice pridobitve statusa grajenega javnega
dobra)
(1) Objekt oziroma njegov del, ki ima
pridobljen status grajenega javnega dobra, mora njegov lastnik oziroma
upravljalec vzdrževati v stanju, ki omogoča splošno rabo v skladu z njegovim
namenom.
(2) Na objektu oziroma njegovem delu,
ki ima pridobljen status grajenega javnega dobra, ni mogoče pridobiti
lastninske ali kakšne druge stvarne pravice s priposestvovanjem, prav tako pa
ne more biti predmet izvršbe.
23. člen
(pogoji za ukinitev statusa grajenega javnega
dobra)
(1) Objektu oziroma delu objekta, ki
ima pridobljen status grajenega javnega dobra državnega oziroma lokalnega
pomena, se takšen status lahko odvzame z odločbo, ki jo na podlagi sklepa Vlade
Republike Slovenije oziroma pristojnega občinskega organa po uradni dolžnosti
izda tisti upravni organ, ki je status podelil.
(2) Vlada Republike Slovenije oziroma
pristojni občinski organ izda sklep iz prejšnjega odstavka na zahtevo, ki jo
lahko vloži pristojni resorni minister oziroma župan. Takšni zahtevi mora biti
priložena obrazložitev nameravanega odvzema statusa grajenega javnega dobra in
dokazilo, da nepremičnina oziroma njen del, ki ima pridobljen status grajenega
javnega dobra, ne služi več namenu, zaradi katerega ji je bil dodeljen status.
(3) Ko postane odločba o ukinitvi
statusa grajenega javnega dobra pravnomočna, jo pristojno resorno ministrstvo
oziroma pristojna občinska uprava pošlje pristojnemu sodišču, ki po uradni
dolžnosti iz zemljiške knjige izbriše zaznambo o javnem dobru.
(4) Status grajenega javnega dobra
lahko preneha tudi, če je objekt oziroma njegov del, ki ima pridobljen status
grajenega javnega dobra, v celoti uničen in ga ni mogoče obnoviti in je zato
onemogočena njegova splošna raba ali pa, če se zgradi drug objekt, ki pridobi status
grajenega javnega dobra z enakim namenom splošne rabe, kot ga ima sedanji
objekt oziroma njegov del, ki ima pridobljen takšen status in se ga zato lahko
opusti. V takšnem primeru Vlada Republike Slovenije oziroma pristojni občinski
organ izda sklep iz prvega odstavka tega člena na zahtevo, ki jo lahko vloži
pristojni resorni minister oziroma župan, če je takšni zahtevi priložen
zemljiško katastrski načrt, izdelan v skladu z geodetskimi predpisi, iz
katerega izhaja, da objekta ni več.
4. Organi pri graditvi objektov
24. člen
(stvarna pristojnost izdaje gradbenih
dovoljenj)
(1) Pristojni upravni organ za
gradbene zadeve, ki izdaja gradbena dovoljenja za objekte državnega pomena na
prvi stopnji, je ministrstvo, pristojno za prostorske in gradbene zadeve.
(2) Pristojni upravni organ za
gradbene zadeve, ki izdaja gradbena dovoljenja za objekte, ki niso objekti
državnega pomena na prvi stopnji, je upravna enota, na katere območju leži
nepremičnina, ki je predmet izdaje gradbenega dovoljenja.
25. člen
(stvarna pristojnost izdaje uporabnih
dovoljenj)
Pristojni upravni organ, ki izdaja uporabna
dovoljenja, je upravni organ za gradbene zadeve, ki je za gradnjo oziroma
rekonstrukcijo objekta izdal gradbeno dovoljenje.
26. člen
(stvarna pristojnost opravljanja inšpekcijskega
nadzorstva)
Inšpekcijsko nadzorstvo nad izvajanjem
določb tega zakona in predpisov, izdanih na podlagi tega zakona, ki se nanašajo
na gradnjo, opravljajo gradbeni inšpektorji inšpektorata v sestavi ministrstva,
pristojnega za prostorske in gradbene zadeve.
5. Udeleženci pri graditvi objektov
27. člen
(investitor)
(1) V zvezi z graditvijo objekta mora
investitor poskrbeti za vse potrebne vloge, naročila in prijave, določene s tem
zakonom.
(2) Pri projektiranju mora investitor
imenovati odgovornega vodjo projekta. Pri revidiranju mora investitor imenovati
odgovornega vodjo revidiranja. Pri gradnji mora investitor imenovati
odgovornega vodjo gradbišča.
(3) V primerih, predpisanih s tem
zakonom, mora investitor poskrbeti tudi za revizijo projekta za pridobitev
gradbenega dovoljenja, pred začetkom gradnje pa tudi zagotoviti strokovno
nadzorstvo nad gradnjo.
(4) Za projektiranje, revidiranje,
izvajanje del in nadzor nad gradnjo mora investitor skleniti pisne pogodbe.
28. člen
(pogoji za projektanta)
(1) Dejavnost projektiranja sme
opravljati pravna ali fizična oseba, ki ima kot gospodarska družba ali zadruga
v sodni register vpisano dejavnost projektiranja oziroma ima kot samostojni
podjetnik posameznik takšno dejavnost priglašeno pri pristojni davčni upravi.
(2) Če samostojni podjetniki
posamezniki ali ustanovitelji gospodarske družbe oziroma zadruge sami ne
izpolnjujejo s tem zakonom predpisanih pogojev za odgovornega projektanta, mora
imeti takšna pravna oziroma fizična oseba takrat, ko opravlja dejavnost
projektiranja, s pogodbo o zaposlitvi, s pogodbo o delu v skladu z
obligacijskimi razmerji, preko kooperacije ali na drug zakonit način
zagotovljeno sodelovanje ustreznega števila posameznikov, ki izpolnjujejo s tem
zakonom predpisane pogoje za odgovornega projektanta.
(3) Dejavnost projektiranja sme odgovorni
projektant opravljati tudi v drugi statusnopravni obliki, če to dopušča poseben
zakon.
29. člen
(pogoji za izvajalca)
(1) Objekt sme graditi, rekonstruirati
ali odstranjevati pravna ali fizična oseba, ki ima kot gospodarska družba ali
zadruga v sodni register vpisano dejavnost gradbeništva oziroma ima kot
samostojni podjetnik posameznik takšno dejavnost priglašeno pri pristojni
davčni upravi.
(2) Če samostojni podjetniki
posamezniki ali ustanovitelji gospodarske družbe oziroma zadruge sami ne
izpolnjujejo s tem zakonom predpisanih pogojev za odgovornega vodjo del, mora
imeti takšna pravna oziroma fizična oseba takrat, ko izvaja gradnjo, s pogodbo
o zaposlitvi, s pogodbo o delu v skladu z obligacijskimi razmerji, preko
kooperacije ali na drug zakonit način zagotovljeno sodelovanje posameznika, ki
izpolnjuje s tem zakonom predpisane pogoje za odgovornega vodjo del.
(3) Če samostojni podjetniki
posamezniki ali ustanovitelji gospodarske družbe oziroma zadruge sami ne
izpolnjujejo pogojev iz prejšnjega odstavka, izpolnjujejo pa pogoje za
odgovorno vodenje posameznih del oziroma imajo zagotovljeno sodelovanje
posameznika, ki izpolnjuje s tem zakonom predpisane pogoje za odgovorno vodenje
posameznih del, lahko izvajajo samo tista posamezna dela pri gradnjah, za
katerih vodenje so usposobljeni sami oziroma je usposobljen takšen posameznik.
30. člen
(pogoji za nadzornika)
Gradbeni nadzor v imenu investitorja lahko
opravlja pravna ali fizična oseba, ki izpolnjuje s tem zakonom predpisane
pogoje za projektanta ali izvajalca.
31. člen
(pogoji za revidenta)
(1) Revizijo projektne dokumentacije
sme opravljati pravna ali fizična oseba, ki izpolnjuje s tem zakonom predpisane
pogoje za projektanta.
(2) Ne glede na določbe prejšnjega
odstavka lahko opravlja revizijo projektne dokumentacije s svojimi zaposlenimi
tudi visokošolski oziroma drug javni zavod, ki opravlja raziskovalno ali
izobraževalno dejavnost s področja graditve objektov, če ima v sodni register
vpisano tudi dejavnost s projektiranjem povezanega tehničnega svetovanja in
zaposleni pri njem izpolnjujejo s tem zakonom predpisane pogoje za odgovornega
revidenta.
32. člen
(odgovornost za škodo)
Investitor nameravanega objekta,
projektant, ki je izdelal projektno dokumentacijo za takšen objekt, izvajalec
gradnje takšnega objekta, nadzornik nad gradnjo takšnega objekta in revident
projektne dokumentacije za takšen objekt odgovarjajo za neposredno škodo, ki
nastane tretjim osebam in izvirajo iz njegovega dela in njegovih pogodbenih
obveznosti.
33. člen
(zavarovanje pred odgovornostjo)
(1) Projektant, izvajalec, nadzornik
in revident morajo pred začetkom opravljanja dejavnosti zavarovati in imeti ves
čas svojega poslovanja zavarovano svojo odgovornost za škodo, ki bi utegnila
nastati investitorjem in tretjim osebam v zvezi z opravljanjem njihove
dejavnosti.
(2) Višina letne zavarovalne vsote se
v skladu s predpisi o zavarovalništvu za posamezen zavarovalni primer ali za
vse zavarovalne primere v posameznem letu dogovori med zavarovalnico in
udeležencem pri graditvi objekta iz prejšnjega odstavka.
(3) Višina letne zavarovalne vsote, ki
se jo določi v zavarovalni pogodbi, ne more biti nižja od 41.000 eurov.
34. člen
(izključevanja)
(1) Kot nadzornik lahko nastopa na trgu
samo pravna ali fizična oseba, ki v zvezi z gradnjo istega objekta hkrati ne
nastopa kot izvajalec del. Kot odgovorni nadzornik ali odgovorni nadzornik
posameznih del lahko nastopa samo posameznik, ki v zvezi z gradnjo istega
objekta ne nastopa kot odgovorni vodja del ali odgovorni vodja posameznih del.
(2) Kot revident lahko nastopa na trgu samo
pravna ali fizična oseba, ki v zvezi z gradnjo istega objekta hkrati ne nastopa
kot projektant ali izvajalec. Kot odgovorni revident lahko nastopa samo
posameznik, ki v zvezi z gradnjo istega objekta ne nastopa kot odgovorni
projektant, odgovorni vodja del ali odgovorni vodja posameznih del.
6. Pogoji za opravljanje storitev in
dejavnosti za tuje ponudnike
34.a člen
(pogoji za projektante, revidente,
izvajalce in nadzornike s sedežem zunaj Republike Slovenije)
(1) Projektanti, revidenti, izvajalci in
nadzorniki s sedežem zunaj Republike Slovenije (v nadaljnjem besedilu: tuji
ponudniki) lahko opravljajo storitve in dejavnosti projektiranja, revidiranja,
izvajanja del in gradbenega nadzora v Republiki Sloveniji pod enakimi pogoji,
kakor so s tem zakonom določeni za projektante, revidente, izvajalce in
nadzornike s sedežem v Republiki Sloveniji, razen če ni s tem zakonom določeno
drugače.
(2) Tuji ponudniki s sedežem v državah
članicah Evropske unije, Evropskega gospodarskega prostora in Švicarske
konfederacije ali s sedežem v državi, s katero je sklenjen ustrezen mednarodni
sporazum (v nadaljnjem besedilu: države pogodbenice), ki želijo v Republiki
Sloveniji opravljati storitve in dejavnosti projektiranja, revidiranja,
izvajanja del in gradbenega nadzora stalno, preko ustanovljene podružnice v
Republiki Sloveniji (v nadaljnjem besedilu: stalno), ali občasno, čezmejno (v
nadaljnjem besedilu: občasno), lahko opravljajo te storitve in dejavnosti v
vseh statusnopravnih oblikah, če izpolnjujejo pogoje za zakonito opravljanje
dejavnosti v državi sedeža.
(3) Tuji ponudniki, ki nimajo sedeža v
državah pogodbenicah (v nadaljnjem besedilu: tretje države), lahko storitve in
dejavnosti projektiranja, revidiranja, izvajanja del in gradbenega nadzora
opravljajo pod pogoji iz prejšnjega odstavka, če je izpolnjen pogoj materialne
vzajemnosti. Ta je izpolnjen, če ponudniki, ki imajo sedež v Republiki
Sloveniji, v državi sedeža tujega ponudnika lahko opravljajo storitve in
dejavnosti pod enakimi ali podobnimi pogoji, pod katerimi jih lahko ponujajo v
Republiki Sloveniji tuji ponudniki in izpolnjevanje katerih za ponudnika s
sedežem v Republiki Sloveniji ni bistveno težje, kakor je v pravnem redu
Republike Slovenije predpisano za tuje ponudnike. Če je sedež ponudnika v več
tretjih državah, se pri ugotavljanju vzajemnosti upošteva pravni red tiste
države, ki je najstrožji.
(4) Določbe tega člena se smiselno
uporabljajo tudi za tuje ponudnike storitev in dejavnosti prostorskega
načrtovanja, ki želijo te storitve in dejavnosti opravljati v Republiki
Sloveniji.
34.b člen
(zavarovanje odgovornosti za škodo)
(1) Tuji ponudniki morajo imeti sklenjeno
zavarovanje odgovornosti za škodo v skladu z določbami tega zakona.
(2) Za sklenjeno zavarovanje odgovornosti
za škodo se šteje dokazilo o zavarovanju odgovornosti, sklenjeno v Republiki
Sloveniji ali v državi pogodbenici pod pogojem, da to zavarovanje krije škodo,
povzročeno v Republiki Sloveniji.
34.c člen
(pristojnost za izvajanje nalog v zvezi z
opravljanjem reguliranih poklicev za tuje državljane)
(1) Naloge pristojnega organa v skladu z
zakonom, ki ureja postopek priznavanja poklicnih kvalifikacij državljanom držav
članic Evropske unije, Evropskega gospodarskega prostora in Švicarske
konfederacije za opravljanje reguliranih poklicev oziroma dejavnosti v
Republiki Sloveniji (v nadaljnjem besedilu: Zakon o priznavanju poklicnih
kvalifikacij), izvajata Zbornica za arhitekturo in prostor (v nadaljnjem
besedilu: ZAPS) in Inženirska zbornica Slovenije (v nadaljnjem besedilu: IZS).
ZAPS in IZS izvajata tudi vse naloge v zvezi s priznavanjem poklicnih
kvalifikacij državljanom tretjih držav, določene s tem zakonom.
(2) ZAPS in IZS imata kot pristojna organa
v zvezi z izvajanjem nalog iz prejšnjega odstavka vse pravice in obveznosti, ki
jih določa Zakon o priznavanju poklicnih kvalifikacij za pristojni organ. Če s
tem zakonom ni določeno drugače, se za izvajanje teh nalog uporabljajo določbe
Zakona o priznavanju poklicnih kvalifikacij.
(3) Naloge iz prvega odstavka tega člena
ZAPS in IZS izvajata kot javno pooblastilo po tem zakonu.
34.č člen
(stalno opravljanje reguliranih poklicev
za državljane držav pogodbenic)
(1) Državljani držav pogodbenic, ki želijo
stalno opravljati regulirani poklic po tem zakonu, morajo pri ZAPS ali IZS
pridobiti odločbo priznanju poklicne kvalifikacije.
(2) Vloga za priznanje poklicne
kvalifikacije se vloži v skladu z Zakonom o priznavanju poklicnih kvalifikacij.
(3) Poleg pogojev iz Zakona o priznavanju
poklicnih kvalifikacij je pogoj za izdajo odločbe o priznanju poklicne
kvalifikacije sklenjeno in veljavno zavarovanje odgovornosti za škodo, v skladu
z določbami tega zakona.
(4) Če ZAPS ali IZS v postopku priznavanja
poklicne kvalifikacije v skladu z Zakonom o priznavanju poklicnih kvalifikacij
posamezniku z odločbo določi ukrep preizkusa poklicne usposobljenosti, v
odločbi določi manjkajoče vsebine, ki jih mora kandidat opraviti na strokovnem
izpitu. Za izvedbo strokovnega izpita se uporabljajo določbe predpisa, ki ureja
strokovne izpite s področja opravljanja inženirskih storitev. Če pa ZAPS ali
IZS, v skladu z Zakonom o priznavanju poklicnih kvalifikacij, z odločbo določi
ukrep prilagoditvenega obdobja, mora posameznik ZAPS ali IZS predložiti ime
mentorja in mentorjevo podpisano izjavo, da bo med prilagoditvenim obdobjem pod
njegovim mentorstvom. Mentor mora izpolnjevati pogoje za opravljanje
reguliranega poklica, za katerega se kandidat usposablja, določene s tem
zakonom, to pa je tudi pogoj za izdajo odločbe o določitvi ukrepa
prilagoditvenega obdobja po Zakonu o priznavanju poklicnih kvalifikacij.
(5) ZAPS ali IZS posameznika vpiše v
ustrezni imenik najpozneje v osmih dneh od dokončnosti odločbe o priznanju
poklicne kvalifikacije, če se za regulirani poklic, ki je bil priznan z odločbo
o priznanju poklicne kvalifikacije, vpis v ustrezni imenik zahteva tudi za
državljane Republike Slovenije. Posameznik ima pravico opravljati regulirani
poklic z dnem dokončnosti odločbe o priznanju poklicne kvalifikacije.
(6) Z vpisom v ustrezni imenik postane
posameznik član ZAPS ali IZS, z vsemi pravicami in obveznostmi člana.
Posameznik, ki mu je bila priznana poklicna kvalifikacija, mora ravnati po
predpisih in drugih splošnih aktih, ki veljajo v Republiki Sloveniji.
Posamezniki, ki se vpisujejo v ustrezni imenik, morajo ravnati v skladu z
etičnim kodeksom ZAPS ali IZS in za svoja dejanja odgovarjajo pred zbornico
tudi disciplinsko.
(7) Članska izkaznica in žig se posamezniku
izdata samo na njegovo izrecno zahtevo.
(8) Za posameznike, ki so bili vpisani v
ustrezni imenik na podlagi dokončne odločbe o priznanju poklicne kvalifikacije,
veljajo glede izbrisa iz imenika določbe 132. člena tega zakona.
(9) Določbe tega člena se smiselno
uporabljajo tudi za posameznike, ki so državljani tretjih držav in imajo status
rezidenta za daljši čas ali status rezidenta v skladu z mednarodno pogodbo, ki
obvezuje Republiko Slovenijo (v nadaljnjem besedilu: rezidenti v državah
pogodbenicah), ter za državljane tretjih držav, ki so pridobili poklicno
kvalifikacijo v državah pogodbenicah.
(10) Za izdajo odločbe o priznanju poklicne
kvalifikacije lahko ZAPS ali IZS zaračuna stroške v višini, ki je določena za
upravne takse, v skladu z zakonom, ki ureja upravne takse.
(11) Zoper odločbo o priznanju poklicne
kvalifikacije, ki jo izda ZAPS ali IZS, ni pritožbe, možen pa je upravni spor.
(12) Določbe tega člena se smiselno
uporabljajo za posameznike, ki želijo v Republiki Sloveniji opravljati
regulirani poklic prostorski načrtovalec.
34.d člen
(občasno opravljanje reguliranih poklicev
za državljane držav pogodbenic)
(1) Državljani držav pogodbenic, ki želijo
občasno opravljati regulirani poklic po tem zakonu, morajo pri ZAPS ali IZS
vložiti pisno prijavo. Poleg sestavin, ki jih za prijavo določa Zakon o
priznavanju poklicnih kvalifikacij, mora prijava za občasno opravljanje
reguliranih poklicev po tem zakonu vsebovati tudi podatke o projektu, o
predvidenem trajanju opravljanja storitve, o projektantu, revidentu, izvajalcu
ali nadzorniku, v imenu katerega se bo storitev opravljala, in zavarovanju
odgovornosti v skladu z določbami 34.b člena tega zakona.
(2) Pri reguliranih poklicih odgovorni
projektant, odgovorni revident, odgovorni vodja del in odgovorni nadzornik ZAPS
ali IZS pred prvim opravljanjem storitev preveri poklicno kvalifikacijo
ponudnika po določbah Zakona o priznavanju poklicnih kvalifikacij in skladno z
določbami 34.č člena tega zakona. Pri reguliranem poklicu odgovorni projektant
arhitekture, za katerega velja avtomatično priznavanje, se poklicna
kvalifikacija ponudnika pred prvim opravljanjem storitev preveri samo v
primeru, če ZAPS ali IZS na podlagi pisne prijave ugotovi, da niso podani
pogoji za avtomatično priznavanje.
(3) V postopkih v zvezi z občasnim
opravljanjem reguliranih poklicev iz prejšnjega odstavka se ne uporabljajo
določbe Zakona o priznavanju poklicnih kvalifikacij o pravni domnevi, da
posameznik zaradi molka organa lahko opravlja regulirani poklic v Republiki
Sloveniji.
(4) Na podlagi prijave oziroma odločbe za
občasno opravljanje reguliranega poklica v skladu z določbami prvega, drugega
in tretjega odstavka tega člena se posameznik začasno vpiše v ustrezni imenik
in postane njen začasni član. Za začasni vpis v ustrezni imenik in začasno
članstvo v zbornici ZAPS ali IZS posamezniku ne sme zaračunati stroškov za
vpis, vodenje imenika in članarine.
(5) Posameznik, ki storitev opravlja več
kot eno leto, svojo prijavo podaljša enkrat v koledarskem letu pri ZAPS ali IZS
in v njej obvesti o morebitni spremembi podatkov. Če ZAPS ali IZS ob prijavi
ali podaljšanju prijave na podlagi kriterijev iz Zakona o priznavanju poklicnih
kvalifikacij ugotovi, da ima posameznikovo opravljanje reguliranega poklica
naravo stalnega opravljanja reguliranega poklica, lahko zahteva preverjanje
poklicne kvalifikacije, trajen vpis v ustrezni imenik, včlanitev kandidata v
zbornico in plačilo vseh obveznosti do ZAPS ali IZS, ki se zahtevajo pri
stalnem opravljanju reguliranega poklica, v skladu z določbami 34. č člena tega
zakona, vključno s stroški vpisa in plačilom članarine.
(6) Posameznik, ki se v ustrezni imenik
vpisuje začasno, mora ravnati po predpisih in drugih splošnih aktih, ki veljajo
v Republiki Sloveniji. Posamezniki, ki se vpisujejo v imenik začasno, morajo
ravnati tudi v skladu z etičnim kodeksom ZAPS ali IZS in za svoja dejanja
odgovarjajo tudi disciplinsko.
(7) Članska izkaznica in žig se posamezniku
izdata samo na njegovo izrecno zahtevo.
(8) Za posameznike, ki so bili vpisani v
ustrezni imenik začasno, veljajo glede izbrisa iz imenika določbe 132. člena
tega zakona.
(9) Določbe tega člena se smiselno
uporabljajo tudi za rezidente v državah pogodbenicah ter za državljane tretjih
držav, ki so pridobili poklicno kvalifikacijo v državah pogodbenicah.
(10) Določbe tega člena, razen določbe
drugega odstavka, se smiselno uporabljajo za posameznike, ki želijo v Republiki
Sloveniji opravljati regulirani poklic prostorski načrtovalec.
34.e člen
(opravljanje reguliranih poklicev za
državljane tretjih držav)
(1) Državljani tretjih držav lahko
opravljajo regulirani poklic po tem zakonu pod pogojem materialne vzajemnosti,
če so njihove pridobljene kvalifikacije enakovredne tistim, ki se zahtevajo za
državljane Republike Slovenije. Materialna vzajemnost obstaja, če državljan
Republike Slovenije v državi državljana tretje države lahko opravlja regulirani
poklic pod enakimi ali podobnimi pogoji, pod katerimi ga lahko opravljajo v
Republiki Sloveniji državljani tretje države in izpolnjevanje katerih za
državljana Republike Slovenije ni bistveno težje, kakor je v pravnem redu
Republike Slovenije predpisano za državljane tretje države. Pri dvojnem
državljanstvu državljana tretje države se pri ugotavljanju vzajemnosti upošteva
pravni red tiste države, v kateri ima stalno prebivališče, oziroma pravni red
tiste države, v kateri je imel stalno prebivališče pred pridobitvijo dovoljenja
za stalno prebivanje v Republiki Sloveniji. Če je posameznik brez
državljanstva, se pri ugotavljanju vzajemnosti v vlogi opredeli, ali se
upošteva pravni red države njegovega rojstva ali države, v kateri ima stalno
prebivališče, ali države, v kateri je imel stalno prebivališče pred
pridobitvijo dovoljenja za stalno prebivanje v Republiki Sloveniji.
(2) Vzajemnost in enakovrednost
kvalifikacij iz prejšnjega odstavka za regulirane poklice, za opravljanje
katerih je pogoj vpis v ustrezni imenik, ugotavlja ZAPS ali IZS v postopku
ugotavljanja izpolnjevanja pogojev za ta vpis.
(3) Posamezniki iz prvega odstavka tega člena
se vpišejo v ustrezni imenik in s tem vpisom postanejo člani ZAPS ali IZS z
vsemi pravicami in dolžnostmi, ki so s tem zakonom določene za člane zbornice.
(4) Za vpis in za vodenje imenika ZAPS ali
IZS lahko zaračuna stroške v višini, ki je določena za državljane Republike
Slovenije.
(5) Zoper odločbo o vpisu v ustrezni imenik
državljana tretje države, ki jo v skladu s tem členom izda ZAPS ali IZS, ni
pritožbe, možen pa je upravni spor.
(6) Določbe tega člena se smiselno
uporabljajo za posameznike iz prvega odstavka tega člena, ki želijo v Republiki
Sloveniji opravljati regulirani poklic prostorski načrtovalec.
Tretji del: GRADITEV OBJEKTA
Prvi razdelek: Projektiranje
1. Projektna dokumentacija
35. člen
(projektna dokumentacija)
(1) Projektna dokumentacija se izdela v
slovenskem jeziku.
(2) Del projektne dokumentacije se izdela
tudi v digitalni obliki, in sicer po vsebini in obliki, ki zagotavlja povezavo
s prostorskim informacijskim sistemom po predpisih o prostorskem načrtovanju.
(3) Minister, pristojen za prostorske in
gradbene zadeve, predpiše vsebino in obliko projektne dokumentacije, način
njene izdelave in vrste načrtov, ki pridejo v poštev za posamezne vrste stavb
in gradbenih inženirskih objektov, glede na namen njihove uporabe, raven obdelave
in glede na vrsto gradnje.
36. člen
(črtan)
36.a člen
(črtan)
37. člen
(črtan)
38. člen
(črtan)
39. člen
(črtan)
40. člen
(črtan)
2. Načini pridobitve projektne dokumentacije
41. člen
(naročilo projektne dokumentacije in njene
revizije)
Če investitor sam ne izpolnjuje pogojev za
projektanta oziroma revidenta, je njegova odločitev, pri kateri pravni oziroma
fizični osebi bo naročil izdelavo projektne dokumentacije in njeno revizijo,
prosta, pod pogoji, ki jih določa zakon.
42. člen
(črtan)
43. člen
(javni natečaj)
(1) V posameznih primerih je treba
organizirati izbiro strokovno najprimernejše idejne rešitve za nameravano
gradnjo na javnem natečaju.
(2) Minister, pristojen za prostorske in
gradbene zadeve, lahko določi podrobnejši postopek priprave in izvedbe javnih
natečajev.
44. člen
(izjeme pri oddaji izdelave projektne
dokumentacije)
Kot ponudnik za izdelavo projektne
dokumentacije po določbah zakona o javnih naročilih lahko sodeluje tudi
projektant, ki je izdelal predhodno fazo takšne projektne dokumentacije.
3. Izdelovanje in revidiranje projektne dokumentacije
ter pridobivanje projektnih pogojev in soglasij
45. člen
(odgovorni projektant)
(1) Projektant, ki prevzame v izdelavo
projektno dokumentacijo, mora za vse načrte, ki sestavljajo projekt, imenovati
odgovorne projektante. 
(2) Odgovorni projektant je lahko
posameznik, ki je pri pristojni poklicni zbornici vpisan v ustrezen imenik in
ima po končanem študiju za pridobitev univerzitetne izobrazbe najmanj pet let
delovnih izkušenj na področju projektantskih storitev, če nastopa kot odgovorni
projektant načrta za zahtevni objekt, oziroma najmanj tri leta delovnih
izkušenj na področju projektantskih storitev, če nastopa kot odgovorni
projektant načrta za manj zahtevni objekt, po končanem študiju za pridobitev visoke
strokovne izobrazbe pa najmanj sedem let pri zahtevnih objektih in najmanj pet
let pri manj zahtevnih objektih.
(3) Kot odgovorni vodja projekta nastopa
odgovorni projektant iz stroke, ki pri nameravani gradnji glede na namen
objekta prevladuje.
(4) Odgovorni vodja projekta za pridobitev
gradbenega dovoljenja pri izvajanju gradnje tega objekta nadzoruje, ali se
gradnja objekta izvaja v skladu s projektom za pridobitev gradbenega
dovoljenja. Če med gradnjo objekta ugotovi neskladje, mora o tem takoj
obvestiti investitorja, ugotovitve in predloge, kako stanje popraviti, pa tudi
vpisati v gradbeni dnevnik. Če se ugotovljene pomanjkljivosti kljub njegovim
ugotovitvam in opozorilom ne odpravijo, pa mora o tem obvestiti tudi
pristojnega gradbenega inšpektorja. Investitor, izvajalec in nadzornik morajo
odgovornemu vodji projekta in odgovornim projektantom omogočiti dostop in
preglede na gradbišču ter vpogled v vso dokumentacijo, ki se nanaša na
izvajanje gradnje.
46. člen
(črtan)
47. člen
(zagotavljanje odgovornosti)
(1) Odgovorni projektant odgovarja za vsak
načrt, ki ga je izdelal in potrdil s svojim podpisom in žigom, ter jamči, da je
načrt v skladu s prostorskimi akti, gradbenimi predpisi in projektnimi pogoji,
da izpolnjuje vse bistvene zahteve in da je v skladu z elaborati.
(2) Odgovorni vodja projekta je
odgovoren za medsebojno usklajenost vseh načrtov projekta, ki ga je potrdil s
svojim podpisom in žigom.
48. člen
(temeljne zahteve projektiranja)
(1) S projektom za pridobitev
gradbenega dovoljenja mora biti dokazano, da bo objekt kot celota izpolnjeval
predpisane bistvene zahteve in da bo v skladu s prostorskimi akti.
(2) Pri projektiranju je treba poleg
predpisov in standardov v Republiki Sloveniji upoštevati tudi druge normativne
dokumente.
(3) (črtan)
(4) (črtan)
49. člen
(posebne zahteve projektiranja)
(1) Če je nameravana gradnja na območju, ki
se ureja z državnim prostorskim načrtom ali občinskim podrobnim prostorskim
načrtom, mora biti iz projektne dokumentacije razvidno, da so lega objekta na
zemljišču, raba in oblikovanje objekta in komunalni priključki v skladu z
rešitvami iz državnega prostorskega načrta ali občinskega podrobnega
prostorskega načrta.
(2) Če je nameravana gradnja na
območju, ki se ureja z občinskim prostorskim načrtom, mora biti iz projektne
dokumentacije razvidno, da so lega objekta na zemljišču, raba in oblikovanje
objekta in komunalni priključki v skladu s pogoji iz občinskega prostorskega
načrta.
49.a člen
(črtan)
49.b člen
(pridobitev soglasij, projektnih pogojev
in soglasij za priključitev)
(1) Če nameravana gradnja leži na območju,
ki je s posebnimi predpisi ali s tem zakonom opredeljeno kot varovalni pas
gospodarske javne infrastrukture, ali na območju, ki je s predpisi opredeljeno
kot varovano območje, je treba k projektu za pridobitev gradbenega dovoljenja
pridobiti soglasje pristojnega soglasodajalca.
(2) Pred začetkom izdelovanja projekta za
pridobitev gradbenega dovoljenja se lahko pridobi projektne pogoje pristojnega
soglasodajalca.
(3) Če se nameravana gradnja priključi na
objekte, ki zagotavljajo minimalno komunalno oskrbo, oziroma če se zaradi
gradnje spremeni kapaciteta obstoječih priključkov, je treba pridobiti soglasje
za priključitev na podlagi idejne zasnove ali idejnega projekta. Namesto
soglasja za priključitev se lahko pridobi soglasje k projektu za pridobitev
gradbenega dovoljenja.
49.c člen
(soglasja v varovalnih pasovih in
varovanih območjih)
(1) Varovalni pas gospodarske javne
infrastrukture je določen s posebnimi predpisi, ki predpisujejo tudi obvezno
pridobitev soglasja. V primeru vodovoda, kanalizacije, toplovoda oziroma
vročevoda, voda, namenjenega telekomunikacijskim storitvam, vključno s
kabelskim razdelilnim sistemom, in drugih vodov za določeno vrsto gospodarske
javne službe lokalnega pomena oziroma v javno korist, razen priključkov nanje,
pa znaša varovalni pas 3 m, merjeno od osi voda, če drug predpis ne določa
drugače.
(2) Varovana območja, v katerih je
treba pridobiti posebno soglasje zaradi varstvenega režima, ki velja na teh
območjih oziroma nepremičninah, so določena s posebnimi predpisi.
49.č člen
(seznam soglasodajalcev)
Ministrstvo, pristojno za prostorske in
gradbene zadeve, na svojih spletnih straneh objavi in vodi seznam vseh
soglasodajalcev v skladu s tem zakonom in drugimi predpisi.
50. člen
(projektni pogoji)
(1) Zahtevi za izdajo projektnih pogojev
mora biti priložena idejna zasnova ali projekt, ki je obdelan na višji ravni,
ne glede na določbe drugih predpisov.
(2) Pristojni soglasodajalec mora izdati
projektne pogoje pri zahtevnem objektu v 15 dneh, pri manj zahtevnem objektu pa
v 10 dneh od prejema zahteve in prilog iz prejšnjega odstavka.
(3) Ne glede na določbe prejšnjega odstavka
morajo soglasodajalci, pristojni za izdajo projektnih pogojev v varovanih
območjih, izdati projektne pogoje v 15 dneh za vse vrste objektov.
(4) Pristojni soglasodajalec mora v
projektnih pogojih navesti določbe predpisa, ki so podlaga za izdajo projektnih
pogojev.
(5) Če soglasodajalec že na podlagi zahteve
za izdajo projektnih pogojev ugotovi, da je poseg sprejemljiv in da projektni
pogoji niso potrebni, se zahteva za izdajo projektnih pogojev šteje kot zahteva
za izdajo soglasja in se izda soglasje.
(6) Če soglasodajalec ugotovi, da gradnja
po predpisih iz njegove pristojnosti ni dopustna ali mogoča, se zahteva za
izdajo projektnih pogojev šteje kot zahteva za izdajo soglasja in se izda odločba
o zavrnitvi izdaje soglasja.
(7) Če pristojni soglasodajalec projektnih
pogojev ne izda v predpisanem roku, se šteje, da je soglasje dano. Dokaz o
vložitvi zahteve za izdajo projektnih pogojev je potrdilo o oddani zahtevi iz
prvega odstavka tega člena.
50.a člen
(soglasja)
(1) Zahtevi za izdajo soglasja mora biti
priložen tisti del projekta za pridobitev gradbenega dovoljenja, ki je v zvezi
s predmetom soglašanja. K zahtevi za pridobitev soglasja se lahko priloži tudi
projekt, ki je obdelan na višji ravni.
(2) Pristojni soglasodajalec mora izdati
soglasje pri zahtevnem objektu v 30 dneh, pri manj zahtevnem objektu v 15 dneh,
pri enostanovanjski stavbi, nezahtevnem in enostavnem objektu pa v 10 dneh od
prejema zahteve in prilog iz prejšnjega odstavka.
(3) Ne glede na določbe prejšnjega odstavka
morajo soglasodajalci, pristojni za izdajo soglasij v varovanih območjih,
izdati soglasja v 30 dneh za vse vrste objektov.
(4) Če pristojni soglasodajalec ugotovi, da
projektne rešitve niso izdelane v skladu s predpisi iz njegove pristojnosti,
zavrne izdajo soglasja z upravno odločbo.
(5) Če pristojni soglasodajalec ne odloči v
predpisanem roku, se šteje, da je soglasje dano. Dokaz o vložitvi zahteve za
izdajo soglasja je potrdilo o oddani zahtevi in prilogah iz prvega odstavka
tega člena.
(6) Če je v soglasju določen rok
veljavnosti soglasja ne glede na določbe drugih predpisov ta preneha teči, ko
investitor vloži zahtevo za izdajo gradbenega dovoljenja. Če je zahteva za
izdajo gradbenega dovoljenja zavrnjena, velja rok veljavnosti, določen v
soglasju.
(7) Določbe tega člena se smiselno
uporabljajo tudi za izdajo soglasja za priključitev.
51. člen
(stroški projektnih pogojev in soglasij oziroma
soglasja za priključitev)
Soglasodajalci za pripravo in izdajo
projektnih pogojev in soglasij ter soglasja za priključitev niso upravičeni do
plačila taks, povračila stroškov ali drugih plačil.
52. člen
(črtan)
53. člen
(obveznost revizije projektne
dokumentacije)
(1) Revizija projektne dokumentacije se
opravi, če tako zahteva investitor.
(2) Z revizijo se v projektu za pridobitev
gradbenega dovoljenja preverja izpolnjevanje vseh bistvenih zahtev glede na
namen objekta.
(3) Pred pričetkom revidiranja odgovorni
vodja projekta in odgovorni vodja revidiranja pregledata projekt za pridobitev
gradbenega dovoljenja in določita obseg revizije.
(4) Revident mora za revizijo posameznih
načrtov imenovati odgovornega revidenta. Odgovorni revident je lahko samo
posameznik, ki izpolnjuje s tem zakonom predpisane pogoje za odgovornega
projektanta ustrezne stroke in ima pri pristojni poklicni zbornici opravljen
dopolnilni strokovni izpit za revidiranje.
(5) Odgovorni revident mora povzetek
revizijskega poročila izdelati na obrazcu, katerega obliko in obvezne sestavine
s pravilnikom iz 35. člena tega zakona predpiše minister, pristojen za
prostorske in gradbene zadeve. Revident preda investitorju tudi celotno
revizijsko poročilo.
(6) S potrditvijo dokumentacije postaneta
revident in odgovorni revident skupaj s projektantom in odgovornim projektantom
solidarno odškodninsko odgovorna za njene napake zaradi neizpolnjevanja
bistvenih zahtev.
Drugi razdelek: Pridobitev gradbenega dovoljenja
1. Pridobitev gradbenega dovoljenja
54. člen
(zahteva za izdajo gradbenega dovoljenja)
(1) Zahtevo za izdajo gradbenega dovoljenja
vloži pri pristojnem upravnem organu za gradbene zadeve investitor. V njej mora
navesti podatke o parcelni številki in katastrski občini zemljišča z nameravano
gradnjo in zemljišč, po katerih bodo potekali priključki na infrastrukturo, če
se objekt nanjo priključuje.
(2) Zahtevi za izdajo gradbenega
dovoljenja mora biti priloženo:
1.    
najmanj dva izvoda projekta za pridobitev
gradbenega dovoljenja in
2.    
druge listine, če tako določa zakon.
(3) Če se zahteva za izdajo gradbenega
dovoljenja nanaša na rekonstrukcijo, spremembo namembnosti, dozidavo in
nadzidavo, je treba navesti tudi številko in datum gradbenega dovoljenja, na
podlagi katerega je bil objekt zgrajen, razen za objekte, zgrajene pred
31. decembrom 1966.
(4) Investitor mora zahtevi za izdajo
gradbenega dovoljenja priložiti tudi dokazilo o pravici graditi, če ta pravica
še ni vpisana v zemljiško knjigo.
(5) Po prejemu vloge za izdajo
gradbenega dovoljenja pristojni upravni organ za gradbene zadeve o tem nemudoma
obvesti občino, na območju katere je nameravana gradnja in jo pozove, da v
osmih dneh prijavi svojo udeležbo v postopku. Obvestilu pristojni upravni organ
za gradbene zadeve priloži povzetek podatkov o nameravani gradnji iz projekta
za izdajo gradbenega dovoljenja.
(6) Vsebina povzetka iz prejšnjega
odstavka se določi s pravilnikom iz 40. člena tega zakona.
(7) Če se nameravana gradnja
priključuje na objekte gospodarske javne infrastrukture, mora investitor v
vlogi za pridobitev gradbenega dovoljenja navesti, ali je oziroma ali bo sam
vložil zahtevek za odmero komunalnega prispevka ali pa navede, naj ta zahtevek
v njegovem imenu vloži upravni organ za gradbene zadeve. Če navede, naj ta
zahtevek zanj vloži upravni organ za gradbene zadeve, mora predložiti povzetek,
ki se določi s pravilnikom iz 40. člena tega zakona.
55. člen
(črtan)
56. člen
(dokazilo o pravici graditi)
(1) Za dokazilo o pravici graditi po
tem zakonu velja:
-      
izpisek iz zemljiške knjige, iz katerega
izhaja, da ima investitor na določeni nepremičnini lastninsko ali kakšno drugo
stvarno oziroma obligacijsko pravico, ki mu omogoča gradnjo oziroma izvajanje
del na takšni nepremičnini,
-      
notarsko overjena pogodba z dokazilom o
vložitvi predloga za vpis pogodbe o pridobitvi lastninske ali kakšne druge
stvarne oziroma obligacijske pravice na določeni nepremičnini v zemljiško
knjigo, ki investitorju dovoljuje gradnjo oziroma izvajanje del na takšni
nepremičnini,
-      
pravnomočna sodna ali upravna odločba, ki
izkazuje pravico graditi oziroma izvajati dela na nepremičnini, ali
-      
druga listina, ki v skladu z zakonom izkazuje
pravico graditi oziroma izvajati dela na določeni nepremičnini.
(2) Za dokazilo o vložitvi predloga za
vpis pogodbe v zemljiško knjigo iz prejšnjega odstavka se šteje kopija predloga
za vpis pogodbe v zemljiško knjigo, s podatkom o zemljiškoknjižni plombi, pod
katero se vodi predlog.
(3) Ne glede na določbe prvega
odstavka tega člena pri nameravanih gradnjah objektov gospodarske javne
infrastrukture, pri odstranitvah objektov in za zemljišča, na katerih je
predvidena ureditev gradbišča samo za čas gradnje, notarsko overjeni pogodbi ni
potrebno priložiti dokazila iz prejšnjega odstavka. Pri nameravani gradnji
objektov gospodarske javne infrastrukture, ki se bo izvajala v cestnem telesu
državne ali občinske javne ceste, se ne glede na določbe tega člena za dokazilo
o pravici graditi šteje soglasje upravljalca javne ceste za izvedbo takšne
gradnje znotraj cestnega telesa.
57. člen
(črtan)
58. člen
(črtan)
59. člen
(črtan)
60. člen
(vrste postopkov izdaje gradbenega
dovoljenja)
(1) Na območjih, ki se urejajo z državnim
prostorskim načrtom ali občinskim podrobnim prostorskim načrtom, se gradbena
dovoljenja izdajajo v skrajšanem ugotovitvenem postopku, razen če poseben zakon
za določeno vrsto objekta na določeni lokaciji izrecno ne določa drugače.
(2) Na drugih območjih se gradbena
dovoljenja izdajajo v posebnem ugotovitvenem postopku.
61. člen
(druge možnosti skrajšanega ugotovitvenega
postopka)
(1) Ne glede na določbe drugega
odstavka prejšnjega člena lahko na zahtevo investitorja pristojni upravni organ
za gradbene zadeve izda gradbeno dovoljenje v skrajšanem ugotovitvenem postopku
tudi za gradnjo manj zahtevnega objekta, ki je predviden na območju, ki se
ureja z občinskim prostorskim načrtom, če so izpolnjeni naslednji pogoji:
1.    
da je predmet gradbenega dovoljenja
stanovanjska stavba, ki ima pritličje in največ tri nadstropja z mansardo,
2.    
da območje za določitev strank ne sega preko
meje parcel, na katerih je predvidena nameravana gradnja in
3.    
da iz prikaza komunalnih priključkov in dostopa
v projektu za pridobitev gradbenega dovoljenja izhaja, da ti priključki ne
potekajo po sosednjih zemljiščih.
(2) V skrajšanem ugotovitvenem
postopku se lahko izda gradbeno dovoljenje tudi za rekonstrukcijo stanovanjske
stavbe ali za spremembo namembnosti, če investitor zahtevi za izdajo gradbenega
dovoljenja priloži notarsko overjena soglasja takšnega števila etažnih
lastnikov, kot ga določajo predpisi o stanovanjskih razmerjih, da se strinjajo
z nameravano gradnjo, kot je razvidna iz projekta za pridobitev gradbenega
dovoljenja oziroma če takšni lastniki dajo takšno izjavo na zapisnik pri
pristojnem upravnem organu za gradbene zadeve.
62. člen
(stranke v postopku izdaje gradbenega
dovoljenja)
(1) (razveljavljen)
(2) (razveljavljen)
(3) Stranka v postopku izdaje
gradbenega dovoljenja, ki je imetnik služnostne oziroma stavbne pravice, ki še
ni vpisana v zemljiško knjigo, lahko dokaže z overjeno listino, da je imetnik
te pravice.
(4) V postopku izdaje gradbenega
dovoljenja, razen na območju iz prvega odstavka tega člena, je stranka tudi
občina, na območju katere leži nameravana gradnja, če najpozneje v osmih dneh
po prejemu obvestila o vložitvi zahteve za izdajo gradbenega dovoljenja
priglasi svojo udeležbo pristojnemu upravnemu organu za gradbene zadeve. Če
svoje udeležbe ne priglasi v predpisanem roku, se šteje, da se je odpovedala
pravici sodelovati kot stranka v postopku.
63. člen
(seznanitev strank)
(1) Pristojni upravni organ za gradbene
zadeve povabi stranke, naj se seznanijo z nameravano gradnjo. V tem vabilu je
treba stranke posebej opozoriti na to, da se bo v primeru, če se vabilu ne bodo
odzvale in svojega izostanka ne bodo opravičile, štelo, da se strinjajo z
nameravano gradnjo.
(2) Če se osebna vročitev ne da opraviti,
kot je določeno z zakonom, ki ureja splošni upravni postopek, se vročitev
opravi z objavo vabila na oglasni deski upravnega organa in na enotnem državnem
portalu e-uprava. Šteje se, da je vročitev opravljena po poteku 15 dni od dneva
objave. V tem primeru se šteje, da je bila stranka seznanjena z nameravano
gradnjo.
(3) Stranka lahko v primeru opravičenega
izostanka svojo izjavo poda tudi pisno do izdaje gradbenega dovoljenja, sicer
se šteje, da se stranka strinja z nameravano gradnjo.
64. člen
(črtan)
65. člen
(izjave strank)
(1) Stranka, ki nasprotuje nameravani
gradnji, mora za svoje trditve predložiti dokaze.
(2) Investitor lahko kadar koli med
postopkom izdaje gradbenega dovoljenja predloži pisno izjavo stranke, da se
strinja z nameravano gradnjo. Izjava stranke se mora sklicevati na projekt, ki
je bil priložen zahtevi za izdajo gradbenega dovoljenja. V tem primeru se
stranki gradbeno dovoljenje samo osebno vroči.
(3) Šteje se, da je stranka z nameravano
gradnjo seznanjena in da se z njo strinja, če je investitor z njo sklenil pisno
pogodbo iz druge alinee prvega odstavka 56. člena tega zakona. V tem primeru se
stranki gradbeno dovoljenje samo osebno vroči.
66. člen
(pogoji za izdajo gradbenega dovoljenja)
(1) Preden pristojni upravni organ za
gradbene zadeve izda gradbeno dovoljenje, mora preveriti tudi:
1.    
ali je projekt izdelan v skladu s prostorskim
aktom,
2.    
ali je projekt izdelala pravna oziroma fizična
oseba, ki je med izdelavo projekta izpolnjevala s tem zakonom predpisane pogoje
za projektanta, ter ali je oseba, ki je navedena kot odgovorni projektant, med
izdelavo projekta izpolnjevala pogoje za odgovornega projektanta,
3.    
ali so k predvideni gradnji pridobljena vsa
predpisana soglasja,
4.    
ali ima projekt predpisane sestavine in ali je
bila opravljena revizija projektne dokumentacije, kadar je predpisana, ter ali
so revidenti in odgovorni revidenti, ki so jo opravili, med revidiranjem izpolnjevali
pogoje za revidenta in odgovornega revidenta,
5.    
ali so dajatve in prispevki, določeni z
zakonom, plačani oziroma so na drug zakoniti način izpolnjene investitorjeve
obveznosti,
6.    
ali ima investitor pravico graditi in
7.    
ali iz projekta za pridobitev gradbenega
dovoljenja izhaja, da bo zagotovljena minimalna komunalna oskrba objekta, če se
gradi nov objekt ali če se objekt prizidava, nadzidava ali rekonstruira tako,
da se zato spreminjajo osnovni parametri obstoječih priključkov oziroma se
povečujejo zahteve v zvezi z njegovo komunalno oskrbo.
(2) Minimalna komunalna oskrba
stanovanjske stavbe vključuje oskrbo s pitno vodo, električno energijo,
odvajanje odpadnih voda in dostop do javne ceste, minimalna komunalna oskrba
drugih objektov pa se določi glede na njihov namen. Kot dokazilo o zagotovitvi
minimalne komunalne oskrbe na območju, kjer je ta že zgrajena in izročena v
upravljanje, se šteje soglasje za priključitev ali soglasje k projektu za
pridobitev gradbenega dovoljenja.
(3) Če omrežje za oskrbo s pitno vodo,
električno energijo, odvajanje odpadnih voda ali dostop do javne ceste še ni
zgrajeno, se kot dokazilo o zagotovitvi minimalne komunalne oskrbe šteje
dokazilo, da je to omrežje vključeno v občinski načrt razvojnih programov v
okviru občinskega proračuna za tekoče ali naslednje leto ali pogodba o opremljanju,
sklenjena med investitorjem in občino. Če omrežje minimalne komunalne oskrbe ni
vključeno v občinski načrt razvojnih programov v okviru občinskega proračuna za
tekoče ali naslednje leto ali pogodba o opremljanju ni sklenjena, lahko
investitor ne glede na določbe prostorskega akta zagotovi minimalno komunalno
oskrbo tudi na način, ki omogoča samooskrbo objekta in sledi napredku tehnike.
(4) Če prostorski akt zahteva obvezno
priključitev objekta na komunalno opremo, ki pa še ni zgrajena, se šteje, da je
ta pogoj izpolnjen tudi, če je v projektni dokumentaciji predviden alternativni
način, ki omogoča samooskrbo objekta in izkazuje zadnje stanje gradbene
tehnike.
67. člen
(izdaja gradbenega dovoljenja)
(1) Gradbeno dovoljenje se izda za
celoten objekt ali pa za njegov del, ki pomeni tehnično, tehnološko ali
funkcionalno celoto in se da samostojno uporabljati, če se objekt gradi oziroma
rekonstruira po delih in to tudi opredeljuje projekt za pridobitev gradbenega
dovoljenja.
(2) Ne glede na prejšnji odstavek se
lahko izda gradbeno dovoljenje tudi za del objekta oziroma za izvedbo
posameznih gradbenih ali inštalacijskih del oziroma tehnoloških naprav, če gre
za gradnjo objekta gospodarske javne infrastrukture.
68. člen
(vsebina gradbenega dovoljenja)
(1) Izrek gradbenega dovoljenja mora poleg
sestavin, ki so s predpisom o splošnem upravne postopku predpisane za pisno
odločbo, vsebovati tudi:
-      
podatek o vrsti gradnje oziroma predmetu
gradbenega dovoljenja (gradnja novega objekta, rekonstrukcija, odstranitev objekta,
sprememba namembnosti),
-      
navedbo zahtevnosti gradnje (zahtevni objekt,
manj zahtevni objekt),
-      
podatek o razvrstitvi objekta in posameznih
njegovih delov glede na namen po enotni klasifikaciji vrst objektov, pri
spremembi namembnosti pa tudi novi namen objekta ali njegovega dela objekta,
-      
navedbo parcelnih številk in katastrske občine
za zemljiške parcele, na katerih se bodo izvedli nameravana gradnja in
priključki na gospodarsko javno infrastrukturo, če se objekt nanjo priključuje,
-      
navedbo odmikov nameravane gradnje od meje
sosed­njih zemljišč, razen pri linijskih gradbenih inženirskih objektih,
-      
navedbo dimenzij oziroma gabaritov in pri
stavbah navedbo etažnosti gradnje nameravanega objekta in njihovega
oblikovanja, če je predpisano,
-      
navedbo načina zagotovitve minimalne komunalne
oskrbe, predpisane po tem zakonu,
-      
opis drugih značilnosti objekta, če so določene
s prostorskimi akti ali drugim predpisom,
-      
podatke o projektu za pridobitev gradbenega
dovoljenja in datumu njegove izdelave,
-      
podatke o izdanih soglasjih ter pogojih glede
izvedbe gradnje in uporabe, ki morebiti izhajajo iz njih v zvezi s predmetom
gradbenega dovoljenja.
(2) Projekt za pridobitev gradbenega
dovoljenja, lahko pa tudi druge listine, če tako določa zakon, so sestavni del
gradbenega dovoljenja.
69. člen
(vročitev odločbe)
(1) Odločba, izdana v postopku izdaje
gradbenega dovoljenja, se investitorju in drugim strankam v postopku vroči z
vročilnico, v skladu s predpisom o splošnem upravnem postopku, ter pošlje vsem
pristojnim soglasodajalcem, ki so dali soglasje, pristojnemu upravnemu organu
za prostorske zadeve tiste občine, na katere območju naj bi se izvedla gradnja
ter pristojnemu gradbenemu inšpektorju.
(2) Če se osebna vročitev ne da opraviti,
kot je določeno z zakonom, ki ureja splošni upravni postopek, se vročitev
opravi z objavo na oglasni deski upravnega organa in na enotnem državnem
portalu e-uprava. Šteje se, da je vročitev opravljena po poteku 15 dni od dneva
objave.
(3) Vročeni odločbi se, razen
investitorju, projekta za pridobitev gradbenega dovoljenja in drugih listin, na
podlagi katerih je bilo izdano gradbeno dovoljenje, ne prilaga.
70. člen
(pravna sredstva)
(1) Zoper odločbo, ki jo v postopku
izdaje gradbenega dovoljenja izda pristojni upravni organ za gradbene zadeve iz
drugega odstavka 24. člena tega zakona, je dovoljena pritožba in sicer v osmih
dneh po njeni vročitvi.
(2) Če se vse stranke po vročitvi
gradbenega dovoljenja pisno ali ustno na zapisnik pri pristojnem upravnem
organu za gradbene zadeve odpovejo pravici do pritožbe oziroma pravici do
sprožitve upravnega spora, postane odločba pravnomočna z dnem, ko se pravici do
pritožbe oziroma pravici do sprožitve upravnega spora odpove zadnja stranka.
71. člen
(čas veljavnosti gradbenega dovoljenja)
(1) Gradbeno dovoljenje neha veljati,
če investitor ne začne z gradnjo:
1.    
v primeru zahtevnega objekta: v treh letih po
njegovi pravnomočnosti;
2.    
v primeru manj zahtevnega objekta: v dveh letih
po njegovi pravnomočnosti;
3.    
v primeru spremembe namembnosti: v enem letu po
njegovi pravnomočnosti.
(2) Če se v času veljavnosti gradbenega
dovoljenja za območje, na katerem je nepremičnina, ki je predmet gradbenega
dovoljenja, izvedbeni prostorski akt spremeni ali dopolni oziroma nadomesti z
novim izvedbenim prostorskim aktom, te spremembe oziroma dopolnitve ne morejo
vplivati na veljavnost gradbenega dovoljenja.
72. člen
(podaljšanje veljavnosti gradbenega
dovoljenja)
(1) Pristojni upravni organ za
gradbene zadeve lahko v času veljavnosti gradbenega dovoljenja na zahtevo
investitorja podaljša veljavnost takšnega dovoljenja, vendar največ dvakrat in
to skupaj največ za dve leti.
(2) Pristojni upravni organ za
gradbene zadeve podaljša veljavnost gradbenega dovoljenja z odločbo, ki jo izda
v skrajšanem postopku in brez zaslišanja strank. Gradbeno dovoljenje se lahko
podaljša, če ni v nasprotju z izvedbenim prostorskim aktom, ki velja v času
izdaje te odločbe.
73. člen
(sprememba gradbenega dovoljenja)
(1) Gradbeno dovoljenje se lahko
spremeni. Investitor lahko vloži zahtevo za spremembo gradbenega dovoljenja
samo v času njegove veljavnosti.
(2) Če se po izdaji pravnomočnega
gradbenega dovoljenja projekt za izvedbo tako spremeni, da pomeni to za objekt,
ki se gradi oziroma rekonstruira, spremembo pogojev, določenih z gradbenim
dovoljenjem in elementov, ki lahko vplivajo na zdravstvene pogoje, okolje,
varnost objekta ali spremembo predpisanih bistvenih zahtev, je investitor
dolžan vložiti zahtevo za spremembo gradbenega dovoljenja. V tem primeru se
gradbeno dovoljenje lahko spremeni samo po enakem postopku, kot je bilo to
dovoljenje izdano. Nova odločba, ki deloma nadomesti gradbeno dovoljenje, se
omeji na predlagane spremembe, če zaradi predlaganih sprememb, ki vplivajo na
lokacijske pogoje, ni potrebno izdati novega gradbenega dovoljenja.
(3) Če se nova odločba iz prejšnjega
odstavka omeji na predlagane spremembe, jo pristojni upravni organ za gradbene
zadeve izda v skrajšanem ugotovitvenem postopku in brez zaslišanja strank,
vendar samo, če takšne spremembe ne poslabšujejo pogojev rabe sosednjih
zemljišč in objektov, pogojev za varovanje kulturne dediščine in pogojev za
ohranjanje narave oziroma se z njimi ne spreminjajo pogoji, ki so veljali ob
izdaji gradbenega dovoljenja.
(4) Če investitor, ki mu je bilo
izdano gradbeno dovoljenje, pred začetkom gradnje ali med gradnjo prenese
pravico graditi na drugo osebo, se sme na zahtevo te osebe gradbeno dovoljenje
spremeniti. Novi investitor mora zahtevi za spremembo predložiti dokazilo o
pravici graditi. V tem primeru se gradbeno dovoljenje spremeni po skrajšanem
postopku in brez zaslišanja strank.
(5) Če se gradbeno dovoljenje
spremeni, ostane z izdajo odločbe o njegovi spremembi čas njegove veljavnosti
nespremenjen.
74. člen
(črtan)
2. Posebnosti postopka za pridobitev
gradbenega dovoljenja za gradnjo nezahtevnega objekta
74.a člen
(zahteva za pridobitev gradbenega
dovoljenja za gradnjo nezahtevnega objekta)
(1) Zahtevi za izdajo gradbenega
dovoljenja za gradnjo nezahtevnega objekta je treba priložiti le:
-      
prikaz lege objekta na zemljišču, tako da je
razviden njegov tlorisni položaj in oblika na zemljiškokatastrskem prikazu, z
navedbo odmikov objekta od parcelnih mej sosednjih zemljišč,
-      
značilne prereze (profile) ter oblikovanje
objekta in terena,
-      
soglasja pristojnih soglasodajalcev,
-      
dokazilo o pravici graditi.
(2) Zahtevo za izdajo gradbenega dovoljenja
za gradnjo nezahtevnega objekta investitor vloži na predpisanem obrazcu,
katerega vsebino in obliko določi minister, pristojen za prostorske in gradbene
zadeve.
(3) Za dokazilo o pravici graditi
nezahtevni objekt se štejejo dokazila iz 56. člena tega zakona.
(4) Glede pridobivanja soglasij se
smiselno uporabljajo določbe tega zakona, ki se nanašajo na izdajanje soglasij
s tem, da:
-      
(črtana),
-      
(črtana)
-      
je treba vlogi za izdajo soglasja priložiti
prikaz iz prve in druge alinee prvega odstavka tega člena.
(5) Prikaze iz prve in druge alinee
prvega odstavka tega člena lahko izdela investitor.
74.b člen
(razveljavljen)
74.c člen
(postopek izdaje gradbenega dovoljenja za
gradnjo nezahtevnega objekta)
(1) Pristojni upravni organ za
gradbene zadeve izda gradbeno dovoljenje za gradnjo nezahtevnega objekta na
predpisanem obrazcu, katerega vsebino in obliko določi minister, pristojen za
prostorske in gradbene zadeve, če ugotovi, da:
-      
so izpolnjeni pogoji, določeni v predpisu iz
drugega odstavka 8. člena tega zakona, glede dopustne velikosti objekta, načina
rabe objekta in načina gradnje objekta ter drugi pogoji za gradnjo nezahtevnih
objektov,
-      
je nameravana gradnja skladna s prostorskim aktom,
-      
da so pridobljena vsa predpisana soglasja in
-      
da ima investitor pravico graditi.
(2) Gradbeno dovoljenje za gradnjo
nezahtevnega objekta se izda v skrajšanem ugotovitvenem postopku, če iz prikaza
lege objekta na zemljišču izhaja, da je oddaljenost objekta od meje sosednjih
zemljišč najmanj tri metre.
(3) Zoper odločbo iz prejšnjega
odstavka je dovoljena pritožba v osmih dneh po njeni vročitvi na ministrstvo,
pristojno za prostorske in gradbene zadeve.
74.č člen
(veljavnost in sprememba gradbenega dovoljenja
za gradnjo nezahtevnega objekta)
(1) Gradbeno dovoljenje za gradnjo
nezahtevnega objekta neha veljati, če investitor ne začne graditi v enem letu
od njegove pravnomočnosti.
(2) Gradbeno dovoljenje, ki je bilo
izdano za gradnjo nezahtevnega začasnega objekta, preneha veljati z dnem,
določenim v tem dovoljenju.
(3) Roka veljavnosti gradbenega
dovoljenja za gradnjo nezahtevnega objekta ni mogoče spremeniti oziroma ni
mogoče podaljšati časa njegove veljavnosti.
(4) Gradbenega dovoljenja za gradnjo
nezahtevnega objekta ni mogoče spremeniti.
Tretji razdelek: Gradnja
1. Odgovornost pri gradnji
75. člen
(obličnost naročila)
Če investitor sam ne izpolnjuje pogojev za
izvajalca oziroma nadzornika, je njegova odločitev, pri kateri pravni oziroma
fizični osebi bo naročil gradnjo oziroma izvajanje del in opravljanje
gradbenega nadzora, prosta pod pogoji, ki jih določa zakon. Če pri gradnji
nastopa samo en odgovorni vodja del, v zvezi s to gradnjo nastopa tudi kot
odgovorni vodja gradbišča.
76. člen
(obveznost imenovanja odgovornega vodje
del)
(1) Izvajalec, ki prevzame celotno
gradnjo, mora imenovati odgovornega vodjo del, izvajalec, ki prevzame le
določena dela, pa mora imenovati odgovornega vodjo takšnih posameznih del. Če
pri gradnji nastopa samo en odgovorni vodja del, v zvezi s to gradnjo nastopa
tudi kot odgovorni vodja gradbišča. Odgovorni vodja del oziroma odgovorni vodja posameznih del mora o
vodenju gradnje oziroma posameznih del voditi ustrezno evidenco z vsakodnevnimi
vpisi v dnevniku o izvajanju del.
(2) (črtan)
77. člen
(pogoji za odgovornega vodjo del in
posameznih del)
(1) Odgovorni vodja del je lahko
posameznik, ki ima pridobljeno univerzitetno izobrazbo gradbene ali druge
podobne tehnične stroke z opravljenim strokovnim izpitom za odgovorno vodenje
del pri pristojni poklicni zbornici in z najmanj tremi leti delovnih izkušenj
pri gradnjah, ali posameznik, ki ima pridobljeno visoko strokovno izobrazbo
gradbene ali druge podobne tehnične stroke z opravljenim strokovnim izpitom za
odgovorno vodenje del pri pristojni poklicni zbornici in z najmanj petimi leti
delovnih izkušenj pri gradnjah ali posameznik, ki ima pridobljeno višjo
strokovno izobrazbo gradbene ali druge podobne tehnične stroke z opravljenim
strokovnim izpitom za odgovorno vodenje del pri pristojni poklicni zbornici in
z najmanj sedmimi leti delovnih izkušenj pri gradnjah, ali tehnik oziroma
posameznik, ki ima pridobljeno srednjo izobrazbo gradbene ali druge podobne
tehnične stroke z opravljenim strokovnim izpitom za odgovorno vodenje del pri pristojni
poklicni zbornici in z najmanj desetimi leti delovnih izkušenj pri gradnjah.
(2) Ne glede na določbe prejšnjega
odstavka je lahko odgovorni vodja del za zahtevne objekte samo posameznik, ki
ima pridobljeno univerzitetno izobrazbo gradbene ali druge podobne tehnične
smeri z opravljenim strokovnim izpitom za odgovorno vodenje del pri pristojni
poklicni zbornici in ima najmanj pet let delovnih izkušenj pri gradnjah, pri
tej zbornici pa je tudi vpisan v ustrezen imenik, ali posameznik, ki ima visoko
strokovno izobrazbo gradbene oziroma druge podobne tehnične smeri z opravljenim
strokovnim izpitom za odgovorno vodenje del pri pristojni poklicni zbornici in
ima najmanj sedem let delovnih izkušenj pri gradnjah, pri tej zbornici pa je
tudi vpisan v ustrezen imenik ali posameznik, ki ima višjo strokovno izobrazbo
gradbene oziroma druge podobne tehnične smeri z opravljenim strokovnim izpitom
za odgovorno vodenje del pri pristojni poklicni zbornici in ima najmanj deset
let delovnih izkušenj pri gradnjah, pri tej zbornici pa je tudi vpisan v
ustrezen imenik.
(3) Odgovorni vodja posameznih del je
lahko tudi posameznik, ki ima višjo strokovno izobrazbo z opravljenim
strokovnim izpitom in najmanj dvemi leti delovnih izkušenj in tehnik z
opravljenim strokovnim izpitom in z najmanj tremi leti delovnih izkušenj, lahko
pa tudi oseba z opravljenim delovodskim ali mojstrskim izpitom s področja
izvajanja del pri gradnjah in z najmanj petimi leti delovnih izkušenj pri
gradnjah.
(4) Delovodski izpiti se opravljajo
pri pristojni gospodarski zbornici, mojstrski izpiti pa se opravljajo pri
pristojni obrtni zbornici.
78. člen
(črtan)
79. člen
(gradnja v lastni režiji)
(1) Posameznik ali društvo lahko v
lastni režiji gradi enostavni objekt, lahko pa tudi manj zahtevni objekt,
vendar samo pod naslednjimi pogoji:
1.    
da je to največ enonadstropen objekt z največ
eno kletjo in z možno mansardo nad nadstropjem,
2.    
da je takšen objekt enostanovanjska stavba za
lastne potrebe, kmetijska stavba, namenjena za potrebe družinske kmetije,
planinski dom, gasilski dom ali druga manjša stavba, namenjena opravljanju
društvene dejavnosti,
3.     da njena uporabna površina skupaj z
mansardo ne presega 250,00 m2 koristne površine in
4.    
da je zagotovljen gradbeni nadzor po določbah
tega zakona.
(2) Ne glede na določbe 3. točke
prejšnjega odstavka lahko gasilsko ali planinsko društvo v svoji režiji oziroma
s člansko pomočjo gradi gasilski oziroma planinski dom tudi, če njegova
koristna površina presega 250,00 m2, vendar največ do 350,00 m2 koristne površine.
2. Zakoličenje objekta
80. člen
(obveznost zakoličenja objekta)
(1) Pred začetkom gradnje novega
objekta, za katerega je s tem zakonom predpisano gradbeno dovoljenje, mora
izvajalec poskrbeti tudi za zakoličenje objekta.
(2) Zakoličenje objekta se izvede v
skladu s pogoji, določenimi v gradbenem dovoljenju.
(3) Zakoličenje objekta se izvede kot
geodetska storitev po predpisih o geodetski dejavnosti. Zakoličenje izvede
geodet, ki izpolnjuje pogoje, določene z geodetskimi predpisi. 
(4) O zakoličenju objekta se v skladu
z geodetskimi predpisi izdela poseben zakoličbeni načrt, na podlagi katerega je
omogočeno zakoličenje objekta v skladu s pogoji iz gradbenega dovoljenja.
(5) Zakoličbeni načrt podpišeta
odgovorni geodet in izvajalec, lahko pa tudi pooblaščeni predstavnik občine, če
je pri zakoličenju navzoč.
81. člen
(posebni primeri ob zakoličenju objekta)
(1) Če se pri zakoličenju objekta
ugotovijo med dejanskim stanjem na terenu in med stanjem po gradbenem
dovoljenju pri legi nameravanega objekta in objekta gospodarske javne
infrastrukture, na katero naj bi se objekt priključil ali pri višinskih kotah
parcele, na kateri naj bi objekt stal, takšne razlike, da bi ne bilo mogoče
izpolniti pogojev iz gradbenega dovoljenja, se zakoličenje objekta ne sme
opraviti brez soglasja tistega upravnega organa za gradbene zadeve, ki je izdal
gradbeno dovoljenje.
(2) V aktu o soglasju lahko pristojni
upravni organ za gradbene zadeve določi dodatne pogoje v zvezi z ugotovljenimi
razlikami ali pa zahtevo za izdajo soglasja z odločbo, ki jo izda v skrajšanem
postopku in brez zaslišanja strank, zavrne, če ugotovi, da predstavlja
sprememba zakoličenja objekta spremembo gradbenega dovoljenja.
(3) Če pristojni upravni organ za
gradbene zadeve izdajo soglasja z odločbo zavrne, izvajalec ne sme začeti z
gradnjo, dokler investitor ne pridobi spremenjenega gradbenega dovoljenja.
3. Izvajanje del
82. člen
(pogoji za začetek izvajanja del)
(1) Investitor mora v primerih,
določenih s predpisi o zagotavljanju varstva pri delu na gradbiščih, sestaviti
prijavo gradbišča in jo poslati inšpekciji za delo najpozneje 15 dni pred
začetkom del.
(2) Investitor mora poskrbeti za
ustrezen načrt organizacije gradbišča, izdelan v skladu s pogoji iz gradbenega
dovoljenja in za izdelavo varnostnega načrta v skladu s predpisi o
zagotavljanju varnosti in zdravja pri delu ter zagotoviti, da bo gradbišče
urejeno v skladu z varnostnim načrtom. Izvajalec oziroma v primeru, če je več
izvajalcev, tisti izvajalec, ki ga imenuje investitor, mora gradbišče urediti v
skladu z varnostnim načrtom in izvajanje del organizirati tako, da zaradi njih
na gradbišču ne bodo ogroženi varnost objekta, življenje in zdravje ljudi,
promet, sosedni objekti ali okolje.
(3) Investitor mora poskrbeti za
označitev gradbišča s tablo, na kateri so navedeni vsi udeleženci pri graditvi
objekta, imena, priimki, nazivi in funkcija odgovornih oseb ter podatki o
gradbenem dovoljenju. Dnevnik o izvajanju del se mora voditi kot gradbeni
dnevnik. Če so cene v gradbeni pogodbi določene za mersko enoto posameznih del,
se mora poleg gradbenega dnevnika voditi še knjiga obračunskih izmer.
(4) Ne glede na določbe tega člena mora
investitor pri gradnji nezahtevnega objekta poskrbeti le za označitev gradbišča
s tablo na vidnem mestu, na kateri so podatki o gradbenem dovoljenju.
(5) Določbe o obveznostih investitorja
iz tega člena se ne uporabljajo za gradnjo enostavnih objektov.
(6) Minister, pristojen za prostorske
in gradbene zadeve, v soglasju z resornimi ministri predpiše način označitve in
organizacijo ureditve posameznih vrst gradbišč ter vsebino in način vodenja
gradbenega dnevnika za določene vrste objektov in knjige obračunskih izmer.
83. člen
(obveznosti izvajalca)
(1) Izvajalec mora na gradbišču:
1.    
pravočasno ukreniti, kar je treba za varnost
delavcev, mimoidočih, prometa in sosednjih objektov ter varnost same gradnje in
del, ki se izvajajo na gradbišču, opreme, materiala in strojnega parka,
2.    
izvajati dela po projektu za izvedbo,
3.    
sproti pripravljati vse potrebno, da se po
končani gradnji izdela projekt izvedenih del,
4.    
izvajati dela v skladu z gradbenimi predpisi,
ki veljajo za gradnjo, ki jo izvaja, ter po pravilih gradbene stroke,
5.    
vgrajevati samo tiste gradbene proizvode, ki
ustrezajo nameravani uporabi in so bili dani v promet skladno s predpisi o
dajanju gradbenih proizvodov v promet in katerih skladnost je potrjena z
ustreznimi listinami o skladnosti in takšne naravne materiale oziroma mineralne
surovine, za katere obstoji dokaz, da so bile pridobljene v skladu s predpisi o
rudarstvu oziroma da so iz legalnega kopa,
6.    
investitorju oziroma nadzorniku sproti izročati
vso dokumentacijo, ateste, dokazila o pregledih in meritvah ustreznosti izvedbe
del, ki se nanašajo na vgrajene materiale in proizvode,
7.    
z lastno kontrolo zagotoviti, da se dela
izvajajo v skladu s prejšnjimi točkami in v primeru, da se dela izvajajo na
objektu, ki je varovan v skladu s predpisi o varstvu kulturne dediščine, tudi
zagotoviti ustrezno sodelovanje s pristojno službo za varstvo kulturne
dediščine.
(2) Šteje se, da je izvajalec opravil
vse potrebno, da se po končani gradnji izdela projekt izvedenih del, če so v
gradbenem dnevniku dokumentirane vse spremembe oziroma dopolnitve projekta za
izvedbo, nastale med gradnjo in sta takšne spremembe in dopolnitve sproti
potrjevala odgovorni nadzornik in odgovorni projektant.
(3) Ne glede na prvi in drugi odstavek tega
člena ima izvajalec pri gradnji nezahtevnega objekta pri izvajanju del
naslednje obveznosti:
-      
izvedbo del v skladu z gradbenim dovoljenjem in
-      
če gre za tipske objekte, izvajanje del v
skladu s tipskimi načrti in navodili.
(4) Določbe o obveznostih izvajalca iz
tega člena se ne uporabljajo za gradnjo enostavnih objektov, razen obveznosti
iz druge alinee prejšnjega odstavka.
84. člen
(druge obveznosti izvajalca na gradbišču)
(1) Izvajalec mora pred začetkom in
med izvajanjem posameznih del opraviti pregled projekta za izvedbo in opozoriti
investitorja, projektanta in revidenta ter nadzornika na morebitne ugotovljene
pomanjkljivosti ter zahtevati njihovo odpravo. Če izvajalec pri pregledu
potrjenega projekta za izvedbo ugotovi takšne napake, zaradi katerih bi lahko
bila ogrožena varnost objekta, življenje in zdravje ljudi, promet, sosedni
objekti ali okolje, investitor oziroma projektant pa kljub njegovemu opozorilu
za odpravo teh napak ne poskrbi, je izvajalec dolžan takšne napake javiti
pristojni inšpekciji in do dokončne odločitve ustaviti dela.
(2) Izvajalec mora med izvajanjem
posameznih etap del nadzorniku omogočiti tudi, da opravlja sprotno kontrolo
gradbenih konstrukcij in drugih nosilnih elementov.
(3) Izvajalec mora zagotoviti, da je na
gradbišču ves čas gradnje na vpogled vsaj en izvod gradbenega dovoljenja ter
vsaj tisti del projekta za izvedbo, ki je potreben glede na trenutno stanje
izvajanja gradnje.
(4) Minister, pristojen za prostorske
in gradbene zadeve, v soglasju z resornimi ministri predpiše način in postopek
zagotavljanja in izvedbe sprotne kontrole gradbenih konstrukcij in drugih
nosilnih elementov na gradbišču.
4. Gradbeni nadzor
85. člen
(nadzornik)
(1) Investitor mora zagotoviti gradbeni
nadzor najpozneje z dnem, ko se začne s pripravljalnimi deli na gradbišču.
Gradbeni nadzor se poveri nadzorniku, ki je lahko projektant ali izvajalec, ki
ne izvaja gradnje na istem objektu.
(2) Investitor, ki izpolnjuje s tem
zakonom predpisane pogoje za nadzornika, lahko gradbeni nazor opravlja sam ali
pa ga poveri drugi pravni ali fizični osebi, ki izpolnjuje pogoje za nadzornika
po določbah tega zakona.
(3) Gradbeni nadzor nad gradnjo
objektov v lastni režiji se lahko poveri posamezniku, ki po določbah tega
zakona izpolnjuje pogoje za odgovorno vodenje del ali odgovorno projektiranje.
(4) Določbe o obveznosti zagotavljanja
gradbenega nadzora ne veljajo za gradnjo enostavnih objektov.
86. člen
(pogoji za odgovornega nadzornika)
(1) Nadzornik mora za vsako gradbišče,
na katerem opravlja gradbeni nadzor, imenovati odgovornega nadzornika.
(2) Gradbeni nadzor nad gradnjami
zahtevnih objektov lahko opravlja samo posameznik, ki izpolnjuje s tem zakonom
predpisane pogoje za odgovornega projektanta ali odgovornega vodjo del pri
gradnji zahtevnih objektov, gradbeni nadzor nad gradnjami manj zahtevnih
objektov pa lahko opravlja posameznik, ki po določbah tega zakona izpolnjuje
pogoje za odgovorno projektiranje manj zahtevnih objektov ali za odgovorno
vodenje del.
(3) Odgovorni nadzornik lahko za
izvajanje posameznih del, ki so v zvezi z opravljanjem gradbenega nadzora,
imenuje svoje pomočnike – odgovorne nadzornike posameznih del. Odgovorni
nadzornik posameznih del je lahko posameznik, ki po določbah tega zakona izpolnjuje
pogoje za odgovorno vodenje posameznih del.
87. člen
(črtan)
88. člen
(obseg opravljanja del odgovornega
nadzorstva)
 (1) Odgovorni nadzornik nadzoruje,
ali se v projekt za izvedbo sproti vnašajo vse tiste spremembe in dopolnitve,
ki nastajajo med gradnjo, in ali se s takšnimi spremembami strinjata investitor
in projektant.
(2) Če odgovorni nadzornik med gradnjo
ugotovi neskladje s projektom za izvedbo in gradbenimi predpisi, ali pa, da
kakovost vgrajenih gradbenih in drugih proizvodov, inštalacij, tehnoloških
naprav in opreme ter uporabljenih postopkov ni dokazana z ustreznimi dokumenti,
mora o tem takoj obvestiti gradbenega inšpektorja in investitorja, ugotovitve
in predloge, kako stanje popraviti, pa tudi brez odlašanja vpisati v gradbeni
dnevnik.
(3) Če odgovorni nadzornik ugotovi, da
izvajalec krši dogovorjene roke izgradnje, mora o tem obvestiti investitorja
ter ugotovitve in predloge, kako nastalo stanje izboljšati, brez odlašanja
vpisati v gradbeni dnevnik.
(4) Odgovorni nadzornik mora svoje ugotovitve
iz prejšnjih odstavkov tega člena vpisovati v gradbeni dnevnik. S podpisom
gradbenega dnevnika odgovorni nadzornik potrjuje, da so podatki oziroma vpisi,
vneseni v gradbeni dnevnik, resnični.
Četrti razdelek: Pridobitev uporabnega dovoljenja
89. člen
(zahteva za izdajo uporabnega dovoljenja)
(1) Investitor pri upravnem organu za
gradbene zadeve, ki je izdal gradbeno dovoljenje, vloži zahtevo za izdajo
uporabnega dovoljenja, ko skupaj z odgovornim nadzornikom in odgovornim vodjo
projekta za pridobitev gradbenega dovoljenja ugotovi, da je bila gradnja
izvedena v skladu z gradbenim dovoljenjem, tako da je objekt mogoče
uporabljati, in da je izdelan projekt izvedenih del.
(2) Zahtevo za izdajo uporabnega
dovoljenja mora investitor vložiti najpozneje v osmih dneh po prejemu obvestila
izvajalca, da je gradnja končana.
(3) Če investitor ne vloži zahteve po
prejšnjem odstavku, jo lahko vloži izvajalec.
(4) V zahtevi za izdajo uporabnega
dovoljenja je treba navesti, da je bila gradnja izvedena v skladu z gradbenim
dovoljenjem ter številko in datum gradbenega dovoljenja.
(5) Zahtevi za izdajo uporabnega
dovoljenja iz prejšnjega odstavka morajo biti priloženi:
1.    
projekt izvedenih del,
2.    
geodetski načrt novega stanja zemljišča po
končani gradnji,
3.    
dokazilo o zanesljivosti objekta,
4.    
drugi podatki in dokazila, če jih za to vrsto
objekta določa gradbeno dovoljenje ali poseben zakon.
(6) Zahtevi za izdajo uporabnega
dovoljenja za zahtevni objekt mora biti priloženo tudi navodilo za obratovanje
in vzdrževanje, s katerim se določijo obvezni minimalni časovni razmiki rednih
pregledov ter roki in obseg občasnih pregledov, kakor tudi obseg vzdrževalnih
del, s katerimi je treba zagotoviti, da bo objekt ves čas svoje uporabe
izpolnjeval bistvene zahteve oziroma da bodo inštalacije, naprave in oprema v
objektu ves čas svoje uporabe izpolnjevale bistvene zahteve, v skladu s
predpisi.
(7) Zahtevi za izdajo uporabnega
dovoljenja mora biti priložen tudi program prvih meritev obratovalnega
monitoringa, kadar so takšne meritve predpisane.
(8) Ne glede na določbe tega člena je
treba v zahtevi za izdajo uporabnega dovoljenja, ki se nanaša samo na spremembo
namembnosti objekta ali dela objekta, navesti, da se je ta sprememba izvedla
skladno z gradbenim dovoljenjem ter številko in datum gradbenega dovoljenja,
priložiti pa je treba izjavo odgovornega vodje projekta za pridobitev
gradbenega dovoljenja, da so v objektu ali delu objekta, ki se mu je spremenila
namembnost, izpolnjene vse bistvene zahteve, ki izhajajo iz gradbenih
predpisov.
(9) Ne glede na določbe tega člena je
treba v zahtevi za izdajo uporabnega dovoljenja za gradnjo, za katero je treba
pridobiti gradbeno dovoljenje, pa je bila izvedena brez njega, gradbeno
dovoljenje pa izdano pozneje, navesti številko in datum slednjega ter priložiti
dokazila iz 1., 2. in 4. točke petega odstavka tega člena in izjavo odgovornega
vodje projekta za pridobitev gradbenega dovoljenja, da so za objekt izpolnjene
vse bistvene zahteve, ki izhajajo iz gradbenih predpisov.
90. člen
(komisija za tehnični pregled)
(1) Ko pristojni upravni organ za
gradbene zadeve ugotovi, da je zahteva za izdajo uporabnega dovoljenja v skladu
s pogoji iz četrtega in petega odstavka prejšnjega člena, s sklepom, zoper
katerega ni pritožbe, imenuje komisijo za tehnični pregled in določi datum
tehničnega pregleda.
(2) V komisiji za tehnični pregled
morajo biti predstavniki tistih soglasodajalcev, ki so določili pogoje ali dali
soglasje k projektnim rešitvam za gradnjo. Komisijo za tehnični pregled vodi in
usmerja njeno delo uradna oseba upravnega organa iz prejšnjega odstavka. Če je
zaradi tehnične ali druge specifičnosti objekta potrebno, se lahko v komisijo
imenujejo še drugi strokovnjaki.
(3) Sklep o imenovanju komisije za
tehnični pregled in o določitvi datuma tehničnega pregleda se vroči
investitorju in imenovanim članom komisije. Sklep mora vsebovati tudi
opozorilo, da se bo štelo, da tisti predstavnik soglasodajalca, ki se
tehničnega pregleda ne bo udeležil, k zgrajenemu oziroma rekonstruiranemu
objektu nima pripomb.
(4) Kadarkoli pred dnevom tehničnega
pregleda lahko pristojni soglasodajalec pristojnemu upravnemu organu za
gradbene zadeve pisno sporoči, da k zgrajenemu oziroma rekonstruiranemu objektu
nima pripomb in da se odpoveduje pravici sodelovati na tehničnem pregledu.
(5) Če se predstavnik pristojnega
soglasodajalca, ki je bil imenovan v komisijo, tehničnega pregleda ne udeleži,
se šteje, da k zgrajenemu oziroma rekonstruiranemu objektu nima pripomb.
(6) V postopku izdaje uporabnega dovoljenja
imajo pravico sodelovati tudi predstavniki pristojnih inšpekcij. Če je
pristojni inšpektor v času gradnje objekta ugotovil določene pomanjkljivosti,
ki niso bile odpravljene do dne, ko je bila imenovana komisija za tehnični
pregled, mora na to opozoriti upravni organ iz prvega odstavka tega člena.
(7) Ne glede na določbe tega člena lahko
uradna oseba pristojnega upravnega organa za gradbene zadeve pred izdajo
uporabnega dovoljenja za objekt ali za del objekta, ki se mu je spremenila
namembnost, in za manj zahtevni objekt sama opravi ogled. Če na ogledu sama ne
more ugotoviti izpolnjevanja pogojev za izdajo uporabnega dovoljenja ali če že
po prejemu zahteve za izdajo uporabnega dovoljenja ugotovi, da bo potrebno
imenovanje komisije za tehnični pregled, imenuje komisijo za tehnični pregled
in z njo opravi tehnični pregled tudi za manj zahtevni objekt.
91. člen
(obveznosti investitorja v zvezi z izvedbo
tehničnega pregleda)
(1) Investitor mora o dnevu izvedbe
tehničnega pregleda obvestiti vse udeležence, ki so sodelovali pri gradnji in
zagotoviti njihovo udeležbo na tehničnem pregledu.
(2) Šteje se, da je investitor zagotovil
udeležbo udeležencev iz prejšnjega odstavka na tehničnem pregledu, če jim je
poslal obvestilo o tehničnem pregledu s priporočeno pošiljko najpozneje osem
dni pred dnevom izvedbe tehničnega pregleda.
(3) Za dokaz o vročitvi obvestila iz
prejšnjega odstavka se šteje potrdilo o oddani pošiljki.
(4) Na dan tehničnega pregleda mora
investitor članom komisije za tehnični pregled na vpogled predložiti gradbeni
dnevnik, razen za gradnjo, za katero je treba pridobiti gradbeno dovoljenje, a
je bila izvedena brez njega, gradbeno dovoljenje pa izdano pozneje, in za
objekte ali dele objektov, ki se jim je na podlagi gradbenega dovoljenja
spremenila samo namembnost.
92. člen
(dokazilo o zanesljivosti objekta)
(1) Za dokazilo o zanesljivosti
objekta mora poskrbeti izvajalec, podpisati pa ga morata odgovorni vodja del
oziroma odgovorni vodja gradbišča, kadar je bil imenovan ter odgovorni
nadzornik in odgovorni vodja projekta za pridobitev gradbenega dovoljenja. Če
je izvajalcev več, mora investitor pristojnemu upravnemu organu za gradbene
zadeve predložiti skupno dokazilo o zanesljivosti, iz katerega je razvidno, da
bo objekt kot celota pri uporabi in vzdrževanju izpolnjeval predpisane bistvene
zahteve.
(2) Minister, pristojen za prostorske
in gradbene zadeve, v soglasju z resornimi ministri predpiše podrobnejšo
vsebino dokazila iz prejšnjega odstavka.
93. člen
(geodetski načrt novega stanja zemljišča)
(1) Geodetski načrt novega stanja zemljišča
se v skladu z geodetskimi predpisi izdela kot topografsko-katastrski načrt.
(2) Določbe tega člena ne veljajo za
podzemne objekte v rudniškem prostoru, ki so v neposredni povezavi z
raziskovanjem in izkoriščanjem mineralnih surovin.
94. člen
(črtan)
95. člen
(ugotovitve pri tehničnem pregledu)
(1) S tehničnim pregledom se mora
ugotoviti:
1.    
ali je objekt izveden v skladu z gradbenim
dovoljenjem,
2.    
ali je iz dokazila o zanesljivosti objekta
razvidno, da je objekt izveden v skladu z gradbenimi predpisi, ki so obvezni
pri izvedbi objektov take vrste in s pogoji, določenimi za gradnjo in s
predpisi, ki določajo pogoje za gradnjo objektov brez grajenih in
komunikacijskih ovir,
3.    
ali je iz dokazila o zanesljivosti objekta
razvidno, da so bili upoštevani predpisani ukrepi, s katerimi bodo preprečeni
oziroma na najmanjšo mero omejeni vplivi, ki jih utegne povzročiti objekt sam
po sebi oziroma z uporabo v svoji okolici,
4.    
ali je projekt izvedenih del izdelan v skladu s
predpisi,
5.    
ali so zgrajeni objekti, s katerimi se zagotavlja
minimalna komunalna oskrba.
(2) Šteje se, da je objekt izveden v skladu
z gradbenim dovoljenjem, če je mogoče na podlagi projekta izvedenih del
ugotoviti, da spremembe, ki so nastale med gradnjo, ne vplivajo na spremembo z
gradbenim dovoljenjem določenih lokacijskih in drugih pogojev ter elementov, ki
bi lahko vplivali na zdravstvene pogoje, okolje, varnost objekta ali predpisane
bistvene zahteve. V primeru objekta iz 17. člena tega zakona, takšne spremembe
nastale med gradnjo, tudi ne smejo vplivati na zagotavljanje neoviranega
dostopa oziroma gibanja funkcionalno oviranih oseb.
(3) Potek izvedbe tehničnega pregleda se
evidentira v zapisniku o tehničnem pregledu, ki ga v skladu s predpisi, ki
urejajo splošni upravni postopek, vodi uradna oseba upravnega organa, ki je
imenoval komisijo za tehnični pregled.
96. člen
(odločanje o zahtevi za izdajo uporabnega
dovoljenja)
(1) Pristojni upravni organ za
gradbene zadeve v postopku izdaje uporabnega dovoljenja izda odločbo, s katero:
1.    
izda uporabno dovoljenje za objekt, za katerega
je bilo izdano pravnomočno gradbeno dovoljenje, za objekt državnega pomena pa
lahko tudi za objekt, za katerega je bilo izdano dokončno gradbeno dovoljenje,
če na tehničnem pregledu ali ogledu ugotovi, da so izpolnjeni pogoji iz prvega
odstavka prejšnjega člena ali če iz predloženih poročil o prvih meritvah
obratovalnega monitoringa, predloženih med poskusnim obratovanjem, izhaja, da
emisije pri obratovanju objekta ne presegajo predpisanih mejnih vrednosti in da
objekt izpolnjuje s predpisi o varstvu okolja in drugimi predpisi določene
parametre,
2.    
odredi poskusno obratovanje ter izvedbo prvih
meritev obratovalnega monitoringa po predpisih o varstvu okolja ali drugih
predpisih, s katerimi so predpisane takšne meritve, in sicer za obdobje,
določeno s programom prvih meritev, ali
3.    
zavrne izdajo uporabnega dovoljenja, če:
- 
je odredil odpravo pomanjkljivosti, pa ga
investitor v določenem roku ni obvestil o njihovi odpravi in o tem predložil
dokazila ali če so bile kljub obvestilu pri ponovnem ogledu ali pregledu spet
ugotovljene pomanjkljivosti,
- 
ugotovi, da gre za neskladno gradnjo in so
spremembe, ki so nastale med njo, vplivale na spremembo z gradbenim dovoljenjem
določenih lokacijskih in drugih pogojev ter elementov, ki bi lahko vplivali na
zdravstvene pogoje, okolje, varnost objekta ali predpisane bistvene zahteve in
na zagotavljanje neoviranega dostopa oziroma gibanja funkcionalno oviranih
oseb,
- 
ugotovi, da gre za nelegalno gradnjo, ali
- 
ugotovi, da ima objekt takšne pomanjkljivosti,
zaradi katerih predstavlja nevarno gradnjo po tem zakonu, pri čemer pa
pomanjkljivosti ni mogoče odpraviti.
(2) V postopku izdaje uporabnega
dovoljenja je stranka samo investitor.
(3) Če je zadržana izvršitev
gradbenega dovoljenja, se postopek izdaje uporabnega dovoljenja prekine za čas
zadržanja izvršitve gradbenega dovoljenja.
(4) Zoper odločbo o poskusnem
obratovanju ni pritožbe, mogoče pa jo je izpodbijati v pritožbi zoper odločbo o
zavrnitvi izdaje uporabnega dovoljenja.
97. člen
(odprava pomanjkljivosti)
(1) Če je pristojni upravni organ za
gradbene zadeve pri ogledu ali tehničnem pregledu ugotovil pomanjkljivosti, v
zapisniku opozori nanje investitorja in določi rok, v katerem jih mora
odpraviti.
(2) Investitor je dolžan pristojni
upravni organ za gradbene zadeve do poteka roka obvestiti, ali je
pomanjkljivosti odpravil in mu o tem predložiti dokazila. Po prejemu obvestila
se lahko opravi ponovni ogled ali tehnični pregled ali pa se izda uporabno
dovoljenje, če pristojni upravni organ za gradbene zadeve že na podlagi
predloženih dokazil ugotovi, da so pomanjkljivosti odpravljene.
(3) Ponovni tehnični pregled na
podlagi dokazil, da so bile odpravljene pomanjkljivosti, lahko opravi tudi
posamezen član komisije, pri čemer pregleda le tista dela, ki jih je bilo treba
popraviti ali opraviti naknadno in predloži upravnemu organu o tem ustrezno
izjavo.
(4) Če investitor ne ravna v skladu z
drugim odstavkom tega člena ali če se pri ponovnem ogledu ali tehničnem
pregledu ugotovi, da so na objektu še vedno pomanjkljivosti, se zahteva za
izdajo uporabnega dovoljenja zavrne.
98. člen
(poskusno obratovanje)
(1) Če je pristojni upravni organ za
gradbene zadeve odredil poskusno obratovanje, mora investitor najmanj 15 dni
pred začetkom poskusnega obratovanja pristojnim inšpekcijam in pristojnemu
upravnemu organu za gradbene zadeve sporočiti, da namerava začeti s poskusnim
obratovanjem.
(2) Investitor mora zagotoviti
strokovno nadzorstvo nad poskusnim obratovanjem, ki ga s pogodbo poveri za to
usposobljenemu nadzorniku. Strokovno nadzorstvo nad poskusnim obratovanjem
obsega odrejanje preskusov in meritev ter vpisovanje njihovih rezultatov v
obratovalni dnevnik v skladu s predpisi o poskusnem obratovanju posameznih
tehnoloških naprav.
(3) Investitor mora pred potekom obdobja
poskusnega obratovanja pristojnemu upravnemu organu za gradbene zadeve
predložiti poročila o prvih meritvah obratovalnega monitoringa, iz katerih
nesporno izhaja, da emisije pri obratovanju objekta ne presegajo predpisanih
mejnih vrednosti ter da objekt izpolnjuje s predpisi o varstvu okolja in
drugimi predpisi določene parametre glede vplivov na okolje.
(4) Pristojni upravni organ za
gradbene zadeve poročilo o prvih meritvah posreduje pristojnemu organu za
nadzor nad poskusnim obratovanjem in ga pozove, naj v roku 15 dni poda mnenje o
tem, ali emisije pri obratovanju objekta presegajo predpisane mejne vrednosti
in ali objekt izpolnjuje s predpisi o varstvu okolja in drugimi predpisi
predpisane parametre glede vplivov na okolje.
(5) Če pristojni organ za nadzor nad
poskusnim obratovanjem mnenja iz prejšnjega odstavka ne pošlje v predpisanem
roku, se šteje, da je njegovo mnenje pozitivno.
99. člen
(podaljšanje poskusnega obratovanja)
Obdobje poskusnega obratovanja se na
zahtevo investitorja lahko podaljša, vendar največ enkrat, in sicer za obdobje,
za katero je bilo odrejeno poskusno obratovanje.
100. člen
(posledica zavrnitve izdaje uporabnega
dovoljenja)
(1) Če je pristojni upravni organ za
gradbene zadeve zavrnil izdajo uporabnega dovoljenja, ker je imel objekt takšne
pomanjkljivosti, da je predstavljal nevarno gradnjo, teh pomanjkljivosti pa ni
bilo mogoče odpraviti, je pristojni upravni organ za gradbene zadeve dolžan o
tem brez odlašanja seznaniti pristojnega gradbenega inšpektorja.
(2) V primeru iz prejšnjega odstavka
je pristojni gradbeni inšpektor dolžan nemudoma uvesti inšpekcijski postopek v
skladu z določbami 154. člena tega zakona.
101. člen
(posebni primeri pridobitve uporabnega
dovoljenja)
(1) Če je bil objekt iz tretjega
odstavka 1. člena tega zakona zgrajen brez gradbenega dovoljenja zaradi
preprečitve naravne oziroma druge nesreče oziroma zato, da so se z njegovo
pomočjo zmanjšale njene posledice, lahko ostane kot stalen objekt tudi po tem,
ko so prenehale okoliščine, zaradi katerih je bil zgrajen, vendar samo, če
njegov investitor oziroma lastnik po prenehanju navedenih okoliščin pri
pristojnem gradbenem organu vloži zahtevo za izdajo uporabnega dovoljenja, tej
zahtevi pa priloži geodetski načrt novega stanja zemljišča in ustrezno dokazilo
o izpolnjevanju bistvenih zahtev in uporabno dovoljenje tudi pridobi. Pristojni
upravni organ za gradbene zadeve mora pred izdajo uporabnega dovoljenja
preveriti tudi skladnost objekta iz prejšnjega odstavka s prostorskimi akti.
(2) Za ustrezno dokazilo o
izpolnjevanju bistvenih zahtev iz prejšnjega odstavka se šteje načrt
obstoječega stanja z načrtom gradbenih konstrukcij, ki vsebuje najmanj analizo
konstrukcije objekta (statični izračun). Takšen načrt lahko izdela pravna ali
fizična oseba, ki po določbah tega zakona izpolnjuje pogoje za odgovornega
projektanta, usposobljenega za izdelavo načrtov gradbenih konstrukcij.
(3) Za enostanovanjsko stavbo,
zgrajeno na podlagi gradbenega dovoljenja, se izda uporabno dovoljenje brez
poprej opravljenega tehničnega pregleda, če investitor zahtevi za izdajo
uporabnega dovoljenja poleg geodetskega načrta novega stanja zemljišča priloži
izjavo projektanta in nadzornika, da je takšna stavba zgrajena v skladu s
predpisi.
102. člen
(vsebina uporabnega dovoljenja)
(1) Uporabno dovoljenje mora poleg
sestavin, ki so z ZUP predpisane za pisno odločbo, vsebovati v izreku tudi
navedbo o vrsti objekta glede na namen njegove uporabe.
(2) Sestavni del uporabnega dovoljenja
je mapa, v kateri so podatki o objektu, izjava o zanesljivosti objekta in
dokazne strani s kazali vsebine dokazila o zanesljivosti objekta (v nadaljnjem
besedilu: vodilna mapa dokazila o zanesljivosti objekta) in mapa, v kateri so
podatki o udeležencih, ki so sodelovali pri gradnji, s povzetkom ključnih
podatkov iz projekta izvedenih del, določenih s predpisom iz 40. člena tega
zakona (v nadaljnjem besedilu: vodilna mapa projekta izvedenih del) ter
geodetski načrt novega stanja zemljišča.
(3) Ne glede na določbe prejšnjega
odstavka je sestavni del uporabnega dovoljenja za objekte iz prvega odstavka prejšnjega
člena načrt iz drugega odstavka prejšnjega člena, za enostanovanjske stavbe iz
tretjega odstavka prejšnjega člena ter za gradnjo, za katero je treba pridobiti
gradbeno dovoljenje, pa je bila izvedena brez njega, gradbeno dovoljenje pa
izdano pozneje pa samo geodetski načrt novega stanja zemljišča.
(4) Ne glede na določbe prejšnjega odstavka
mora uporabno dovoljenje, ki se nanaša na spremembo namembnosti objekta,
vsebovati samo sestavine iz prvega odstavka tega člena.
103. člen
(vročitev uporabnega dovoljenja)
(1) Odločba, izdana v postopku izdaje
uporabnega dovoljenja, se vroči investitorju.
(2) Če se investitor po vročitvi uporabnega
dovoljenja odpove pravici do pritožbe oziroma pravici do sprožitve upravnega
spora, postane odločba pravnomočna z dnem, ko to investitor izjavi pisno ali
ustno na zapisnik.
104. člen
(smiselna uporaba pri izdaji obratovalnega
dovoljenja)
(1) Če s posebnimi predpisi, ki
določajo, da se z uporabo tehnoloških naprav lahko začne šele, ko je zanje
izdano obratovalno dovoljenje, ni urejen postopek izdaje takšnega dovoljenja,
se določbe tega poglavja, ki urejajo postopek tehničnega pregleda, smiselno
uporabljajo tudi v postopku izdaje obratovalnega dovoljenja.
(2) Če s posebnimi predpisi, ki
urejajo pogoje za uporabo določene vrste prometnih oziroma energetskih objektov
gospodarske javne infrastrukture, ni določeno, da je treba pred izdajo
uporabnega dovoljenja opraviti tudi poskusno obratovanje, se določbe tega
poglavja, ki urejajo poskusno obratovanje in izvedbo prvih meritev
obratovalnega monitoringa, lahko uporabijo tudi za takšne objekte, če tako
zahteva njihov investitor.
(3) Določbe tega poglavja se smiselno
uporabljajo tudi v postopkih, ki so s predpisi o rudarstvu predpisani za
primere prenehanja izkoriščanja mineralnih surovin in, če je tako določeno s
posebnimi predpisi, tudi v primerih prenehanja obratovanja določene vrste
objektov gospodarske javne infrastrukture, kot so ceste, železnice, odlagališča
in podobno.
105. člen
(vpis v uradne evidence)
(1) Najpozneje v 15 dnevih po
pravnomočnosti uporabnega dovoljenja mora investitor v skladu s predpisi, ki
urejajo evidentiranje nepremičnin, poskrbeti za vpis objekta v zemljiški
kataster oziroma v primeru stavbe tudi v kataster stavb, v primeru objekta
gospodarske javne infrastrukture pa tudi za vpis v zbirni kataster gospodarske
javne infrastrukture.
(2) Po vpisu stavbe v uradne evidence
mora lastnik stavbe dele stavbe označiti z identifikacijsko številko dela
stavbe iz katastra stavb. Dele stavbe se označi v skladu s predpisi s področja
evidentiranja nepremičnin, ki urejajo označitve delov stavbe.
Peti razdelek: Hramba projektne dokumentacije
106. člen
(dolžnost hrambe pri upravnem organu za
gradbene zadeve)
 Če ni s posebnimi predpisi določeno
drugače, mora pristojni upravni organ za gradbene zadeve projekt za pridobitev
gradbenega dovoljenja, na podlagi katerega je izdal gradbeno dovoljenje oziroma
na podlagi katerega je bilo gradbeno dovoljenje spremenjeno ter vodilna mapa
dokazila o zanesljivosti objekta in vodilna mapa projekta izvedenih del, na
podlagi katerega je izdal uporabno dovoljenje, hraniti deset let po njegovi
izdaji.
107. člen
(dolžnost hrambe lastnika objekta)
(1) Projekt za pridobitev gradbenega
dovoljenja, na podlagi katerega je bilo izdano gradbeno dovoljenje, ter projekt
izvedenih del, na podlagi katerega je bilo izdano uporabno dovoljenje, mora
hraniti lastnik objekta oziroma njegov pravni naslednik, dokler objekt stoji
oziroma do odstranitve objekta, če ni s posebnimi predpisi za določeno vrsto
objektov določeno, da jih je treba hraniti trajno. Projekt se lahko hrani na
papirju, elektronskem mediju ali na mikrofilmu.
(2) Za objekt, ki je v etažni lastnini
je dolžan hraniti projekte iz prejšnjega odstavka upravljalec objekta.
(3) Ne glede na določbe prejšnjega
odstavka so etažni lastniki oziroma njihovi pravni nasledniki dolžni hraniti
tiste sestavine načrta za etažne lastnike, ki se nanašajo na njihove prostore v
etažni lastnini, dokler stavba stoji, če ni s predpisi o upravljanju takšnih
stavb izrecno določeno drugače.
Četrti del: ORGANIZACIJA IN DELOVNO PODROČJE
POKLICNIH ZBORNIC
1. Ustanovitev ZAPS in IZS
108. člen
(ustanovitev in cilji ustanovitve)
(1) V Republiki Sloveniji se zaradi
zagotavljanja strokovnosti in varovanja javnega interesa na področju urejanja
prostora in graditve objektov ter varstva tretjih oseb ustanovita dve poklicni
zbornici, ZAPS in IZS.
(2) Cilji, zaradi katerih se ustanovi
in deluje ZAPS, so:
1.    
varovanje in zastopanje interesov
arhitekturnega in krajinsko-arhitekturnega projektiranja, revidiranja ter
prostorskega načrtovanja,
2.    
svetovanje posameznikom in pravnim osebam, ki
opravljajo dejavnosti arhitekturnega in krajinsko-arhitekturnega projektiranja
in revidiranja projektne dokumentacije ter prostorskega načrtovanja in
3.    
zagotavljanje strokovnosti pooblaščenih
arhitektov, krajinskih arhitektov in prostorskih načrtovalcev.
(3) Cilji, zaradi katerih se ustanovi
in deluje IZS, so:
1.    
varovanje in zastopanje interesov gradbenega in
drugega projektiranja in revidiranja,
2.    
svetovanje posameznikom in pravnim osebam, ki
opravljajo dejavnosti gradbenega in drugega projektiranja, revidiranja
projektne dokumentacije, vodenja del in opravljanja nadzora pri graditvi
objektov ter geodetskih storitev in
3.    
zagotavljanje strokovnosti pooblaščenih
inženirjev.
109. člen
(pravni položaj in odgovornost za
zagotavljanje obveznosti)
(1) ZAPS in IZS sta pravni osebi
javnega prava.
(2) Sedež ZAPS in IZS je v Ljubljani.
(3) ZAPS in IZS odgovarjata za svoje
obveznosti z vsem svojim premoženjem.
(4) Člani ZAPS in člani IZS za
obveznosti poklicne zbornice, katere člani so, ne odgovarjajo.
110. člen
(delovno področje ZAPS in IZS)
(1) ZAPS opravlja zlasti naslednje
naloge:
1.    
določa strokovna načela na področju
prostorskega načrtovanja, arhitekture in krajinske arhitekture,
2.    
pospešuje razvoj prostorskega načrtovanja,
arhitekture in krajinske arhitekture ter skrbi za njun ugled,
3.    
sodeluje z državnimi organi in organi lokalnih
skupnosti in zastopa stroko v razmerju do njih,
4.    
predlaga ministru, pristojnemu za prostorske in
gradbene zadeve, izdajo pravilnika o izvedbi javnih natečajev za pridobivanje
strokovnih rešitev v prostorskih aktih ter za urbanistične, krajinske in
arhitekturne rešitve nameravanih gradenj,
5.    
skrbi za strokovno izpopolnjevanje na področju
prostorskega načrtovanja, arhitekturnega in krajinskega projektiranja ter
sodeluje pri pripravi izobraževalnih programov,
6.    
sprejema disciplinski pravilnik,
7.    
skrbi za strokovni razvoj in neodvisnost
prostorskega načrtovanja ter arhitekturnega in krajinsko – arhitekturnega
projektiranja, zastopa interese svojih članov v razmerju do državnih organov,
organov lokalne samouprave in delodajalcev ter z namenom zagotavljanja njihove
neodvisnosti in strokovnega razvoja ter nadzora nad opravljanjem dejavnosti
prostorskega načrtovanja in arhitekturnega ter krajinsko-arhitekturnega
projektiranja vodi seznam prostorskih načrtovalcev in projektantov in opravlja
storitve za potrebe svojih članov,
8.    
zagotavlja opravljanje strokovnih izpitov za
odgovorno projektiranje načrtov arhitekture in krajinske arhitekture in
revidiranje takšnih načrtov ter odgovorno prostorsko načrtovanje,
9.    
vzpostavi, vodi in vzdržuje imenik pooblaščenih
arhitektov, pooblaščenih krajinskih arhitektov in pooblaščenih prostorskih
načrtovalcev (v nadaljnjem besedilu: imenik ZAPS),
10. 
podeljuje licence za samostojno opravljanje
arhitekturnega in krajinsko-arhitekturnega projektiranja in revidiranja ter
prostorskega načrtovanja,
11. 
sprejema kodeks poklicne etike pooblaščenih
arhitektov, pooblaščenih krajinskih arhitektov in pooblaščenih prostorskih
načrtovalcev (v nadaljnjem besedilu: kodeks poklicne etike ZAPS),
12. 
izvaja nadzor nad spoštovanjem aktov ZAPS in
kodeksa poklicne etike ZAPS in ukrepa v skladu z disciplinskim pravilnikom in
drugimi akti zbornice,
13. 
za investitorja pripravi in lahko tudi
organizira izvedbo javnih natečajev s področja urejanja prostora ter
arhitekturnih in krajinsko-arhitekturnih rešitev.
(2) IZS opravlja zlasti naslednje
naloge:
1.    
določa strokovna načela na področju graditve
objektov,
2.    
pospešuje razvoj gradbenih, geodetskih,
rudarskih in drugih inženirskih strok ter skrbi za njihov ugled,
3.    
sodeluje z državnimi organi in organi lokalnih
skupnosti ter zastopa stroko v razmerju do njih,
4.    
predlaga ministru, pristojnemu za prostorske in
gradbene zadeve, izdajo pravilnika o izvedbi javnih natečajev za pridobivanje
konstrukcijskih, tehnoloških in drugih inženirskih rešitev nameravanih gradenj,
5.    
skrbi za strokovno izpopolnjevanje na področju
gradbenega in drugega projektiranja ter opravljanja geodetske dejavnosti ter sodeluje
pri pripravi izobraževalnih programov,
6.    
sprejema disciplinski pravilnik,
7.    
skrbi za strokovni razvoj in neodvisnost
gradbenega in drugega projektiranja, revidiranja projektne dokumentacije,
vodenja del in opravljanja nadzora pri graditvi objektov ter geodetskih
storitev, zastopa interese svojih članov v razmerju do državnih organov,
organov lokalne samouprave in delodajalcev ter z namenom zagotavljanja njihove
neodvisnosti in strokovnega razvoja ter nadzora nad opravljanjem dejavnosti
gradbenega in drugega projektiranja ter opravljanja geodetske dejavnosti, vodi
seznam projektantov in geodetskih podjetij in opravlja storitve za potrebe
svojih članov,
8.    
zagotavlja opravljanje strokovnih izpitov za
tisti del odgovornega projektiranja, ki se nanaša na gradbeno in drugo
projektiranje ter revidiranje načrtov iz 2. do 10. točke 36. člena tega zakona,
9.    
zagotavlja opravljanje strokovnih izpitov za
odgovorne geodete,
10. 
zagotavlja opravljanje strokovnih izpitov za
odgovorno vodenje del,
11. 
vzpostavi, vodi in vzdržuje imenik pooblaščenih
inženirjev (v nadaljnjem besedilu: imenik IZS),
12. 
sprejema kodeks poklicne etike pooblaščenih
inženirjev (v nadaljnjem besedilu: kodeks poklicne etike IZS),
13. 
izvaja nadzor nad spoštovanjem aktov IZS in
kodeksa poklicne etike IZS in ukrepa v skladu z disciplinskim pravilnikom in
drugim akti zbornice,
14. 
za investitorja pripravi in lahko tudi
organizira izvedbo javnih natečajev s področja gradbenih in drugih inženirskih
rešitev.
(3) ZAPS in IZS lahko poleg izvajanja
nalog iz prvega odstavka tega člena oziroma nalog iz prejšnjega odstavka
opravljata tudi eno ali več drugih dejavnosti, če izpolnjujeta za vsako od njih
predpisane pogoje, če se s tem uresničuje namen, zaradi katerega sta bili
ustanovljeni in če so te dejavnosti določene z njunima statutoma.
111. člen
(opravljanje nalog na podlagi javnega
pooblastila)
 (1) ZAPS opravlja naloge iz 8., 9. in
10. točke prvega odstavka prejšnjega člena kot javno pooblastilo po določbah
tega zakona. IZS opravlja naloge iz 8., 10. in 11. točke drugega odstavka prejšnjega
člena kot javno pooblastilo po določbah tega zakona, naloge iz 9. točke drugega
odstavka prejšnjega člena pa opravlja kot javno pooblastilo po določbah zakona,
ki ureja opravljanje geodetskih dejavnosti.
(2) ZAPS in IZS morata za izvajanje
javnih pooblastil iz prejšnjega odstavka izpolnjevati kadrovske, prostorske in
druge pogoje, ki jih s pravilnikom predpiše in ugotovi minister, pristojen za
prostorske in gradbene zadeve, z odločbo v upravnem postopku.
(3) Izpolnjevanje pogojev iz
prejšnjega odstavka preverja komisija, ki jo imenuje minister, pristojen za
prostorske in gradbene zadeve.
(4) Medsebojno razmerje med
ministrstvom, pristojnim za prostorske in gradbene zadeve, in ZAPS oziroma IZS
se uredi s pogodbo.
112. člen
(črtan)
2. Organi in organizacija
113. člen
(pogoji za združevanje v ZAPS in IZS)
(1) V ZAPS se lahko združujejo
posamezniki, ki v skladu s predpisi o urejanju prostora izpolnjujejo pogoje za
odgovorne prostorske načrtovalce in posamezniki, ki v skladu s tem zakonom
izpolnjujejo pogoje za odgovorne projektante pri arhitekturnem in
krajinsko-arhitekturnem projektiranju, odgovorne revidente in odgovorne
nadzornike.
(2) V IZS se lahko združujejo
posamezniki, ki v skladu s tem zakonom izpolnjujejo pogoje za odgovorne
projektante pri gradbenem in drugem projektiranju, odgovorne revidente,
odgovorne vodje del in odgovorne nadzornike, posamezniki, ki v skladu z
geodetskimi predpisi izpolnjujejo pogoje za odgovorne geodete pri opravljanju
geodetskih storitev in drugi inženirji, če tako določa zakon.
114. člen
(organi zbornice, matične sekcije in
skupno koordinacijsko telo)
(1) Organi ZAPS in IZS so skupščina
zbornice, upravni odbor, predsednik zbornice in disciplinski organi.
(2) Podrobno sestavo organov iz
prejšnjega odstavka in njihove naloge opredeli statut.
(3) Za uspešno izvajanje nalog
poklicne zbornice in za dosego cilja, da so v zbornici enakopravno in
enakovredno zastopane vse stroke, ki so v njej združene, ZAPS in IZS ustanovita
matične sekcije.
(4) ZAPS in IZS ustanovita tudi skupno
koordinacijsko telo.
115. člen
(skupščina zbornice)
(1) Skupščina zbornice je najvišji
organ odločanja in ima zlasti naslednje pristojnosti:
1.    
sprejme statut zbornice in druge splošne akte
zbornice, če ta zakon ali statut ne določa drugače,
2.    
sprejme kodeks poklicne etike in strokovne
standarde,
3.    
(črtana)
4.    
sprejme disciplinski pravilnik,
5.    
sprejme program dela in določa višino
članarine,
6.    
sprejme načrt zaposlitev v službah zbornice,
7.    
sprejme priporočila za izvajanje javnih
natečajev,
8.    
imenuje in razrešuje člane upravnega odbora in
predsednika zbornice,
9.    
voli in razrešuje komisijo, ki izdaja odločbe o
vpisih in izbrisih iz imenikov,
10. 
voli in razrešuje disciplinskega tožilca in
člane disciplinskih organov ter
11. 
sprejme druge odločitve, če tako določa statut.
(2) Skupščino zbornice izvolijo člani
zbornice za dve leti. Za člana skupščine lahko kandidira vsak član zbornice, ki
je vpisan v imenik.
(3) Število članov skupščine se določi
s statutom zbornice.
(4) Volitve v skupščino in razrešitev
člana skupščine uredi zbornica s statutom.
(5) Skupščina lahko v skladu s
statutom imenuje odbore in komisije kot svoja delovna telesa.
116. člen
(upravni odbor)
(1) Upravni odbor je izvršilni organ
zbornice in ima zlasti naslednje pristojnosti:
1.    
skrbi za izvrševanje programa dela, splošnih aktov
in sklepov skupščine zbornice,
2.    
izda akt o notranji organizaciji strokovnih,
administrativnih in tehničnih služb zbornice ter o sistemizaciji delovnih mest,
3.    
predlaga skupščini zbornice v sprejem statut,
druge splošne akte, program dela in druge odločitve,
4.    
nadzoruje delovanje predsednika in služb
zbornice,
5.    
odloča o sklenitvi pravnih poslov večje
vrednosti, opredeljene v statutu,
6.    
opravlja druge naloge, določene s statutom.
(2) Člane upravnega odbora imenuje in
razrešuje skupščina zbornice. Število članov upravnega odbora določa statut.
117. člen
(predsednik zbornice)
(1) Predsednik zbornice predstavlja in
zastopa zbornico.
(2) Predsednik zbornice je član
upravnega odbora po funkciji in predseduje upravnemu odboru, ga predstavlja,
sklicuje in vodi njegove seje.
(3) Predsednik lahko samostojno odloča
o sklenitvi pravnih poslov, katerih vrednost ne presega zneska, določenega v
statutu.
(4) Predsednik odloča o sklenitvi
delovnih razmerij in o pravicah in obveznostih iz delovnega razmerja. Za
odločanje o teh vprašanjih lahko pooblasti generalnega sekretarja zbornice, če
tako določa statut.
118. člen
(matične sekcije ZAPS in matične sekcije
IZS)
(1) Pri ZAPS se ustanovijo:
1.    
matična sekcija arhitektov,
2.    
matična sekcija krajinskih arhitektov in
3.    
matična sekcija prostorskih načrtovalcev.
(2) pri IZS se ustanovijo:
1.    
matična sekcija gradbenih inženirjev,
2.    
matična sekcija strojnih inženirjev,
3.    
matična sekcija elektro inženirjev,
4.    
matična sekcija inženirjev tehnologov in drugih
inženirjev,
5.    
matična sekcija inženirjev rudarske in geotehnološke
stroke in
6.    
matična sekcija inženirjev geodetov.
(3) Delovanje matičnih sekcij, njihova
organizacija in pristojnosti se podrobneje uredijo v statutu ZAPS oziroma
statutu IZS.
119. člen
(disciplinski organi)
(1) V disciplinskih zadevah zoper člane
poklicne zbornice na prvi stopnji odloča disciplinska komisija, na drugi
stopnji pa disciplinsko sodišče zbornice. Pred disciplinsko komisijo in
disciplinskim sodiščem zastopa obtožbo disciplinski tožilec.
(2) Predsednika in člane disciplinskih
organov iz prejšnjega odstavka izvoli skupščina zbornice. Izvoljeni ne morejo
opravljati drugih funkcij v organih zbornice.
(3) Delovanje disciplinskih organov
natančneje uredi disciplinski pravilnik.
120. člen
(skupno koordinacijsko telo)
(1) Skupno koordinacijsko telo je
posvetovalno telo ZAPS in IZS, pristojno za reševanje zadev, ki se posredno ali
neposredno nanašajo na tiste naloge obeh zbornic, ki niso predmet javnih
pooblastil.
(2) Skupno posvetovalno telo opravlja
tudi druge zadeve, ki so povezane z delovanjem drugih poklicnih zbornic.
(3) Skupno koordinacijsko telo mora
biti ustanovljeno najpozneje do posredovanja statuta ZAPS in IZS v soglasje
Vladi Republike Slovenije.
(4) Število članov skupnega
koordinacijskega telesa, njegove naloge in pristojnosti ter način imenovanja in
razreševanja njegovih članov in vodenja se določi s statutoma obeh poklicnih
zbornic.
(5) Skupno koordinacijsko telo
opravlja svoje naloge v skladu s svojim poslovnikom, ki ga sprejme
koordinacijsko telo, z njim pa morata soglašati upravna odbora obeh poklicnih
zbornic.
(6) Do konstituiranja skupnega
koordinacijskega telesa opravljata njegove naloge predsednika obeh poklicnih
zbornic.
3. Statut
121. člen
(vsebina statuta)
ZAPS in IZS vsaka zase sprejmeta svoj
statut, s katerim se podrobneje uredi zlasti:
1.    
sedež poklicne zbornice,
2.    
organizacijo, pristojnosti in način izvolitve
organov poklicne zbornice,
3.    
dejavnosti poklicne zbornice,
4.    
morebitne posebne pogoje za sprejem v članstvo,
5.    
odpovedni rok in morebitne posebne pogoje za
izstop iz članstva,
6.    
razloge, zaradi katerih je lahko član izključen
iz poklicne zbornice,
7.    
druge obveznosti članov, zlasti glede
sodelovanja z zbornico oziroma pogoje, pod katerimi se lahko takšne obveznosti
uvedejo oziroma povečajo,
8.    
sklic in odločanje skupščine, če je skupščina
sestavljena iz predstavnikov pa tudi izvolitev, odpoklic in mandatno dobo
predstavnikov,
9.    
delovno področje, izvolitev, odpoklic in
mandatno dobo predsednika in drugih organov poklicne zbornice,
10. 
zastopanje in predstavljanje poklicne zbornice,
11. 
način zagotavljanja enakopravnega in
enakovrednega zastopanja vseh strok, ki so združene v poklicni zbornici, v vseh
njenih organih in s pomočjo matičnih sekcij,
12. 
način obveščanja članov o sklepih skupščine,
13. 
način zagotavljanja poslovne tajnosti in
14. 
način delitve premoženja, ki preostane po
poplačilu upnikov in vračilu deležev v likvidacijskem ali stečajnem postopku,
oziroma namen tega premoženja, če se ne razdeli med člane.
122. člen
(sprejem statuta)
(1) Statut in njegove spremembe
oziroma dopolnitve sprejema skupščina ZAPS oziroma skupščina IZS z
dvotretjinsko večino glasov vseh članov skupščine.
(2) Statut ter njegove spremembe in
dopolnitve se objavljajo v Uradnem listu Republike Slovenije.
(3) Statut oziroma njegove spremembe
in dopolnitve se lahko objavijo v Uradnem listu Republike Slovenije samo skupaj
s soglasjem Vlade Republike Slovenije k statutu oziroma njegovim spremembam in
dopolnitvam.
4. Vodenje imenika
123. člen
(dolžnost vzpostavitve in vodenja imenika)
(1) ZAPS in IZS morata vsaka zase
vzpostaviti in voditi imenik svojih članov.
(2) Imenik ZAPS in imenik IZS
vsebujeta naslednje podatke:
1.    
ime in priimek,
2.    
kraj in datum rojstva,
3.    
državljanstvo,
4.    
stalno oziroma začasno prebivališče,
5.    
šolska izobrazba ter strokovni in znanstveni
naslov,
6.    
podatki o opravljenem strokovnem izpitu,
7.    
podatki o specialističnih znanjih,
8.    
podatki o izrečenih disciplinskih ukrepih,
9.    
identifikacijska številka in vrsta pooblastila
za opravljanje določene vrste storitev,
10. 
odvzem ali vrnitev pooblastila,
11. 
podatki o morebitnem članstvu v pristojni
poklicni zbornici v drugi državi pogodbenici, če je članstvo v tej zbornici
obvezno.
(3) Poleg podatkov iz prejšnjega
odstavka vsebuje imenik ZAPS še podatke o vrsti in številki izdane licence in o
odvzemu takšne licence, ki se vodijo pod številko 11 in 12.
(4) Minister, pristojen za prostorske
in gradbene zadeve, s pravilnikom predpiše obliko in podrobnejšo vsebino obeh
imenikov in način vpisovanja vanju.
124. člen
(zbiranje podatkov in javnost imenika)
(1) Podatki iz prejšnjega člena se
pridobivajo na podlagi zahteve za vpis, ki mora vsebovati vse podatke iz
prejšnjega člena ter priloge, ki dokazujejo izpolnjevanje pogojev za vpis v
imenik.
(2) Vsakdo ima pravico pridobiti samo
podatke o tem, ali je posameznik vpisan v imenik ZAPS oziroma v imenik IZS.
(3) Pravico do vpogleda v vse podatke
imenika ZAPS oziroma IZS imajo le pooblaščene osebe pristojne davčne uprave,
pristojni inšpektorji ter sodišče.
125. člen
(pridobitev članstva z vpisom v imenik)
(1) Član poklicne zbornice postane
posameznik z dnem, ko se vpiše v ustrezen imenik, ki ga vzpostavi in vodi ZAPS
oziroma IZS.
(2) Obveznost plačevanja članarine
nastopi s prvim dnem v mesecu, ki sledi včlanitvi.
126. člen
(pogoji za vpis v imenik)
(1) V imenik ZAPS se lahko vpiše
posameznik, ki izpolnjuje naslednje pogoje:
1.    
da ima v Republiki Sloveniji pridobljeno
univerzitetno izobrazbo ali visoko strokovno izobrazbo ali da ima v Republiki
Sloveniji nostrificirano diplomo o pridobitvi takšne izobrazbe, ki zagotavlja
znanja, potrebna za izdelovanje načrtov iz 1. ali 2. točke drugega odstavka 36.
člena tega zakona oziroma prostorskih aktov,
2.    
da ima pri ZAPS opravljen strokovni izpit za
odgovorno arhitekturno ali krajinsko-arhitekturno projektiranje oziroma
prostorsko načrtovanje in
3.    
da ima urejeno zavarovanje odgovornosti za
škodo v skladu z določbami tega zakona.
(2) V imenik IZS se lahko vpiše
posameznik, ki izpolnjuje naslednje pogoje:
1.    
da ima v Republiki Sloveniji pridobljeno univerzitetno
izobrazbo ali visoko strokovno izobrazbo ali da ima v Republiki Sloveniji
nostrificirano diplomo o pridobitvi takšne izobrazbe, ki zagotavlja znanja,
potrebna za izdelovanje načrtov iz 3. do 8. točke drugega odstavka 36. člena
tega zakona, znanja s področja opravljanja geodetskih storitev, odgovornega
vodenja del in drugih inženirskih storitev,
2.    
da ima pri IZS opravljen strokovni izpit za
odgovorno gradbeno in drugo projektiranje, opravljanje geodetskih storitev,
odgovorno vodenje del oziroma opravljanje drugih inženirskih storitev in
3.    
da ima urejeno zavarovanje odgovornosti za
škodo v skladu z določbami tega zakona.
(3) Pogoji za vpis v imenik IZS za
posameznike, ki opravljajo geodetske storitve, se določajo z zakonom o
geodetski dejavnosti. V imenik IZS se lahko kot odgovorni projektanti vpišejo
tudi posamezniki, ki izdelujejo elaborate po tem zakonu, če to določa poseben
predpis.
127. člen
(spremembe podatkov)
(1) Posameznik, ki je vpisan v imenik
ZAPS oziroma IZS, mora pristojnemu organu ZAPS oziroma IZS sporočiti spremembo
podatkov, ki se vpisujejo v imenik in sicer najpozneje v 15 dneh po nastanku
spremembe.
(2) Posameznik, ki ima pridobljeno
določeno vrsto licence, mora pristojnemu organu ZAPS sporočiti spremembo
podatkov, ki vplivajo na takšno pridobljeno licenco in sicer najpozneje v 15
dneh po nastanku spremembe.
5. Pridobitev statusov in licenc ter njihov
odvzem
128. člen
(pridobitev statusa)
(1) Ko pristojni organ ZAPS oziroma
IZS ugotovi, da posameznik, ki je vložil zahtevo za vpis v imenik, izpolnjuje
pogoje iz 126. člena tega zakona, ga vpiše v imenik in mu o tem, da je vanj
vpisan, izda potrdilo. Če pa pristojni organ ZAPS oziroma IZS ugotovi, da
posameznik, ki je vložil zahtevo za vpis v imenik, ne izpolnjuje takšnih
predpisanih pogojev, vpis v imenik z odločbo, izdano v upravnem postopku,
zavrne. Zoper to odločbo je dovoljena pritožba, o kateri odloča ministrstvo,
pristojno za prostorske in gradbene zadeve.
(2) Z dnem vpisa v imenik ZAPS pridobi
posameznik status pooblaščenega arhitekta oziroma status pooblaščenega
krajinskega arhitekta, z dnem vpisa v imenik IZS pa pridobi posameznik status
pooblaščenega inženirja.
(3) Najpozneje v 15 dneh po vpisu v
imenik:
-      
pristojni organ ZAPS pooblaščenemu arhitektu
oziroma pooblaščenemu krajinskemu arhitektu po uradni dolžnosti izda člansko
izkaznico, hkrati pa mu tudi vroči enotni žig z identifikacijsko številko in
označbo, za katero vrsto storitev ima pooblastilo, ki je nanj trajno vezana in
jo mora uporabljati pri opravljanju storitev;
-      
pristojni organ IZS pooblaščenemu inženirju po
uradni dolžnosti izda člansko izkaznico, hkrati pa mu tudi vroči enotni žig z
identifikacijsko številko in označbo, za katero vrsto storitev ima pooblastilo,
ki je nanj trajno vezana in jo mora uporabljati pri opravljanju storitev.
(4) Obliko in vsebino članske
izkaznice in enotnega žiga iz prejšnjega odstavka v soglasju z ministrom,
pristojnim za prostorske in gradbene zadeve, določi pristojni organ ZAPS
oziroma IZS.
129. člen
(vrste pooblastil, ki izvirajo iz
pridobljenega statusa)
(1) Pridobljen status:
1.    
pooblaščenega arhitekta omogoča izdelovanje
načrtov arhitekture in opravljanje tistih inženirskih storitev, za katere ima
pooblaščeni arhitekt v skladu z določbami 135. člena tega zakona opravljen
strokovni izpit oziroma dopolnilni strokovni izpit;
2.    
pooblaščenega krajinskega arhitekta omogoča
izdelovanje načrtov krajinske arhitekture in ter opravljanje tistih inženirskih
storitev, za katere ima pooblaščeni krajinski arhitekt v skladu z določbami
135. člena tega zakona opravljen strokovni izpit oziroma dopolnilni strokovni
izpit;
3.    
pooblaščenega inženirja omogoča izdelavo in
revidiranje tiste vrste načrtov, za katerih izdelavo ima posameznik ustrezno
strokovno izobrazbo, vodenje del, opravljanje nadzora pri graditvi objektov, opravljanje
geodetskih storitev po določbah zakona o geodetski dejavnosti ter opravljanje
tistih inženirskih storitev, za katere ima pooblaščeni inženir v skladu z
določbami 135. člena tega zakona opravljen strokovni izpit oziroma dopolnilni
strokovni izpit.
(2) Status odgovornega geodeta
določajo predpisi o geodetski dejavnosti.
130. člen
(vrste licenc in pravice, ki izvirajo iz
njih)
(1) Licence so treh vrst in sicer:
1.    
licenca z označbo "A" omogoča poleg
samostojnega opravljanja storitev iz 1. točke prvega odstavka prejšnjega člena
tudi samostojno izdelavo urbanističnega načrta, občinskih prostorskih načrtov
in občinskih podrobnih prostorskih načrtov, regionalnih prostorskih načrtov ter
državnih prostorskih načrtov;
2.    
licenca z označbo "KA" omogoča poleg
samostojnega opravljanja storitev iz 2. točke prvega odstavka prejšnjega člena
tudi samostojno izdelavo občinskih prostorskih načrtov in občinskih podrobnih
prostorskih načrtov, regionalnih prostorskih načrtov ter državnih prostorskih
načrtov;
3.    
licenca z označbo "P" omogoča
samostojno izdelavo posameznih sestavin državnega strateškega prostorskega
načrta in občinskega strateškega prostorskega načrta oziroma strateškega dela
občinskega prostorskega načrta ter posameznih sestavin občinskega prostorskega
načrta.
(2) Za posameznika, ki ima pridobljeno
eno od licenc iz prejšnjega odstavka, se šteje, da ima v skladu z zakonom, ki
ureja prostora pridobljen status pooblaščenega prostorskega načrtovalca.
(3) Posameznik s pridobljeno licenco
mora pred začetkom opravljanja samostojne dejavnosti, ki mu jo posamezna vrsta
licence omogoča, takšno dejavnost priglasiti v skladu z davčnimi predpisi.
131. člen
(pogoji za pridobitev licence)
(1) Licenca z označbo “A” oziroma
licenca z označbo “KA” se na zahtevo izda posamezniku, ki je vpisan v imenik
ZAPS, ima izobrazbo s področja arhitekturne stroke oziroma s področja krajinsko
arhitekturne stroke in izpolnjuje še pogoj, da ima najmanj tri leta delovnih
izkušenj na področju prostorskega načrtovanja ter opravljen dopolnilni strokovni
izpit iz odgovornega prostorskega načrtovanja.
(2) Licenca z označbo “P” se na
zahtevo izda posamezniku, ki ima izobrazbo s področja tiste stroke, ki
zagotavlja ustrezna znanja s področja prostorskega načrtovanja in izpolnjuje še
pogoj, da ima najmanj pet let delovnih izkušenj na področju prostorskega
načrtovanja ter opravljen strokovni izpit za odgovorno prostorsko načrtovanje.
Za delovne izkušnje na področju prostorskega načrtovanja se štejejo tudi
delovne izkušnje v občinski upravi, pristojni za področje urejanja prostora.
(3) Ko pristojni organ ZAPS ugotovi,
da posameznik, ki je vložil zahtevo za izdajo licence z označbo “A” oziroma
licence z označbo “KA”, izpolnjuje pogoje iz prvega odstavka tega člena, mu
izda potrdilo o pridobitvi licence, hkrati pa v imenik, v katerega je vpisan,
vpiše takšen podatek. Če pa pristojni organ ZAPS ugotovi, da posameznik, ki je
vložil zahtevo za izdajo licence z označbo “A” oziroma licence z označbo “KA”,
ne izpolnjuje pogojev iz prvega odstavka tega člena, izdajo licence z odločbo,
izdano v upravnem postopku, zavrne. Zoper to odločbo je dovoljena pritožba, o
kateri odloča ministrstvo, pristojno za prostorske in gradbene zadeve.
(4) Ko pristojni organ ZAPS ugotovi,
da posameznik, ki je vložil zahtevo za izdajo licence z označbo “P”, izpolnjuje
pogoje iz drugega odstavka tega člena, ga vpiše v imenik in mu o pridobitvi
licence ter o tem, da je vpisan v imenik, izda potrdilo. Če pa pristojni organ
ZAPS ugotovi, da posameznik, ki je vložil zahtevo za izdajo licence z označbo “P”,
ne izpolnjuje pogojev iz drugega odstavka tega člena, izdajo licence z odločbo,
izdano v upravnem postopku, zavrne. Zoper to odločbo je dovoljena pritožba, o
kateri odloča ministrstvo, pristojno za prostorske in gradbene zadeve.
(5) Najpozneje v 15 dneh po izdaji
potrdila o pridobitvi licence pristojni organ ZAPS:
-      
pooblaščenemu arhitektu s pridobljeno licenco
“A” po uradni dolžnosti vroči enotni žig z identifikacijsko številko in
označbo, za katero vrsto storitev ima pridobljeno licenco, ki je nanj trajno
vezana in jo mora uporabljati pri opravljanju storitev;
-      
pooblaščenemu krajinskemu arhitektu s
pridobljeno licenco “KA” po uradni dolžnosti vroči enotni žig z
identifikacijsko številko in označbo, za katero vrsto storitev ima pridobljeno
licenco, ki je nanj trajno vezana in jo mora uporabljati pri opravljanju
storitev;
-      
posamezniku s pridobljeno licenco “P” po uradni
dolžnosti izda člansko izkaznico in hkrati vroči enotni žig z identifikacijsko
številko in označbo, za katero vrsto storitev ima pridobljeno licenco, ki je
nanj trajno vezana in jo mora uporabljati pri opravljanju storitev.
(6) Obliko in vsebino enotnega žiga
posameznikov s pridobljenimi licencami z označbo “A, “KA” in “P” ter članske
izkaznice posameznikov s pridobljeno licenco z označbo “P” v soglasju z
ministrom, pristojnim za prostorske in gradbene zadeve, določi pristojni organ
ZAPS.
132. člen
(izbris iz imenika)
(1) Pooblaščenega arhitekta,
pooblaščenega krajinskega arhitekta oziroma pooblaščenega prostorskega
načrtovalca se izbriše iz imenika ZAPS oziroma se pooblaščenega inženirja
izbriše iz imenika IZS:
1.    
če pisno zahteva izbris;
2.    
če mu je s pravnomočno sodno odločbo izrečen
varnostni ukrep prepovedi opravljanja storitev;
3.    
če se ugotovi, da ne izpolnjuje z zakonom
določenih pogojev za opravljanje storitev;
4.    
če mu je bil v disciplinskem postopku izrečen
ukrep izbrisa iz imenika.
(2) Z izbrisom iz imenika prenehajo
vse pravice, ki izvirajo iz pooblastila oziroma licence.
(3) Izbris iz razlogov iz 1. in 3.
točke prvega odstavka tega člena se začne na predlog osebe, ki za to izkaže
upravičen interes ali na zahtevo pristojnega inšpektorja, izbris iz razlogov iz
2. in 4. točke pa se začne po uradni dolžnosti. O izbrisu odloča pristojni
organ ZAPS oziroma IZS z odločbo, izdano v upravnem postopku. Zoper odločbo je
dovoljena pritožba, o kateri odloča ministrstvo, pristojno za prostorske in
gradbene zadeve.
(4) Če oseba, ki je vpisana v imenik,
umre, jo pristojni organ ZAPS oziroma IZS iz imenika izbriše po uradni
dolžnosti, ko izve za takšno dejstvo.
(5) Ko postane odločba o izbrisu iz
imenika pravnomočna, mora iz imenika izbrisana oseba najpozneje v osmih dneh po
pravnomočnosti odločbe o izbrisu pristojnemu organu ZAPS oziroma IZS vrniti
enotni žig in člansko izkaznico. V primeru iz prejšnjega odstavka morajo za
vrnitev enotnega žiga in članske izkaznice poskrbeti dediči umrlega.
(6) Oseba, ki je bila izbrisana iz
imenika na lastno zahtevo ali zaradi razloga iz 3. točke prvega odstavka tega
člena, se na zahtevo lahko ponovno vpiše v ta imenik, ko ponovno izpolnjuje
pogoje za vpis. Oseba, ki je bila izbrisana iz imenika zaradi razloga iz 2. ali
4. točke prvega odstavka tega člena, se na zahtevo lahko ponovno vpiše v ta
imenik, vendar šele, ko preteče veljavnost izrečenega varnostnega ali
disciplinskega ukrepa in če takrat izpolnjuje pogoje za vpis.
(7) Določbe prejšnjega odstavka se
smiselno uporabljajo tudi v postopkih odvzema licence.
(8) Oseba, vpisana v imenik ZAPS oziroma
IZS se iz razlogov iz 2. točke prvega odstavka tega člena izbriše iz imenika
ZAPS oziroma IZS na podlagi pravnomočne sodne odločbe, s katero ji je izrečen
varnostni ukrep prepovedi opravljanja storitev.
(9) Oseba, vpisana v imenik ZAPS
oziroma IZS se iz razlogov iz 4. točke prvega odstavka tega člena izbriše iz
imenika ZAPS oziroma IZS na podlagi pravnomočne odločitve o izbrisu iz imenika
ZAPS oziroma IZS v disciplinskem postopku.
(10) V primerih iz osmega in devetega
odstavka tega člena obveznost v zvezi z vračilom enotnega žiga in članske
izkaznice, določena v petem odstavku tega člena, nastopi v osmih dneh po
pravnomočnosti sodne odločbe, s katero je izrečen varnostni ukrep prepovedi
opravljanja storitev oziroma v osmih dneh po pravnomočnosti odločitve o izbrisu
iz imenika ZAPS oziroma IZS v disciplinskem postopku.
6. Opravljanje strokovnih izpitov
133. člen
(vrste, program in način opravljanja strokovnih
izpitov)
(1) Strokovni izpiti, ki se opravljajo
pri pristojni poklicni zbornici, so osnovni in dopolnilni.
(2) Osnovni strokovni izpiti so:
1.    
izpit za odgovorno prostorsko načrtovanje,
2.    
izpit za odgovorno projektiranje in
3.    
izpit za odgovorno vodenje del.
(3) Dopolnilni strokovni izpiti so
lahko vsi izpiti iz prejšnjega odstavka in izpit za revidiranje.
(4) Minister, pristojen za prostorske
in gradbene zadeve, s pravilnikom predpiše standarde znanj ter program in način
opravljanja strokovnih izpitov.
(5) Standardi znanj ter program in
način opravljanja strokovnega izpita za odgovorne geodete pri opravljanju
geodetskih storitev določa pravilnik, sprejet na podlagi zakona, ki ureja
geodetsko dejavnost.
134. člen
(zagotavljanje strokovnih izpitov)
(1) ZAPS zagotavlja opravljanje
strokovnih izpitov za tisti del odgovornega projektiranja in revidiranja
projektne dokumentacije, ki se nanaša na arhitekturno in krajinsko-arhitekturno
projektiranje in za odgovorno prostorsko načrtovanje.
(2) IZS zagotavlja opravljanje
strokovnih izpitov za tisti del odgovornega projektiranja in revidiranja
projektne dokumentacije, ki se nanaša na gradbeno in drugo projektiranje in za
vse vrste odgovornega vodenja del.
(3) IZS zagotavlja opravljanje
strokovnih izpitov za odgovorne geodete v skladu s pravilnikom iz petega
odstavka prejšnjega člena.
135. člen
(področja opravljanja storitev, ki jih
daje posamezna vrsta strokovnega izpita)
(1) Kdor ima opravljen strokovni izpit:
1.    
za odgovorno prostorsko načrtovanje, lahko
nastopa samo kot pooblaščeni prostorski načrtovalec ter opravlja storitve
odgovornega prostorskega načrtovalca;
2.    
za tisti del odgovornega projektiranja, ki se
nanaša na arhitekturno projektiranje, lahko nastopa hkrati kot pooblaščeni
arhitekt in kot pooblaščeni prostorski načrtovalec ter opravlja storitve
odgovornega prostorskega načrtovalca, odgovornega projektanta in odgovornega
nadzornika, storitve odgovornega revidenta načrtov arhitekture pa lahko opravlja
po tem, ko opravi še ustrezen dopolnilni strokovni izpit;
3.    
za tisti del odgovornega projektiranja, ki se
nanaša na krajinsko-arhitekturno projektiranje, lahko nastopa hkrati kot
pooblaščeni krajinski arhitekt in kot pooblaščeni prostorski načrtovalec ter opravlja
storitve odgovornega prostorskega načrtovalca in odgovornega projektanta, ne
more pa opravljati storitev odgovornega nadzornika, razen za področje
krajinskih ureditev, storitve odgovornega revidenta načrtov krajinske
arhitekture pa lahko opravlja po tem, ko opravi še ustrezen dopolnilni
strokovni izpit;
4.    
za tisti del odgovornega projektiranja, ki se
nanaša gradbeno ali drugo projektiranje, lahko nastopa kot pooblaščeni inženir
ter opravlja storitve odgovornega projektanta tiste vrste načrtov, za katere je
opravil posebni del strokovnega izpita ter storitve odgovornega nadzornika,
storitve odgovornega revidenta posamezne vrste načrtov iz 3. do 10. točke 36.
člena tega zakona pa lahko opravlja po tem, ko opravi še ustrezen dopolnilni
strokovni izpit;
5.    
za odgovorno vodenje del, lahko nastopa samo
kot odgovorni vodja del, kot odgovorni vodja gradbišča in kot odgovorni
nadzornik.
(2) Kdor ima opravljen strokovni izpit
za odgovorno prostorsko načrtovanje in želi nastopati še kot odgovorni
projektant določene vrste načrtov oziroma kot odgovorni nadzornik in kot
odgovorni vodja projekta ali obratno, opravlja strokovni izpit za odgovorno
projektiranje kot dopolnilni strokovni izpit.
(3) Kdor ima opravljen strokovni izpit
za odgovorno prostorsko načrtovanje in dopolnilni strokovni izpit za odgovorno
projektiranje, želi pa še nastopati kot odgovorni vodja del oziroma odgovorni
vodja gradbišča ali obratno, opravlja tudi strokovni izpit za odgovorno vodenje
del kot dopolnilni strokovni izpit.
(4) Kdor ima opravljen strokovni izpit
za odgovorno prostorsko načrtovanje in dopolnilni strokovni izpit za odgovorno
projektiranje, želi pa še nastopati kot odgovorni revident, opravlja tudi
strokovni izpit za odgovorno revidiranje kot dopolnilni strokovni izpit.
(5) Kdor ima opravljen strokovni izpit
za odgovorno projektiranje in želi nastopati še kot odgovorni vodja del oziroma
odgovorni vodja gradbišča ali obratno, opravlja tudi strokovni izpit za
odgovorno vodenje del oziroma za odgovorno projektiranje kot dopolnilni
strokovni izpit.
7. Financiranje
136. člen
(način financiranja delovanja poklicne
zbornice)
(1) Delovanje ZAPS in IZS se financira
iz:
1.    
članarin,
2.    
vpisnin in plačil, ki jih zbornica zaračunava
za vpisovanje posameznikov ter za vodenje in vzdrževanje imenika,
3.    
nadomestil, ki jih zbornica zaračunava
kandidatom za opravljanje strokovnega izpita zaradi priprave in izvedbe takšnih
izpitov,
4.    
nadomestil, ki so jih v zvezi s stroški, ki jih
ima zbornica zaradi vodenja disciplinskih postopkov, dolžni plačevati
udeleženci v disciplinskem postopku, če jim je v tem postopku dokazana krivda,
5.    
plačil za storitve, ki jih zbornica opravlja za
člane in za druge subjekte izven programa dela,
6.    
denarnih kazni za disciplinske prekrške in
7.    
drugih virov.
(2) Članarino določi skupščina
zbornice za vsako leto posebej na podlagi letnega programa dela, ki ga mora
sprejeti pred začetkom koledarskega leta, za katero se določi članarina.
(3) Način plačevanja članarine,
vpisnin in drugih virov financiranja iz prvega odstavka tega člena se uredi s
statutom ZAPS oziroma IZS.
(4) Zbornica samostojno odmerja in pobira
članarino ter vpisnine in plačila oziroma nadomestila iz prvega odstavka tega
člena (v nadaljnjem besedilu: drugi viri financiranja).
136.a člen
(določanje višine članarine)
(1) Osnova za določitev članarine članov
vpisanih v imenik se določi na naslednji način:
-      
za vse člane, ki so iz naslova opravljanja
dejavnosti zdravstveno, pokojninsko oziroma invalidsko zavarovane, od
zavarovalne osnove iz dohodninske napovedi preteklega leta, ki se uporablja za
obračun prispevka za zdravstveno, pokojninsko in invalidsko zavarovanje, vendar
osnova za obračun članarine ne sme biti nižja od najnižje pokojninske osnove,
povečane za povprečno stopnjo davkov in prispevkov, in ne višja od dvakratne
najnižje pokojninske osnove, povečane za povprečno stopnjo davkov in
prispevkov;
-      
za fizične osebe, ki iz naslova opravljanja
dejavnosti niso zdravstveno, pokojninsko oziroma invalidsko zavarovane, od
najnižje pokojninske osnove, povečane za povprečno stopnjo davkov in prispevkov.
(2) Članarina se določa v višini letnega
članskega prispevka.
(3) Letni članski prispevek se določa s
stopnjo za odmero članskega prispevka, ki znaša 0,035 osnove iz prvega odstavka
tega člena.
(4) Skupščina zbornice določi najvišji
znesek članskega prispevka in pavšalni znesek članskega prispevka za člane,
katerih osnove za določitev članskega prispevka ne presegajo določene
vrednosti.
(5) Ne glede na določbo prejšnjega odstavka
je fizična oseba, katere skupni prihodki iz poslovanja preteklega leta niso
presegli 4.000 eurov, za tekoče leto oproščena plačevanja članarine.
(6) Član zbornice vpisan v imenik zbornice
je dolžan podatek o osnovi iz prvega odstavka tega člena posredovati zbornici
do konca februarja tekočega leta.
136.b člen
(določanje drugih virov financiranja)
(1) Višina vpisnin iz 2. točke in
nadomestil iz 3. točke prvega odstavka 136. člena tega zakona se določa na
podlagi materialnih in drugih stroškov, ki jih ima zbornica v zvezi z obravnavo
vlog za vpis v imenik, vpisom v imenik, vodenjem in vzdrževanjem imenika, v
zvezi z obravnavo prijav na strokovni izpit, opravljanjem strokovnih izpitov,
izdajo potrdil o opravljenem izpitu in vodenjem evidenc o strokovnih izpitih, v
zvezi z obravnavo prijav in vodenjem disciplinskih postopkov zoper člane
zbornice, strokovnim delovanjem matičnih sekcij in komisij ter v zvezi z
informiranjem in izobraževanjem članov zbornice. Višina takšnih vpisnin in
nadomestil se podrobneje določi s predpisoma iz četrtega odstavka 123. člena in
četrtega odstavka 133. člena tega zakona.
(2) Višina nadomestil iz 4. točke in
denarnih kazni iz 6. točke prvega odstavka 136. člena tega zakona se določi s
pravilnikom o disciplinskih kršitvah, ki ga sprejme skupščina zbornice.
(3) Storitve iz 5. in 7. točke prvega
odstavka 136. člena tega zakona zbornica izvaja in zaračunava po tržnih
načelih.
(4) Za druge vire iz 7. točke prvega
odstavka 136. člena tega zakona se štejejo tudi donacije, dotacije in drugi
prispevki, ki jih v skladu s predpisi, ki urejajo finančno poslovanje, nakažejo
zbornici pravne in fizične osebe, ter sredstva, ki jih zbornica pridobi izven
okvira javnih pooblastil, vendar v okviru del in nalog predvidenih v statutu
zbornice.
136.c člen
(obveznost namenske uporabe sredstev,
dobljenih iz članarin in drugih virov financiranja)
(1) Z denarnimi sredstvi, ki jih zbornica
pridobi iz članarin, vpisnin iz 2. točke in nadomestil iz 3. točke prvega
odstavka 136. člena tega zakona ter nadomestil iz 4. točke in denarnih kazni iz
6. točke prvega odstavka 136. člena tega zakona se lahko financirajo samo tiste
naloge, s pomočjo katerih se dosegajo cilji iz drugega oziroma tretjega
odstavka 108. člena tega zakona.
(2) Z denarnimi sredstvi, ki jih zbornica
pridobi z opravljanjem storitev iz 5. točke in drugih virov iz 7. točke 136. člena
tega zakona se lahko financirajo posamične oblike svetovanj in izvajanja
neposredne strokovne pomoči članom na njihovo zahtevo kot splošni napotki, ki
ne zahtevajo izdelave posebej prilagojenih gradiv za posameznega člana po
načelih svetovanja ter druge naloge, ki jih na podlagi letnih programov del
sprejme skupščina zbornice ali upravni odbor zbornice.
136.č člen
(nadzor nad porabo sredstev, dobljenih iz
članarin in drugih virov financiranja)
Nadzor nad določitvijo višine članarine in
drugih virov financiranja po kriterijih iz 136.a člena tega zakona in porabo
sredstev iz prejšnjega člena nadzoruje upravni odbor pristojne poklicne
zbornice, lahko pa tudi samostojna revizijska družba, če to zahteva katerikoli
organ pristojne poklicne zbornice ali katerakoli njena matična sekcija.
8. Disciplinske zadeve
137. člen
(disciplinski pravilnik)
(1) Disciplinske kršitve članov
poklicne zbornice, delovanje disciplinskih organov zbornice, disciplinski
postopek in kazni za disciplinske prekrške se določijo z disciplinskim
pravilnikom.
(2) Disciplinski pravilnik sprejme
skupščina zbornice z večino glasov vseh članov skupščine.
(3) Disciplinski pravilnik se objavi v
uradnem glasilu ZAPS oziroma IZS.
138. člen
(disciplinske kršitve)
(1) Član poklicne zbornice ne more
biti disciplinsko kaznovan za ravnanje, če to ravnanje ni bilo že prej določeno
kot disciplinska kršitev in če ni bila zanj določena tudi disciplinska
sankcija.
(2) Disciplinske sankcije so opomin,
denarna kazen, začasen izbris iz imenika ZAPS oziroma IZS ter začasna prepoved
udeležbe na javnih natečajih.
139. člen
(disciplinski postopek)
(1) Disciplinski postopek se začne na
pisno zahtevo disciplinskega tožilca.
(2) V disciplinskem postopku ima
kršitelj pravico biti zaslišan in lahko predlaga izvedbo dokazov.
(3) Disciplinska komisija odloči po
opravljeni ustni obravnavi.
(4) Zoper odločbo disciplinske
komisije je dovoljena pritožba na disciplinsko sodišče.
(5) Zoper odločbo disciplinskega
sodišča je dovoljen upravni spor.
(6) Delovanje disciplinskih organov in
disciplinski postopek natančneje uredi disciplinski pravilnik.
9. Nadzorstvo
140. člen
(strokovno nadzorstvo nad izvajanjem
javnih pooblastil)
(1) Strokovno nadzorstvo nad
izvajanjem nalog, ki jih ZAPS in IZS opravljata kot javno pooblastilo po določbah
tega zakona, opravlja ministrstvo, pristojno za prostorske in gradbene zadeve.
(2) Posamezne naloge strokovnega
nadzorstva izvaja komisija iz tretjega odstavka 111. člena tega zakona (v
nadaljnjem besedilu: komisija).
141. člen
(izvajanje strokovnega nadzorstva)
(1) Komisija ima pravico udeleževati
se sej organov zbornice, na njih razpravljati ter predlagati obravnavanje
določenih zadev na teh sejah.
(2) Če predsednik zbornice ali drug
njen pristojni organ na predlog upravičenih oseb ne skliče seje skupščine
oziroma seje upravnega odbora, jo na predlog komisije lahko skliče minister,
pristojen za prostorske in gradbene zadeve.
(3) Če komisija pri opravljanju
nadzorstva ugotovi hujše kršitve pri poslovanju pristojnih organov zbornice
oziroma če ugotovi, da določeni sklep oziroma akt ali predpis, ki je v zvezi z
opravljanjem javnih pooblastil zbornice, ne temelji na zakonu ali na njegovi
podlagi izdanem predpisu, lahko s posebnim sklepom zadrži izvrševanje takšnega
sklepa, akta oziroma predpisa, pri čemer mora navesti razloge za zadržanje,
hkrati pa tudi predlaga pristojnemu organu zbornice, da o njem ponovno odloči
na prvi naslednji seji.
(4) Če pristojni organ zbornice
vztraja pri svoji odločitvi, o sporu na predlog ministra, pristojnega za
prostorske in gradbene zadeve, meritorno odloči vlada.
142. člen
(posebne obveznosti in pogoji v zvezi z
izvajanjem javnega pooblastila)
(1) Akti, s katerimi zbornica ureja
zadeve, ki so s tem zakonom določene kot javno pooblastilo, se objavljajo v
Uradnem listu Republike Slovenije.
(2) Predsednik zbornice mora predloge
aktov iz prejšnjega odstavka pred objavo predložiti v mnenje ministru,
pristojnemu za prostorske in gradbene zadeve.
(3) Minister, pristojen za prostorske
in gradbene zadeve, lahko akte, za katere meni, da so nezakoniti, zadrži glede
izvrševanja in jih predloži v mnenje Vladi Republike Slovenije.
143. člen
(možnost prenehanja javnega pooblastila in
izpolnitev posebnih pogojev pred stečajem ali likvidacijo)
(1) Javno pooblastilo, ki ga imata
ZAPS in IZS po določbah prvega odstavka 111. člena tega zakona, preneha, če
zbornica ne izpolnjuje več predpisanih pogojev, če dela v nasprotju s predpisi
ali če krši pogodbo iz četrtega odstavka 111. člena tega zakona, kar ugotovi
minister, pristojen za prostorske in gradbene zadeve, z odločbo.
(2) V primeru, da pride do
likvidacijskega ali stečajnega postopka ZAPS oziroma IZS, se ta postopek ne
glede na predpise, ki urejajo prenehanje pravnih oseb, ne more zaključiti prej,
preden se na način in pod pogoji, določenimi s statutom ZAPS oziroma IZS,
Republiki Sloveniji ne vrnejo evidence in druga gradiva, ki jih je takšna
poklicna zbornica uporabljala pri izvajanju javnih pooblastil po določbah tega
zakona.
(3) V primeru prenehanja ZAPS ali IZS
zagotavlja opravljanje nalog, ki jih ta zakon določa kot javna pooblastila
zbornice, ministrstvo, pristojno za prostorske in gradbene zadeve.
Peti del: INŠPEKCIJSKO NADZORSTVO
1. Opravljanje inšpekcijskega nadzorstva
144. člen
(pogoji za opravljanje nalog
inšpekcijskega nadzora)
Za gradbenega inšpektorja je lahko imenovan
posameznik, ki poleg splošnih pogojev za delo v državni upravi izpolnjuje še
naslednje pogoje:
1.    
da ima univerzitetno ali visoko strokovno
izobrazbo s področja gradbeništva ali arhitekture,
2.    
da ima poleg univerzitetne izobrazbe še najmanj
tri leta delovnih izkušenj s področja graditve objektov oziroma poleg visoke
strokovne izobrazbe še najmanj pet let takšnih delovnih izkušenj in
3.    
da ima opravljen strokovni izpit za inšpektorja
ali strokovni izpit iz upravnega postopka, s tem, da mora inšpektor, ki ima
opravljen le strokovni izpit iz upravnega postopka, v roku enega leta od dneva
imenovanja opraviti tudi strokovni izpit za inšpektorja.
145. člen
(obseg inšpekcijskega nadzorstva)
Gradbeni inšpektor v okviru inšpekcijskega nadzorstva
nadzoruje zlasti:
-      
ali so izpolnjeni pogoji za začetek gradnje
oziroma drugih del po tem zakonu;
-      
ali se gradnja oziroma sprememba namembnosti izvaja
skladno z izdanim gradbenim dovoljenjem;
-      
ali se objekti gradijo ter ali so zgrajeni in
vzdrževani tako, da zagotavljajo zanesljivost in izpolnjujejo bistvene zahteve
po tem zakonu;
-      
ali so izpolnjeni pogoji za začetek uporabe
objektov po tem zakonu;
-      
ali udeleženci pri graditvi objektov, ko
opravljajo dejavnost prostorskega načrtovanja, projektiranja, revidiranja,
gradnje in gradbenega nadzora, izpolnjujejo pogoje, določene s tem zakonom;
-      
ali se dela, za katera ni treba pridobiti
dovoljenj po tem zakonu, izvajajo v skladu s prostorskimi akti in gradbenimi
predpisi;
-      
ali se gradi objekt, za katerega je izdan sklep
s katerim se je dovolila obnova postopka in zadržanje izvršitve gradbenega
dovoljenja.
146. člen
(vodenje inšpekcijskega postopka)
(1) Vodenje inšpekcijskega postopka,
izrekanje ukrepov in vročanje inšpekcijskih odločb se šteje za nujne ukrepe v javnem
interesu v smislu ZUP, zato se odločba lahko izda v skrajšanem postopku brez
zaslišanja strank. Odločba se lahko izda ustno.
(2) Za kraj vročanja in mesto, na
katerem se pusti obvestilo o poskusu vročanja, se šteje tudi gradbišče, objekt
oziroma kraj izvajanja del, v zvezi s katerim se vodi postopek.
(3) Zoper odločbo gradbenega
inšpektorja je dovoljena pritožba v osmih dneh od dneva vročitve. Pritožba
zoper inšpekcijsko odločbo ne zadrži njene izvršitve.
147. člen
(prisilna izvršba inšpekcijskih ukrepov)
Prisilna izvršba inšpekcijskih ukrepov,
izdanih v skladu z določbami tega zakona, se opravlja po določbah ZUP, če ta
zakon ne določa drugače.
148. člen
(izvajanje prisilne izvršbe inšpekcijskih
ukrepov)
(1) Kadar gradbeni inšpektor določi način
izvršbe s prisilitvijo, znašajo denarne kazni:
1.    
za zahtevni objekt: 
- 
če je zavezanec pravna oseba, samostojni
podjetnik posameznik in posameznik, ki samostojno opravlja dejavnost, od
125.000 do 200.000 eurov;
- 
če je zavezanec fizična oseba, od 5.000 do
10.000 eurov;
2.    
za manj zahtevni objekt:
- 
če je zavezanec pravna oseba, samostojni
podjetnik posameznik in posameznik, ki samostojno opravlja dejavnost, od 40.000
do 80.000 eurov;
- 
če je zavezanec fizična oseba, od 3.000 do
8.000 eurov;
3.    
za nezahtevni objekt:
- 
če je zavezanec pravna oseba, samostojni
podjetnik posameznik in posameznik, ki samostojno opravlja dejavnost, od 8.000
do 40.000 eurov;
- 
če je zavezanec fizična oseba, od 1.000 do
4.000 eurov.
(2) Vse kasnejše kazni za prisilitev
zavezanca, ki kljub izrečenim kaznim ne izpolni svoje obveznosti, se izrekajo,
vse dokler seštevek denarnih kazni ne doseže desetkratnega zneska iz prejšnjega
odstavka.
(3) Kadar je z inšpekcijsko odločbo
odrejena odstranitev že zgrajenega objekta ali dela objekta, vzpostavitev
prejšnjega stanja ali drugačna sanacija zemljišča, če vzpostavitev v prejšnje
stanje ni možna, se v odločbi inšpekcijskega zavezanca opozori na to, da se bo
v primeru neizpolnitve odrejene obveznosti začel postopek izvršbe nedenarne
obveznosti, ki se bo opravil po drugih osebah, ali s prisilitvijo.
(4) V primeru gradnje objekta po izdanem
sklepu o dovolitvi obnove postopka in zadržanju izvršitve gradbenega
dovoljenja, gradbeni inšpektor kaznuje investitorja z denarno kaznijo iz prvega
odstavka tega člena.
149. člen
(zastavna pravica in izvajanje denarnih
izvršb)
(1) Republika Slovenija ima v
zavarovanje svoje terjatve iz naslova vseh stroškov, nastalih v inšpekcijskem
postopku pri nedovoljenih gradnjah pod inšpekcijskim ukrepom, kakor tudi kazni
in nadomestil, določenih oziroma odmerjenih na podlagi tega zakona, do
celotnega poplačila zakonito zastavno pravico na vseh nepremičninah zavezanca.
(2) Vse odločbe, sodbe in druge
izvršljive akte, ki so podlaga za terjatve iz prejšnjega odstavka, pristojni
organi pošiljajo pristojnemu sodišču, ki zastavno pravico v zemljiško knjigo
vpisuje po uradni dolžnosti.
(3) Vse denarne izvršbe inšpekcijskih
ukrepov ter drugih odločb in sklepov, izdanih na podlagi tega zakona v zvezi s
plačili kazni in nadomestil, določenih oziroma odmerjenih na podlagi tega
zakona, izvršuje tista pristojna davčna uprava, na katere območju ima
inšpekcijski zavezanec stalno prebivališče.
2. Inšpekcijski ukrepi
150. člen
(splošni inšpekcijski ukrepi)
(1) Pristojni gradbeni inšpektor z
odločbo:
1.    
odredi, da se nepravilnosti, ki jih ugotovi v
zvezi z objektom ali gradnjo in vzdrževanjem, odpravijo v roku, ki ga določi;
2.    
odredi, da se ustavi nadaljnja gradnja, če se
ne odpravijo ugotovljene nepravilnosti v roku, ki ga je določil;
3.    
prepove uporabo objekta:
- 
ki se uporablja brez uporabnega dovoljenja;
- 
ki se mu spremeni namembnost brez gradbenega
dovoljenja;
- 
ki se mu spremeni namembnost, za katero ni
potrebno gradbeno dovoljenje, v nasprotju s prostorskimi akti ali gradbenimi
predpisi;
4.    
prepove vgrajevanje:
- 
gradbenih proizvodov, ki ne izpolnjujejo
predpisanih pogojev, ali
- 
materialov oziroma mineralnih surovin, za
katere ne obstoji dokazilo, da so iz legalnega kopa.
(2) Pristojni gradbeni inšpektor mora
o svojih ugotovitvah iz 4. točke prejšnjega odstavka brez odlašanja obvestiti
pristojnega tržnega inšpektorja.
151. člen
(posebni pogoji za začasno odložitev inšpekcijskega
ukrepa)
(1) Če je investitor začel z gradnjo
pred pravnomočnostjo gradbenega dovoljenja, vendar po njegovi dokončnosti in se
je gradbeno dovoljenje v celoti ali delno odpravilo zaradi odprave izvedbenega
prostorskega akta v postopku za presojo ustavnosti in zakonitosti in če
investitor v ponovnem postopku ne pridobi gradbenega dovoljenja, ravna
pristojni gradbeni inšpektor tako, kot je to določeno s 152. členom tega
zakona.
(2) Če je investitor začel z gradnjo
pred pravnomočnostjo gradbenega dovoljenja, vendar po njegovi dokončnosti in se
je gradbeno dovoljenje v celoti ali delno odpravilo oziroma izreklo za nično
zaradi razlogov, ki niso v odpravi izvedbenega prostorskega akta in če
investitor v ponovnem postopku ne pridobi gradbenega dovoljenja, ravna
pristojni gradbeni inšpektor tako, kot je to določeno s 152. členom tega zakona.
152. člen
(inšpekcijski ukrepi pri nelegalni
gradnji)
V primeru nelegalne gradnje pristojni
gradbeni inšpektor odredi, da se gradnja takoj ustavi ter da se že zgrajeni
objekt ali del objekta v določenem roku na stroške inšpekcijskega zavezanca
odstrani, vzpostavi prejšnje stanje ali drugače sanira objekt, del objekta
oziroma zemljišče, če vzpostavitev v prejšnje stanje ni možna.
153. člen
(inšpekcijski ukrepi pri neskladni
gradnji)
(1) V primeru neskladne gradnje, ki se
izvaja v nasprotju z gradbenim dovoljenjem, pristojni gradbeni inšpektor
odredi, da se takšna gradnja ustavi, dokler investitor ne pridobi spremenjenega
gradbenega dovoljenja oziroma prepove uporabo objekta oziroma tistega njegovega
dela, ki se uporablja v nasprotju s pogoji iz gradbenega dovoljenja, dokler
investitor ne pridobi spremenjenega gradbenega dovoljenja in novega uporabnega
dovoljenja.
(2) Investitor gradnje, ki se je
izvajala v nasprotju z gradbenim dovoljenjem in je zato pristojni gradbeni
inšpektor odredil njeno ustavitev, mora za spremembo gradbenega dovoljenja
zaprositi v enem mesecu po izrečenem ukrepu, z gradnjo pa lahko nadaljuje šele
po dokončnosti takšnega dovoljenja. Če investitor ne zaprosi za spremembo
gradbenega dovoljenja v enem mesecu po izrečenem ukrepu, ali če pristojni
upravni organ za gradbene zadeve njegovo zahtevo za spremembo gradbenega
dovoljenja pravnomočno zavrne ali zavrže, odredi pristojni gradbeni inšpektor,
da se tisti del objekta, ki je bil zgrajen v nasprotju z gradbenim dovoljenjem,
na investitorjeve stroške odstrani ter vzpostavi stanje, določeno v gradbenem
dovoljenju.
(3) Lastnik objekta oziroma njegovega
dela, ki se je uporabljal v nasprotju s pogoji iz gradbenega dovoljenja in je
zato pristojni gradbeni inšpektor prepovedal njegovo uporabo, mora za spremembo
gradbenega dovoljenja zaprositi v enem mesecu po izrečenem ukrepu, z uporabo
takšnega objekta oziroma njegovega dela pa lahko začne šele, ko zanj pridobi
dokončno uporabno dovoljenje. Če lastnik objekta oziroma dela objekta za
spremembo gradbenega dovoljenja ne zaprosi v enem mesecu po izrečenem ukrepu,
in če lastnik objekta oziroma dela objekta sicer pridobi spremenjeno gradbeno
dovoljenje, ne pridobi pa novega uporabnega dovoljenja, ali če pristojni
upravni organ za gradbene zadeve zahtevo za spremembo gradbenega dovoljenja
pravnomočno zavrne ali zavrže, odredi pristojni gradbeni inšpektor, da se v
tistem delu objekta, ki se je uporabljal v nasprotju s pogoji iz gradbenega
dovoljenja, na lastnikove stroške vzpostavi stanje, določeno v gradbenem
dovoljenju.
154. člen
(inšpekcijski ukrepi pri nevarni gradnji)
V primeru nevarne gradnje pristojni
gradbeni inšpektor ustavi gradnjo oziroma prepove uporabo takšnega objekta ter
odredi, da se na objektu oziroma delu objekta v roku, ki ga določi, izvedejo
nujna vzdrževalna dela, ali pa da se objekt ustrezno obnovi ali odstrani.
155. člen
(prenehal
veljati)
156. člen
(inšpekcijski ukrepi v zvezi s posebnimi
primeri uporabnih dovoljenj)
(1) Pristojni gradbeni inšpektor z
odločbo odredi, da se pridobi uporabno dovoljenje za objekt, ki se uporablja,
pa zanj takšno dovoljenje še ni bilo izdano, če ugotovi, da je to objekt, ki je
bil potreben zaradi grozečih naravnih in drugih nesreč oziroma zato, da so se
preprečile oziroma zmanjšale njihove posledice.
(2) Investitor oziroma lastnik objekta
mora vložiti zahtevo za izdajo uporabnega dovoljenja v skladu z določbami
prvega odstavka in predložiti ustrezno dokazilo iz drugega odstavka 101. člena
tega zakona in sicer najpozneje v enem letu po izdanem ukrepu iz prejšnjega
odstavka.
(3) Če investitor oziroma lastnik v
roku iz prejšnjega odstavka ne vloži zahteve za izdajo uporabnega dovoljenja
ali če pristojni upravni organ za gradbene zadeve izdajo uporabnega dovoljenja
zavrne ali zavrže, odredi pristojni gradbeni inšpektor s pisno odločbo, da se
objekt ali del objekta na investitorjeve oziroma lastnikove stroške odstrani in
vzpostavi prejšnje stanje.
156.a člen
(odlog izvršbe inšpekcijskih ukrepov pri
nelegalnih gradnjah, neskladnih gradnjah in objektih, ki se uporabljajo brez
predpisanega uporabnega dovoljenja)
(1) Poleg razlogov za odlog izvršbe,
določenih z zakonom, ki ureja splošni upravni postopek, gradbeni inšpektor pri
nelegalnih gradnjah, neskladnih gradnjah ali objektih, ki se uporabljajo brez
predpisanega uporabnega dovoljenja, na predlog inšpekcijskega zavezanca odloži
izvršbo inšpekcijske odločbe, če inšpekcijski zavezanec izkaže, da: 
-      
gre za stanovanjsko stavbo, v kateri vsaj od začetka
inšpekcijskega postopka dejansko in neprekinjeno prebiva inšpekcijski zavezanec
ali druge osebe in nimajo v lasti in posesti drugega primernega stanovanja po
merilih, ki jih določa 10. člen Stanovanjskega zakona (Uradni list RS, št.
69/03, 18/04 – ZVKSES, 47/06 – ZEN, 45/08 – ZVEtL, 57/08, 62/10 – ZUPJS, 56/11
– odločba US, 87/11 in 40/12 – ZUJF), ali 
-      
se v objektu vsaj od začetka inšpekcijskega
postopka neprekinjeno opravlja gospodarska dejavnost in bi zaradi izvršitve
inšpekcijskega ukrepa inšpekcijskemu zavezancu grozila hujša gospodarska škoda
ali bi izvršitev inšpekcijskega postopka pomenila neposreden razlog za
odpuščanje delavcev, pri čemer se za hujšo gospodarsko škodo šteje povzročitev
trajne nelikvidnosti ali izguba edinega vira pridobivanja dohodkov in sredstev
za preživljanje, ali 
-      
je inšpekcijski zavezanec dal pobudo za
spremembo prostorskega akta, ki jo je občina že vključila v postopek sprememb
prostorskega akta in se je pisno opredelila, da jo bo upoštevala pri naslednjih
spremembah, ali 
-      
je inšpekcijski zavezanec vložil popolno
zahtevo za izdajo gradbenega ali uporabnega dovoljenja. 
(2) Izvršba iz prejšnjega odstavka se sme
odložiti le enkrat, in sicer: 
-      
v primeru iz prve in druge alineje: za največ pet
let, 
-      
v primeru iz tretje alineje: do uveljavitve
prostorskega akta, vendar za največ pet let, 
-      
v primeru iz četrte alineje: do dokončnosti
odločbe o zahtevi za izdajo gradbenega ali uporabnega dovoljenja.
3. Druge sankcije
157. člen
(nadomestilo za degradacijo in uzurpacijo
prostora)
(1) Investitor oziroma lastnik
nedovoljene gradnje, če tega ni mogoče ugotoviti pa lastnik zemljišča, na
katerem je takšna gradnja oziroma objekt, je dolžan plačati nadomestilo za
degradacijo in uzurpacijo prostora.
(2) Vrsta in stopnja degradacije in
uzurpacije prostora se ugotavljata glede na vrsto in obseg nedovoljene gradnje,
posledice takšne gradnje oziroma objekta na možnosti s prostorskimi akti
opredeljene namenske rabe prostora in glede na območje, na katerem je bila
izvedena ali se izvaja takšna gradnja oziroma stoji takšen objekt.
(3) Kriterije za izračunavanje višine
nadomestila za degradacijo in uzurpacijo prostora in način njegovega plačila z
uredbo določi Vlada Republike Slovenije.
(4) Sredstva, dobljena z vplačili
nadomestil za degradacijo in uzurpacijo prostora, so v višini 50% prihodek
proračuna tiste občine, na katere območju je nedovoljena gradnja, in v višini
50% prihodek državnega proračuna.
(5) Oseba iz prvega odstavka tega
člena plača nadomestilo za degradacijo in uzurpacijo prostora na podlagi
odločbe, ki jo izda pristojni upravni organ za gradbene zadeve po uradni
dolžnosti, kadar v postopku za izdajo gradbenega dovoljenja ali spremembe
gradbenega dovoljenja ugotovi, da se ta nanaša na določeno vrsto nedovoljene
gradnje, ali ko mu pristojni gradbeni inšpektor pošlje odločbo, ki jo je izdal
na podlagi določb od 152. do vključno 155. člena tega zakona.
(6) Če investitor vloži zahtevo za
izdajo gradbenega dovoljenja za nedovoljeno gradnjo oziroma za izdajo spremembe
gradbenega dovoljenja zaradi nedovoljene gradnje, se njegova zahteva zavrne, če
pred izdajo gradbenega dovoljenja ne predloži potrdila o plačanem nadomestilu
za degradacijo in uzurpacijo prostora.
158. člen
(posebne prepovedi)
(1) V zvezi z gradnjo, objektom ali
delom objekta, glede katerih je po določbah tega zakona izrečen inšpekcijski
ukrep zaradi nedovoljene gradnje, so prepovedana vsa za legalne gradnje,
legalne objekte sicer dovoljena ali predpisana dejanja, zlasti pa: 
1.    
izvedba komunalnih priključkov na objekte
gospodarske javne infrastrukture,
2.    
vpisi in spremembe vpisov v zemljiški knjigi,
3.    
njegova uporaba ali opravljanje gospodarskih
ali drugih dejavnosti v njem,
4.    
promet z njimi ali z zemljiščem, na katerem je
in
5.    
sklepanje drugih pravnih poslov, kot sklenitev
kreditnih, zavarovalnih, najemnih, zakupnih, delovršnih in drugih pravnih
poslov med živimi.
(2) Prepovedi iz prejšnjega odstavka
so obvezna sestavina odločbe, s katero se izreče inšpekcijski ukrep po določbah
od 152. do vključno 155. člena tega zakona.
(3) Če je gradnja, glede katere je po
določbah tega zakona izrečen inšpekcijski ukrep zaradi nedovoljene gradnje, na
določeno vrsto gospodarske javne infrastrukture že priključena, pristojni
gradbeni inšpektor z odločbo tudi naloži upravljalcu takšne infrastrukture, da
izvrši odklop. Če je gradnja, glede katere je po določbah tega zakona izrečen
inšpekcijski ukrep zaradi nedovoljene gradnje, priklopljena preko legalne
gradnje, se odklopi tudi takšna legalna gradnja. 
(4) Prepovedi iz prvega odstavka ne
veljajo, če so prepovedana dejanja potrebna zaradi izvršitve izrečenih
inšpekcijskih ukrepov.
159. člen
(vpis zaznambe prepovedi in možnost
izbrisa)
(1) Odločbo, s katero se izreče
inšpekcijski ukrep po določbah od 152. do vključno 155. člena tega zakona,
pristojni gradbeni inšpektor nemudoma pošlje pristojnemu sodišču, to pa po
uradni dolžnosti vpiše v zemljiško knjigo zaznambo v njej vsebovanih odredb in
prepovedi ter ugotovljenih bremen po določbah tega zakona.
(2) Zaznamba iz prejšnjega odstavka se
izbriše iz zemljiške knjige na predlog pristojnega gradbenega inšpektorja,
lahko pa tudi na predlog inšpekcijskega zavezanca, če predlogu priloži potrdilo
pristojnega gradbenega inšpektorja o izvršeni odločbi ali pravnomočno gradbeno
dovoljenje.
160. člen
(označitev izrečenega inšpekcijskega
ukrepa)
Na nedovoljeni gradnji pod inšpekcijskim
ukrepom lahko pristojni gradbeni inšpektor na ustrezen način označi prepoved
nadaljevanja gradnje oziroma uporabe, priključevanja na gospodarsko javno
infrastrukturo ter postavi ustrezne znake za pečatenje ter merilne in druge
kontrolne naprave in opremo, s katerimi je mogoče ugotavljati kršitev
prepovedi, izrečenih z inšpekcijsko odločbo.
161. člen
(varstveni ukrep odvzema predmetov)
(1) V primeru gradnje, glede katere je
po določbah tega zakona izrečen inšpekcijski ukrep za nedovoljeno gradnjo, se
poleg kazni za prekršek po določbah tega zakona in drugih ukrepov po določbah
zakona o prekrških obvezno izreče tudi varstveni ukrep odvzema predmetov,
namenjenih za izvajanje del tudi tedaj, kadar niso last storilca ali kadar z
njimi ne razpolaga oseba, ki je storila prekršek.
(2) Šteje se, da so bili predmeti
namenjeni za prekršek, če se nahajajo na gradbišču, na katerem se izvaja takšna
nedovoljena gradnja in gre za gradbene proizvode, material, orodja, strojni
park, stroje ali priprave in podobno, ki so ali bi lahko služile za
nadaljevanje izvajanja takšne gradnje. 
(3) Zaseg predmetov iz prejšnjega
odstavka odredi pristojni gradbeni inšpektor z odločbo.
(4) Pritožba zoper odločbo iz prejšnjega
odstavka ne zadrži izvršitve.
162. člen
(izvršba inšpekcijskega ukrepa po drugih
osebah)
Za opravljanje izvršbe inšpekcijskih
ukrepov in zasegov predmetov iz prejšnjega člena po drugi osebi se izberejo
izvajalci v skladu z zakonom, ki ureja javna naročila.
Šesti del: KAZENSKE DOLOČBE
163. člen
(zastaranje prekrškov)
Prekrški pravnih in fizičnih oseb, ki jih v
zvezi z graditvijo objektov določajo kazenske določbe tega dela zakona,
zastarajo v dveh letih.
164. člen
(prekrški investitorja)
(1) Z globo od 1.500 do 30.000 eurov se za
prekršek kaznuje pravna oseba, samostojni podjetnik posameznik in posameznik,
ki samostojno opravlja dejavnost, ki po določbah tega zakona nastopa kot
investitor:
1.    
če naroči gradnjo objekta ali izvajanje del v
zvezi s spremembo namembnosti, pa pred začetkom del ne razpolaga vsaj z
dokončnim gradbenim dovoljenjem (3. člen);
2.    
če naroči ali izvaja gradnjo enostavnega
objekta v nasprotju s prostorskim aktom (drugi odstavek 3.a člena);
3.    
če naroči ali izvaja spremembo namembnosti, za
katero ni treba pridobiti gradbenega dovoljenja, v nasprotju s prostorskimi
akti ali če pri tem ne upošteva gradbenih predpisov (šesti odstavek 4. člena);
4.    
če uporablja ali da v uporabo objekt, za
katerega je predpisano uporabno dovoljenje, brez uporabnega dovoljenja (prvi odstavek
5. člena);
5.    
če uporablja ali da v uporabo objekt za
poskusno obratovanje, pa zanj ni bila pridobljena dokončna odločba o dovolitvi
poskusnega obratovanja (tretji odstavek 5. člena);
6.    
če ne poskrbi, da objekt v javni rabi, katerega
investitor je in ki se uporablja, ne zagotavlja funkcionalno oviranim osebam
dostopa, vstopa in uporabe brez grajenih in komunikacijskih ovir (17. člen);
7.    
če ne imenuje odgovornega vodjo projekta (drugi
odstavek 27. člena);
8.    
če, ne imenuje odgovornega vodjo revidiranja
(drugi odstavek 27. člena);
9.    
če ne imenuje odgovornega vodjo gradbišča
(drugi odstavek 27. člena);
10. 
če poveri izdelavo projektne dokumentacije
osebi, ki ne izpolnjuje pogojev za projektanta (28. člen);
11. 
če poveri gradnjo osebi, ki ne izpolnjuje
pogojev za izvajalca (29. člen);
12. 
če poveri gradbeni nadzor osebi, ki ne
izpolnjuje pogojev za nadzornika (30. člen);
13. 
če poveri revizijo projektne dokumentacije
osebi, ki ne izpolnjuje pogojev za revidenta (31. člen);
14. 
če poveri opravljanje dejavnosti ali
reguliranega poklica pravni ali fizični osebi v nasprotju s pravili v zvezi z
izključevanjem (34. člen);
15. 
če ne poskrbi za predpisan načrt organizacije
gradbišča in za izdelavo varnostnega načrta ter za ustrezno ureditev gradbišča
(drugi odstavek 82. člena);
16. 
če ne poskrbi za predpisano označitev gradbišča
s tablo (tretji odstavek 82. člena);
17. 
če pravočasno ne zagotovi predpisanega
gradbenega nadzora (prvi odstavek 85. člena);
18. 
če ne zagotovi strokovnega nadzorstva nad
poskusnim obratovanjem (drugi odstavek 98. člena);
19. 
če v predpisanem roku ne poskrbi za vpis v
uradne evidence (105. člen);
20. 
če je lastnik objekta ali njegov pravni
naslednik, pa na predpisani način ne hrani projektov, na podlagi katerih je bil
objekt zgrajen oziroma rekonstruiran, dokler objekt stoji (prvi odstavek 107.
člena).
(2) Z globo od 500 do 1.200 eurov se
za prekršek kaznuje posameznik kot investitor, če stori katero izmed dejanj iz
prejšnjega odstavka.
(3) Z globo od 150 do 2.000 eurov se
za prekršek kaznuje odgovorna oseba pravne osebe, ki stori katero izmed dejanj
iz prvega odstavka tega člena.
165. člen
(prekrški projektanta)
(1) Z globo od 2.500 do 30.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki po določbah tega zakona nastopa
kot projektant:
1.    
če opravlja dejavnost projektiranja, pa ne
izpolnjuje s tem zakonom predpisanih pogojev za projektanta (28. člen);
2.    
če pred začetkom opravljanja dejavnosti in ves
čas svojega poslovanja nima zavarovane svoje odgovornosti za škodo (33. člen);
3.    
če v zvezi z istim objektom nastopa hkrati kot
projektant, nadzornik in izvajalec oziroma če v zvezi z istim objektom nastopa
hkrati kot projektant in izvajalec in je z nadzornikom v medsebojni poslovni
povezavi (četrti odstavek 34. člena);
4.    
če prevzame v izdelavo projektno dokumentacijo
in za načrte, ki sestavljajo projekt, ne imenuje odgovornih projektantov (prvi
odstavek 45. člena);
5.    
če za odgovornega projektanta imenuje
posameznika, ki ne izpolnjuje pogojev za odgovornega projektanta (drugi
odstavek 45. člena).
(2) Z globo od 250 do 2.000 eurov se
za prekršek kaznuje tudi odgovorna oseba projektanta, ki stori katero izmed
dejanj iz prvega odstavka tega člena.
166. člen
(prekrški odgovornega vodje projekta)
Z globo od 500 do 1.200 eurov se za
prekršek kaznuje posameznik, ki po določbah tega zakona nastopa kot odgovorni
vodja projekta:
1.    
če nastopa kot odgovorni vodja projekta, pa ne
izpolnjuje s tem zakonom predpisanih pogojev za odgovornega projektanta (drugi
odstavek 45. člena);
2.    
če vseh zaključenih sestavin projekta, ki ga je
izdelal, ne potrdi s svojo identifikacijsko številko in s podpisom (drugi
odstavek 47. člena).
167. člen
(prekrški odgovornega projektanta)
Z globo od 500 do 1.200 eurov se za
prekršek kaznuje posameznik, ki po določbah tega zakona nastopa kot odgovorni
projektant:
če nastopa kot
odgovorni projektant, pa ne izpolnjuje s tem zakonom predpisanih pogojev za
odgovornega projektanta (drugi odstavek 45. člena).
168. člen
(prekrški soglasodajalcev)
(1) Z globo od 1.500 do 4.000 eurov se za prekršek
kaznuje pravna oseba, ki po določbah tega zakona nastopa kot soglasodajalec, če
zaračunava stroške za projektne pogoje ali soglasja (51. člen).
(2) Z globo od 250 do 2.000 eurov se
kaznuje odgovorna oseba soglasodajalca, če stori dejanje iz prejšnjega
odstavka.
169. člen
(prekrški revidenta)
(1) Z globo od 4.000 do 30.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki po določbah tega zakona
nastopa kot revident:
1.    
če opravlja revizijo projektne dokumentacije,
pa ne izpolnjuje s tem zakonom predpisanih pogojev za revidenta (31. člen);
2.    
če pred začetkom opravljanja dejavnosti in ves
čas svojega poslovanja nima zavarovane svoje odgovornosti za škodo (33. člen);
3.    
če v zvezi z istim objektom, za katerega
opravlja revizijo projektne dokumentacije, hkrati nastopa kot projektant ali
izvajalec (tretji odstavek 34. člena);
4.    
če za revizijo posameznih načrtov ne imenuje
odgovornega revidenta oziroma če za odgovornega revidenta imenuje posameznika,
ki ne izpolnjuje predpisanih pogojev (drugi odstavek 53. člena).
(2) Z globo od 600 do 2.000 eurov se
za prekršek kaznuje tudi odgovorna oseba revidenta, ki stori katero izmed
dejanj iz prvega odstavka tega člena.
170. člen
(prekrški odgovornega revidenta)
Z globo od 500 do 1200 eurov se za prekršek
kaznuje posameznik, ki po določbah tega zakona nastopa kot odgovorni revident:
1.    
če nastopa kot odgovorni revident, pa ne
izpolnjuje s tem zakonom predpisanih pogojev za odgovornega revidenta (drugi
odstavek 53. člena);
2.    
če revidira načrt oziroma projektno
dokumentacijo, pri kateri je sodeloval kot odgovorni projektant (šesti odstavek
53. člena).
171. člen
(prekrški izvajalca)
(1) Z globo od 8.000 do 20.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki po določbah tega zakona
nastopa kot izvajalec:
1.    
če pri gradnji objektov ne zagotovi neoviranega
gibanja funkcionalno oviranih oseb (17. člen);
2.    
če opravlja dejavnost gradbeništva, pa ne
izpolnjuje predpisanih pogojev za izvajalca (29. člen);
3.    
če pred začetkom opravljanja dejavnosti in ves
čas svojega poslovanja nima zavarovane svoje odgovornosti za škodo (33. člen);
4.    
če takrat, ko prevzame gradnjo, ne imenuje
odgovornega vodje del oziroma, če prevzame le določena dela, ne imenuje
odgovornega vodje takšnih posameznih del (prvi odstavek 76. člena);
5.    
če imenuje odgovornega vodjo del, ki ne
izpolnjuje pogojev, predpisanih s tem zakonom (prvi odstavek 77. člena);
6.    
če pri gradnji zahtevnega objekta imenuje
odgovornega vodjo del, ki ne izpolnjuje pogojev, predpisanih s tem zakonom
(drugi odstavek 77. člena);
7.    
če imenuje odgovornega vodjo posameznih del, ki
ne izpolnjuje pogojev, predpisanih s tem zakonom (tretji odstavek 77. člena);
8.    
če pred začetkom gradnje novega objekta ne
poskrbi za predpisano zakoličenje objekta (prvi odstavek 80. člena);
9.    
če o datumu in kraju zakoličenja pisno ne
obvesti pristojnega upravnega organa za prostorske zadeve (četrti odstavek 80.
člena);
10. 
če začne z gradnjo objekta, katerega
zakoličenje ni bilo možno izvesti iz razlogov po prvem odstavku 81. člena in je
pristojni upravni organ za gradbene zadeve izdajo soglasja za zakoličenje z
odločbo zavrnil, pred začetkom gradnje pa ni bilo izdano spremenjeno gradbeno
dovoljenje (tretji odstavek 81. člena);
11. 
če gradbišča ne uredi v skladu z varnostnim
načrtom in izvajanja del ne organizira tako, da zaradi del niso ogroženi
varnost objekta, življenje in zdravje ljudi, promet, sosedni objekti in okolje
(drugi odstavek 82. člena);
12. 
če nima gradbišča označenega na predpisani
način ali če na gradbišču ne razpolaga s predpisanimi dokumenti (tretji
odstavek 82. člena);
13. 
če na gradbišču ne ravna v skladu s
predpisanimi obveznostmi (83. člen);
14. 
če pri pregledu projekta za izvedbo ne opozori
investitorja, projektanta in revidenta na morebitne ugotovljene pomanjkljivosti
in ne zahteva njihove odprave oziroma če pri pregledu projekta za izvedbo
ugotovi takšne napake, zaradi katerih bi lahko bila ogrožena varnost objekta,
življenje in zdravje ljudi, promet, sosedni objekti ali okolje, investitor
oziroma projektant pa kljub njegovemu opozorilu za odpravo teh napak ne
poskrbi, takšnih napak ne javi pristojni inšpekciji in do dokončne odločitve ne
ustavi del (prvi odstavek 84. člena);
15. 
če med izvajanjem posameznih etap del
nadzorniku ne omogoči sprotne kontrole gradbenih konstrukcij in drugih nosilnih
elementov (drugi odstavek 84. člena);
16. 
če ne zagotovi, da je na gradbišču ves čas
gradnje na vpogled vsaj en izvod gradbenega dovoljenja in vsaj tisti del projekta
za izvedbo, ki je potreben glede na trenutno stanje izvajanja gradnje (tretji
odstavek 84. člena).
(2) Z globo od 600 do 2.000 eurov se
za prekršek kaznuje tudi odgovorna oseba izvajalca, ki stori katero izmed
dejanj iz prvega odstavka tega člena.
172. člen
(prekrški odgovornega vodje del)
Z globo od 500 do 1.200 eurov se za
prekršek kaznuje posameznik, ki po določbah tega zakona nastopa kot odgovorni
vodja del:
1.    
če kot odgovorni vodja del v dnevniku o
izvajanju del vsakodnevno ne potrjuje skladnosti gradnje z gradbenimi predpisi
(prvi odstavek 76. člena);
2.    
če opravlja odgovorno vodenje del, pa ne
izpolnjuje predpisanih pogojev za odgovornega vodjo del (prvi odstavek 77.
člena);
3.    
če nastopa kot odgovorni vodja del pri
zahtevnem objektu, pa ne izpolnjuje predpisanih pogojev (drugi odstavek 77.
člena).
173. člen
(prekrški odgovornega vodje posameznih
del)
Z globo od 500 do 1.200 eurov se za
prekršek kaznuje posameznik, ki po določbah tega zakona nastopa kot odgovorni
vodja posameznih del:
1.    
če kot odgovorni vodja posameznih del v
dnevniku o izvajanju del vsakodnevno ne potrjuje skladnosti gradnje z
gradbenimi predpisi (prvi odstavek 76. člena)
2.    
če opravlja odgovorno vodenje posameznih del,
pa ne izpolnjuje predpisanih pogojev za odgovornega vodjo posameznih del (tretji
odstavek 77. člena).
174. člen
(prekrški v zvezi z gradnjami v lastni
režiji)
(1) Z globo od 500 do 1.200 eurov se
za prekršek kaznuje posameznik:
1.    
če v lastni režiji gradi objekt, pa niso
izpolnjeni pogoji iz 79. člena;
2.    
če pred začetkom gradnje novega objekta ne
poskrbi za predpisano zakoličenje objekta (prvi odstavek 80. člena);
3.    
če o datumu in kraju zakoličenja pisno ne
obvesti pristojnega upravnega organa za prostorske zadeve (četrti odstavek 80.
člena);
4.    
če začne z gradnjo objekta, katerega zakoličenje
ni bilo možno izvesti iz razlogov po prvem odstavku 81. člena in je pristojni
upravni organ za gradbene zadeve izdajo soglasja za zakoličenje z odločbo
zavrnil, pred začetkom gradnje pa ni bilo izdano spremenjeno gradbeno
dovoljenje (tretji odstavek 81. člena);
5.    
če nima gradbišča označenega na predpisani
način ali če na gradbišču ne razpolaga s predpisanimi dokumenti (tretji
odstavek 82. člena);
6.    
če na gradbišču ne ravna v skladu s
predpisanimi obveznostmi (83. člen);
7.    
če nadzorniku ne omogoči sprotne kontrole
gradbenih konstrukcij in drugih nosilnih elementov (drugi odstavek 84. člena);
8.    
če ne zagotovi, da je na gradbišču ves čas
gradnje na vpogled vsaj en izvod gradbenega dovoljenja in vsaj tisti del
projekta za izvedbo, ki je potreben glede na trenutno stanje izvajanja gradnje
(tretji odstavek 84. člena);
9.    
če gradbeni nadzor nad gradnjo objekta v lastni
režiji poveri nadzorniku, ki ne izpolnjuje predpisanih pogojev (tretji odstavek
85. člena).
(2) Z globo od 1.500 do 6.000 eurov se
kaznuje za prekršek društvo, če stori katero izmed dejanj iz prejšnjega člena.
(3) Z globo od 500 do 1.200 eurov se
za prekršek kaznuje odgovorna oseba društva, če stori katero izmed dejanj iz
prvega odstavka tega člena.
(4) Z globo od 3.500 do 4.000 eurov se
za prekršek kaznuje pravna oseba, ki ni društvo, če gradi objekt v lastni
režiji, pa ne izpolnjuje pogojev za izvajalca iz 29. člena tega zakona.
(5) Z globo od 500 do 1.200 eurov se
za prekršek kaznuje odgovorna oseba pravne osebe, ki stori dejanje iz
prejšnjega odstavka.
175. člen
(prekrški nadzornika)
(1) Z globo od 6.000 do 30.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki po določbah tega zakona
nastopa kot nadzornik:
1.    
če opravlja gradbeni nadzor, pa ne izpolnjuje
predpisanih pogojev (30. člen);
2.    
če pred začetkom opravljanja dejavnosti in ves
čas svojega poslovanja nima zavarovane svoje odgovornosti za škodo (33. člen);
3.    
če v zvezi z objektom hkrati nastopa kot
nadzornik in izvajalec gradbenih, zaključnih oziroma obrtniških, montažnih in
drugih del ali kot dobavitelj gradbenih proizvodov, naprav in opreme oziroma če
je v medsebojni poslovni povezavi z izvajalcem (drugi odstavek 34. člena);
4.    
če pri opravljanju gradbenega nadzora na
gradbišču ne imenuje odgovornega nadzornika (prvi odstavek 86. člena);
5.    
če pri opravljanju gradbenega nadzora na
gradbišču zahtevnega objekta imenuje odgovornega nadzornika, ki ne izpolnjuje
predpisanih pogojev (drugi odstavek 86. člena);
6.    
če pri opravljanju gradbenega nadzora na
gradbišču manj zahtevnega objekta imenuje odgovornega nadzornika, ki ne
izpolnjuje predpisanih pogojev (drugi odstavek 86. člena).
(2) Z globo od 500 do 1.500 eurov se
za prekršek kaznuje tudi odgovorna oseba nadzornika, ki stori katero izmed dejanj
iz prvega odstavka tega člena.
176. člen
(prekrški odgovornega nadzornika)
Z globo od 500 do 1.200 eurov se za
prekršek kaznuje posameznik, ki po določbah tega zakona nastopa kot odgovorni
nadzornik:
1.    
če nastopa kot gradbeni nadzornik nad gradnjo
objekta v lastni režiji, pa ne izpolnjuje predpisanih pogojev (tretji odstavek
85. člena);
2.    
če nastopa kot odgovorni nadzornik nad gradnjo
zahtevnega objekta, pa ne izpolnjuje predpisanih pogojev (drugi odstavek 86.
člena);
3.    
če nastopa kot odgovorni nadzornik nad gradnjo
manj zahtevnega objekta, pa ne izpolnjuje predpisanih pogojev (drugi odstavek
86. člena);
4.    
če za izvajanje posameznih del imenuje
odgovorne nadzornike posameznih del, ki ne izpolnjujejo predpisanih pogojev
(tretji odstavek 86. člena);
5.    
če pri opravljanju nadzora ne ravna v skladu z
določbami 88. člena.
177. člen
(prekrški geodetskega podjetja)
(1) Z globo od 1.500 do 12.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki po določbah predpisov o
geodetski dejavnosti nastopa kot geodetsko podjetje ali geodet:
1.    
če opravi zakoličenje v nasprotju s pogoji,
določenimi v gradbenem dovoljenju (drugi odstavek 80. člena);
2.    
če zakoličenje objekta izvede geodet, ki ne
izpolnjuje pogojev, določenih z geodetskimi predpisi (tretji odstavek 80.
člena);
3.    
če se ugotovi, da so pri zakoličenju objekta
med dejanskim stanjem na terenu in med stanjem po gradbenem dovoljenju pri legi
nameravanega objekta nastale takšne razlike, da ni mogoče izpolniti pogojev iz
gradbenega dovoljenja, pa kljub temu izvede zakoličenje brez predhodnega
soglasja pristojnega upravnega organa za gradbene zadeve (prvi odstavek 81.
člena).
(2) Z globo od 400 do 1.500 eurov se
za prekršek kaznuje tudi odgovorna oseba geodetskega podjetja, ki stori katero
izmed dejanj iz prvega odstavka tega člena.
178. člen
(prekrški odgovornega geodeta)
Z globo od 500 do 1.200 eurov se za
prekršek kaznuje posameznik, ki po določbah tega zakona nastopa kot odgovorni
geodet:
1.    
če nastopa kot odgovorni geodet, pa ne
izpolnjuje pogojev za odgovornega geodeta (tretji odstavek 45. člena);
2.    
če podpiše načrt o zakoličenju objekta, pa je
zakoličenje v nasprotju s pogoji, določenimi v gradbenem dovoljenju (drugi
odstavek 80. člena);
3.    
če opravi zakoličenje objekta, pa ne izpolnjuje
pogojev, določenih z geodetskimi predpisi (tretji odstavek 80. člena);
4.    
če ne poskrbi za izdelavo zakoličbenega načrta
na predpisani način (peti odstavek 80. člena);
5.    
če izdela geodetski načrt novega stanja
zemljišča v nasprotju z geodetskimi predpisi (prvi odstavek 93. člena).
179. člen
(prekrški v zvezi z nelegalnimi gradnjami)
(1) Z globo od 30.000 do 80.000 eurov se za
prekršek kaznuje pravna oseba, samostojni podjetnik posameznik in posameznik,
ki samostojno opravlja dejavnost, če:
1.    
izvaja ali izvede gradnjo, za katero je
predpisano gradbeno dovoljenje, brez gradbenega dovoljenja (prvi odstavek 3.
člena);
2.    
izvaja dela, ki so v zvezi s spremembo
namembnosti in za katera je treba pridobiti gradbeno dovoljenje, brez
gradbenega dovoljenja (četrti odstavek 4. člena).
(2) Z globo od 1.500 do 4.000 eurov se
za prekršek kaznuje tudi odgovorna oseba pravne osebe, ki stori katero izmed
dejanj iz prvega odstavka tega člena.
(3) Z globo od 500 do 1.200 eurov se
za prekršek kaznuje posameznik, če stori katero izmed dejanj iz prvega
odstavka.
(4) V primeru prekrška iz prvega odstavka
tega člena, ki se nanaša na gradnjo zahtevnega objekta ali objekta z vplivi na
okolje ali ki naj bi se izvedla na območju, ki je varovano v skladu s predpisi
o ohranjanju narave oziroma na vodnem zemljišču, če je narava prekrška posebno
huda zaradi višine povzročene škode oziroma višine pridobljene protipravne
premoženjske koristi ali zaradi storilčevega naklepa oziroma njegovega namena
koristoljubnosti, se globa, določena v prvem do tretjem odstavku tega člena,
potroji.
180. člen
(prekrški v zvezi z neskladnimi gradnjami)
(1) Z globo od 8.000 do 30.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, če izvaja neskladno gradnjo iz
prvega odstavka 153. člena.
(2) Z globo od 800 do 3.000 eurov se
za prekršek kaznuje tudi odgovorna oseba pravne osebe, ki stori dejanje iz
prvega odstavka tega člena.
(3) Z globo od 500 do 1.200 eurov se
za prekršek kaznuje posameznik, če izvaja neskladno gradnjo iz prvega odstavka.
(4) V primeru prekrška iz prvega odstavka
tega člena, ki se nanaša na gradnjo zahtevnega objekta ali objekta z vplivi na
okolje ali ki naj bi se izvedla na območju, ki je varovano v skladu s predpisi
o ohranjanju narave oziroma na vodnem zemljišču, če je narava prekrška posebno
huda zaradi višine povzročene škode oziroma višine pridobljene protipravne
premoženjske koristi ali zaradi storilčevega naklepa oziroma njegovega namena
koristoljubnosti, se globa, določena v prvem do tretjem odstavku tega člena,
potroji.
181. člen
(prekrški v zvezi z nevarnimi gradnjami)
(1) Z globo od 8.000 do 35.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki je investitor oziroma lastnik
nevarne gradnje oziroma izvaja nevarno gradnjo iz prvega odstavka 154. člena.
(2) Z globo od 800 do 3.000 eurov se
za prekršek kaznuje tudi odgovorna oseba pravne osebe, ki stori katero izmed
dejanj iz prvega odstavka tega člena.
(3) Z globo od 500 do 1.200 eurov se
za prekršek kaznuje posameznik, ki stori dejanje iz prvega odstavka.
(4) V primeru prekrška iz prvega odstavka
tega člena, ki se nanaša na gradnjo zahtevnega objekta ali objekta z vplivi na
okolje ali ki naj bi se izvedla na območju, ki je varovano v skladu s predpisi
o ohranjanju narave, oziroma na vodnem zemljišču, če je narava prekrška posebno
huda zaradi višine povzročene škode oziroma višine pridobljene protipravne
premoženjske koristi ali zaradi storilčevega naklepa oziroma njegovega namena
koristoljubnosti,se globa, določena v prvem do tretjem odstavku tega člena,
potroji.
182. člen
(prenehal
veljati)
183. člen
(črtan)
184. člen
(prekrški v zvezi s posebnimi prepovedmi)
(1) Z globo od 40.000 do 125.000 eurov
se za prekršek kaznuje pravna oseba, samostojni podjetnik posameznik in
posameznik, ki samostojno opravlja dejavnost, ki krši katerokoli izmed
prepovedi, določenih v prvem odstavku 158. člena tega zakona.
(2) Z globo od 200 do 2.000 eurov se
za prekršek kaznuje tudi odgovorna oseba pravne osebe, če krši katero izmed
prepovedi iz prvega odstavka tega člena.
(3) Z globo od 500 do 1.200 eurov se
za prekršek kaznuje posameznik, ki krši katero izmed prepovedi iz prvega
odstavka.
185. člen
(prekrški pravnih oseb javnega prava v
zvezi s posebnimi prepovedmi)
Z globo od 600 do 2.000 eurov se za
prekršek kaznuje odgovorna oseba upravnega in drugega državnega organa, občinske
uprave oziroma organa lokalne skupnosti ali nosilca javnega pooblastila, ki
krši posebne prepovedi po določbah tega zakona:
1.    
če omogoči priključitev nedovoljene gradnje na
objekt gospodarske javne infrastrukture oziroma izda dovoljenje ali soglasje za
takšno priključitev (1. točka prvega odstavka 158. člena);
2.    
če omogoči vpis nedovoljene gradnje v zemljiško
knjigo (2. točka prvega odstavka 158. člena):
3.    
če omogoči uporabo oziroma opravljanje
gospodarskih in drugih dejavnosti v nedovoljeni gradnji z izdajo odločbe, da so
za opravljanje dejavnosti izpolnjeni predpisani pogoji (3. točka prvega
odstavka 158. člena);
4.    
če omogoči pravni promet, ki je v zvezi z
nedovoljeno gradnjo, z overitvijo ali podobnim dejanjem (4. točka prvega
odstavka 158. člena);
5.    
če omogoči sklenitev pravnega posla, ki je v
zvezi z nedovoljeno gradnjo, z overitvijo ali podobnim dejanjem (5. točka
prvega odstavka 158. člena).
186. člen
(prekrški ZAPS)
(1) Z globo od 2.000 do 40.000 eurov
se za prekršek kaznuje ZAPS:
1.    
če ne vodi imenika na predpisani način (123.
člen);
2.    
če ne omogoči pridobitve podatkov o tem, ali je
določeni posameznik vpisan v imenik (drugi odstavek 124. člena):
3.    
če vpiše v imenik posameznika, ki ne izpolnjuje
predpisanih pogojev za vpis (126. člen);
4.    
če posamezniku podeli licenco z označbo “A”
oziroma licenco z označbo “KA”, pa ne izpolnjuje predpisanih pogojev za
pridobitev takšne licence (prvi odstavek 131. člena);
5.    
če posamezniku podeli licenco “P”, pa ne
izpolnjuje predpisanih pogojev za pridobitev takšne licence (drugi odstavek
131. člena);
6.    
če ne zagotavlja opravljanja strokovnih izpitov
na predpisan način (133. člen);
7.    
če predloga akta, s katerim se urejajo zadeve s
področja javnega pooblastila, pred objavo ne predloži v mnenje ministrstvu,
pristojnemu za prostorske in gradbene zadeve (drugi odstavek 142. člena).
(2) Z globo od 200 do 2.000 eurov se
za prekršek kaznuje tudi odgovorna oseba ZAPS, ki stori katero izmed dejanj iz
prejšnjega odstavka.
187. člen
(prekrški IZS)
(1) Z globo od 2.000 do 40.000 eurov
se za prekršek kaznuje IZS:
1.    
če ne vodi imenika na predpisani način (123.
člen);
2.    
če ne omogoči pridobitve podatkov o tem, ali je
določeni posameznik vpisan v imenik (drugi odstavek 124. člena):
3.    
če vpiše v imenik posameznika, ki ne izpolnjuje
predpisanih pogojev za vpis (126. člen);
4.    
če ne zagotavlja opravljanja strokovnih izpitov
na predpisan način (133. člen);
5.    
če predloga akta, s katerim se urejajo zadeve s
področja javnega pooblastila, pred objavo ne predloži v mnenje ministrstvu,
pristojnemu za prostorske in gradbene zadeve (drugi odstavek 142. člena).
(2) Z globo od 200 do 2.000 eurov se
za prekršek kaznuje tudi odgovorna oseba IZS, ki stori katero izmed dejanj iz
prejšnjega odstavka.
188. člen
(prekrški članov ZAPS)
Z globo od 200 do 1.200 eurov se za
prekršek kaznuje posameznik:
-      
ki po določbah tega zakona nastopa kot
pooblaščeni arhitekt ali pooblaščeni krajinski arhitekt oziroma kot pooblaščeni
prostorski načrtovalec, če v predpisanem roku pristojnemu organu ZAPS ne
sporoči podatkov, ki se vpisujejo v imenik ZAPS (prvi odstavek 127. člena);
-      
ki ima v skladu s tem zakonom pridobljeno
določeno vrsto licence, če v predpisanem roku pristojnemu organu ZAPS ne
sporoči podatkov, ki so v zvezi s takšno licenco (drugi odstavek 127. člena);
-      
ki ima sicer pridobljen status pooblaščenega
arhitekta, pa opravlja poleg izdelovanja načrtov arhitekture tudi storitve, za
katere nima opravljenega dopolnilnega strokovnega izpita v skladu z določbami
135. člena (1. točka prvega odstavka 129. člena);
-      
ki ima sicer pridobljen status pooblaščenega
krajinskega arhitekta, pa poleg izdelovanja načrtov krajinske arhitekture
opravlja tudi storitve, za katere nima opravljenega dopolnilnega strokovnega
izpita v skladu z določbami 135. člena (2. točka prvega odstavka 129. člena);
-      
ki ima sicer pridobljeno licenco z označbo
"A", pa poleg samostojnega izdelovanja načrtov arhitekture,
urbanističnega načrta, občinskih prostorskih načrtov in občinskih podrobnih
prostorskih načrtov ter državnih prostorskih načrtov, opravlja tudi storitve,
za katere nima opravljenega dopolnilnega strokovnega izpita v skladu z
določbami 135. člena (1. točka prvega odstavka 130. člena);
-      
ki ima sicer pridobljeno licenco z označbo
"KA", pa poleg samostojnega izdelovanja načrtov krajinske
arhitekture, občinskih prostorskih načrtov in občinskih podrobnih prostorskih
načrtov ter državnih prostorskih načrtov opravlja tudi storitve, za katere nima
opravljenega dopolnilnega strokovnega izpita v skladu z določbami 135. člena
(2. točka prvega odstavka 130. člena);
-      
ki ima sicer pridobljeno licenco z označbo
"P", pa poleg samostojnega izdelovanja posameznih sestavin državnega
strateškega prostorskega načrta in občinskega strateškega prostorskega načrta
oziroma strateškega dela občinskega prostorskega načrta ter posameznih sestavin
občinskega prostorskega načrta izdeluje tudi načrte iz 1. ali 2. točke prvega
odstavka 130. člena ali storitve, za katere nima opravljenega dopolnilnega
strokovnega izpita v skladu z določbami 135. člena (3. točka prvega odstavka
130. člena);
-      
ki je bil izbrisan iz imenika ZAPS, pa sodeluje
pri projektiranju kot odgovorni projektant oziroma sodeluje pri prostorskem
načrtovanju kot odgovorni prostorski načrtovalec oziroma pri revidiranju kot
odgovorni revident, ali pri gradnji kot odgovorni vodja del, ali odgovorni
nadzornik (drugi odstavek 132. člena).
189. člen
(prekrški članov IZS)
Z globo od 200 do 1.200 eurov se za
prekršek kaznuje posameznik:
-      
ki po določbah tega zakona nastopa kot
pooblaščeni inženir, če v predpisanem roku pristojnemu organu IZS ne sporoči
spremembe podatkov, ki se vpisujejo v imenik IZS (prvi odstavek 127. člena);
-      
ki ima sicer pridobljen status pooblaščenega
inženirja, pa poleg izdelovanja načrtov, za kar ima ustrezno strokovno
izobrazbo, opravlja tudi storitve, za katere nima opravljenega dopolnilnega strokovnega
izpita v skladu z določbami 135. člena (3. točka prvega odstavka 129. člena);
-      
ki ima sicer pridobljen status pooblaščenega
inženirja in poleg izdelovanja načrtov, za kar ima ustrezno strokovno
izobrazbo, opravlja tudi storitve, za katere ima opravljen dopolnilni strokovni
izpit v skladu z določbami 135. člena, nastopa pa tudi kot pooblaščeni
prostorski načrtovalec (drugi odstavek 130. člena);
-      
ki po določbah tega zakona nastopa kot
pooblaščeni inženir, če je bil izbrisan iz imenika IZS, pa sodeluje pri
projektiranju kot odgovorni projektant ali pri revidiranju kot odgovorni
revident, ali pri gradnji kot odgovorni vodja del ali odgovorni nadzornik
(drugi odstavek 132. člena).
189.a člen
(prekrški tujih pravnih in fizičnih oseb,
ki opravljajo storitve in dejavnosti v Republiki Sloveniji)
(1) Z globami, predpisanimi s tem zakonom
zaradi neizpolnjevanja predpisanih pogojev za projektanta, revidenta, izvajalca
in nadzornika, se kaznujejo tudi tuje pravne in fizične osebe, če ne
izpolnjujejo pogojev, določenih v 34.a in 34.b členu tega zakona.
(2) Z globami, predpisanimi s tem zakonom
zaradi neizpolnjevanja predpisanih pogojev za regulirane poklice po tem zakonu,
se kaznujejo tudi fizične osebe, če ne izpolnjujejo pogojev, določenih v 34.č,
34.d in 34.e členu tega zakona.

Zakon o graditvi objektov - ZGO-1 (Uradni list
RS, št. 110/02)
vsebuje naslednje prehodne in končne določbe:
»Sedmi del: PREHODNE IN KONČNE DOLOČBE
1. Dokončanje postopkov v teku
190. člen
(dokončanje
postopkov za izdajo lokacijskih dovoljenj)
Postopki za izdajo lokacijskega dovoljenja,
ki so se začeli pred uveljavitvijo tega zakona, se končajo po določbah zakona o
urejanju naselij in drugih posegov v prostor (Uradni list SRS, št. 18/84, 37/85
in 29/86, Uradni list RS, št. 26/90, 18/93, 47/93, 71/93, 44/97, 9/2001-ZPPreb
in 23/2002 – odločba US, v nadaljnjem besedilu: ZUN).
191. člen
(dokončanje
postopkov za izdajo gradbenih dovoljenj)
(1) Postopki za izdajo gradbenega
dovoljenja, ki so se začeli pred uveljavitvijo tega zakona ter postopki za
izdajo gradbenega dovoljenja, ki so se začeli po uveljavitvi tega zakona in
temeljijo v lokacijskih dovoljenjih, izdanih na podlagi ZUN, se končajo po
določbah zakona o graditvi objektov (Uradni list SRS, št. 34/84 in 29/86,
Uradni list RS, št. 71/93-ZUN, 40/94-odločba US, 69/94-odločba US, 59/96,
45/99, 42/2000-odločba US, 52/2000-ZGPro in 52/2000, v nadaljnjem besedilu:
ZGO).
(2) Postopki za izdajo enotnega
dovoljenja za gradnjo iz 33.a člena ZGO, ki so se začeli pred uveljavitvijo
tega zakona, se končajo po določbah ZGO, s tem da je dovoljenje, izdano v
takšnem postopku in dokončno enotno dovoljenje, ki ob uveljavitvi tega zakona
še ni pravnomočno, v posledicah izenačeno z gradbenim dovoljenjem po tem
zakonu.
(3) Postopki za izdajo enotnega
dovoljenja iz 45.h člena ZUN, ki so se začeli pred uveljavitvijo tega zakona,
se končajo po določbah ZUN.
192. člen
(dokončanje
postopkov za izdajo odločb o dovolitvi priglašenih del)
Postopki za izdajo odločbe o dovolitvi
priglašenih del, ki so bili uvedeni pred dnem uveljavitve tega zakona, se
končajo po določbah ZUN.
193. člen
(dokončanje
postopkov za zakoličenje objektov)
Zakoličenje objektov, ki se je začelo pred
uveljavitvijo tega zakona, se dokonča in izvede po dosedanjih predpisih.
194. člen
(dokončanje
postopkov za izdajo uporabnih dovoljenj)
Postopki za izdajo uporabnega dovoljenja,
ki so se začeli pred uveljavitvijo tega zakona, se končajo po določbah ZGO.
195. člen
(uskladitev
rekonstrukcije javnih cest in železnic in z njimi povezanih pomožnih
infrastrukturnih objektov s tem zakonom)
(1) Z dnem uveljavitve tega zakona se
rekonstrukcija državne ceste po določbah 28. člena zakona o javnih cestah
(Uradni list RS, št. 29/97 in 50/2002-odločba US) in rekonstrukcija
železnice po določbah 20. člena zakona o varnosti v železniškem prometu (Uradni
list RS, št. 85/2000) ter obnovitvena in druga vzdrževalna dela na
državnih cestah oziroma železnicah, določena v navedenih zakonih ali na njuni
podlagi izdanih podzakonskih predpisih, štejejo za vzdrževalna dela v javno
korist.
(2) Določbe prejšnjega odstavka
veljajo tudi za kategorizirane občinske ceste in tiste gozdne ceste, ki jih v
skladu s predpisi o gozdovih lahko uporabljajo tudi drugi uporabniki.
(3) Ob delih iz prvega odstavka tega
člena se lahko zgradijo tudi določeni pomožni infrastrukturni objekti, kot so
cestne in železniške naprave, prostori in objekti za tehtanje in za nadzor na
cesti oziroma železnici ter druge ureditve na cesti oziroma železnici v skladu
s predpisi o javnih cestah oziroma železniškem prometu, za katerih izgradnjo so
izpolnjeni pogoji iz četrtega odstavka 3. člena tega zakona.
196. člen
(izjeme pri
dokončanju postopkov v teku)
(1) Če v postopku za izdajo lokacijskega
dovoljenja, gradbenega dovoljenja ali enotnega dovoljenja za gradnjo, ki se je
začel pred uveljavitvijo tega zakona, o zadevi na prvi stopnji še ni bilo
odločeno, se lahko takšen postopek nadaljuje kot postopek za izdajo gradbenega
dovoljenja po določbah tega zakona, če investitor to sam zahteva in zahtevi
priloži projekt za pridobitev gradbenega dovoljenja, izdelan v skladu z
določbami tega zakona.
(2) Postopek za izdajo odločbe o
dovolitvi priglašenih del, začet po predpisih, ki so veljali pred uveljavitvijo
tega zakona, se na zahtevo investitorja ustavi, če upravni organ, pristojen za
gradbene zadeve, ki vodi postopek, ugotovi, da za takšen objekt oziroma dela po
tem zakonu ni potrebno niti gradbeno dovoljenje niti pridobitev lokacijske
informacije.
(3) V primerih iz prejšnjega odstavka,
glede katerih je s tem zakonom predpisana pridobitev lokacijske informacije, pa
se postopek iz prejšnjega odstavka ustavi le, če investitor svoji zahtevi
priloži veljavno lokacijsko informacijo.
(4) Če v postopku za izdajo uporabnega
dovoljenja, ki se je začel pred uveljavitvijo tega zakona, upravni organ,
pristojen za gradbene zadeve, še ni imenoval komisije za tehnični pregled, se
lahko takšen postopek na zahtevo investitorja nadaljuje po določbah tega
zakona, če investitor zahtevi priloži projekt za obratovanje in vzdrževanje
objekta, izdelan v skladu z določbami tega zakona.
(5) Če je bil pred uveljavitvijo tega
zakona začet postopek za izdajo gradbenega dovoljenja za objekt iz tretjega
odstavka 1. člena ZGO, se lahko takšen postopek na zahtevo investitorja
nadaljuje po določbah tega zakona in izda uporabno dovoljenje po tem zakonu, če
investitor takšni zahtevi priloži dokazilo o izpolnjevanju bistvenih zahtev iz
drugega odstavka 101. člena tega zakona.
(6) Če je bil pred uveljavitvijo tega
zakona začet postopek za izdajo uporabnega dovoljenja za stavbo, ki je bila
zgrajena pred letom 1967, se takšen postopek na zahtevo stranke ustavi, če
stranka zahtevi priloži dokazilo, da je bil objekt zgrajen pred letom 1967 in da
je na predpisan način evidentiran v zemljiškem katastru.
197. člen
(uporabno
dovoljenje po tem zakonu)
(1) Ne glede na določbe tega zakona,
ki predpisujejo obveznost uporabnega dovoljenja, se šteje, da imajo uporabno
dovoljenje po tem zakonu:
1.    
vse stavbe, ki so bile zgrajene pred 31.
decembrom 1967 in poslovni prostori v njih, ki so z dnem uveljavitve tega
zakona v uporabi, če se jim namembnost po navedenem datumu ni bistveno
spremenila in so zemljišča, na katerih so zgrajene, z dnem uveljavitve tega zakona
na predpisani način evidentirana v zemljiškem katastru,
2.    
objekti gospodarske javne infrastrukture, ki so
bili zgrajeni pred 25. junijem 1991, če so z dnem uveljavitve tega zakona na
predpisani način evidentirani v skladu z zakonom o katastru komunalnih naprav
(Uradni list SRS, št. 26/74, 29/74 – popravek in 42/86, v nadaljnjem besedilu:
ZKKN) in
3.    
vse enostanovanjske stavbe, ki so bile zgrajene
na podlagi gradbenega dovoljenja in so z dnem uveljavitve tega zakona v uporabi
ter na predpisan način evidentirane v zemljiškem katastru.
(2) Če objekti iz prejšnjega odstavka
z dnem uveljavitve tega zakona še niso na predpisan način evidentirani, se
šteje, da pridobijo uporabno dovoljenje, ko se na predpisan način evidentirajo
v zemljiškem katastru oziroma katastru stavb.
(3) Določbe prvega odstavka tega člena
veljajo tudi za posamezna stanovanja in poslovne prostore v etažni lastnini, ki
so bila rekonstruirana na podlagi gradbenega dovoljenja, izdanega na podlagi
dosedanjih predpisov ter za objekte, ki so se pred 9. novembrom 1996 lahko
zgradili na podlagi priglasitve po 46. členu zakona o graditvi objektov (Uradni
list SRS, št. 34/84), če so v uporabi in se jim namembnost po tem datumu ni
spremenila.
198. člen
(uporabno
dovoljenje po tem zakonu za obrambno-zaščitne objekte)
Šteje se, da imajo objekti s področja
obrambe, objekti s področja zaščite in reševanja ter objekti s področja
notranjih zadev, ki so z zakonom ali predpisom, izdanim na podlagi zakona,
določeni kot obrambno-zaščitni objekti in okoliši objektov posebnega pomena za
obrambo, zaščito in notranje zadeve, uporabno dovoljenje po tem zakonu, če so z
dnem uveljavitve tega zakona v uporabi in se jim namembnost po 25. juniju 1991
ni spremenila.
199. člen
(uskladitev
uporabnega dovoljenja v gostinskih obratih s tem zakonom)
(1) Z dnem uveljavitve tega zakona se
šteje, da se v zakonu o gostinstvu (Uradni list RS, št. 1/95, 29/95-ZPDF, 40/99
in 36/2000-ZPDZD) določbe 8. člena in 24.a člena nanašajo samo na
gostinske obrate v novo zgrajenih stavbah, katerih prostori se rekonstruirajo,
ali katerim se spreminja namembnost po določbah tega zakona.
(2) Začeti postopki za izdajo potrdila
o obstoju uporabnega dovoljenja gostinskega obrata se ustavijo po uradni
dolžnosti.
2. Dokončanje inšpekcijskih postopkov v teku
200. člen
(dokončanje
inšpekcijskih postopkov)
(1) Inšpekcijski postopki, ki so se
začeli pred uveljavitvijo tega zakona, se končajo po predpisih, ki so veljali
pred njegovo uveljavitvijo.
(2) Za nedovoljene gradnje, katerih
investitorji oziroma lastniki so skladu z 11. členom zakona o spremembah in
dopolnitvah zakona o urejanju naselij in drugih posegov v prostor (Uradni list
RS, št. 18/93 in 47/93, v nadaljnjem besedilu: ZUN-ČG) vložili zahtevo za
odlog prisilne izvršbe, se ne uporabljajo določbe 152., 153., 154. oziroma 155.
člena tega zakona, če ni z 201. členom tega zakona določeno drugače.
201. člen
(izjeme in
posebnosti pri inšpekcijskih postopkih)
(1) Če gradnje oziroma objekti iz
drugega odstavka prejšnjega člena do uveljavitve tega zakona še nimajo v skladu
z ZUN pridobljenega lokacijskega dovoljenja in v skladu z ZGO pridobljenega
gradbenega dovoljenja oziroma nimajo pridobljenega enotnega dovoljenja za
gradnjo, se gradbeni inšpekcijski ukrepi, ki jih določa ta zakon, začnejo
uporabljati dve leti po dnevu uveljavitve tega zakona, če njihovi lastniki pri
pristojnem gradbenem organu ne vložijo s tem zakonom predpisane zahteve za
izdajo gradbenega dovoljenja.
(2) Določba prejšnjega odstavka ne
velja za primere nedovoljenih gradenj, ki nimajo v skladu z ZUN pridobljenega
lokacijskega dovoljenja oziroma nimajo v skladu z ZGO pridobljenega gradbenega
dovoljenja oziroma enotnega dovoljenja za gradnjo iz razloga, ker postopki za
izdajo teh dovoljenj niso pravnomočno zaključeni.
(3) Če investitorji oziroma lastniki
nedovoljenih gradenj oziroma objektov iz prejšnjega odstavka v roku iz prvega
odstavka tega člena vložijo zahtevo za izdajo gradbenega dovoljenja v skladu z
določbami tega zakona, se zanje ne uporabljajo določbe četrtega odstavka 17.
člena ZUN-ČG.
(4) Določbe prvega odstavka tega člena
ne veljajo za nedovoljene gradnje oziroma objekte, ki so na območjih, za katere
prostorski izvedbeni akt iz 16. člena ZUN-ČG z dnem uveljavitve tega zakona še
ni sprejet. Za takšne gradnje oziroma objekte se kot rok, v katerem morajo
njihovi lastniki oziroma investitorji vložiti zahtevo za gradbeno dovoljenje,
šteje dve leti po dnevu uveljavitve ustreznega izvedbenega prostorskega akta.
(5) Če v roku iz prvega odstavka tega
člena oziroma prejšnjega odstavka investitor oziroma lastnik nedovoljene
gradnje oziroma objekta ne vloži zahteve za izdajo gradbenega dovoljenja po
določbah tega zakona, se naslednji dan po preteku navedenega roka šteje, da
prisilna izvršba po 11. členu ZUN-ČG ni več odložena, depozit iz 11. oziroma
14. člena ZUN-ČG pa se uporabi za plačilo izvršbe.
(6) Inšpekcijski ukrep iz prvega
odstavka 153. člena tega zakona, ki se nanaša na uporabo objekta v nasprotju s
pogoji gradbenega dovoljenja, se uporablja samo za objekte, zgrajene na podlagi
gradbenega dovoljenja, izdanega po določbah tega zakona.
(7) Po 1. 1. 2005 se inšpekcijski
ukrep iz prejšnjega odstavka uporablja tudi za objekte, ki so bili zgrajeni
pred uveljavitvijo tega zakona in niso objekti iz 197. člena, če je bilo za
njih z gradbenim dovoljenjem določeno, da se dovoli gradnja stanovanjske
stavbe, uporabljajo pa se za opravljanje dejavnosti, oziroma je bilo za njih z
gradbenim dovoljenjem določeno, da se dovoli gradnja stavbe s poslovnimi
prostori, ki so namenjeni opravljanju takšne dejavnosti, ki nima vplivov na
okolico, dejansko pa se v njih opravlja povsem drugačna dejavnost, ki po
določbah tega zakona predstavlja spremembo namembnosti.
202. člen
(inšpekcijski
postopki v zvezi s prepovedjo uporabe objekta)
(1) Inšpekcijski ukrep iz 3. točke
prvega odstavka 150. člena tega zakona se z dnem uveljavitve tega zakona
uporablja za objekte, ki so bili zgrajeni na podlagi gradbenega dovoljenja,
izdanega po določbah tega zakona, ali na podlagi gradbenega dovoljenja oziroma
enotnega dovoljenja za gradnjo, izdanega na podlagi ZGO.
(2) Inšpekcijski ukrep iz prejšnjega
odstavka se ne izvrši, če lastnik objekta iz tretjega odstavka 1. člena ZGO, ki
do uveljavitve tega zakona še ni bil odstranjen oziroma zanj ni bila vložena
zahteva za izdajo gradbenega dovoljenja v skladu s 43. členom ZGO, najpozneje v
enem letu po izdanem inšpekcijskem ukrepu vloži zahtevo za izdajo uporabnega
dovoljenja in takšno dovoljenje tudi pridobi.
3. Uskladitve pristojnosti
203. člen
(pristojna in
resorna ministrstva po tem zakonu)
(1) Z dnem uveljavitve tega zakona je
ministrstvo, pristojno za prostorske in gradbene zadeve, po določbah tega
zakona Ministrstvo za okolje, prostor in energijo.
(2) Z dnem uveljavitve tega zakona so
pristojna resorna ministrstva po določbah tega zakona tista ministrstva,
določena z zakonom o državni upravi (Uradni list RS, št. 52/2002) oziroma
predpisom, izdanim na podlagi njegovega 42. člena, v katerih delovno področje
sodi določena vrsta objektov.
204. člen
(uskladitev
izpolnjevanja pogojev za gradbenega inšpektorja)
(1) Urbanistični inšpektorji iz 71.
člena ZUN, ki z dnem uveljavitve tega zakona izpolnjujejo v 144. členu tega
zakona predpisane pogoje, nadaljujejo z delom kot gradbeni inšpektorji po
določbah tega zakona.
(2) Urbanistični inšpektor, ki ne
izpolnjuje pogojev iz 1. točke 144. člena tega zakona, nadaljuje z delom kot
gradbeni inšpektor še tri leta po uveljavitvi tega zakona.
(3) Če po preteku roka iz prejšnjega
odstavka določeni urbanistični inšpektor ne izpolnjuje pogojev iz 1. točke 144.
člena tega zakona, lahko takšen inšpektor nadaljuje z delom kot gradbeni
inšpektor samo, če ima najmanj visokošolsko izobrazbo gradbene ali druge
ustrezne tehnične smeri z najmanj deset let delovnih izkušenj s področja
opravljanja inšpekcijskega nadzorstva ter opravljen izpit iz poznavanja ZUP ali
strokovni izpit za inšpektorja oziroma s takšnim izpitom izenačen preizkus
znanja.
4. Uskladitev določb o prostorskih aktih in
z njimi povezanih pogojev za začetek gradnje oziroma izvajanje del
205. člen
(uskladitev
pogojev za gradnjo enostavnih objektov in pogojev za skrajšani postopek po tem
zakonu)
(1) Do uveljavitve predpisa iz drugega
odstavka 8. člena tega zakona se glede največje velikosti, načina gradnje in
rabe enostavnih objektov, za katere po določbah tega zakona gradbeno dovoljenje
ni potrebno, uporabljajo določbe občinskih predpisov, izdanih na podlagi
drugega odstavka 51. člena ZUN, glede pogojev za njihove odmike od meje
sosednjih zemljišč pa se šteje, da so izpolnjeni, če je enostavni objekt od
meje sosednjih zemljišč oddaljen najmanj 1,50 metra oziroma če je od meje
sosednjih zemljišč oddaljen manj kot 1,50 metra, če s tem soglaša lastnik
sosednjega zemljišča, v primeru gradnje ograje pa, da je takšen odmik 0,50
metra od meje sosednjega zemljišča in če so izpolnjeni še naslednji pogoji:
1.    
da je pomožni objekt za lastne potrebe
predviden na obstoječi gradbeni parceli;
2.    
da konstrukcija ograje ne posega v sosednje
zemljišče;
3.    
da je začasni objekt predviden na obstoječi
gradbeni parceli oziroma na zemljišču, na katerem se izvaja sezonska turistična
ponudba, prireditev ali drug podoben kulturni, športni oziroma zabaven dogodek;
4.    
da je vadbeni objekt predviden na obstoječem
športnem oziroma rekreacijskem vadišču, vojaškem vadišču ali vadišču za zaščito
in reševanje;
5.    
da je pomožni infrastrukturni objekt predviden
na zemljišču, ki ga predpisi o javni infrastrukturi ali o javnem cestnem,
železniškem, letalskem, ladijskem, žičniškem oziroma telekomunikacijskem
prometu opredeljujejo kot prometno telo, oziroma je sestavni del javne ceste
ali železnice, urejenega smučišča, letališča, pristanišča oziroma energetskega
ali telekomunikacijskega omrežja oziroma da je namenjen samo za posamezno
stavbo;
6.    
da je pomožni kmetijsko-gozdarski oziroma
ribiški objekt predviden na zemljišču, ki je neposredno namenjeno kmetijstvu,
lovu, gozdarstvu ali ribištvu;
7.    
da je spominsko obeležje predvideno na
obstoječi gradbeni parceli, oziroma če je obeležje spominska plošča in se jo
pritrjuje na objekt, da z njeno pritrditvijo soglaša lastnik takšnega objekta,
ali pa da se ga postavlja na pokopališču oziroma grobišču v skladu s
pokopališkim redom.
(2) Določbe prvega odstavka 60. člena
in prvega odstavka 62. člena tega zakona se pričnejo uporabljati za izdajo
gradbenih dovoljenj, ko je za takšno območje, na katerem se naj bi izvajala
gradnja, ki je predmet izdaje gradbenega dovoljenja, sprejet državni lokacijski
načrt oziroma občinski lokacijski načrt po določbah zakona o urejanju prostora.
5. Druge uskladitve v zvezi z graditvijo
objektov
206. člen
(pristojni
soglasodajalci po tem zakonu)
(1) Z dnem uveljavitve tega zakona se
ne glede na določbe v predpisih, ki določajo dajanje pogojev, mnenj, soglasij
ali kako drugače imenovanih aktov za gradnjo določene vrste objektov, ki jih ti
predpisi opredeljujejo oziroma ki po teh predpisih sodijo v pristojnost
posameznih soglasodajalcev, za projektne pogoje in z njimi povezana soglasja k
projektnim rešitvam po določbah tega zakona štejejo samo:
1.    
soglasje na podlagi 25. člena zakona o nadzoru
državne meje (Uradni list RS, št. 87/2002) v primeru gradnje objektov ali
njihove spremembe namembnosti na območju mejnega prehoda;
2.    
soglasje k spremembi zaščitne funkcije
zgrajenih in opremljenih zaklonišč ter zaklonišč v gradnji na podlagi 11. člena
uredbe o graditvi in vzdrževanju zaklonišč (Uradni list RS, št. 57/96);
3.    
predhodno mnenje na podlagi 5. člena zakona o
grobiščih in grobovih borcev (Uradni list SRS, št. 4/78) v primeru
preurejanja grobov borcev;
4.    
predhodno soglasje na podlagi 4. člena zakona o
zaznamovanju in vzdrževanju pokopališč in grobov pripadnikov zavezniških in
tujih armad v Jugoslaviji (Uradni list SFRJ, št. 60/75) v primeru
spreminjanja pokopališč in grobov pripadnikov zavezniških in drugih tujih
armad;
5.    
dovoljenje na podlagi 27., 60. in 61. člena
zakona o varstvu kulturne dediščine (Uradni list RS, št. 7/99) v primeru
gradnje oziroma izvajanja del, s katerimi se posega v objekte, ki so varovani
po predpisih o varstvu kulturne dediščine, v primeru arheološkega izkopavanja
oziroma raziskovanja, ki utegne poškodovati arheološko najdišče in v primeru
raziskav, ki predstavljajo poseg v dediščino ali spomenik ter kulturnovarstveni
pogoji in soglasje na podlagi 45., 46. in 47. člena navedenega zakona za
gradnje, ki lahko vplivajo na režim varstva, ohranjanja in vzdrževanja nepremične
dediščine;
6.    
dovoljenje za poseg v naravo na podlagi 104.
člena zakona o ohranjanju narave (Uradni list RS, št. 56/99 in
31/2002-popravek) v primeru gradnje oziroma izvajanja del v naravi, ki
lahko ogrozijo biotsko raznovrstnost, naravno vrednoto ali zavarovano območje
ter naravovarstveno soglasje na podlagi 105. člena navedenega zakona za
gradnjo, ki bi lahko ogrozila biotsko raznovrstnost, naravno vrednoto ali
zavarovano območje;
7.    
soglasje Vlade Republike Slovenije na podlagi
14. člena zakona o Triglavskem narodnem parku (Uradni list SRS, št. 17/81,
18/81 – popr. in 42/86, Uradni list RS, št. 8/90-ZSDZ in 35/2001) v
primeru gradnje oziroma izvajanja del na območjih, kjer so takšne gradnje
oziroma dela prepovedani ter soglasje na podlagi 14. člena za gradnje za
potrebe obrambe in zaščite na področju narodnega parka;
8.    
soglasje na podlagi 9. člena zakona o regijskem
parku Škocjanske jame (Uradni list RS, št. 57/96 in 7/99) v primeru
gradnje oziroma izvajanja del na območjih, kjer so takšne gradnje oziroma dela
prepovedani ter soglasje na podlagi 12. člena navedenega zakona za gradnje na
območju parka, ki se hkrati nahajajo na območju kulturnih spomenikov;
9.    
predhodno soglasje in predhodno mnenje na
podlagi 7. člena zakona o kobilarni Lipica (Uradni list RS, št. 29/96) v
primeru gradnje oziroma izvajanja del na območjih, koder so takšne gradnje
oziroma dela prepovedani ter soglasje na podlagi 7. člena navedenega zakona za
gradnje na zavarovanem območju;
10. 
predhodno mnenje na podlagi 4. člena zakona o
določitvi zavarovanega območja za reko Sočo s pritoki (Uradni list SRS, št.
7/76, 8/76-popravek in 29/86) v primeru gradnje oziroma izvajanja del na
območjih, koder so takšne gradnje oziroma dela prepovedani ter soglasje na
podlagi 4. člena navedenega zakona za posamezne objekte širšega regionalnega
pomena na zavarovanem območju;
11. 
soglasje Državnega zbora RS na podlagi 9. člena
zakona o spominskem parku Trebče (Uradni list SRS, št. 1/81, 42/86, Uradni list
RS, št. 8/90) v primeru gradnje oziroma izvajanja del na območjih, koder
so takšne gradnje oziroma dela prepovedana;
12. 
dovoljenje na podlagi 17. in odločba na podlagi
24. člena zakona o gozdovih (Uradni list RS, št. 30/93, 13/98 in 56/99) v
primeru ograditve posameznih delov gozda in za potrebna varstvena dela v gozdu
ter soglasje na podlagi 21. člena navedenega zakona za gradnje v gozdu in
gozdnem prostoru ter za gradnje zunaj gozda, če je iz poročila o vplivih na
okolje razvidno, da bi objekt ali posledice delovanja objekta negativno
vplivali na gozdni ekosistem in funkcije gozdov;
13. 
soglasje na podlagi 12. člena zakona o naravnem
rezervatu Škocjanski zatok (Uradni list RS, št. 20/98) v primeru gradnje
oziroma izvajanja del na območjih, koder so takšne gradnje oziroma dela
prepovedana;
14. 
soglasje oziroma dovoljenje na podlagi 34.,
47., 48., 49., 50., 53., 54., 58., 59., 60., 67. in 68. člena zakona o javnih
cestah (Uradni list RS, št. 29/97, 18/2002-odločba US in 50/2002-odločba
US) v primeru gradnje oziroma izvajanja del v varovalnem cestnem pasu in
del, ki lahko vplivajo na varnost cestnega prometa ter mnenje na podlagi 69.
člena navedenega zakona za objekte in prostore za opravljanje dejavnosti, ki
neposredno vplivajo na odvijanje prometa;
15. 
predhodno soglasje na podlagi 11. člena zakona
o varnosti v železniškem prometu (Uradni list RS, št. 85/2000) v primeru
gradnje oziroma izvajanja del v varovalnem progovnem pasu in del, ki lahko
vplivajo na varnost železniškega prometa;
16. 
predhodno soglasje na podlagi 101., 112., 114.
in 119. člena zakona o letalstvu (Uradni list RS, št. 18/2001) v primeru
gradnje oziroma izvajanja del v varovalnem letališkem pasu in del, ki lahko
vplivajo na varnost zračnega prometa;
17. 
soglasje na podlagi 64. člena pomorskega
zakonika (Uradni list RS, št. 26/2001, 21/2002) v primeru gradnje oziroma
izvajanja del, ki lahko vplivajo na varnost plovbe v obalnem morju ali v morju;
18. 
soglasje na podlagi 10. člena zakona o plovbi
po celinskih vodah (Uradni list RS, št. 30/2002) v primeru gradnje oziroma
izvajanja del, ki lahko vplivajo na varnost plovbe ob obali ali v celinski vodi
19. 
soglasje na podlagi 2. člena zakona o
zdravstveni inšpekciji (Uradni list RS, št. 99/99 in 107/99-popravek) za
vse nestanovanjske stavbe in druge objekte, ki so pod zdravstvenim nadzorstvom;
20. 
soglasje na podlagi 29. člena zakona o
veterinarstvu (Uradni list RS, št. 33/2001) za objekte, ki so pod
veterinarskim nadzorstvom;
21. 
soglasje na podlagi 17. člena zakona o
živinoreji (Uradni list RS, št. 18/2002) za velike obrate, v katerih se
dnevno redi 300 ali več glav živine;
22. 
soglasje na podlagi 9. člena zakona o krmi
(Uradni list RS, št. 13/2002) za obrate, v katerih se proizvaja in
skladišči krma, dodatki in premiksi;
23. 
soglasje na podlagi 68. člena zakona o varstvu
pred požarom (Uradni list RS, št. 71/93 in 87/2001)) za vse objekte, razen
za enostanovanjske stavbe in druge individualne objekte, ki se občasno
uporabljajo za počitek ali oddih;
24. 
soglasje na podlagi 19. in 30. člena zakona o
eksplozivnih snoveh, vnetljivih tekočinah, plinih ter o drugih nevarnih snoveh
(Uradni list SRS, št. 18/77) za skladišča eksplozivnih snovi in za
prenosna skladišča eksplozivnih snovi ter za objekte, v katerih se proizvajajo,
predelujejo ali hranijo vnetljive tekočine in plini, za plinovode in naftovode;
25. 
soglasje na podlagi 28. člena zakona o obrambi
(Uradni list RS, št. 82/94, 44/97, 87/97, 13/98 – odločba US, 33/2000 – odločba
US, 87/2001, 47/2002 in 67/2002-popravek) za železniške proge in objekte
na njih, za državne ceste in objekte na njih, za mednarodna letališča in
telekomunikacijske in energetske povezave ter objekte širšega pomena z vidika
upoštevanja obrambnih potreb;
26. 
soglasje na podlagi 130. člena carinskega
zakona (Uradni list RS, št. 1/95, 28/95, 32/99, 40/99-popravek in 59/2002);
27. 
vodno soglasje na podlagi prvega odstavka 152.
člena zakona o vodah (Uradni list RS, št. 67/2002) za gradnje na vodnem
ali priobalnem zemljišče, ki so potrebne za izvajanje javne službe po navedenem
zakonu ali za izvajanje vodne pravice, na varstvenih in ogroženih območjih,
zaradi odvajanja odpadnih voda, kjer lahko pride do vpliva na podzemne vode ter
za hidromelioracije in rudarjenje;
28. 
mnenje na podlagi 15. člena zakona o
sladkovodnem ribištvu (Uradni list SRS, 25/76 in 42/86) za objekte, vezane
na vodo ter za urejanje vodnih strug;
29. 
mnenje in soglasje na podlagi 96. člena zakona
o rudarstvu (Uradni list RS, št. 56/99) za gradnjo v mejah pridobivalnega
prostora;
30. 
soglasja na podlagi 97. in 98. člena zakona o
letalstvu (Uradni list RS, št. 18/2001) za gradnjo letališča, letališke
infrastrukture ter drugih objektov na območju izključne rabe letališča ter
objektov v območju nadzorovane rabe letališča;
31. 
soglasje na podlagi 48. člena energetskega
zakona (Uradni list RS, št. 79/99) za gradnje, ki zadevajo omrežja
izvajalcev prenosne in distribucijske dejavnosti;
32. 
soglasje na podlagi 20. točke 10. člena zakona
o carinski službi (Uradni list RS, št. 56/99 in 52/2002 – ZDU-1) za
gradnjo, rekonstrukcijo ali adaptacijo objektov na območjih prostih carinskih
oziroma ekonomskih con in na mejnih prehodih;
33. 
okoljevarstveno soglasje na podlagi 66. člena,
predhodno soglasje o sevalni in jedrski varnosti na podlagi 67. člena, soglasje
za gradnje, ki vplivajo na jedrsko varnost na podlagi 68. člena ter soglasje za
gradnje, ki vplivajo na sevalno varnost na podlagi 69. člena zakona o varstvu
pred ionizirajočimi sevanji in jedrski varnosti (Uradni list RS, št. 67/2002);
34. 
določbe vseh podzakonskih predpisov in
občinskih odlokov, izdanih na podlagi zgoraj navedenih zakonov, ki določajo, da
državni organ, organ lokalne skupnosti ali nosilec javnega pooblastila daje pogoje,
soglasja in mnenja za gradnjo določenega objekta na določeni lokaciji.
(2) Ne glede na določbe predpisov,
naštetih v prejšnjem odstavku, se postopki izdaje soglasij, ki do uveljavitve
tega zakona še niso bili začeti, končajo po določbah tega zakona kot postopki
določitve projektnih pogojev in izdaje soglasij.
(3) Če je s prostorskim izvedbenim
aktom iz 21. člena ZUN, ki se ga v skladu z zakonom, ki ureja prostor, po dnevu
uveljavitve tega zakona še lahko uporablja kot podlago za izdajo gradbenih
dovoljenj po določbah tega zakona, določeno, da kot soglasodajalci k
dovoljenjem za gradnjo nastopajo določene pravne ali fizične osebe, ki jih
določbe predpisov, navedenih v prvem odstavku tega člena, ne opredeljujejo kot
pristojne soglasodajalce, se z dnem, ko se začne z uporabo tega zakona, v
postopkih izdaje gradbenega dovoljenja takšne osebe štejejo samo kot stranski
udeleženci in njihovo soglasje ni potrebno.
207. člen
(standard za
izračunavanje površin in prostornin po tem zakonu)
Z dnem uveljavitve tega zakona je standard
za izračunavanje površin in prostornin objektov iz četrtega odstavka 48. člena
tega zakona standard SIST ISO 9836.
208. člen
(uskladitev
predpisov o rudarstvu)
Z dnem uveljavitve tega zakona se za
dovoljenje za poseg v prostor po določbah ZRud šteje lokacijska informacija, iz
katere izhaja, da je na določenem zemljišču dopustno raziskovanje oziroma
izkoriščanje določene vrste mineralne surovine.
209. člen
(uskladitve
drugih predpisov s tem zakonom)
(1) Z dnem uveljavitve tega zakona se
šteje, da v veljavnih zakonih in predpisih, izdanih na njihovi podlagi:
1.    
uporabljeni izrazi “dovoljenje za poseg v
prostor”, “lokacijsko in gradbeno dovoljenje” in “enotno dovoljenje za gradnjo”
pomenijo “gradbeno dovoljenje” po določbah tega zakona;
2.    
uporabljena izraza “poseg v prostor” in
“izvedeni poseg v prostor” pomenita “objekt” po določbah tega zakona;
3.    
uporabljena izraza “izvedba posega v prostor”
in “izvajanje posega v prostor” pomenita “gradnja” po določbah tega zakona;
4.    
uporabljena izraza “adaptacija” in “obnova” v
različnih sklonih in slovničnih številih pomenita “investicijska vzdrževalna
dela” po določbah tega zakona.
(2) Z dnem uveljavitve tega zakona se
šteje, da v zakonu o gradbenih proizvodih (Uradni list RS, št.
52/2000) uporabljeni izraz “varovanje okolja” pomeni “zaščita okolice”.
(3) Z dnem uveljavitve tega zakona:
1.    
se v zakonu o telekomunikacijah (Uradni list
RS, 30/2001) preneha z uporabo šestega odstavka 26. člena;
2.    
se v zakonu o varstvu kulturne dediščine
(Uradni list RS, št. 7/99) v prvem odstavku 46. člena preneha z uporabo
besedila “ali za priglasitev del”;
3.    
se v zakonu o popotresni obnovi in spodbujanju
razvoja v Posočju (Uradni list RS, št. 45/98, 67/99, 110/99 in 59/2001) v
tretjem odstavku 30. člena besedilo “sanacijska dela, za katera po zakonu
zadostuje odločba o priglasitvi del” nadomesti z besedami “investicijska
vzdrževalna dela”, preneha z uporabo 38. člena in v drugem odstavku 41. člena
besedilo “odločbe o priglasitvi del” nadomesti z besedama “lokacijske
informacije”;
4.    
se v zakonu o ekonomskih conah (Uradni list RS,
št. 45/98 in 97/2001) v 25. členu preneha z uporabo besedila “lokacijskega
dovoljenja, odločbe o dovolitvi priglasitve del in”.
5.    
se v zakonu o javnih cestah v naslovu 28. člena
besedi “priglasitev rekonstrukcije” nadomestita z besedo “rekonstrukcija” in
preneha z uporabo drugega stavka prvega odstavka 28. člena.
210. člen
(predpisane
dajatve in prispevki po tem zakonu)
Z dnem uveljavitve tega zakona so
predpisane dajatve in prispevki iz 5. točke prvega odstavka 66. člena tega
zakona:
-      
upravna taksa za izdajo gradbenega dovoljenja,
odmerjena v skladu z zakonom o upravnih taksah (Uradni list RS, št. 8/2000,
44/2000, 81/2000, 33/2001 – ZVet, 45/2001 – ZZVR-1 in 42/2002),
-      
komunalni prispevek, odmerjen v skladu s prvim
odstavkom 44. člena zakona o stavbnih zemljiščih (Uradni list RS, št. 44/97 in
67/2002-ZV-1, v nadaljnjem besedilu: ZSZ) oziroma komunalni prispevek,
odmerjen v skladu s predpisi o urejanju prostora in
-      
nadomestilo za degradacijo in uzurpacijo
prostora, odmerjeno v skladu s tretjim odstavkom 76.a člena ZUN oziroma po
določbah tega zakona.
6. Uskladitev predpisov o grajenem javnem
dobru
211. člen
(opredelitev
predpisov, ki urejajo grajeno javno dobro)
Z dnem uveljavitve tega zakona se šteje, da
grajeno javno dobro, kot ga opredeljujejo določbe tega zakona, urejajo:
1.    
tiste sestavine prostorskih izvedbenih načrtov
iz druge alinee 21. člena oziroma 27. do 32. člena ZUN in lokacijski načrti iz
45.a do 45.i člena ZUN, ki določajo javne površine in
2.    
naslednji zakoni ter na njihovi podlagi izdani
izvršilni predpisi, ki se nanašajo na gospodarsko javno infrastrukturo in druge
objekte v splošni rabi:
- 
zakon o javnih cestah (Uradni list RS, št.
29/97 in 18/2002),
- 
zakon o železniškem prometu (Uradni list RS,
št. 92/99, 11/2001, 33/2001 in 52/2002-ZDU-1),
- 
pomorski zakonik (Uradni list RS, št. 26/2001
in 21/2002),
- 
zakon o letalstvu (Uradni list RS, št.
18/2001),
- 
zakon o vodah (Uradni list RS, št. 67/2002),
- 
zakon o športu (Uradni list RS, št. 22/98 in
97/2001-ZSDP),
- 
zakon o varstvu pred utopitvami (Uradni list
RS, št. 44/2000)
- 
zakon o varnosti na javnih smučiščih (Uradni
list SRS, št. 16/77, 42/86 in 29/95-ZPDF) in
- 
zakon o pokopališki in pogrebni dejavnosti
(Uradni list SRS, št. 34/84 in Uradni list RS, št. 26/90).
212. člen
(grajeno javno
dobro po zakonu)
(1) Šteje se, da ima zemljišče, na
katerem je zgrajen objekt, ki se ga po določbah prejšnjega člena lahko šteje za
grajeno javno dobro državnega pomena, pridobljen status grajenega javnega dobra
državnega pomena, če je z dnem uveljavitve zakona o lastninjenju nepremičnin v
družbeni lastnini (Uradni list RS, št. 44/97 in 59/2001, v nadaljnjem besedilu:
ZLNDL) imela na njem pravico uporabe država ali če je z dnem uveljavitve
tega zakona za takšno nepremičnino v zemljiški knjigi vpisano, da je splošno
ljudsko premoženje ali družbena lastnina.
(2) Odločbo o ugotovitvi, da je
določeno zemljišče in objekt, zgrajen na njem, grajeno javno dobro državnega
pomena, po uradni dolžnosti izda tisto ministrstvo, v katerega delovno področje
sodi takšen objekt, odločbo o ugotovitvi, da je določeno zemljišče in objekt,
zgrajen na njem, grajeno javno dobro lokalnega pomena, pa po uradni dolžnosti
izda pristojna občinska uprava.
(3) Odločba iz prejšnjega odstavka
mora poleg sestavin, ki so z ZUP predpisane za pisno odločbo, v izreku
vsebovati tudi navedbo številke parcele oziroma parcel in katastrske občine, na
katere območju je zgrajen objekt oziroma del objekta, ki ima status grajenega
javnega dobra.
213. člen
(ureditev
neurejenega statusa grajenega javnega dobra)
(1) Zemljišča, na katerih so ob
uveljavitvi tega zakona že zgrajeni objekti, ki se po določbah tega zakona
lahko štejejo za grajeno javno dobro državnega ali lokalnega pomena, v
zemljiški knjigi pa še niso vpisani kot javno dobro, v zemljiški knjigi pa tudi
ni vpisano, da so zemljišča, na katerih so takšni objekti, splošno ljudsko
premoženje ali družbena lastnina, pristojno sodišče v zemljiško knjigo po
uradni dolžnosti vpiše zaznambo o javnem dobru, ko prejme pravnomočno odločbo
pristojnega resornega ministrstva o pridobitvi statusa grajenega javnega dobra
državnega pomena oziroma pristojne občinske uprave o pridobitvi statusa
grajenega javnega dobra lokalnega pomena.
(2) Odločbo iz prejšnjega odstavka
izda pristojni upravni organ iz prejšnjega odstavka po uradni dolžnosti, ko
prejme sklep Vlade Republike Slovenije oziroma pristojnega občinskega organa o
pridobitvi statusa grajenega javnega dobra državnega oziroma lokalnega pomena.
(3) Vlada Republike Slovenije oziroma
pristojni občinski organ izda sklep iz prejšnjega odstavka na zahtevo, ki jo
lahko vloži pristojni resorni minister oziroma župan. V takšni zahtevi mora
biti navedena določba zakona oziroma predpisa, v katerem je podlaga, da lahko
določena vrsta objekta oziroma njegovega dela pridobi status grajenega javnega
dobra, priložiti pa se ji mora tudi ustrezen geodetski načrt s prikazom
parcele, izdelan v skladu z geodetskimi predpisi in dokazilo, da ima
predlagatelj pravico razpolagati z zemljiščem, ki naj bi skupaj z zgrajenim
objektom na njem pridobilo status grajenega javnega dobra.
(4) Za dokazilo, da ima predlagatelj
pravico razpolagati z zemljiščem, ki naj bi skupaj z zgrajenim objektom na njem
pridobilo status grajenega javnega dobra, velja izpisek iz zemljiške knjige, iz
katerega izhaja, da ima na takšni nepremičnini lastninsko ali kakšno drugo
stvarno oziroma obligacijsko pravico, ki mu omogoča ustrezno razpolaganje s
takšno nepremičnino.
(5) Šteje se, da ima predlagatelj na
nepremičnini iz prejšnjega odstavka pravico razpolaganja:
-      
če je imel z dnem uveljavitve ZLNDL na
zemljiščih, na katerih je zgrajen objekt, ki naj bi pridobil status grajenega
javnega dobra, pravico uporabe vpisano v zemljiško knjigo ali
-      
če z dnem uveljavitve tega zakona razpolaga s
pisnimi kupoprodajnimi ali menjalnimi pogodbami, pisnimi izjavami ali soglasji
lastnikov zemljišč, na katerih je zgrajen objekt, ki naj bi pridobil status
grajenega javnega dobra, da na svojem zemljišču dovolijo gradnjo in podobne
izjave volje, overjene pri notarju ali
-      
če zahtevi iz tretjega odstavka tega člena
predloži pisne izjave lastnikov zemljišč, na katerih je zgrajen objekt, ki naj
bi pridobil status grajenega javnega dobra, da se odpovedujejo lastninski
pravici na njih, overjene pri notarju.
(6) Če predlagatelj ne razpolaga z
dokazilom o pravici razpolaganja iz prejšnjega odstavka ali če se ugotovi, da
je lastnik ali solastnik objekta oziroma dela objekta, ki naj bi pridobil
status grajenega javnega dobra, posameznik ali oseba zasebnega prava, lahko
Vlada Republike Slovenije oziroma pristojni občinski organ izda sklep iz
drugega odstavka tega člena samo v primeru, da država oziroma občina takšno
nepremičnino odkupi ali pa jo pridobi v last po postopkih o razlastitvi.
(7) Če je z dnem uveljavitve tega
zakona določeni objekt gospodarske javne infrastrukture, ki se ga po določbah
tega zakona lahko šteje za grajeno javno dobro, v uporabi, zemljiškoknjižni
lastnik zemljišča, na katerem je takšen objekt zgrajen, pa je oseba iz
prejšnjega odstavka, se z uporabo takšnega objekta ne more prenehati brez
soglasja pravne ali fizične osebe, ki s pomočjo takšnega objekta opravlja
gospodarsko javno službo.
214. člen
(dokončanje
postopkov za pridobitev in odvzem statusa grajenega javnega dobra)
(1) Postopki za pridobitev statusa
grajenega javnega dobra, ki so se začeli pred uveljavitvijo tega zakona na
podlagi določb ZSZ, se končajo po dosedanjih predpisih.
(2) Na zahtevo predlagatelja se
postopek za pridobitev statusa grajenega javnega dobra, ki je bil začet pred
uveljavitvijo tega zakona, lahko konča po določbah tega zakona.
7. Uskladitev sedanjih predpisov o stavbnih
zemljiščih
215. člen
(prenehanje z
določanjem funkcionalnih zemljišč in dokončanje uvedenih postopkov za določitev
funkcionalnega zemljišča)
(1) Postopki za določitev
funkcionalnega zemljišča k obstoječim objektom, ki so bili začeti pred
uveljavitvijo tega zakona, se končajo po določbah tretjega odstavka 46. člena
ZUN s tem, da se odločba o določitvi funkcionalnega zemljišča šteje za odločbo
o določitvi gradbene parcele.
(2) Na podlagi pravnomočne odločbe o
določitvi gradbene parcele iz prejšnjega odstavka lahko lastnik objekta ali
lastnik zemljišča naroči pri geodetskem podjetju elaborat parcelacije.
(3) Pristojna geodetska uprava na
predlog lastnika objekta oziroma lastnika zemljišča, ki se mu je določila
gradbena parcela, izda odločbo o parcelaciji, če v predlogu navede številko in
datum izdaje odločbe iz prejšnjega odstavka ter priloži elaborat parcelacije,
izdelan v skladu z geodetskimi predpisi.
216. člen
(določitev
gradbenih parcel obstoječim objektom)
(1) Če obstoječi objekt, zgrajen na
podlagi dosedanjih predpisov, še nima določene gradbene parcele, pred dnem
uveljavitve tega zakona pa zahteva za določitev funkcionalnega zemljišča tudi
še ni bila vložena, se na zahtevo njegovega lastnika gradbena parcela lahko
določi v skladu z načrtom gradbenih parcel iz lokacijskega načrta oziroma v
skladu s pogoji, ki jih v zvezi z velikostjo gradbenih parcel določa prostorski
red. Zahteva za določitev gradbene parcele se vloži pri pristojnem upravnem organu
za gradbene zadeve iz drugega odstavka 24. člena tega zakona.
(2) Zahtevi za določitev gradbene
parcele mora biti priložen tisti del lokacijskega načrta, ki prikazuje načrt
gradbenih parcel, kadar objekt stoji na območju, ki se ureja z lokacijskim načrtom
oziroma predlog načrta gradbene parcele, kadar objekt stoji na območju, ki se
ureja s prostorskim redom, ki ga na podlagi ustrezne lokacijske informacije
lahko izdela posameznik, ki izpolnjuje pogoje za odgovornega prostorskega
načrtovalca in izpisek iz zemljiške knjige.
(3) Če stoji objekt, kateremu se naj
bi določila gradbena parcela, na območju, ki se ureja z lokacijskim načrtom in
je predlagatelj lastnik zemljišča, na katerem naj bi se določila gradbena
parcela, se odločba o določitvi gradbene parcele izda v skrajšanem
ugotovitvenem postopku. Stranka v tem postopku je samo lastnik objekta.
(4) Če stoji objekt, kateremu naj bi
se določila gradbena parcela, na območju, ki se ureja z lokacijskim načrtom in
so lastniki zemljišč, na katerih naj bi se določila gradbena parcela, druge
osebe, se odločba o določitvi gradbene parcele izda v posebnem ugotovitvenem
postopku, stranke v tem postopku pa so poleg lastnika objekta tudi vsi lastniki
zemljišč.
(5) Če se v postopku izdaje odločbe o
določitvi gradbene parcele ugotovi, da predlagana gradbena parcela meji na
zemljišče, ki po določbah tega zakona izpolnjuje pogoje za grajeno javno dobro,
odločbe o določitvi gradbene parcele ni mogoče izdati pred izdajo odločbe
pristojnega resornega ministrstva o pridobitvi statusa grajenega javnega dobra
državnega pomena oziroma pristojne občinske uprave o pridobitvi statusa
grajenega javnega dobra lokalnega pomena.
(6) Na podlagi pravnomočne odločbe o
določitvi gradbene parcele, izdane po določilih tega člena, lahko lastnik
objekta ali lastnik zemljišča, ki se mu je določila gradbena parcela, naroči
pri geodetskem podjetju elaborat parcelacije ali elaborat pogodbene komasacije.
(7) Pristojna geodetska uprava izda
odločbo o parcelaciji na predlog lastnika objekta ali zemljišča, ki se mu je
določila gradbena parcela, če v predlogu navede številko in datum izdaje
odločbe o določitvi gradbene parcele in predlogu priloži elaborat parcelacije,
izdelan v skladu z geodetskimi predpisi. Po pridobitvi zemljišč in vpisu
lastništva na novo nastalih parcelah v zemljiško knjigo, geodetska uprava po
obvestilu lastnika objekta po uradni dolžnosti združi parcele.
(8) Za izvedbo pogodbene komasacije se
uporabljajo določbe zakona o evidentiranju nepremičnin, državne meje in
prostorskih enot (Uradni list RS, št. 52/2000 in 87/2002-SPZ), ki urejajo
pogodbeno komasacijo, pri čemer pa za njeno uvedbo ni potrebno komasacijsko
dovoljenje, temveč samo odločba o določitvi gradbene parcele, zahtevo za vpis
mej, nastalih v postopku pogodbene komasacije, pa lahko vloži lastnik objekta.
217. člen
(preoblikovanje
funkcionalnega zemljišča večstanovanjskih stavb oziroma stavb v etažni lastnini
v eno ali več gradbenih parcel)
(1) V primeru stavbe v etažni lastnini
se z dnem uveljavitve tega zakona šteje, da med skupne dele takšne stavbe
spadajo zemljiške parcele ali njihovi deli, na katerih so imeli na dan
uveljavitve ZLNDL pravico uporabe etažni lastniki, ne glede na to ali so bile
te parcele odmerjene kot funkcionalno zemljišče ali ne. Takšne parcele ali njihovi
deli se štejejo kot gradbena parcela takšne stavbe v etažni lastnini in je v
solastnini vseh etažnih lastnikov.
(2) V vsakem primeru se šteje, da je
skupni del stavbe v etažni lastnini tisti del zemljišča znotraj površine
gradbene parcele, na katerem stoji stavba.
(3) Gradbena parcela večstanovanjske
stavbe se določi po določbah prejšnjega člena. Predlog za določitev gradbene
parcele in vlogo za parcelacijo ali vpis mej nastalih v postopku pogodbene
komasacije, lahko vloži en ali več upravnikov večstanovanjskih stavb oziroma
lastniki in etažni lastniki stavb, ki nimajo upravnika.
(4) V pogodbi o komasaciji, ki jo
podpiše tudi pooblaščeni predstavnik občine, kjer se zemljišča nahajajo, se za
vsako parcelo določi njenega lastnika.
(5) Stranke v postopku pogodbene
komasacije so:
-      
upravniki vseh večstanovanjskih stavb,
-      
etažni lastniki stavb, ki nimajo upravnika,
-      
lokalna skupnost, kjer se zemljišče nahaja,
-      
zemljiškoknjižni lastniki parcel na
komasacijskem območju ter
-      
druge osebe, kadar je njihova udeležba potrebna
za uspešno izvedbo pogodbene komasacije.
(6) V komasacijskem postopku se ob
upoštevanju vseh razpoložljivih listin in dejanske rabe zemljišč najprej
ugotovi, kakšen obseg zemljišča je bil pridobljen za gradnjo, nato pa se izvede
nova parcelacija celotnega območja ob upoštevanju vseh listin in okoliščin
tako, da je omogočena raba vseh stavb in da se ohrani funkcija vseh javnih
površin.
218. člen
(odmera
nadomestila za uporabo stavbnih zemljišč v prehodnem obdobju)
(1) Določbe prve alinee prvega
odstavka 56. člena ZSZ se uporabljajo samo za tista zazidana in nezazidana
stavbna zemljišča, ki jih določa ta člen tega zakona.
(2) Za zazidana stavbna zemljišča po
tem členu se z dnem, ko se začne uporabljati ta zakon, štejejo tista zemljišča,
na katerih so gradbene parcele z zgrajenimi stavbami in gradbenimi inženirskimi
objekti, ki niso objekti gospodarske javne infrastrukture in tista zemljišča,
na katerih se je na podlagi dokončnega gradbenega dovoljenja začelo z gradnjo
stavb in gradbenih inženirskih objektov, ki niso objekti gospodarske javne
infrastrukture. Če določena stavba gradbene parcele še nima določene, se do
njene določitve za zazidano stavbno zemljišče šteje tisti del površine
zemljiške parcele, na kateri stoji takšna stavba (fundus), pomnožena s faktorjem
1,5, preostali del površine takšne zemljiške parcele pa se šteje za nezazidano
stavbno zemljišče.
(3) Za nezazidana stavbna zemljišča po
tem členu se z dnem, ko se začne uporabljati ta zakon, štejejo tista zemljišča,
za katera je z izvedbenim prostorskim aktom določeno, da je na njih dopustna
gradnja stanovanjskih in poslovnih stavb, ki niso namenjene za potrebe
zdravstva, socialnega in otroškega varstva, šolstva, kulture, znanosti, športa
in javne uprave in da je na njih dopustna gradnja gradbenih inženirskih
objektov, ki niso objekti gospodarske javne infrastrukture in tudi niso
namenjeni za potrebe zdravstva, socialnega in otroškega varstva, šolstva,
kulture, znanosti, športa in javne uprave.
(4) Občine morajo odloke o nadomestilu
za uporabo stavbnih zemljišč uskladiti z določbami tega člena najpozneje v
šestih mesecih po uveljavitvi tega zakona.
(5) Če občina v roku iz prejšnjega
odstavka odloka o nadomestilu za uporabo stavbnega zemljišča ne uskladi z
določbami tega člena, se po preteku roka iz prejšnjega odstavka začne z
odmerjanjem nadomestila za uporabo stavbnega zemljišča od tistih zazidanih in
nezazidanih stavbnih zemljišč, ki jih določa ta člen, pri določanju višine
nadomestila za uporabo nezazidanega stavbnega zemljišča pa uporablja vrednost točke,
določene z odlokom o nadomestilu za uporabo zazidanega stavbnega zemljišča,
sprejetim pred uveljavitvijo tega zakona, kot da bi bile na območju z
nezazidanim stavbnim zemljiščem stavbe iz tretjega odstavka tega člena že
zgrajene.
219. člen
(uporaba opredelitve
stavbnega zemljišča v postopkih denacionalizacije)
Ne glede na določbe prejšnjega člena se v
nedokončanih postopkih denacionalizacije oziroma postopkih vračanja
podržavljenega premoženja glede določanja zazidanega stavbnega zemljišča
uporabljajo določbe 2. člena ZSZ.
8. Uskladitev določb o pristojnih poklicnih
zbornicah
220. člen
(pristojna
poklicna zbornica po tem zakonu)
(1) Z dnem uveljavitve tega zakona je
pristojna poklicna zbornica po določbah tega zakona inženirska zbornica,
ustanovljena na podlagi 100.a člena zakona o graditvi objektov (v nadaljnjem
besedilu: IZS/97), ki nadaljuje z delom do ustanovitve ZAPS in preoblikovanja
IZS/97 v IZS. Šteje se, da je ZAPS ustanovljena in IZS/97 preoblikovana v IZS
in da lahko obe poklicni zbornici opravljata naloge po določbah tega zakona, ko
je sklenjen sporazum v skladu z drugim odstavkom 221. člena tega zakona.
(2) Do pričetka opravljanja nalog ZAPS
in nalog IZS po določbah tega zakona opravlja naloge v skladu z določbami tega
zakona na podlagi določb 76.a, 76.b, 76.c, 76.č, 76.d in 76.e člena ZGO, določb
99. člena zakona o rudarstvu in določb 3., 4., 5., 11. in 12. člena zakona o
geodetski dejavnosti (Uradni list RS, št. 8/2000, v nadaljnjem besedilu:
ZGeod) IZS/97.
(3) Ne glede na določbe prejšnjega
odstavka v zadevah, ki jih bo do začetka poslovanja ZAPS in IZS opravljala
IZS/97 kot javna pooblastila po določbah tega zakona, opravlja Ministrstvo za
okolje, prostor in energijo nadzor nad primernostjo in zakonitostjo njenega
dela po določbah tega zakona.
221. člen
(pogoj za
ustanovitev ZAPS in njeno izločitev iz IZS/97)
(1) ZAPS se ustanovi, ko na ustanovnem
zboru večina prisotnih članov matične sekcije arhitektov, krajinskih arhitektov
in urbanistov IZS/97 sprejme sklep o izločitvi te matične sekcije iz IZS/97 in
ustanovi novo poklicno zbornico oziroma ZAPS.
(2) ZAPS se lahko izloči iz IZS/97 in
začne opravljati naloge v skladu z določbami tega zakona, ko sklenejo med seboj
predstavniki matične sekcije arhitektov, krajinskih arhitektov in urbanistov IZS/97
na eni strani in predstavniki matičnih sekcij gradbenih inženirjev, strojnih
inženirjev, elektro inženirjev, inženirjev tehnologov, inženirjev rudarske in
geotehnološke stroke in geodetskih inženirjev IZS/97 na drugi strani sporazum o
razdružitvi.
(3) Sporazum o razdružitvi iz
prejšnjega odstavka mora biti sklenjen in overjen pri notarju najpozneje v enem
letu po uveljavitvi tega zakona. Stroške notarske overitve sporazuma nosi ZAPS.
222. člen
(posledice
ustanovitve ZAPS)
(1) IZS/97 po izločitvi ZAPS nadaljuje
z delom po določbah tega zakona kot IZS, svoj statut in druge akte pa uskladi z
določbami tega zakona najpozneje v šestih mesecih po izločitvi ZAPS.
(2) Z izločitvijo ZAPS iz IZS/97
preidejo na ZAPS samo tisti deli premoženja IZS/97, ki so določeni v sporazumu
o razdružitvi ter pravice in obveznosti IZS/97 v zvezi s tem premoženjem. ZAPS
in IZS kot univerzalna pravna naslednika vstopata v vsa pravna razmerja v zvezi
s tem premoženjem, katerih subjekt je bila IZS/97.
223. člen
(uskladitev z
zakonom pri izvajanju strokovnih izpitov)
(1) Strokovni izpiti, za katere je
kandidat vložil zahtevo za opravljanje izpita pri IZS/97 pred uveljavitvijo
tega zakona, se opravljajo po dosedanjih predpisih.
(2) Do začetka poslovanja ZAPS in IZS
se strokovni izpiti, za katere kandidat vloži zahtevo za opravljanje izpita pri
IZS/97 po uveljavitvi tega zakona, opravljajo pri IZS/97.
9. Uskladitve določb o opravljanju
dejavnosti in storitev
224. člen
(izjeme glede
odgovornega prostorskega načrtovanja)
Ne glede na določbe o izpolnjevanju pogojev
iz četrtega odstavka 131. člena tega zakona, ki morajo biti izpolnjeni, da se
posamezniku lahko izda licenca z označbo “P”, se šteje, da ima pridobljeno
takšno licenco in zato lahko samostojno opravlja storitve iz 3. točke prvega
odstavka 130. člena tega zakona tudi posameznik, ki nima opravljenega
strokovnega izpita s področja prostorskega načrtovanja, vendar samo, če z dnem
uveljavitve tega zakona izpolnjuje naslednje pogoje:
1.    
da je pred uveljavitvijo tega zakona v
Republiki Sloveniji končal univerzitetni študij ali da ima v Republiki
Sloveniji nostrificirano diplomo univerzitetnega študija s področja
tehnično-tehnoloških ved, z opravljenim magisterijem ali doktoratom s področja
projektiranja ali prostorskega načrtovanja,
2.    
da je pred uveljavitvijo tega zakona imel po
končanem študiju najmanj 20 let delovnih izkušenj na področju projektiranja
oziroma prostorskega načrtovanja,
3.    
da ni bil pravnomočno obsojen za kaznivo
dejanje zoper premoženje oziroma gospodarstvo na kazen zapora več kot treh
mesecev ali da mu ni bil izrečen varnostni ukrep prepovedi opravljanja poklica,
razen če je veljavnost tega ukrepa že potekla in
4.    
da pred začetkom opravljanja storitev iz 3.
točke prvega odstavka 130. člena tega zakona samostojno opravljanje dejavnosti
prostorskega načrtovanja priglasi v skladu z davčnimi predpisi.
225. člen
(uskladitev
ustanovitvenih in drugih aktov udeležencev pri graditvi objektov)
Pravne in fizične osebe, ki po določbah
tega zakona nastopajo kot projektant, izvajalec, nadzornik in revident, morajo
ustanovitvene in druge akte uskladiti z določbami tega zakona v enem letu po
uveljavitvi tega zakona.
226. člen
(uskladitev
določb o imenikih pooblaščenih inženirjev)
(1) Imenik pooblaščenih inženirjev po
26.c členu ZGO in posebni imenik odgovornih projektantov po tretjem odstavku
100.e člena ZGO se z dnem uveljavitve tega zakona štejeta kot imenik ZAPS in
imenik IZS po določbah tega zakona.
(2) Postopki za vpis v imenik
pooblaščenih inženirjev in posebni imenik odgovornih projektantov, ki so bili
začeti pred uveljavitvijo tega zakona po določbah ZGO, se končajo po dosedanjih
predpisih.
(3) Do ustanovitve ZAPS in IZS
vzpostavi in vodi imenik ZAPS in imenik IZS pristojni organ IZS/97 po določbah
tega zakona.
227. člen
(uskladitev
določb o imeniku projektivnih in geodetskih podjetij)
(1) Z dnem uveljavitve zakona
prenehajo obstajati identifikacijske številke, izdane na podlagi imenika
projektivnih podjetij iz 26. člena ZGO in imenika geodetskih podjetij iz 4.
člena ZGeoD.
(2) Postopki za vpis v imenik
projektivnih podjetij in imenik geodetskih podjetij, ki so bili začeti pred
uveljavitvijo tega zakona po določbah ZGO, se ustavijo po uradni dolžnosti.
228. člen
(uskladitev
opravljanja projektantskih storitev z zakonom)
(1) Šteje se, da osebe, ki so z dnem
uveljavitve tega zakona vpisane v imenik pooblaščenih inženirjev ali v posebni
imenik odgovornih projektantov v skladu z določbami ZGO, izpolnjujejo pogoje za
odgovornega projektanta po tem zakonu za tisto vrsto načrtov, v zvezi s
katerimi so opravili posebni del strokovnega izpita.
(2) Šteje se, da oseba, na katero se
glasi potrdilo o strokovnem izpitu za opravljanje projektantskih storitev s
področja arhitekturne stroke, izpolnjuje pogoje za izdelovanje načrtov
arhitekture.
(3) Šteje se, da oseba, na katero se
glasi potrdilo o strokovnem izpitu za opravljanje projektantskih storitev s
področja krajinsko arhitekturne stroke, izpolnjuje pogoje za izdelovanje
načrtov krajinske arhitekture.
(4) Šteje se, da oseba, ki izpolnjuje
pogoje za izdelovanje načrtov arhitekture ali načrtov krajinske arhitekture,
izpolnjuje tudi pogoje za izdelovanje ustrezne prostorske dokumentacije.
(5) V primerih dvoma, za katero
področje opravljanja inženirske storitve je bilo dano potrdilo o strokovnem
izpitu, odloča minister, pristojen za prostorske in gradbene zadeve ter o tem
izda sklep.
(6) Ne glede na določbe prejšnjih
odstavkov tega člena se tudi šteje, da posameznik, ki je bil pred 9. novembrom
1996 imenovan za odgovornega projektanta v skladu s tretjim odstavkom 28. člena
zakona o graditvi objektov (Uradni list SRS, št. 34/84) ali je pred tem
datumom kot poklic opravljal dejavnost projektiranja v skladu z 79. členom
navedenega zakona, izpolnjuje pogoje za odgovornega projektanta po tem zakonu,
če je pred dnem uveljavitve tega zakona, pri pristojni inženirski zbornici
vložil zahtevo za vpis v posebni imenik odgovornih projektantov iz tretjega
odstavka 100.e člena ZGO in se je v ta imenik tudi vpisala ter v roku petih let
po vpisu opravila dopolnilni strokovni izpit za izdelovanje posameznih načrtov.
229. člen
(uskladitev
opravljanja revizije projektne dokumentacije z zakonom)
Šteje se, da osebe, ki izpolnjujejo pogoje
za odgovornega projektanta zahtevnih objektov po tem zakonu, lahko nastopajo
kot odgovorni revidenti po tem zakonu še tri mesece po uveljavitvi pravilnika o
programu in načinu opravljanja strokovnih izpitov pri poklicnih zbornicah.
230. člen
(uskladitev
opravljanja vodenja del in strokovnega nadzorstva z zakonom)
(1) Šteje se, da osebe, ki so z dnem
uveljavitve tega zakona vpisane v imenik pooblaščenih inženirjev v skladu z
določbami ZGO in imajo opravljen strokovni izpit po sedanjih predpisih,
izpolnjujejo pogoje za odgovornega vodjo del in odgovornega nadzornika nad
vsemi vrstami gradenj.
(2) Ne glede na določbe prejšnjega
odstavka lahko tehnik, ki je pred 9. novembrom 1996 izpolnjeval pogoje za
strokovno vodstvo pri gradnji objektov občanov in civilnih pravnih oseb v
skladu s 84. členom zakona o graditvi objektov (Uradni list SRS, št.
34/84) in je opravil strokovni izpit pred uveljavitvijo navedenega zakona
ter je imel 9. novembra 1996 najmanj dvajset let delovnih izkušenj, nastopa
tudi kot odgovorni nadzornik in odgovorni vodja del pri zahtevnih gradnjah.
(3) Ne glede na določbe prvega
odstavka tega člena lahko inženir z višjo univerzitetno izobrazbo, opravljenim
strokovnim izpitom in najmanj petimi leti delovnih izkušenj pri gradnjah
nastopa kot odgovorni nadzornik in odgovorni vodja del pri gradnjah manj
zahtevnih in enostavnih objektov, če je pred 9. novembrom 1996 izpolnjeval
pogoje za strokovno vodstvo pri gradnji objektov občanov in civilnih pravnih
oseb v skladu z 51. členom zakona o graditvi objektov (Uradni list SRS, št.
34/84).
10. Priznavanje diplom in drugih javnih
listin o strokovni usposobljenosti
231. člen
(priznavanje
diplom in javnih listin in druge posebnosti)
(1) Diplome in javne listine o
opravljenih strokovnih izpitih, pridobljene na območju SFRJ do 25. junija 1991,
so enakovredne diplomam in javnim listinam o opravljenih strokovnih izpitih,
pridobljenih v Republiki Sloveniji.
(2) Potrdila o strokovnih izpitih,
opravljenih po dosedanjih predpisih, veljajo v obsegu, za katerega so bila
dana.
(3) Šteje se, da imajo pridobljeno
univerzitetno izobrazbo, ki je pogoj za opravljanje inšpekcijskega nadzorstva
ter pogoj za udeležence pri graditvi objektov po tem zakonu, tudi osebe, ki so
uspešno zaključile univerzitetni študijski program po uveljavitvi zakona o
visokem šolstvu (Uradni list RS, št. 67/93, 39/95-odločba US, 18/98-odločba US,
35/98-odločba US, 99/99 in 64/2001) ali so uspešno zaključile ustrezen
visokošolski program pred uveljavitvijo navedenega zakona.
232. člen
(dokazilo o
pridobitvi poklicne kvalifikacije v državi EU)
Za dokazilo o tem, da ima posameznik iz
petega odstavka 126. člena tega zakona v matični državi članici Evropske unije
pravico nastopati kot odgovorni projektant oziroma arhitekt, se šteje potrdilo
te države članice, da je njegova pridobljena kvalifikacija skladna z veljavno
direktivo Evropske unije, ki ureja poklic arhitekta, navedeno dokazilo pa ne
sme biti starejše od enega leta.
11. Obveznost izdaje izvršilnih predpisov
233. člen
(obveznost
izdaje podzakonskih predpisov)
(1) Izvršilni predpisi, ki jih določa
ta zakon, so:
1.    
uredba o uvedbi in uporabi enotne klasifikacije
vrst objektov in o določitvi objektov državnega pomena, ki se jo izda na
podlagi prvega odstavka 7. člena;
2.    
pravilnik o vrstah zahtevnih, manj zahtevnih in
enostavnih objektov, ki se ga izda na podlagi drugega odstavka 8. člena;
3.    
pravilnik o obliki tehničnih smernic za
projektiranje, gradnje in vzdrževanje objektov, ki se ga izda na podlagi prvega
odstavka 12. člena;
4.    
pravilnik o zagotavljanju neoviranega dostopa,
vstopa in uporabe vseh vrst objektov v javni rabi in večstanovanjskih stavb, ki
se ga izda na podlagi 20. člena;
5.    
pravilnik o podrobnejši vsebini projektne in
tehnične dokumentacije, o načinu njene izdelave in o vrstah načrtov, ki
sestavljajo projektno dokumentacijo za posamezne vrste objektov, ki se ga izda
na podlagi 40. člena;
6.    
pravilnik o pripravi in izvedbi javnih
natečajev, ki se ga izda na podlagi drugega odstavka 43. člena;
7.    
pravilnik o obliki in vsebini obrazca za
pripravo poročila o reviziji projektne dokumentacije, ki se ga izda na podlagi
četrtega odstavka 53. člena;
8.    
pravilnik o načinu označitve in organizaciji
ureditve gradbišča, o vsebini in načinu vodenja dnevnika o izvajanju del ter o
načinu zagotavljanja sprotne kontrole gradbenih konstrukcij in drugih nosilnih
elementov na gradbišču, ki se ga izda na podlagi četrtega odstavka 82. člena in
tretjega odstavka 84. člena;
9.    
pravilnik o načinu izdelave in podrobnejši
vsebini dokazila, da bo objekt pri uporabi in vzdrževanju izpolnjeval
predpisane bistvene zahteve, ki se ga izda na podlagi drugega odstavka 92.
člena;
10. 
pravilnik o kadrovskih, prostorskih in drugih
pogojih, ki jih mora izpolnjevati poklicna zbornica, ki se ga izda na podlagi
drugega odstavka 111. člena;
11. 
pravilnik o obliki in podrobnejši vsebini
imenika poklicnih zbornic ter o načinu vpisovanja vanj, ki se ga izda na
podlagi četrtega odstavka 123. člena;
12. 
pravilnik o programu in načinu opravljanja
strokovnih izpitov pri poklicnih zbornicah, ki se ga izda na podlagi četrtega
odstavka 133. člena;
13. 
uredba o kriterijih za izračunavanja višine
nadomestila za degradacijo in uzurpacijo prostora in o načinu njenega
plačevanja, ki se jo izda na podlagi tretjega odstavka 157. člena.
(2) Izvršilni predpisi iz 1., 2., 3.,
10. in 13. točke prejšnjega odstavka morajo biti izdani najpozneje v treh
mesecih po uveljavitvi tega zakona.
(3) Izvršilni predpisi iz 4., 5., 6.
in 7. točke prvega odstavka tega člena morajo biti izdani najpozneje v šestih
mesecih po uveljavitvi tega zakona.
(4) Izvršilni predpisi iz 8., 9., 11.
in 12. točke prvega odstavka tega člena morajo biti izdani najpozneje v devetih
mesecih po uveljavitvi tega zakona.
234. člen
(podaljšanje
veljavnosti sedanjih izvršilnih predpisov)
(1) Do izdaje izvršilnih predpisov iz
prejšnjega člena ostanejo v veljavi naslednji izvršilni predpisi, kolikor niso
v nasprotju z določbami tega zakona:
1.    
navodilo o merilih za to, kaj se lahko šteje za
objekte oziroma posege v prostor, za katere po zakonu ni potrebno lokacijsko
dovoljenje in kaj se lahko šteje za pomožne objekte (Uradni list SRS, št.
27/85),
2.    
odlok o določitvi objektov in naprav ter drugih
posegov v prostor, za katere daje lokacijsko dovoljenje za urejanje prostora
pristojni republiški upravni organ (Uradni list SRS, št. 28/85 in Uradni list
RS, št. 67/97),
3.    
pravilnik o podrobnejši vsebini projektne
dokumentacije (Uradni list RS, št. 35/98, 48/98 – popravek, 64/99 in 41/2001),
4.    
pravilnik o vsebini in načinu vodenja dnevnika
o izvajanju del ter o načinu označitve gradbišča (Uradni list RS, št. 35/98 in
41/2001),
5.    
pravilnik o merilih za določanje zahtevnih
objektov po zakonu o graditvi objektov (Uradni list RS, št. 35/98),
6.    
pravilnik o programu in načinu opravljanja
strokovnih izpitov pri Inženirski zbornici Slovenije (Uradni list RS, št. 35/98
in 64/99),
7.    
pravilnik o obliki in vsebini enotnega žiga
projektivnih podjetij (Uradni list RS, št. 39/98 in 68/2000)
8.    
pravilnik o zahtevah za projektiranje objektov
brez grajenih ovir (Uradni list RS, št. 92/99),
9.    
uredba o kriterijih za izračunavanje višine
nadomestila za degradacijo in uzurpacijo prostora in o načinu njegovega plačila
(Uradni list RS, št. 52/93 in 57/93),
10. 
odredba o dimenzioniranju in izvedbi gradbenih
objektov v potresnih območjih (Uradni list SRS, št. 18/63) in
11. 
predpisi lokalnih skupnosti, izdani na podlagi
drugega odstavka 51. člena ZUN oziroma odloki o določitvi pomožnih objektov, za
katere ni potrebno lokacijsko dovoljenje.
(2) Do uveljavitve izvršilnega
predpisa iz 5. točke prvega odstavka prejšnjega člena se za projekt za
pridobitev gradbenega dovoljenja s predpisano vsebino po določbah tega zakona
šteje projekt za pridobitev enotnega dovoljenja za gradnjo po določbah ZGO.
235. člen
(podaljšanje
veljavnosti in izdajanje novih gradbenih predpisov)
(1) Kot gradbeni predpisi, izdani v
skladu z določbami tega zakona, se z dnem uveljavitve tega zakona štejejo vsi
gradbeni predpisi, ki so bili pred dnem uveljavitve tega zakona izdani na
podlagi dosedanjih predpisov s področja graditve objektov.
(2) Z dnem uveljavitve tega zakona
ostanejo v veljavi:
1.    
pravilnik o minimalnih tehničnih pogojih za
graditev stanovanjskih stavb in stanovanj (Uradni list RS, št. 45/2000 in
12/2002),
2.    
pravilnik o zvočni zaščiti stavb (Uradni list
RS, št. 14/99),
3.    
pravilnik o toplotni zaščiti in učinkoviti rabi
energije v stavbah (Uradni list RS, št. 42/2002),
4.    
pravilnik o prezračevanju in klimatizaciji
stavb (Uradni list RS, št. 42/2002 in 105/2002) in
5.    
pravilnik o tehniških predpisih za obratovanje
in vzdrževanje elektroenergetskih postrojev (Uradni list SFRJ, št. 19/68).
12. Prenehanje z uporabo
236. člen
(prenehanje z
uporabo)
Z dnem uveljavitve tega zakona se prenehajo
uporabljati:
1.    
uredba o začasnih normah in začasnih tehničnih
predpisih v gradbeni stroki (Uradni list FLRJ št. 32/47),
2.    
odločba o začasnih tehničnih predpisih za
obremenitev zgradb – (Uradni list FLRJ št. 61/48),
3.    
odločba o začasnih tehničnih predpisih za
označbe iz gradbene mehanike (Uradni list FLRJ št. 7/49),
4.    
odločba o začasnih tehničnih predpisih za
tipizacijo gradbenih bitumnov (Uradni list FLRJ, št. 66/49),
5.    
pravilnik o splošnih tehničnih predpisih za
izdelovanje predmetov in konstrukcij z varjenjem (Uradni list FLRJ, št. 19/59),
6.    
pravilnik o začasnih tehničnih predpisih za
gradnjo na seizmičnih območjih (Uradni list SFRJ št. 39/64),
7.    
pravilnik o tehničnih ukrepih in pogojih za
graditev stanovanjskih objektov po sistemu modularne koordinacije mer (Uradni
list SFRJ št. 26/69),
8.    
pravilnik o tehničnih ukrepih in pogojih za
ogljikovodikove hidroizolacije streh in teras (Uradni list SFRJ, št. 26/69),
9.    
pravilnik o tehničnih ukrepih in pogojih za
graditev objektov za obrambo pred poplavami (Uradni list SFRJ št. 2/70),
10. 
pravilnik o tehničnih ukrepih in pogojih za
izvajanje raziskovalnih del pri graditvi velikih objektov (Uradni list SFRJ,
št. 3/70),
11. 
pravilnik o tehničnih ukrepih in pogojih za
izvajanje zidov stavb (Uradni list SFRJ, št. 17/70) in
12. 
pravilnik o tehničnih ukrepih in pogojih za
graditev prostorov in naprav za zbiranje in odvažanje odpadnih snovi iz
stanovanjskih hiš (Uradni list SFRJ, št. 28/70).
13. Prenehanje veljavnosti
237. člen
(prenehanje
veljavnosti ZGO in posameznih določb ZSZ)
(1) Z dnem uveljavitve tega zakona
preneha veljati ZGO.
(2) Z dnem uveljavitve tega zakona
prenehata veljati 4. in 5. člen ZSZ.
238. člen
(prenehanje
odmere odškodnine zaradi spremembe namembnosti kmetijskega zemljišča in gozda)
(1) Z dnem uveljavitve tega zakona
prenehajo veljati v zakonu o kmetijskih zemljiščih (Uradni list RS, št. 59/96,
31/98 – odločba US, 1/99, 54/2000-ZKme, 68/2000 – odločba US, 27/2002-odločba
US, 58/2002-ZMR-1 in 67/2002, v nadaljnjem besedilu: ZKZ) določbe 3.
poglavja (Odškodnina zaradi spremembe namembnosti kmetijskega zemljišča in
gozda) oziroma členi 11, 12, 13, 14, 15 in 16 ter 112. člen prehodnih
določb ZKZ.
(2) Postopki za odmero in plačilo
odškodnine zaradi spremembe namembnosti kmetijskih zemljišč in gozda, začeti na
podlagi 11., 12., 13. in 14. člena ZKZ, ki so bili uvedeni pred dnem
uveljavitve tega zakona in do tega dne še niso pravnomočno končani, se
ustavijo.
(3) Pri izdajah gradbenih dovoljenj
oziroma enotnih dovoljenj za gradnjo, katerih postopki so bili začeti pred
uveljavitvijo tega zakona in o katerih izdaji do tega dne še ni bilo odločeno
pri pristojnem gradbenem organu prve stopnje, se ne uporabljajo določbe
četrtega odstavka 14. člena ZKZ.
(4) Pooblaščeni investitor po določbah
zakona o ureditvi določenih vprašanj v zvezi z graditvijo objektov na mejnih
prehodih (Uradni list RS, št. 111/2001) ima pravico v dveh mesecih po
uveljavitvi tega zakona zahtevati vrnitev odškodnine zaradi spremembe
namembnosti kmetijskih zemljišč in gozdov v nominalnem znesku v višini, ki
pripada proračunu Republike Slovenije, če je bila odmerjena in plačana v času
do 31. 12. 2002.
14. Začetek veljavnosti
239. člen
(začetek
veljavnosti)
Ta zakon se objavi v Uradnem listu
Republike Slovenije in začne veljati 1. januarja 2003, razen določb tretjega
odstavka 125. člena, petega odstavka 126. člena in 232. člena tega zakona, ki
začnejo veljati z dnem pridobitve polnopravnega članstva Republike Slovenije v
Evropski uniji.«.

Zakon o varstvu okolja - ZVO-1 (Uradni list
RS, št. 41/04)
vsebuje naslednjo končno določbo:
»199. člen
(začetek
veljavnosti zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah zakona o
varnosti v železniškem prometu - ZVZP-A (Uradni list 45/04)
spreminja 195. člen zakona tako, da se glasi:
»195. člen
(uskladitev
rekonstrukcije javnih cest in železnic in z njimi povezanih pomožnih
infrastrukturnih objektov s tem zakonom)
(delno prenehal veljati)
(1) Z dnem uveljavitve tega zakona se
rekonstrukcija državne ceste po določbah 28. člena zakona o javnih cestah
(Uradni list RS, št. 29/97 in 50/2002-odločba US) in rekonstrukcija
železnice po določbah 20. člena zakona o varnosti v železniškem prometu (Uradni
list RS, št. 85/2000) ter obnovitvena in druga vzdrževalna dela na
državnih cestah oziroma železnicah, določena v navedenih zakonih ali na njuni
podlagi izdanih podzakonskih predpisih, štejejo za vzdrževalna dela v javno
korist. 
(2) Določbe prejšnjega odstavka
veljajo tudi za kategorizirane občinske ceste in tiste gozdne ceste, ki jih v
skladu s predpisi o gozdovih lahko uporabljajo tudi drugi uporabniki.
(3) Ob delih iz prvega odstavka tega
člena se lahko zgradijo tudi določeni pomožni infrastrukturni objekti, kot so
cestne in železniške naprave, prostori in objekti za tehtanje in za nadzor na
cesti oziroma železnici ter druge ureditve na cesti oziroma železnici v skladu
s predpisi o javnih cestah oziroma železniškem prometu, za katerih izgradnjo so
izpolnjeni pogoji iz četrtega odstavka 3. člena tega zakona. 
ter vsebuje naslednjo končno določbo:
»KONČNA
DOLOČBA
50. člen
(1) Ta zakon začne veljati petnajsti dan po
objavi v Uradnem listu Republike Slovenije. 
(2) Z dnem uveljavitve tega zakona preneha
veljati 195. člen Zakona o graditvi objektov (Uradni list RS, št. 110/02) v
delu, ki se nanaša na železnice.«.

Zakon o spremembah in dopolnitvah Zakona o
graditvi objektov – ZGO-1A (Uradni list RS, št. 47/04)
spreminja 190. člen zakona tako, da se glasi:
»190. člen
(dokončanje postopkov
za izdajo lokacijskih dovoljenj)
(1) Postopki za izdajo lokacijskega
dovoljenja, ki so se začeli pred uveljavitvijo tega zakona, se končajo po
določbah zakona o urejanju naselij in drugih posegov v prostor (Uradni list
SRS, št. 18/84, 37/85 in 29/86, Uradni list RS, št. 26/90, 18/93, 47/93, 71/93,
44/97, 9/2001-ZPPreb in 23/2002 – odločba US, v nadaljnjem besedilu: ZUN).
(2) Organ, ki izda lokacijsko dovoljenje
skladno s prejšnjim odstavkom, lahko na zahtevo stranke v času njegove
veljavnosti podaljša njegovo veljavnost vsakokrat največ za eno leto, vendar
skupaj največ za dve leti.
(3) V času veljavnosti lokacijskega
dovoljenja se lokacijsko dovoljenje lahko tudi spremeni. Zahtevo za spremembo
lokacijskega dovoljenja je treba pisno utemeljiti tako, da je iz nje razviden
vpliv zahtevane spremembe na pogoje, ki so določeni v lokacijskem dovoljenju.
Nova odločba, ki deloma nadomesti lokacijsko dovoljenje, se omeji na predlagane
spremembe, če zaradi narave predlaganih sprememb ni potrebno izdati novega
lokacijskega dovoljenja.
(4) Po določbah tega zakona se šteje, da
lokacijsko dovoljenje preneha veljati, če v enem letu po njegovi pravnomočnosti
ni v skladu z ZGO iz prvega odstavka 191. člena tega zakona vložena zahteva za
izdajo gradbenega dovoljenja, če je takšna zahteva pravnomočno zavrnjena, ali
če sicer izdano gradbeno dovoljenje po zakonu preneha veljati.«;
spreminja 191. člen zakona tako, da se glasi:
»191. člen
(dokončanje
postopkov za izdajo gradbenih dovoljenj)
(1) Postopki za izdajo gradbenega
dovoljenja, ki so se začeli pred uveljavitvijo tega zakona ter postopki za
izdajo gradbenega dovoljenja, ki so se začeli po uveljavitvi tega zakona in
temeljijo v lokacijskih dovoljenjih, izdanih na podlagi ZUN, se končajo po
določbah zakona o graditvi objektov (Uradni list SRS, št. 34/84 in 29/86,
Uradni list RS, št. 71/93-ZUN, 40/94-odločba US, 69/94-odločba US, 59/96,
45/99, 42/2000-odločba US, 52/2000-ZGPro in 52/2000, v nadaljnjem besedilu:
ZGO).
(2) Postopki za izdajo enotnega
dovoljenja za gradnjo iz 33.a člena ZGO, ki so se začeli pred uveljavitvijo
tega zakona, se končajo po določbah ZGO, s tem da je dovoljenje, izdano v
takšnem postopku in dokončno enotno dovoljenje, ki ob uveljavitvi tega zakona
še ni pravnomočno, v posledicah izenačeno z gradbenim dovoljenjem po tem
zakonu.
(3) Postopki za izdajo enotnega
dovoljenja iz 45.h člena ZUN, ki so se začeli pred uveljavitvijo tega zakona,
se končajo po določbah ZUN.
(4) Organ, ki izda gradbeno dovoljenje
oziroma enotno dovoljenje za gradnjo skladno s prvim oziroma drugim odstavkom
tega člena, lahko v času njegove veljavnosti na zahtevo stranke podaljša
njegovo veljavnost, vendar največ za dve leti.
(5) V času veljavnosti gradbenega
dovoljenja oziroma enotnega dovoljenja za gradnjo se takšno dovoljenje lahko
tudi spremeni. V postopku izdaje takšnega dovoljenja se uporabljajo določbe 73.
člena tega zakona.«;
spreminja 192. člen zakona tako, da se glasi:
»192. člen
(dokončanje
postopkov za izdajo odločb o dovolitvi priglašenih del)
(1) Postopki za izdajo odločbe o
dovolitvi priglašenih del, ki so bili uvedeni pred dnem uveljavitve tega
zakona, se končajo po določbah ZUN.
(2) Za postopke izdaje odločbe o dovolitvi
priglašenih del, ki so v teku, se uporabljajo določbe občinskih predpisov,
izdanih na podlagi 51. člena ZUN, ki so veljali v času pred uveljavitvijo
predpisa iz drugega odstavka 8. člena tega zakona.«;
spreminja 197. člen zakona tako, da se glasi:
»197. člen
(uporabno
dovoljenje po tem zakonu)
(1) Ne glede na določbe tega zakona,
ki predpisujejo obveznost uporabnega dovoljenja, se šteje, da imajo uporabno
dovoljenje po tem zakonu:
1.    
vse stavbe, ki so bile zgrajene pred 31.
decembrom 1967 in poslovni prostori v njih, ki so z dnem uveljavitve tega
zakona v uporabi, če se jim namembnost po navedenem datumu ni bistveno
spremenila in so zemljišča, na katerih so zgrajene, z dnem uveljavitve tega
zakona na predpisani način evidentirana v zemljiškem katastru,
2.    
objekti gospodarske javne infrastrukture, ki so
bili zgrajeni pred 25. junijem 1991, če so z dnem uveljavitve tega zakona na
predpisani način evidentirani v skladu z zakonom o katastru komunalnih naprav
(Uradni list SRS, št. 26/74, 29/74 – popravek in 42/86, v nadaljnjem besedilu:
ZKKN) in
3.    
vse enostanovanjske stavbe, ki so bile zgrajene
na podlagi gradbenega dovoljenja in so z dnem uveljavitve tega zakona v uporabi
ter na predpisan način evidentirane v zemljiškem katastru.
(2) Če objekti iz prejšnjega odstavka
z dnem uveljavitve tega zakona še niso na predpisan način evidentirani, se
šteje, da pridobijo uporabno dovoljenje, ko se na predpisan način evidentirajo
v zemljiškem katastru oziroma katastru stavb.
(3) Določbe prvega odstavka tega člena
veljajo tudi za posamezna stanovanja in poslovne prostore v etažni lastnini, ki
so bila rekonstruirana na podlagi gradbenega dovoljenja, izdanega na podlagi
dosedanjih predpisov ter za objekte, ki so se pred 9. novembrom 1996 lahko
zgradili na podlagi priglasitve po 46. členu zakona o graditvi objektov (Uradni
list SRS, št. 34/84), če so v uporabi in se jim namembnost po tem datumu ni
spremenila.
(4) Na zahtevo lastnika objekta iz prvega
odstavka tega člena oziroma etažnega lastnika stanovanja oziroma poslovnega
prostora ter lastnika objekta iz tretjega odstavka tega člena lahko pristojni
upravni organ za gradbene zadeve izda potrdilo, da ima takšen objekt uporabno
dovoljenje po samem zakonu, če so takšni zahtevi priložena dokazila, iz katerih
izhaja, da so izpolnjeni pogoji, ki jih določajo določbe prvega oziroma drugega
odstavka tega člena. Za takšna dokazila se lahko poleg potrdil in drugih
listin, ki jih izdajajo pristojni državni organi, organi lokalnih skupnosti in
nosilci javnih pooblastil, štejejo tudi izjave izvedencev, prič in ogledi
objektov iz prvega odstavka tega člena oziroma prostorov v njih, v skladu s
predpisi, ki urejajo splošni upravni postopek.
(5) Potrdila iz prejšnjega odstavka izdaja
krajevno pristojna upravna enota, razen če gre za objekt državnega pomena. Za
objekte državnega pomena izdaja potrdila iz prejšnjega odstavka ministrstvo,
pristojno za prostorske in gradbene zadeve.«;
spreminja 198. člen zakona tako, da se glasi:
»198. člen
(uporabno
dovoljenje po tem zakonu za obrambno-zaščitne objekte)
(1) Šteje se, da imajo objekti s
področja obrambe, objekti s področja zaščite in reševanja ter objekti s področja
notranjih zadev, ki so z zakonom ali predpisom, izdanim na podlagi zakona,
določeni kot obrambno-zaščitni objekti in okoliši objektov posebnega pomena za
obrambo, zaščito in notranje zadeve, uporabno dovoljenje po tem zakonu, če so z
dnem uveljavitve tega zakona v uporabi in se jim namembnost po 25. juniju 1991
ni spremenila.
(2) Na zahtevo lastnika objekta iz
prejšnjega odstavka lahko ministrstvo, pristojno za prostorske in gradbene
zadeve, izda potrdilo, da ima takšen objekt uporabno dovoljenje po samem
zakonu, če so takšni zahtevi priložena dokazila, iz katerih izhaja, da so
izpolnjeni pogoji, ki jih določajo določbe prejšnjega odstavka. Za takšna
dokazila se lahko poleg potrdil in drugih listin, ki jih izdajajo pristojni
državni organi, lahko pa tudi organi lokalnih skupnosti in nosilci javnih
pooblastil, štejejo tudi izjave izvedencev, prič in ogledi objektov iz
prejšnjega odstavka, v skladu s predpisi, ki urejajo splošni upravni postopek.«;
dodaja 202.a člen, ki se glasi:
»202.a člen
(dokončanje
postopkov za odmero nadomestila za degradacijo in uzurpacijo prostora)
Začeti postopki za odmero nadomestila za
degradacijo in uzurpacijo prostor, ki so se pred uveljavitvijo tega zakona
začeli na podlagi 76.a člena ZUN in do uveljavitve tega zakona niso pravnomočno
končani, se končajo po določbah 157. člena tega zakona.«;
spreminja 204. člen zakona tako, da se glasi:
»204. člen
(uskladitev
izpolnjevanja pogojev za gradbenega inšpektorja)
(1) Urbanistični inšpektorji iz 71.
člena ZUN, ki z dnem uveljavitve tega zakona izpolnjujejo v 144. členu tega
zakona predpisane pogoje, nadaljujejo z delom kot gradbeni inšpektorji po
določbah tega zakona.
(2) Urbanistični inšpektor, ki ne
izpolnjuje pogojev iz 1. točke 144. člena tega zakona, nadaljuje z delom kot
gradbeni inšpektor še sedem let po uveljavitvi tega zakona oziroma si mora v
tem času pridobiti zahtevano strokovno izobrazbo.
(3) Urbanističnemu inšpektorju, ki si v
roku iz prejšnjega odstavka ne pridobi zahtevane strokovne izobrazbe, preneha s
potekom tega roka delovno razmerje v inšpektoratu ministrstva, pristojnega za
prostorske in gradbene zadeve.
(4) Ne glede na določbe drugega odstavka
tega člena lahko urbanistični inšpektor, ki z dnem uveljavitve tega zakona ne
izpolnjuje pogojev iz 1. točke 144. člena tega zakona, nadaljuje z delom kot
gradbeni inšpektor tudi po preteku sedmih let po uveljavitvi tega zakona,
čeprav si ni pridobil zahtevane izobrazbe, vendar samo, če je do uveljavitve
tega zakona opravljal delo urbanističnega inšpektorja najmanj deset let, če je
ob uveljavitvi tega zakona imel pridobljeno najmanj višjo strokovno izobrazbo
gradbene ali druge ustrezne tehnične smeri in če je takšno izobrazbo pridobil
pred uveljavitvijo Zakona o visokem šolstvu (Uradni list RS, št. 67/93, 39/95 –
odločba US, 18/98 – odločba US, 35/98-odločba US, 99/99 in 64/01).
(5) Določbe drugega in tretjega odstavka
tega člena se ne nanašajo na urbanističnega inšpektorja, ki ima na dan
uveljavitve tega zakona višjo strokovno izobrazbo ter največ deset let delovne
dobe do upokojitve.«;
dodaja 206.a člen, ki se glasi:
»206.a člen
(uskladitev
določb o pristojnih soglasodajalcih)
(1) Projektne pogoje in soglasja k
projektnim rešitvam s področja oskrbe s pitno vodo, odvajanja in čiščenja
komunalnih odpadnih in površinskih voda, ravnanja s komunalnimi odpadki,
odlaganja ostankov komunalnih odpadkov, javne snage in čiščenja javnih površin,
urejanja občinskih javnih prometnih površin, sistemskega zagotavljanja oskrbe s
toploto in drugega opravljanja določene vrste gospodarske javne službe
lokalnega pomena lahko namesto občine po njenem pooblastilu dajejo tudi
izvajalci javnih služb.
(2) Če investitor skladno s prvim odstavkom
55. člena tega zakona v zahtevi za izdajo gradbenega dovoljenja za objekt z
vplivi na okolje zahteva določitev smernic za izdelavo projekta za pridobitev
gradbenega dovoljenja in takšni zahtevi priloži lokacijsko informacijo in
idejni projekt, hkrati pa tudi zahteva določitev pogojev za pridobitev
dovoljenja za poseg v okolje in izdajo okoljevarstvenega soglasja, se določitev
pogojev za pridobitev dovoljenja za poseg v okolje iz 58. člena Zakona o
varstvu okolja (Uradni list RS, št. 32/93, 44/94 – odločba US, 1/96, 9/99 –
odločba US, 56/99 – ZON, 22/2000 – ZJS in 67/02 – ZV-1, v nadaljnjem besedilu:
ZVO) šteje za določitev projektnih pogojev, izdaja okoljevarstvenega soglasja
iz 59. člena ZVO pa se šteje za izdano soglasje k projektnim rešitvam po
določbah tega zakona.«;
spreminja 218. člen zakona tako, da se glasi:
»218. člen
(odmera
nadomestila za uporabo stavbnih zemljišč v prehodnem obdobju)
(1) Določbe prve alinee prvega
odstavka 56. člena ZSZ se uporabljajo samo za tista zazidana in nezazidana
stavbna zemljišča, ki jih določa ta člen tega zakona.
(2) Za zazidana stavbna zemljišča po
tem členu se z dnem, ko se začne uporabljati ta zakon, štejejo tista zemljišča,
na katerih so gradbene parcele z zgrajenimi stavbami in gradbenimi inženirskimi
objekti, ki niso objekti gospodarske javne infrastrukture in tista zemljišča,
na katerih se je na podlagi dokončnega gradbenega dovoljenja začelo z gradnjo
stavb in gradbenih inženirskih objektov, ki niso objekti gospodarske javne
infrastrukture. Če določena stavba gradbene parcele še nima določene, se do
njene določitve za zazidano stavbno zemljišče šteje tisti del površine zemljiške
parcele, na kateri stoji takšna stavba (fundus), pomnožena s faktorjem 1,5,
preostali del površine takšne zemljiške parcele pa se šteje za nezazidano
stavbno zemljišče.
(3) Za nezazidana stavbna zemljišča po
tem členu se z dnem, ko se začne uporabljati ta zakon, štejejo tista zemljišča,
za katera je z izvedbenim prostorskim aktom določeno, da je na njih dopustna
gradnja stanovanjskih in poslovnih stavb, ki niso namenjene za potrebe
zdravstva, socialnega in otroškega varstva, šolstva, kulture, znanosti, športa
in javne uprave in da je na njih dopustna gradnja gradbenih inženirskih
objektov, ki niso objekti gospodarske javne infrastrukture in tudi niso
namenjeni za potrebe zdravstva, socialnega in otroškega varstva, šolstva,
kulture, znanosti, športa in javne uprave.
(4) Občine morajo odloke o nadomestilu
za uporabo stavbnih zemljišč uskladiti z določbami tega člena najpozneje v
šestih mesecih po uveljavitvi tega zakona.
(5) Podatke za odmero nadomestila za
uporabo stavbnega zemljišča, ki so v skladu z določbami drugega in tretjega
odstavka tega člena in so podlaga za odmero nadomestila za leto 2003, mora
občina v letu 2004 posredovati pristojnemu davčnemu organu najpozneje do 30. septembra
2004. Takšne podatke, ki so podlaga za odmero nadomestila za leto 2004 in
naslednja leta, pa mora občina posredovati pristojnemu davčnemu organu
najpozneje do 31. decembra tekočega leta.«;
dodaja 218.a člen, ki se glasi:
»218.a člen
(uskladitev
določanja območij, na katerih se plačuje nadomestilo za uporabo stavbnega
zemljišča)
(1) Nadomestilo za uporabo stavbnega
zemljišča se od 1. 1. 2004 plačuje za zazidana in nezazidana stavbna zemljišča,
ki so določena v drugem in tretjem odstavku 218. člena, na celotnem območju
občine.
(2) V primeru nelegalne gradnje plačevanje nadomestila
za uporabo zazidanega stavbnega zemljišča ne vpliva na njeno legalizacijo
oziroma na izdajo in izvršitev inšpekcijskega ukrepa po določbah tega zakona.
(3) Obveznost plačevanja nadomestila za
uporabo zazidanega stavbnega zemljišča preneha, ko se stavba oziroma del
stavbe, ki je bil zgrajen brez gradbenega dovoljenja, odstrani in vzpostavi
prejšnje stanje in ko investitor oziroma lastnik zemljišča, na katerem je stala
takšna stavba oziroma del stavbe, to dejstvo sporoči občini, hkrati pa se uvede
obveznost plačevanja nadomestila za uporabo nezazidanega stavbnega zemljišča,
če leži takšno zemljišče na območju, za katerega je občina določila, da se na
njem plačuje takšno nadomestilo. Če pa se za stavbo oziroma del stavbe, ki je
bil zgrajen brez gradbenega dovoljenja, pridobi gradbeno dovoljenje oziroma se
takšna gradnja legalizira, se takšna gradnja ne šteje za novo gradnjo in se
zato s plačevanjem nadomestila za uporabo zazidanega stavbnega zemljišča
nadaljuje.«;
dodaja 218.b člen, ki se glasi:
»218.b člen
(uskladitev
opredelitve zazidanega in nezazidanega stavbnega zemljišča)
(1) Z dnem uveljavitve tega zakona se
šteje:
-      
da so z drugim odstavkom 218. člena tega zakona
kot zazidana stavbna zemljišča določene tiste zemljiške parcele ali njihovi
deli, na katerih je zgrajena oziroma se na podlagi dokončnega gradbenega
dovoljenja gradi katera koli vrsta stavbe ali gradbeni inženirski objekt, ki ni
objekt gospodarske javne infrastrukture, če so takšne parcele oziroma njihovi
deli v skladu z določbami tega zakona določene kot gradbene parcele;
-      
da so s tretjim odstavkom 218. člena tega
zakona kot nezazidana stavbna zemljišča določene tiste zemljiške parcele, za
katere je z izvedbenim prostorskim aktom določeno, da je na njih dopustna
gradnja določene vrste objekta iz tretjega odstavka 218. člena tega zakona, če
je za njih zagotovljena oskrba s pitno vodo in energijo, odvajanje odplak in
odstranjevanje odpadkov ter dostop na javno cesto in če ležijo znotraj območja,
za katerega je občina z odlokom o nadomestilu določila, da se plačuje
nadomestilo za uporabo nezazidanega stavbnega zemljišča.
(2) Če z dnem uveljavitve tega zakona
zemljiške parcele iz prve alinee prejšnjega odstavka oziroma njihovi deli še
niso določeni kot gradbene parcele, pridobijo takšne zemljiške parcele oziroma
njihovi deli status zazidanega stavbnega zemljišča s pravnomočno odločbo o
parcelaciji, izdano v skladu z določbami 215., 216. oziroma 217. člena tega
zakona ali pa, ko postane gradbeno dovoljenje, izdano za objekt, ki naj bi se
gradil na njej, dokončno.
(3) Do pravnomočnosti odločbe o parcelaciji
oziroma dokončnosti gradbenega dovoljenja iz prejšnjega odstavka, se površina
parcel iz prejšnjega odstavka, ko se od nje odšteje površina, na kateri stoji
stavba ali gradbeni inženirski objekt, ki ni objekt gospodarske javne
infrastrukture, pomnožena s faktorjem 1,5, šteje kot površina nezazidanega
stavbnega zemljišča, vendar samo, če takšen preostali deli takšnih zemljiških
parcel hkrati izpolnjujejo tudi pogoje iz druge alinee prvega odstavka tega
člena.
(4) Šteje se, da je za zemljiške parcele iz
druge alinee prvega odstavka tega člena zagotovljena oskrba s pitno vodo in
energijo, odvajanje odplak in odstranjevanje odpadkov ter dostop na javno
cesto, če je za območje, na katerem ležijo, sprejet državni ali občinski
lokacijski načrt. Če je za območje, na katerem ležijo zemljiške parcele iz
druge alinee prvega odstavka tega člena, sprejet občinski prostorski red, se
šteje, da je za njih zagotovljena oskrba s pitno vodo in energijo, odvajanje odplak
in odstranjevanje odpadkov, če imajo takšne parcele urejen dostop do javnega
cestnega omrežja, za njih pa je tudi možno izvesti priključke na javno
vodovodno omrežje, javno elektroenergetsko omrežje in javno kanalizacijsko
omrežje, kolikor ni dovoljena gradnja greznic oziroma malih čistilnih naprav.
(5) Ne glede na določbe druge alinee prvega
odstavka tega člena se štejejo za nezazidano stavbno zemljišče tudi zemljiške
parcele, za katere je z lokacijskim načrtom določeno, da so namenjene za
površinsko izkoriščanje mineralnih surovin:
1.    
če je z lokacijskim načrtom določeno, da se po
opustitvi izkoriščanja na njih izvede sanacija tako, da se namenijo za gradnjo;
2.    
če je za takšno izkoriščanje na njih že
podeljena koncesija, vendar se z izkoriščanjem na njih še ni začelo;
3.     če se je z izkoriščanjem na njih že prenehalo in je z lokacijskim
načrtom določeno, da se po opustitvi izkoriščanja izvede sanacija tako, da se
vzpostavi prejšnje stanje oziroma da se na njih uredijo kmetijska zemljišča ali
gozd, takšna sanacija pa še ni izvedena.«;
dodaja 218.c člen, ki se glasi:
»218.c člen
(uskladitev
pridobivanja podatkov za odmero nadomestila za uporabo zazidanega stavbnega
zemljišča)
(1) Občina za namene nadomestila za uporabo
zazidanega stavbnega zemljišča brezplačno pridobi podatke katastra stavb.
Občina mora v namene nadomestila za uporabo zazidanega stavbnega zemljišča
uporabiti podatke, ki so vpisani v kataster stavb kot katastrski ali registrski
podatki v skladu predpisi, ki urejajo evidentiranje nepremičnin. Občina za
namene nadomestila za uporabo zazidanega stavbnega zemljišča lahko uporabi tudi
podatke katastra stavb, ki so prevzeti iz drugih evidenc. Podatke o površini
zemljiških parcel, ki so vključene v območja, za katera je občina določila, da
se na njih plačuje nadomestilo za uporabo zazidanega stavbnega zemljišča, pa
pridobi občina tudi brezplačno iz uradnih evidenc o zemljiškem katastru. Če
fundus stavbe ni evidentiran v zemljiškem katastru kot samostojna zemljiška
parcela ali del parcele, se za takšen fundus šteje tloris stavbe iz katastra
stavb.
(2) Občina obvesti lastnike stavb in delov
stavb o podatkih, ki še niso vpisani v kataster stavb kot katastrski ali
registrski podatki, ter z njimi povezanih gradbenih inženirskih objektov, ki
niso objekti gospodarske javne infrastrukture (v nadaljnjem besedilu: zavezanci
za plačilo nadomestila za uporabo zazidanega stavbnega zemljišča) o podatkih za
odmero nadomestila za uporabo zazidanega stavbnega zemljišča, ki jih pridobi na
način, kot to določa prejšnji odstavek, z javnim naznanilom. Javno naznanilo,
ki se ga objavi na krajevno običajen način, mora vsebovati navedbo, da se
razgrinjajo podatki za odmero nadomestila za uporabo zazidanega stavbnega
zemljišča, kje in kdaj so takšni podatki na vpogled ter jih seznanijo z
možnostmi dajanja pripomb.
(3) Če se zavezanec za plačilo nadomestila
za uporabo zazidanega stavbnega zemljišča s podatki občine ne strinja, mora v
roku enega meseca, od javnega naznanila, predlagati vpis novih podatkov ali
predlagati vpis sprememb podatkov katastra stavb pri pristojni geodetski upravi
v skladu s predpisi, ki urejajo evidentiranje nepremičnin.
(4) Če zavezanec za plačilo nadomestila za
uporabo zazidanega stavbnega zemljišča ne predlaga vpisa novih ali spremenjenih
podatkov v skladu z določili prejšnjega odstavka, se šteje, da so podatki
občine pravilni.
(5) Občina, ki je, v skladu z drugim
odstavkom tega člena, obvestila zavezance za plačilo nadomestila za uporabo
zazidanega stavbnega zemljišča o podatkih za odmero nadomestila za uporabo zazidanega
stavbnega zemljišča, po dveh mesecih od javnega naznanila, za namene odmere
nadomestila za uporabo stavbnih zemljišč, ponovno brezplačno pridobi podatke
katastra stavb.
(6) Po vzpostavitvi katastra stavb na
način, ki ga določajo predpisi, ki urejajo evidentiranje nepremičnin,
ministrstvo, pristojno za geodetske zadeve, obvesti lastnike stavb in delov
stavb o vpisu tistih podatkov v kataster stavb, ki so prevzeti iz drugih
evidenc, če stavbe in deli stavb do tedaj niso vpisani v kataster stavb. Za ta
namen ministrstvo, pristojno za geodetske zadeve, brezplačno pridobi podatke
občin, ki so namenjeni za odmero nadomestil za uporabo stavbnih zemljišč. V
primeru nestrinjanja z vpisanimi podatki so dolžni lastniki stavb in delov
stavb v roku 30 dni od prejema obvestila prijaviti spremembe v skladu s
predpisi, ki urejajo evidentiranje nepremičnin.
(7) Določbe prejšnjega odstavka se
uporabljajo tudi po vzpostavitvi drugih evidenc po predpisih, ki urejajo
evidentiranje nepremičnin in se nanašajo na gradbene inženirske objekte.«;
dodaja 218.č člen, ki se glasi:
»218.č člen
(uskladitev
pridobivanja podatkov za odmero nadomestila za uporabo nezazidanega stavbnega
zemljišča)
(1) Občina za namene odmere nadomestila za
uporabo nezazidanega stavbnega zemljišča pridobi iz lastnih evidenc podatke o
namenski rabi prostora, določene z veljavnimi prostorskimi sestavinami
občinskega dolgoročnega plana za obdobje od leta 1986 do leta 2000 in
občinskega srednjeročnega družbenega plana za obdobje od leta 1986 do leta 1990
oziroma občinskim prostorskim planom in veljavnimi izvedbenimi prostorskimi
akti. Podatke o površini zemljiških parcel, ki so vključene v območja, za
katera je občina določila, da se na njih plačuje nadomestilo za uporabo
nezazidanega stavbnega zemljišča, pridobi občina brezplačno iz uradnih evidenc
zemljiškega katastra. Podatke o nezazidanih stavbnih zemljiščih, za katere je
določeno, da je na njih dopustna gradnja stanovanjskih in poslovnih stavb, ki
niso namenjene za potrebe zdravstva, socialnega in otroškega varstva, šolstva,
kulture, znanosti, športa in javne uprave in da je na njih dopustna gradnja
gradbenih inženirskih objektov, ki niso objekti gospodarske javne
infrastrukture in tudi niso namenjeni za potrebe zdravstva, socialnega in
otroškega varstva, šolstva, kulture, znanosti, športa in javne uprave, pridobi
občina iz veljavnih občinskih in državnih izvedbenih prostorskih aktov.
(2) Občina obvesti lastnike zemljiških
parcel, ki se po določbah tega zakona štejejo za nezazidano stavbno zemljišče
(v nadaljnjem besedilu: zavezanci za plačilo nadomestila za uporabo
nezazidanega stavbnega zemljišča) o podatkih za odmero nadomestila za uporabo
nezazidanega stavbnega zemljišča, ki jih pridobi na način, kot to določa
prejšnji odstavek, z javnim naznanilom, ki se ga lahko objavi hkrati z javnim
naznanilom iz drugega odstavka prejšnjega člena in mora vsebovati tudi enake
sestavine in tudi rok, v katerem lahko podajo pripombe zavezanci za plačilo
nadomestila za uporabo nezazidanega stavbnega zemljišča in ki tudi ne sme biti
krajši od osem dni po objavi javnega naznanila.
(3) Če se zavezanec za plačilo nadomestila
za uporabo nezazidanega stavbnega zemljišča s podatki občine ne strinja, mora v
roku 30 dni, od javnega naznanila, predlagati vpis novih podatkov ali predlagati
vpis sprememb podatkov iz prvega odstavka tega člena pri občinskem upravnem
organu, pristojnem za urejanje prostora, v skladu s predpisi, ki urejajo
evidentiranje nepremičnin.
(4) Če zavezanec za plačilo nadomestila za
uporabo nezazidanega stavbnega zemljišča ne predlaga vpisa novih ali
spremenjenih podatkov v skladu z določili prejšnjega odstavka, se šteje, da so
podatki občine pravilni.
(5) Občina, ki je v skladu z drugim
odstavkom tega člena, obvestila zavezance za plačilo nadomestila za uporabo nezazidanega
stavbnega zemljišča, o podatkih za odmero nadomestila za uporabo nezazidanega
stavbnega zemljišča, po dveh mesecih od javnega naznanila, za namene odmere
nadomestila za uporabo stavbnih zemljišč, ponovno brezplačno pridobi podatke
zemljiškega katastra in če je potrebno, tudi katastra stavb.
(6) Po vzpostavitvi sistema zbirk podatkov
na način, ki ga določajo predpisi, ki urejajo evidentiranje nepremičnin,
ministrstvo, pristojno za prostorske zadeve, obvesti lastnike zemljiških parcel
o vpisu tistih podatkov v sistem zbirk prostorskih podatkov, ki so prevzeti iz
drugih evidenc, če takšna zemljišča do tedaj niso vpisana v zbirko pravnih
režimov. V primeru nestrinjanja z vpisanimi podatki so dolžni lastniki
zemljiških parcel v roku 30 dni od prejema obvestila prijaviti spremembe v
skladu s predpisi, ki urejajo evidentiranje nepremičnin.«;
dodaja 218.d člen, ki se glasi:
»218.d člen
(uskladitev
predpisov, ki so namenjeni za pridobivanje podatkov za odmero nadomestila za
uporabo stavbnega zemljišča)
(1) Za predpise, ki urejajo evidentiranje
nepremičnin in so namenjeni pridobivanju podatkov za odmero nadomestila, se po
1. januarju 2003 štejejo Zakon o evidentiranju nepremičnin, državne meje in
prostorskih enot (Uradni list RS, št. 52/2000 in 87/02 – SPZ) in Zakon o
urejanju prostora (Uradni list RS, št. 110/02, 8/03 – popr. in 58/03 – ZZK-1, v
nadaljnjem besedilu: ZUreP-1) ter tisti izvršilni predpisi, izdani na njuni
podlagi, s katerimi se ureja vpisovanje v zemljiški kataster, kataster stavb in
kataster gospodarske javne infrastrukture, vsebina in način vodenja sistema
zbirk prostorskih podatkov, o povezljivosti teh podatkov in o pogojih za
računalniški dostop do zbirk podatkov ter o izdajanju podatkov iz njih.
(2) V primeru, da izvršilni predpisi iz
prejšnjega odstavka še niso izdani, se do njihove izdaje uporabljajo izvršilni
predpisi v skladu z določbami 190. člena ZUreP-1, kolikor niso v nasprotju z
določbami tega zakona.
(3) Če za določeno območje še ni
uveljavljen izvedbeni prostorski akt, pripravljen in sprejet v skladu z
ZUreP-1, se za izvedbene prostorske akte po določbah tega zakona štejejo:
1.    
za državni lokacijski načrt: prostorski
izvedbeni načrt iz 41. člena Zakona o urejanju naselij in drugih posegov v
prostor (Uradni list SRS, št. 18/84, 37/85 in 29/86, Uradni list RS, št. 26/90,
18/93, 47/93, 71/93, 44/97, 9/01 – ZPPreb in 23/02 – odločba US, v nadaljnjem
besedilu: ZUN), lokacijski načrt iz 45.a do 45.i člena ZUN, lokacijski načrt iz
2. poglavja zakona o ureditvi določenih vprašanj v zvezi z graditvijo objektov
na mejnih prehodih (Uradni list RS, št. 111/01 in 110/02 – ZGO-1) in lokacijski
načrt iz 22. člena zakona o ukrepih za odpravo posledic določenih zemeljskih
plazov večjega obsega iz let 2000 in 2001 (Uradni list RS, št. 21/02);
2.    
za občinski lokacijski načrt: prostorski
izvedbeni načrt iz druge alinee 21. člena oziroma od 27. do vključno 32. člena
ZUN ter zazidalni načrt iz drugega odstavka 82. člena ZUN;
3.    
za občinski prostorski red: prostorske
sestavine občinskega dolgoročnega plana za obdobje od leta 1996 do leta 2000 in
občinskega srednjeročnega družbenega plana za obdobje od leta 1986 do leta
1990, sprejete na podlagi Zakona o urejanju prostora (Uradni list SRS, št.
18/84 in 15/89) in Zakona o planiranju in urejanju prostora v prehodnem obdobju
(Uradni list RS, št. 48/90 in 85/00), skupaj s prostorskimi ureditvenimi pogoji
iz prve alinee 21. člena oziroma 25. in 26. člena ZUN ter prostorski ureditveni
pogoji iz prehodne določbe 16. člena Zakona o spremembah in dopolnitvah zakona
o urejanju naselij in drugih posegov v prostor (Uradni list RS, št. 18/93 in
47/93).
(4) Ne glede na določbe prejšnjega odstavka
se prostorski izvedbeni načrti oziroma lokacijski načrti iz 1. in 2. točke
prejšnjega odstavka ne morejo uporabljati pri izvajanju določb prvega odstavka
60. člena in določb prvega odstavka 62. člena tega zakona.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
33. člen
(uskladitev
določb o pristojnih poklicnih zbornicah)
Zbornica za arhitekturo in prostor Slovenije
in Inženirska zbornica Slovenije, ustanovljeni na podlagi Zakona o graditvi
objektov (Uradni list RS, št. 110/02, v nadaljnjem besedilu: ZGO-1), morata
statut in druge akte uskladiti z določbami tega zakona najpozneje v treh
mesecih po njegovi uveljavitvi.
34. člen
(dokončanje
postopkov za izdajo uporabnih dovoljenj)
Začeti postopki za izdajo uporabnega
dovoljenja, ki do uveljavitve tega zakona niso pravnomočno končani, se končajo
po določbah ZGO, če so bili začeti pred uveljavitvijo ZGO-1, in po določbah
ZGO-1, če so bili začeti pred uveljavitvijo tega zakona.
35. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije, razen določb 15. in 16. člena tega
zakona, ki začnejo veljati z dnem pristopa Republike Slovenije k Evropski
uniji.«.

Odločba o ugotovitvi, da je prvi odstavek 238.
člena Zakona o graditvi objektov v neskladju z Ustavo (Uradni list RS, št. 62/04),
določa:
»1. Prvi odstavek 238. člena Zakona o
graditvi objektov (Uradni list RS, št. 110/02) je v neskladju z Ustavo. 
2. Zakonodajalec je dolžan ugotovljeno
neskladje odpraviti v roku enega leta od objave odločbe v Uradnem listu
Republike Slovenije. 
3. Do odprave ugotovljenega neskladja je
dolžna država lokalnim skupnostim z območij, na katerih so avtoceste načrtovane
z lokacijskimi načrti, sprejetimi pred uveljavitvijo prvega odstavka 238. člena
Zakona o graditvi objektov, zagotavljati odškodnino zaradi spremembe namembnosti
kmetijskih zemljišč in gozdov po takrat veljavnih predpisih.«.

Popravek Uradnega prečiščenega besedila Zakona
o graditvi objektov – ZGO-1-UPB1 (Uradni list RS, št. 14/05)
spreminja 206. člen zakona tako, da se glasi:
»206. člen
(pristojni
soglasodajalci po tem zakonu)
(1) Z dnem uveljavitve tega zakona se
ne glede na določbe v predpisih, ki določajo dajanje pogojev, mnenj, soglasij
ali kako drugače imenovanih aktov za gradnjo določene vrste objektov, ki jih ti
predpisi opredeljujejo oziroma ki po teh predpisih sodijo v pristojnost
posameznih soglasodajalcev, za projektne pogoje in z njimi povezana soglasja k
projektnim rešitvam po določbah tega zakona štejejo samo:
1.    
soglasje na podlagi 25. člena zakona o nadzoru
državne meje (Uradni list RS, št. 87/2002) v primeru gradnje objektov ali
njihove spremembe namembnosti na območju mejnega prehoda;
2.    
soglasje k spremembi zaščitne funkcije
zgrajenih in opremljenih zaklonišč ter zaklonišč v gradnji na podlagi 11. člena
uredbe o graditvi in vzdrževanju zaklonišč (Uradni list RS, št. 57/96);
3.    
predhodno mnenje na podlagi 5. člena zakona o
grobiščih in grobovih borcev (Uradni list SRS, št. 4/78) v primeru
preurejanja grobov borcev;
4.    
predhodno soglasje na podlagi 4. člena zakona o
zaznamovanju in vzdrževanju pokopališč in grobov pripadnikov zavezniških in
tujih armad v Jugoslaviji (Uradni list SFRJ, št. 60/75) v primeru
spreminjanja pokopališč in grobov pripadnikov zavezniških in drugih tujih
armad;
5.    
dovoljenje na podlagi 27., 60. in 61. člena
zakona o varstvu kulturne dediščine (Uradni list RS, št. 7/99) v primeru
gradnje oziroma izvajanja del, s katerimi se posega v objekte, ki so varovani
po predpisih o varstvu kulturne dediščine, v primeru arheološkega izkopavanja
oziroma raziskovanja, ki utegne poškodovati arheološko najdišče in v primeru
raziskav, ki predstavljajo poseg v dediščino ali spomenik ter kulturnovarstveni
pogoji in soglasje na podlagi 45., 46. in 47. člena navedenega zakona za
gradnje, ki lahko vplivajo na režim varstva, ohranjanja in vzdrževanja
nepremične dediščine;
6.    
dovoljenje za poseg v naravo na podlagi 104.
člena zakona o ohranjanju narave (Uradni list RS, št. 56/99 in
31/2002-popravek) v primeru gradnje oziroma izvajanja del v naravi, ki lahko
ogrozijo biotsko raznovrstnost, naravno vrednoto ali zavarovano območje ter
naravovarstveno soglasje na podlagi 105. člena navedenega zakona za gradnjo, ki
bi lahko ogrozila biotsko raznovrstnost, naravno vrednoto ali zavarovano
območje;
7.    
soglasje Vlade Republike Slovenije na podlagi
14. člena zakona o Triglavskem narodnem parku (Uradni list SRS, št. 17/81,
18/81 – popr. in 42/86, Uradni list RS, št. 8/90-ZSDZ in 35/2001) v
primeru gradnje oziroma izvajanja del na območjih, kjer so takšne gradnje oziroma
dela prepovedani ter soglasje na podlagi 14. člena za gradnje za potrebe
obrambe in zaščite na področju narodnega parka;
8.    
soglasje na podlagi 9. člena zakona o regijskem
parku Škocjanske jame (Uradni list RS, št. 57/96 in 7/99) v primeru
gradnje oziroma izvajanja del na območjih, kjer so takšne gradnje oziroma dela
prepovedani ter soglasje na podlagi 12. člena navedenega zakona za gradnje na
območju parka, ki se hkrati nahajajo na območju kulturnih spomenikov;
9.    
predhodno soglasje in predhodno mnenje na
podlagi 7. člena zakona o kobilarni Lipica (Uradni list RS, št. 29/96) v
primeru gradnje oziroma izvajanja del na območjih, koder so takšne gradnje
oziroma dela prepovedani ter soglasje na podlagi 7. člena navedenega zakona za
gradnje na zavarovanem območju;
10. 
predhodno mnenje na podlagi 4. člena zakona o
določitvi zavarovanega območja za reko Sočo s pritoki (Uradni list SRS, št.
7/76, 8/76-popravek in 29/86) v primeru gradnje oziroma izvajanja del na
območjih, koder so takšne gradnje oziroma dela prepovedani ter soglasje na
podlagi 4. člena navedenega zakona za posamezne objekte širšega regionalnega
pomena na zavarovanem območju;
11. 
soglasje Državnega zbora RS na podlagi 9. člena
zakona o spominskem parku Trebče (Uradni list SRS, št. 1/81, 42/86, Uradni list
RS, št. 8/90) v primeru gradnje oziroma izvajanja del na območjih, koder
so takšne gradnje oziroma dela prepovedana;
12. 
dovoljenje na podlagi 17. in odločba na podlagi
24. člena zakona o gozdovih (Uradni list RS, št. 30/93, 13/98 in 56/99) v
primeru ograditve posameznih delov gozda in za potrebna varstvena dela v gozdu
ter soglasje na podlagi 21. člena navedenega zakona za gradnje v gozdu in
gozdnem prostoru ter za gradnje zunaj gozda, če je iz poročila o vplivih na
okolje razvidno, da bi objekt ali posledice delovanja objekta negativno
vplivali na gozdni ekosistem in funkcije gozdov;
13. 
soglasje na podlagi 12. člena zakona o naravnem
rezervatu Škocjanski zatok (Uradni list RS, št. 20/98) v primeru gradnje
oziroma izvajanja del na območjih, koder so takšne gradnje oziroma dela
prepovedana;
14. 
soglasje oziroma dovoljenje na podlagi 34.,
47., 48., 49., 50., 53., 54., 58., 59., 60., 67. in 68. člena zakona o javnih
cestah (Uradni list RS, št. 29/97, 18/2002-odločba US in 50/2002-odločba
US) v primeru gradnje oziroma izvajanja del v varovalnem cestnem pasu in
del, ki lahko vplivajo na varnost cestnega prometa ter mnenje na podlagi 69.
člena navedenega zakona za objekte in prostore za opravljanje dejavnosti, ki
neposredno vplivajo na odvijanje prometa;
15. 
predhodno soglasje na podlagi 11. člena zakona
o varnosti v železniškem prometu (Uradni list RS, št. 85/2000) v primeru
gradnje oziroma izvajanja del v varovalnem progovnem pasu in del, ki lahko
vplivajo na varnost železniškega prometa;
16. 
predhodno soglasje na podlagi 101., 112., 114.
in 119. člena zakona o letalstvu (Uradni list RS, št. 18/2001) v primeru
gradnje oziroma izvajanja del v varovalnem letališkem pasu in del, ki lahko
vplivajo na varnost zračnega prometa;
17. 
soglasje na podlagi 64. člena pomorskega
zakonika (Uradni list RS, št. 26/2001, 21/2002) v primeru gradnje oziroma
izvajanja del, ki lahko vplivajo na varnost plovbe v obalnem morju ali v morju;
18. 
soglasje na podlagi 10. člena zakona o plovbi
po celinskih vodah (Uradni list RS, št. 30/2002) v primeru gradnje oziroma
izvajanja del, ki lahko vplivajo na varnost plovbe ob obali ali v celinski vodi
19. 
soglasje na podlagi 2. člena zakona o
zdravstveni inšpekciji (Uradni list RS, št. 99/99 in 107/99-popravek) za
vse nestanovanjske stavbe in druge objekte, ki so pod zdravstvenim nadzorstvom;
20. 
soglasje na podlagi 29. člena zakona o
veterinarstvu (Uradni list RS, št. 33/2001) za objekte, ki so pod
veterinarskim nadzorstvom;
21. 
soglasje na podlagi 17. člena zakona o
živinoreji (Uradni list RS, št. 18/2002) za velike obrate, v katerih se
dnevno redi 300 ali več glav živine;
22. 
soglasje na podlagi 9. člena zakona o krmi
(Uradni list RS, št. 13/2002) za obrate, v katerih se proizvaja in
skladišči krma, dodatki in premiksi;
23. 
soglasje na podlagi 68. člena zakona o varstvu
pred požarom (Uradni list RS, št. 71/93 in 87/2001)) za vse objekte, razen
za enostanovanjske stavbe in druge individualne objekte, ki se občasno
uporabljajo za počitek ali oddih;
24. 
soglasje na podlagi 19. in 30. člena zakona o
eksplozivnih snoveh, vnetljivih tekočinah, plinih ter o drugih nevarnih snoveh
(Uradni list SRS, št. 18/77) za skladišča eksplozivnih snovi in za
prenosna skladišča eksplozivnih snovi ter za objekte, v katerih se proizvajajo,
predelujejo ali hranijo vnetljive tekočine in plini, za plinovode in naftovode;
25. 
soglasje na podlagi 28. člena zakona o obrambi
(Uradni list RS, št. 82/94, 44/97, 87/97, 13/98 – odločba US, 33/2000 – odločba
US, 87/2001, 47/2002 in 67/2002-popravek) za železniške proge in objekte
na njih, za državne ceste in objekte na njih, za mednarodna letališča in
telekomunikacijske in energetske povezave ter objekte širšega pomena z vidika
upoštevanja obrambnih potreb;
26. 
soglasje na podlagi 130. člena carinskega
zakona (Uradni list RS, št. 1/95, 28/95, 32/99, 40/99-popravek in 59/2002);
27. 
vodno soglasje na podlagi prvega odstavka 152.
člena zakona o vodah (Uradni list RS, št. 67/2002) za gradnje na vodnem
ali priobalnem zemljišče, ki so potrebne za izvajanje javne službe po navedenem
zakonu ali za izvajanje vodne pravice, na varstvenih in ogroženih območjih, zaradi
odvajanja odpadnih voda, kjer lahko pride do vpliva na podzemne vode ter za
hidromelioracije in rudarjenje;
28. 
mnenje na podlagi 15. člena zakona o
sladkovodnem ribištvu (Uradni list SRS, 25/76 in 42/86) za objekte, vezane
na vodo ter za urejanje vodnih strug;
29. 
mnenje in soglasje na podlagi 96. člena zakona
o rudarstvu (Uradni list RS, št. 56/99) za gradnjo v mejah pridobivalnega
prostora;
30. 
soglasja na podlagi 97. in 98. člena zakona o
letalstvu (Uradni list RS, št. 18/2001) za gradnjo letališča, letališke
infrastrukture ter drugih objektov na območju izključne rabe letališča ter
objektov v območju nadzorovane rabe letališča;
31. 
soglasje na podlagi 48. člena energetskega
zakona (Uradni list RS, št. 79/99) za gradnje, ki zadevajo omrežja
izvajalcev prenosne in distribucijske dejavnosti;
32. 
soglasje na podlagi 14. točke 10. člena zakona
o carinski službi (Uradni list RS, št. 56/99, 52/02-ZDU-1 in 57/04) za posege v
prostor oziroma za gradnjo, rekonstrukcijo ali adaptacijo objektov na območjih
prostih con in prostih skladišč in na mejnih prehodih;
33. 
okoljevarstveno soglasje na podlagi 66. člena,
predhodno soglasje o sevalni in jedrski varnosti na podlagi 67. člena, soglasje
za gradnje, ki vplivajo na jedrsko varnost na podlagi 68. člena ter soglasje za
gradnje, ki vplivajo na sevalno varnost na podlagi 69. člena zakona o varstvu
pred ionizirajočimi sevanji in jedrski varnosti (Uradni list RS, št. 67/2002);
34. 
določbe vseh podzakonskih predpisov in
občinskih odlokov, izdanih na podlagi zgoraj navedenih zakonov, ki določajo, da
državni organ, organ lokalne skupnosti ali nosilec javnega pooblastila daje
pogoje, soglasja in mnenja za gradnjo določenega objekta na določeni lokaciji.
(2) Ne glede na določbe predpisov,
naštetih v prejšnjem odstavku, se postopki izdaje soglasij, ki do uveljavitve
tega zakona še niso bili začeti, končajo po določbah tega zakona kot postopki
določitve projektnih pogojev in izdaje soglasij.
(3) Če je s prostorskim izvedbenim
aktom iz 21. člena ZUN, ki se ga v skladu z zakonom, ki ureja prostor, po dnevu
uveljavitve tega zakona še lahko uporablja kot podlago za izdajo gradbenih
dovoljenj po določbah tega zakona, določeno, da kot soglasodajalci k
dovoljenjem za gradnjo nastopajo določene pravne ali fizične osebe, ki jih
določbe predpisov, navedenih v prvem odstavku tega člena, ne opredeljujejo kot
pristojne soglasodajalce, se z dnem, ko se začne z uporabo tega zakona, v
postopkih izdaje gradbenega dovoljenja takšne osebe štejejo samo kot stranski
udeleženci in njihovo soglasje ni potrebno.«.

Zakon o spremembah in dopolnitvah Zakona o
javnih cestah – ZJC-B (Uradni list RS, št. 92/05)
spreminja 195. člen zakona tako, da se glasi:
»195. člen
(uskladitev
rekonstrukcije javnih cest in železnic in z njimi povezanih pomožnih
infrastrukturnih objektov s tem zakonom)
(delno prenehal veljati)
(delno se preneha uporabljati)
(1) Z dnem uveljavitve tega zakona se
rekonstrukcija državne ceste po določbah 28. člena zakona o javnih cestah
(Uradni list RS, št. 29/97 in 50/2002-odločba US) in rekonstrukcija
železnice po določbah 20. člena zakona o varnosti v železniškem prometu (Uradni
list RS, št. 85/2000) ter obnovitvena in druga vzdrževalna dela na
državnih cestah oziroma železnicah, določena v navedenih zakonih ali na njuni
podlagi izdanih podzakonskih predpisih, štejejo za vzdrževalna dela v javno
korist. 
(2) Določbe prejšnjega odstavka
veljajo tudi za kategorizirane občinske ceste in tiste gozdne ceste, ki jih v
skladu s predpisi o gozdovih lahko uporabljajo tudi drugi uporabniki.
(3) Ob delih iz prvega odstavka tega
člena se lahko zgradijo tudi določeni pomožni infrastrukturni objekti, kot so
cestne in železniške naprave, prostori in objekti za tehtanje in za nadzor na
cesti oziroma železnici ter druge ureditve na cesti oziroma železnici v skladu
s predpisi o javnih cestah oziroma železniškem prometu, za katerih izgradnjo so
izpolnjeni pogoji iz četrtega odstavka 3. člena tega zakona. 
ter vsebuje naslednjo končno določbo:
»24. člen
(začetek
veljavnosti zakona)
Ta zakon začne veljati naslednji dan po
objavi v Uradnem listu Republike Slovenije.«.

Zakon o veterinarskih merilih skladnosti –
ZVMS (Uradni list RS, št. 93/05)
spreminja 206. člen zakona tako, da se glasi:
»206. člen
(pristojni
soglasodajalci po tem zakonu)
(1) Z dnem uveljavitve tega zakona se
ne glede na določbe v predpisih, ki določajo dajanje pogojev, mnenj, soglasij
ali kako drugače imenovanih aktov za gradnjo določene vrste objektov, ki jih ti
predpisi opredeljujejo oziroma ki po teh predpisih sodijo v pristojnost
posameznih soglasodajalcev, za projektne pogoje in z njimi povezana soglasja k
projektnim rešitvam po določbah tega zakona štejejo samo:
1.    
soglasje na podlagi 25. člena zakona o nadzoru
državne meje (Uradni list RS, št. 87/2002) v primeru gradnje objektov ali
njihove spremembe namembnosti na območju mejnega prehoda;
2.    
soglasje k spremembi zaščitne funkcije
zgrajenih in opremljenih zaklonišč ter zaklonišč v gradnji na podlagi 11. člena
uredbe o graditvi in vzdrževanju zaklonišč (Uradni list RS, št. 57/96);
3.    
predhodno mnenje na podlagi 5. člena zakona o
grobiščih in grobovih borcev (Uradni list SRS, št. 4/78) v primeru
preurejanja grobov borcev;
4.    
predhodno soglasje na podlagi 4. člena zakona o
zaznamovanju in vzdrževanju pokopališč in grobov pripadnikov zavezniških in
tujih armad v Jugoslaviji (Uradni list SFRJ, št. 60/75) v primeru
spreminjanja pokopališč in grobov pripadnikov zavezniških in drugih tujih
armad;
5.    
dovoljenje na podlagi 27., 60. in 61. člena
zakona o varstvu kulturne dediščine (Uradni list RS, št. 7/99) v primeru
gradnje oziroma izvajanja del, s katerimi se posega v objekte, ki so varovani
po predpisih o varstvu kulturne dediščine, v primeru arheološkega izkopavanja
oziroma raziskovanja, ki utegne poškodovati arheološko najdišče in v primeru
raziskav, ki predstavljajo poseg v dediščino ali spomenik ter kulturnovarstveni
pogoji in soglasje na podlagi 45., 46. in 47. člena navedenega zakona za
gradnje, ki lahko vplivajo na režim varstva, ohranjanja in vzdrževanja
nepremične dediščine;
6.    
dovoljenje za poseg v naravo na podlagi 104.
člena zakona o ohranjanju narave (Uradni list RS, št. 56/99 in
31/2002-popravek) v primeru gradnje oziroma izvajanja del v naravi, ki
lahko ogrozijo biotsko raznovrstnost, naravno vrednoto ali zavarovano območje
ter naravovarstveno soglasje na podlagi 105. člena navedenega zakona za
gradnjo, ki bi lahko ogrozila biotsko raznovrstnost, naravno vrednoto ali
zavarovano območje;
7.    
soglasje Vlade Republike Slovenije na podlagi
14. člena zakona o Triglavskem narodnem parku (Uradni list SRS, št. 17/81,
18/81 – popr. in 42/86, Uradni list RS, št. 8/90-ZSDZ in 35/2001) v
primeru gradnje oziroma izvajanja del na območjih, kjer so takšne gradnje
oziroma dela prepovedani ter soglasje na podlagi 14. člena za gradnje za potrebe
obrambe in zaščite na področju narodnega parka;
8.    
soglasje na podlagi 9. člena zakona o regijskem
parku Škocjanske jame (Uradni list RS, št. 57/96 in 7/99) v primeru
gradnje oziroma izvajanja del na območjih, kjer so takšne gradnje oziroma dela
prepovedani ter soglasje na podlagi 12. člena navedenega zakona za gradnje na
območju parka, ki se hkrati nahajajo na območju kulturnih spomenikov;
9.    
predhodno soglasje in predhodno mnenje na
podlagi 7. člena zakona o kobilarni Lipica (Uradni list RS, št. 29/96) v
primeru gradnje oziroma izvajanja del na območjih, koder so takšne gradnje
oziroma dela prepovedani ter soglasje na podlagi 7. člena navedenega zakona za
gradnje na zavarovanem območju;
10. 
predhodno mnenje na podlagi 4. člena zakona o
določitvi zavarovanega območja za reko Sočo s pritoki (Uradni list SRS, št.
7/76, 8/76-popravek in 29/86) v primeru gradnje oziroma izvajanja del na
območjih, koder so takšne gradnje oziroma dela prepovedani ter soglasje na
podlagi 4. člena navedenega zakona za posamezne objekte širšega regionalnega
pomena na zavarovanem območju;
11. 
soglasje Državnega zbora RS na podlagi 9. člena
zakona o spominskem parku Trebče (Uradni list SRS, št. 1/81, 42/86, Uradni list
RS, št. 8/90) v primeru gradnje oziroma izvajanja del na območjih, koder
so takšne gradnje oziroma dela prepovedana;
12. 
dovoljenje na podlagi 17. in odločba na podlagi
24. člena zakona o gozdovih (Uradni list RS, št. 30/93, 13/98 in 56/99) v
primeru ograditve posameznih delov gozda in za potrebna varstvena dela v gozdu
ter soglasje na podlagi 21. člena navedenega zakona za gradnje v gozdu in
gozdnem prostoru ter za gradnje zunaj gozda, če je iz poročila o vplivih na
okolje razvidno, da bi objekt ali posledice delovanja objekta negativno
vplivali na gozdni ekosistem in funkcije gozdov;
13. 
soglasje na podlagi 12. člena zakona o naravnem
rezervatu Škocjanski zatok (Uradni list RS, št. 20/98) v primeru gradnje
oziroma izvajanja del na območjih, koder so takšne gradnje oziroma dela
prepovedana;
14. 
soglasje oziroma dovoljenje na podlagi 34.,
47., 48., 49., 50., 53., 54., 58., 59., 60., 67. in 68. člena zakona o javnih
cestah (Uradni list RS, št. 29/97, 18/2002-odločba US in 50/2002-odločba
US) v primeru gradnje oziroma izvajanja del v varovalnem cestnem pasu in
del, ki lahko vplivajo na varnost cestnega prometa ter mnenje na podlagi 69.
člena navedenega zakona za objekte in prostore za opravljanje dejavnosti, ki
neposredno vplivajo na odvijanje prometa;
15. 
predhodno soglasje na podlagi 11. člena zakona
o varnosti v železniškem prometu (Uradni list RS, št. 85/2000) v primeru
gradnje oziroma izvajanja del v varovalnem progovnem pasu in del, ki lahko
vplivajo na varnost železniškega prometa;
16. 
predhodno soglasje na podlagi 101., 112., 114.
in 119. člena zakona o letalstvu (Uradni list RS, št. 18/2001) v primeru
gradnje oziroma izvajanja del v varovalnem letališkem pasu in del, ki lahko
vplivajo na varnost zračnega prometa;
17. 
soglasje na podlagi 64. člena pomorskega
zakonika (Uradni list RS, št. 26/2001, 21/2002) v primeru gradnje oziroma
izvajanja del, ki lahko vplivajo na varnost plovbe v obalnem morju ali v morju;
18. 
soglasje na podlagi 10. člena zakona o plovbi
po celinskih vodah (Uradni list RS, št. 30/2002) v primeru gradnje oziroma
izvajanja del, ki lahko vplivajo na varnost plovbe ob obali ali v celinski vodi
19. 
soglasje na podlagi 2. člena zakona o
zdravstveni inšpekciji (Uradni list RS, št. 99/99 in 107/99-popravek) za
vse nestanovanjske stavbe in druge objekte, ki so pod zdravstvenim nadzorstvom;
20. 
(črtana)
21. 
soglasje na podlagi 17. člena zakona o
živinoreji (Uradni list RS, št. 18/2002) za velike obrate, v katerih se
dnevno redi 300 ali več glav živine;
22. 
soglasje na podlagi 9. člena zakona o krmi
(Uradni list RS, št. 13/2002) za obrate, v katerih se proizvaja in
skladišči krma, dodatki in premiksi;
23. 
soglasje na podlagi 68. člena zakona o varstvu
pred požarom (Uradni list RS, št. 71/93 in 87/2001)) za vse objekte, razen
za enostanovanjske stavbe in druge individualne objekte, ki se občasno
uporabljajo za počitek ali oddih;
24. 
soglasje na podlagi 19. in 30. člena zakona o
eksplozivnih snoveh, vnetljivih tekočinah, plinih ter o drugih nevarnih snoveh
(Uradni list SRS, št. 18/77) za skladišča eksplozivnih snovi in za
prenosna skladišča eksplozivnih snovi ter za objekte, v katerih se proizvajajo,
predelujejo ali hranijo vnetljive tekočine in plini, za plinovode in naftovode;
25. 
soglasje na podlagi 28. člena zakona o obrambi
(Uradni list RS, št. 82/94, 44/97, 87/97, 13/98 – odločba US, 33/2000 – odločba
US, 87/2001, 47/2002 in 67/2002-popravek) za železniške proge in objekte
na njih, za državne ceste in objekte na njih, za mednarodna letališča in
telekomunikacijske in energetske povezave ter objekte širšega pomena z vidika
upoštevanja obrambnih potreb;
26. 
soglasje na podlagi 130. člena carinskega
zakona (Uradni list RS, št. 1/95, 28/95, 32/99, 40/99-popravek in 59/2002);
27. 
vodno soglasje na podlagi prvega odstavka 152.
člena zakona o vodah (Uradni list RS, št. 67/2002) za gradnje na vodnem
ali priobalnem zemljišče, ki so potrebne za izvajanje javne službe po navedenem
zakonu ali za izvajanje vodne pravice, na varstvenih in ogroženih območjih,
zaradi odvajanja odpadnih voda, kjer lahko pride do vpliva na podzemne vode ter
za hidromelioracije in rudarjenje;
28. 
mnenje na podlagi 15. člena zakona o
sladkovodnem ribištvu (Uradni list SRS, 25/76 in 42/86) za objekte, vezane
na vodo ter za urejanje vodnih strug;
29. 
mnenje in soglasje na podlagi 96. člena zakona
o rudarstvu (Uradni list RS, št. 56/99) za gradnjo v mejah pridobivalnega
prostora;
30. 
soglasja na podlagi 97. in 98. člena zakona o
letalstvu (Uradni list RS, št. 18/2001) za gradnjo letališča, letališke
infrastrukture ter drugih objektov na območju izključne rabe letališča ter
objektov v območju nadzorovane rabe letališča;
31. 
soglasje na podlagi 48. člena energetskega
zakona (Uradni list RS, št. 79/99) za gradnje, ki zadevajo omrežja
izvajalcev prenosne in distribucijske dejavnosti;
32. 
soglasje na podlagi 14. točke 10. člena zakona
o carinski službi (Uradni list RS, št. 56/99, 52/02-ZDU-1 in 57/04) za posege v
prostor oziroma za gradnjo, rekonstrukcijo ali adaptacijo objektov na območjih
prostih con in prostih skladišč in na mejnih prehodih;;
33. 
okoljevarstveno soglasje na podlagi 66. člena,
predhodno soglasje o sevalni in jedrski varnosti na podlagi 67. člena, soglasje
za gradnje, ki vplivajo na jedrsko varnost na podlagi 68. člena ter soglasje za
gradnje, ki vplivajo na sevalno varnost na podlagi 69. člena zakona o varstvu
pred ionizirajočimi sevanji in jedrski varnosti (Uradni list RS, št. 67/2002);
34. 
določbe vseh podzakonskih predpisov in
občinskih odlokov, izdanih na podlagi zgoraj navedenih zakonov, ki določajo, da
državni organ, organ lokalne skupnosti ali nosilec javnega pooblastila daje
pogoje, soglasja in mnenja za gradnjo določenega objekta na določeni lokaciji.
(2) Ne glede na določbe predpisov,
naštetih v prejšnjem odstavku, se postopki izdaje soglasij, ki do uveljavitve
tega zakona še niso bili začeti, končajo po določbah tega zakona kot postopki
določitve projektnih pogojev in izdaje soglasij.
(3) Če je s prostorskim izvedbenim
aktom iz 21. člena ZUN, ki se ga v skladu z zakonom, ki ureja prostor, po dnevu
uveljavitve tega zakona še lahko uporablja kot podlago za izdajo gradbenih
dovoljenj po določbah tega zakona, določeno, da kot soglasodajalci k
dovoljenjem za gradnjo nastopajo določene pravne ali fizične osebe, ki jih
določbe predpisov, navedenih v prvem odstavku tega člena, ne opredeljujejo kot
pristojne soglasodajalce, se z dnem, ko se začne z uporabo tega zakona, v
postopkih izdaje gradbenega dovoljenja takšne osebe štejejo samo kot stranski
udeleženci in njihovo soglasje ni potrebno.«;
ter vsebuje naslednjo končno določbo:
»108. člen
(uveljavitev
zakona)
Ta zakon začne veljati 1. januarja 2006.«.

Odločba o razveljavitvi prvega odstavka 200.
člena Zakona o graditvi objektov, kolikor za gradnje iz tretjega odstavka 3.
člena tega zakona nalaga, da se zanje inšpekcijski postopki, začeti pred
njegovo uveljavitvijo, končajo po določbah Zakona o urejanju naselij in drugih
posegov v prostor (Uradni list RS, št. 111/05)
spreminja 200. člen zakona tako, da se glasi:
»200. člen
(dokončanje
inšpekcijskih postopkov)
(1) Inšpekcijski postopki, ki so se
začeli pred uveljavitvijo tega zakona, se končajo po predpisih, ki so veljali
pred njegovo uveljavitvijo. (delno
razveljavljen)
(2) Za nedovoljene gradnje, katerih
investitorji oziroma lastniki so skladu z 11. členom zakona o spremembah in
dopolnitvah zakona o urejanju naselij in drugih posegov v prostor (Uradni list
RS, št. 18/93 in 47/93, v nadaljnjem besedilu: ZUN-ČG) vložili zahtevo za
odlog prisilne izvršbe, se ne uporabljajo določbe 152., 153., 154. oziroma 155.
člena tega zakona, če ni z 201. členom tega zakona določeno drugače.«.

Zakon o spremembah in dopolnitvah Zakona o
graditvi objektov – ZGO-1B (Uradni list RS, št. 126/07)
vsebuje naslednje prehodne in končne določbe:
»PREHODNE IN KONČNE DOLOČBE
114. člen
(dokončanje
začetih postopkov)
Postopki, ki so se začeli pred dnem začetka
uporabe tega zakona, se končajo po določbah Zakona o graditvi objektov (Uradni
list RS, št. 102/04 – uradno prečiščeno besedilo, 14/05 – popravek, 92/05 –
ZJC-B, 111/05 – odločba US in 93/05 – ZVMS; v nadaljnjem besedilu: ZGO-1).
115. člen
(seznam
soglasodajalcev)
Ministrstvo, pristojno za prostorske in
gradbene zadeve, mora na svojih spletnih straneh objaviti seznam
soglasodajalcev iz novega 49.d člena zakona najpozneje v šestih mesecih po
uveljavitvi tega zakona.
116. člen
(izdelovanje in
revidiranje projektne dokumentacije v prehodnem obdobju)
(1) Projektna dokumentacija, določena
s tem zakonom, se do uskladitve predpisa iz 40. člena zakona z določbami 20.
člena tega zakona izdeluje in revidira po dosedanjih predpisih.
(2) Do uveljavitve predpisa iz
prejšnjega odstavka se šteje, da je povzetek podatkov o nameravani gradnji, ki
jih je treba po prejemu zahteve za izdajo gradbenega dovoljenja posredovati
pristojni občini, vodilna mapa v projektu za pridobitev gradbenega dovoljenja,
brez dokazne dokumentacije.
(3) Do uveljavitve uredbe o območju za
določitev strank v postopku izdaje gradbenega dovoljenja iz drugega odstavka
novega 49.a člena tega zakona se v projektih za pridobitev gradbenega
dovoljenja območje za določitev strank v postopku izdaje gradbenega dovoljenja
prikazuje kot vplivno območje po dosedanjih predpisih.
117. člen
(uskladitev
izvršilnih predpisov in drugih aktov)
(1) Najpozneje v treh mesecih po
uveljavitvi tega zakona mora biti izdan predpis iz drugega odstavka 74.a člena
zakona.
(2) Najpozneje v treh mesecih po
uveljavitvi tega zakona morajo biti sprejeti oziroma usklajeni:
1.    
predpis, ki ureja vrste objektov glede na
zahtevnost iz drugega odstavka 8. člena zakona;
2.    
predpis, ki ureja vsebino in obliko ter način
izdelave projektne dokumentacije iz 40. člena zakona;
3.    
predpis, ki ureja merila za izračun in prikaz
območja za določitev strank v postopku izdaje gradbenega dovoljenja iz drugega
odstavka 49.a člena zakona;
4.    
predpis, ki ureja način označitve in
organizacijo ureditve posameznih vrst gradbišč ter vsebino in način vodenja
gradbenega dnevnika in knjige obračunskih izmer iz šestega odstavka 82. člena
zakona ter način in postopek zagotavljanja izvedbe sprotne kontrole gradbenih
konstrukcij in drugih nosilnih elementov na gradbišču iz četrtega odstavka 84.
člena zakona;
5.    
predpis, ki ureja vsebino dokazila o
zanesljivosti iz drugega odstavka 92. člena zakona;
6.    
predpis, ki podrobneje določa postopek in
izvedbo javnih natečajev ter objekte, za katere je pri pridobivanju idejne
rešitve obvezna izvedba javnega natečaja iz drugega odstavka 43. člena zakona.
(3) Pristojni poklicni zbornici morata
z določbami tega zakona uskladiti svoje akte najpozneje v treh mesecih po
uveljavitvi tega zakona.
118. člen
(uskladitev
odškodnin zaradi spremembe namembnosti kmetijskega zemljišča in gozda po
prejšnjih predpisih)
(1) Ne glede na določbe prvega
odstavka 238. člena Zakona o graditvi objektov (Uradni list RS, št. 110/02) se
odškodnina zaradi spremembe namembnosti kmetijskega zemljišča in gozda pri
gradnji avtocest, za katere so bili v skladu s 45.b členom Zakona o urejanju
naselij in drugih posegov v prostor (Uradni list SRS, št. 18/84, 37/85 in 29/86
ter Uradni list RS, št. 26/90, 18/93, 47/93, 71/93, 44/97, 9/01 – ZPPreb in
23/02 – odločba US; v nadaljnjem besedilu: ZUN) sprejeti sklepi o javni
razgrnitvi osnutka lokacijskega načrta pred 1. januarjem 2003 in nato
sprejeti odloki oziroma uredbe o njihovem sprejetju, odmerja v skladu z
določbami 3. poglavja Zakona o kmetijskih zemljiščih (Uradni list RS, št.
59/96, 31/98 – odločba US, 1/99, 54/00 – ZKme, 68/00 – odločba US, 27/02 –
odločba US, 58/02 – ZMR-1 in 67/02) in v višini 30% vplačuje v proračun občin,
na območju katerih ležijo zemljišča, za katera so sprejeti oziroma uveljavljeni
takšni lokacijski načrti.
(2) Odškodnina iz prejšnjega odstavka
se odmeri ne glede na to, ali je bilo gradbeno dovoljenje oziroma enotno
dovoljenje iz 45.h člena ZUN za gradnjo objekta iz prejšnjega odstavka že
izdano ali ne.
119. člen
(nadaljevanje
dela urbanističnih inšpektorjev)
Urbanistični inšpektorji iz 71. člena ZUN
nadaljujejo z delom kot gradbeni inšpektorji po določbah tega zakona.
120. člen
(enostavni in
nezahtevni objekti v prehodnem obdobju)
(1) Šteje se, da imajo nezahtevni
objekti po tem zakonu, ki so z dnem začetka uporabe tega zakona že zgrajeni ali
se je pred dnem začetka uporabe tega zakona pričelo z njihovo gradnjo in
izpolnjujejo po dosedanjih predpisih določene pogoje za gradnjo enostavnega
objekta brez pridobitve gradbenega dovoljenja, gradbeno dovoljenje po samem
zakonu.
(2) Ne glede na prejšnji odstavek
investitor objekta iz prejšnjega odstavka lahko vloži zahtevo za izdajo
gradbenega dovoljenja za takšen objekt.
(3) Do uveljavitve predpisa iz drugega
odstavka 8. člena zakona se šteje, da so nezahtevni objekti po tem zakonu vsi
enostavni objekti, ki izpolnjujejo pogoje iz Pravilnika o vrstah zahtevnih,
manj zahtevnih in enostavnih objektov, o pogojih za gradnjo enostavnih objektov
brez gradbenega dovoljenja in o vrstah del, ki so v zvezi z objekti in
pripadajočimi zemljišči (Uradni list RS, št. 114/03 in 100/05; v nadaljnjem
besedilu: pravilnik o enostavnih objektih).
(4) Ne glede na določbo prejšnjega
odstavka se do uveljavitve predpisa iz drugega odstavka 8. člena zakona začasni
objekti, zgrajeni za manj kakor šest mesecev, urbana oprema, ki jo postavlja
občina ter enostavni objekti, ki so del gospodarske javne infrastrukture in
drugi objekti, ki so v javno korist, štejejo za enostavne objekte.
121. člen
(sprememba
namembnosti, za katero ni potrebno gradbeno dovoljenje)
Postopki za izdajo gradbenega dovoljenja za
spremembe namembnosti, za katere po tem zakonu ni treba pridobiti gradbenega
dovoljenja, se ustavijo po uradni dolžnosti.
122. člen
(pristojni
upravni organ za nadzor nad poskusnim obratovanjem)
Z dnem začetka uporabe tega zakona se
šteje, da je pristojni upravni organ za nadzor nad poskusnim obratovanjem
objektov oziroma gradenj, za katere je potrebno okoljevarstveno dovoljenje,
Agencija Republike Slovenije za okolje, Uprava Republike Slovenije za jedrsko
varnost pa za nadzor nad poskusnim obratovanjem objektov oziroma gradenj, ki se
nanašajo na sevalne in jedrske objekte.
123. člen
(uskladitev
določb v zvezi z nadomestnimi gradnjami)
(1) Z dnem začetka uporabe tega zakona
se za potrebe izdajanja gradbenega dovoljenja šteje, da pojem nadomestna
gradnja pomeni odstranitev obstoječega objekta in gradnjo novega objekta. Če je
v prostorskem aktu navedeno, da se lahko izvaja samo nadomestna gradnja, to ne
glede na določbe v prostorskem aktu pomeni, da se lahko obstoječi objekt
odstrani in na mestu poprej odstranjenega objekta postavi nov objekt, ki je po
velikosti in namembnosti enak odstranjenemu objektu.
(2) Za nadomestne gradnje, ki bodo
zgrajene na podlagi gradbenih dovoljenj, izdanih do začetka uporabe tega zakona
oziroma gradbenih dovoljenj, ki bodo izdana po dnevu začetka uporabe tega
zakona na podlagi določb ZGO-1, se lahko izreče inšpekcijski ukrep nelegalne
gradnje, če objekt, ki se nadomešča, pred začetkom uporabe nadomestnega objekta
ni bil odstranjen.
124. člen
(uporabno
dovoljenje po tem zakonu za objekte gospodarske javne infrastrukture)
(1) Šteje se, da imajo uporabno
dovoljenje po tem zakonu objekti gospodarske javne infrastrukture, ki so bili
zgrajeni pred 25. junijem 1991 in ki z dnem uveljavitve ZGO-1 niso bili
evidentirani v skladu z Zakonom o katastru komunalnih naprav (Uradni list SRS,
št. 26/74, 29/74 – popravek in 42/86), ko se na predpisan način evidentirajo v
zbirnem katastru gospodarske javne infrastrukture.
(2) Šteje se, da imajo uporabno
dovoljenje po samem zakonu vsi gradbeni inženirski objekti, ki so bili zgrajeni
pred 31. decembrom 1967 in so v uporabi z dnem uveljavitve tega zakona, ko
se zemljišča, na katerih so zgrajeni, na predpisani način evidentirajo v
zemljiškem katastru.
(3) Na zahtevo lastnika objektov iz
prvega in drugega odstavka tega člena pristojni upravni organ izda potrdilo v
skladu s četrtim in petim odstavkom 197. člena ZGO-1.
125. člen
(uskladitev
določb glede minimalne komunalne oskrbe)
(1) Za potrebe izdajanja gradbenih
dovoljenj se šteje, da je stavbno zemljišče opremljeno, če je zagotovljena
minimalna komunalna oskrba, kot je predpisana v drugem odstavku 45. člena tega
zakona.
(2) Če v posameznih enotah urejanja še
ni zgrajena minimalna komunalna oprema oziroma njena izgradnja ni predvidena v
občinskem načrtu razvojnih programov v okviru občinskega proračuna za tekoče
ali naslednje leto in zato ni mogoča priključitev na infrastrukturo, ki bi
zagotovila minimalno komunalno oskrbo, investitor lahko zagotovi minimalno
komunalno oskrbo tudi drugače, vendar ne v nasprotju s prostorskim aktom in
predpisi, ki urejajo oskrbo s pitno vodo in elektriko, odvajanje odpadnih voda
ter dostopanje do javnih cest.
(3) Investitor lahko zagotovi
komunalno oskrbo tudi na način, ki ga prostorski akt ne določa, če gre za način
oskrbe, ki sledi napredku tehnike.
126. člen
(priznavanje
poklicnih kvalifikacij državljanom držav članic Evropske unije, Evropskega
gospodarskega prostora in Švice)
(1) Z dnem začetka uporabe tega zakona
se dokončne odločbe o priznanju poklicnih kvalifikacij državljanom držav članic
Evropske unije, Evropskega gospodarskega prostora in Švice, ki jih izda
pristojno ministrstvo v skladu s predpisi o priznavanju kvalifikacij kandidatu,
ki se mora po ZGO-1 vpisati v imenik pristojne poklicne zbornice, pošiljajo
pristojni poklicni zbornici, ki mora kandidata vpisati v imenik zbornice po
uradni dolžnosti.
(2) Kandidat ima pravico opravljati
regulirani poklic z dnem, ko postane odločba o priznanju poklicne kvalifikacije
dokončna.
127. člen
(uskladitev
določb v zvezi z gradbeno parcelo)
(1) Z dnem začetka uporabe tega zakona
se preneha z določanjem gradbenih parcel po 216. členu ZGO-1.
(2) Postopki za določitev gradbenih
parcel in postopki za izdajo gradbenih dovoljenj, ki so se začeli pred začetkom
uporabe tega zakona, se končajo po dosedanjih predpisih.
(3) Za namen odmere nadomestila za
uporabo stavbnega zemljišča se z dnem začetka uporabe tega zakona za zazidano
stavbno zemljišče šteje tisti del površine zemljiške parcele, na kateri stoji
stavba (fundus), pomnožena s faktorjem 1,5, preostali del površine takšne
zemljiške parcele pa se šteje za nezazidano stavbno zemljišče.
(4) Ne glede na prejšnji odstavek se
za zazidano stavbno zemljišče šteje tisti del površine zemljiške parcele, ki je
bil z odločbo o določitvi funkcionalnega zemljišča, z odločbo o izdaji
gradbenega dovoljenja ali z odločbo o določitvi gradbene parcele določen kot
gradbena parcela ali funkcionalno zemljišče.
(5) Z dnem začetka uporabe tega zakona
se šteje, da pojem gradbena parcela pomeni zemljišče, sestavljeno iz ene ali
več zemljiških parcel ali njihovih delov, na katerem stoji oziroma na katerem
je predviden objekt in na katerem so urejene površine, ki služijo takšnemu
objektu oziroma je predvidena ureditev površin, ki bodo služile takšnemu
objektu.
128. člen
(dokazila o
pravici graditi za energetske objekte državnega pomena)
(1) Ne glede na določbo prvega
odstavka 97. člena Zakona o urejanju prostora (Uradni list RS, št. 110/02, 8/03
– popravek in 58/03 – ZZK-1) in tretjega odstavka 59. člena Energetskega zakona
(Uradni list RS, št. 27/07 – uradno prečiščeno besedilo) se v zvezi z gradnjo
energetskih objektov državnega pomena za postopek sporazumnega pridobivanja
potrebnih nepremičnin in glede dokazil o pravici graditi iz 56. člena zakona
smiselno uporabljajo določbe 8. do 12. člena ter druge, četrte, pete, šeste,
sedme in osme alineje 13. člena Zakona o ureditvi določenih vprašanj v zvezi z
graditvijo avtocestnega omrežja v Republiki Sloveniji (Uradni list RS, št.
35/95). Za energetske objekte državnega pomena štejejo:
-      
elektrarne (hidroelektrarna, termoelektrarna,
termoelektrarna toplarna, geotermalna elektrarna, polje vetrnih elektrarn in
druge vrste elektrarn) z nazivno električno močjo 10 MW ali več,
-      
prenosni elektroenergetski vodi s pripadajočimi
funkcionalnimi objekti, z nazivno napetostjo 110 kV ali več,
-      
prenosni plinovodi, če je delovni tlak višji od
16 bar, s pripadajočimi funkcionalnimi objekti,
-      
prenosni naftovodi in produktovodi, s
pripadajočimi funkcionalnimi objekti.
(2) Ta člen se uporablja do ureditve
vprašanja dokazovanja pravice graditi in vprašanja pridobivanja nepremičnin v
predpisu, ki ureja energetske objekte, vendar najdlje dve leti od uveljavitve
tega zakona.
129. člen
(prenehanje
uporabe)
Z dnem uveljavitve tega zakona se prenehata
uporabljati:
-      
Pravilnik o tehničnih ukrepih za gradnjo,
obratovanje in vzdrževanje z vodikom hlajenih električnih generatorjev ter
sinhronskih kompenzatorjev (Uradni list SFRJ, št. 13/69 in 19/69 – popravek) in
-      
Pravilnik o tehničnih normativih za vzdrževanje
antenskih stolpov (Uradni list SFRJ, št. 65/84 in 59/99 – ZTZPUS).
130. člen
(začetek veljavnosti
in uporabe)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne tri mesece
po njegovi uveljavitvi.«.

Zakon o spremembah in dopolnitvah Zakona o
graditvi objektov – ZGO-1C (Uradni list RS, št. 108/09)
črta 232. člen zakona:
»232. člen
(črtan)«;
ter vsebuje naslednje prehodne in končne
določbe:
»PREHODNE IN KONČNE DOLOČBE
22. člen
(1) Naloge iz 34. c člena zakona začneta
ZAPS in IZS izvajati šest mesecev po uveljavitvi tega zakona, do tedaj pa te
naloge opravlja ministrstvo, pristojno za prostorske in gradbene zadeve, kot
pristojno ministrstvo po Zakonu o priznavanju poklicnih kvalifikacij.
(2) Za dokončanje postopkov, začetih pred
izvajanjem nalog ZAPS in IZS iz prejšnjega odstavka, je pristojno ministrstvo,
pristojno za prostorske in gradbene zadeve.
(3) Postopki, ki so se pričeli pred
uveljavitvijo tega zakona, se končajo po dosedanjih predpisih.
23. člen
Z dnem uveljavitve tega zakona preneha
veljati 160. člen Zakona o urejanju prostora (Uradni list RS, št. 110/02, 8/03
– popr., 58/03 – ZZK-1 in 33/07 – ZPNačrt).
24. člen
Z dnem uveljavitve tega zakona prenehajo
veljati drugi odstavek 2. člena, drugi odstavek 3. člena, 16., 17., 18., 19.,
20., 21., 22., 23., 24., 25. in 26. člen Pravilnika o obliki in vsebini ter o
načinu vodenja imenika Zbornice za arhitekturo in prostor Slovenije in
Inženirske zbornice Slovenije (Uradni list RS, št. 123/03 in 56/05).
25. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o rudarstvu – ZRud-1 (Uradni list RS,
št. 61/10)
vsebuje naslednjo končno določbo:
»157. člen
(začetek
veljavnosti in uporabe)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. januarja
2011.«.

Zakon o spremembah in dopolnitvah Zakona o
graditvi objektov – ZGO-1D (Uradni list RS, št. 57/12)
vsebuje naslednji prehodni in končni določbi:
»PREHODNI IN KONČNI DOLOČBI
29. člen
(uskladitev
pomena izrazov)
Z dnem uveljavitve tega zakona se šteje, da
v predpisih uporabljeni izrazi »adaptacija«, »obnova«, »vzdrževalna dela«,
»redna vzdrževalna dela« in »investicijska vzdrževalna dela« pomenijo
»vzdrževanje objekta« po določbah tega zakona.
30. člen
(dokončanje
začetih postopkov)
(1) Postopki, začeti pred uveljavitvijo
tega zakona, se končajo po določbah tega zakona. 
(2) Roki za izdajo projektnih pogojev in
soglasij v postopkih, začetih pred uveljavitvijo tega zakona, začnejo teči z
dnem uveljavitve tega zakona. 
(3) V kolikor so določbe občinskih
prostorskih aktov ali določbe občinskih splošnih aktov s področja, ki ga ureja
ta zakon, v neskladju ali v nasprotju z določbami tega zakona in podzakonskih
aktov izdanih na njegovi podlagi, se neposredno uporabljajo določbe tega
zakona.
31. člen
(prenehanje
veljavnosti)
Z dnem uveljavitve tega zakona prenehajo
veljati: 
-      
Uredba o območju za določitev strank v postopku
izdaje gradbenega dovoljenja (Uradni list RS, št. 37/08), 
-      
določbe 13. in 14. člena Pravilnika o javnih
natečajih za izbiro strokovno najprimernejših rešitev prostorskih ureditev in
objektov (Uradni list RS, št. 108/04).
32. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o davku na nepremičnine – ZDavNepr
(Uradni list RS, št. 101/13)
spreminja 218. člen zakona tako, da se glasi:
»218. člen
(prenehal
veljati)
(poseg odločbe US
o načinu izvrševanja tega člena)«;
spreminja 218.a člen zakona tako, da se glasi:
»218.a
člen
(prenehal
veljati)
(poseg odločbe US
o načinu izvrševanja tega člena)«;
spreminja 218.b člen zakona tako, da se glasi:
»218.b
člen
(prenehal
veljati)
(poseg odločbe US
o načinu izvrševanja tega člena)«;
spreminja 218.c člen zakona tako, da se glasi:
»218.c
člen
(prenehal
veljati)
(poseg odločbe US
o načinu izvrševanja tega člena)«;
spreminja 218.č člen zakona tako, da se glasi:
»218.č
člen
(prenehal
veljati)
(poseg odločbe US
o načinu izvrševanja tega člena)«;
spreminja 218.d člen zakona tako, da se glasi:
»218.d
člen
(prenehal
veljati)
(poseg odločbe US
o načinu izvrševanja tega člena)«;
ter vsebuje naslednjo končno določbo:
»34. člen
(začetek veljavnosti)
Ta zakon začne veljati 1. januarja
2014.«.

Zakon o dopolnitvi Zakona o graditvi objektov
– ZGO-1E (Uradni list RS, št. 110/13)
vsebuje naslednji končni določbi:
»2. člen
Določbe 156.a člena zakona se ne
uporabljajo v primerih, ko je bila gradnja pričeta po uveljavitvi tega zakona.
3. člen
Ta zakon začne veljati naslednji dan po
objavi v Uradnem listu Republike Slovenije.«.

Odločba o razveljavitvi Zakona o davku na
nepremičnine in o ugotovitvi, da je Zakon o množičnem vrednotenju, kolikor se
nanaša na množično vrednotenje nepremičnin zaradi obdavčevanja nepremičnin, v
neskladju z Ustavo (Uradni list RS, št. 22/14)
določa:
»1. Zakon o davku na nepremičnine (Uradni
list RS, št. 101/13) se razveljavi.
2. Zakon o množičnem vrednotenju
nepremičnin (Uradni list RS, št. 50/06 in 87/11) je v neskladju z Ustavo,
kolikor se nanaša na množično vrednotenje nepremičnin zaradi obdavčenja
nepremičnin.
3. Do drugačne zakonske ureditve obdavčitve
nepremičnin se uporabljajo predpisi iz prve do pete alineje 33. člena Zakona o
davku na nepremičnine.
4. Na podlagi predpisov iz prejšnje točke
pristojni organi za leto 2014 odmerijo nadomestilo za uporabo stavbnih zemljišč
in pristojbino za vzdrževanje gozdnih cest od 1. 4. 2014 dalje v celoletni
višini. Obveznost plačevanja davka na premoženje na podlagi predpisov iz
prejšnje točke izreka nastopi s 1. 4. 2014.
5. Roki, ki so za zavezance določeni v
predpisih iz prve do pete alineje 33. člena Zakona o davku na nepremičnine in
so do objave te odločbe v Uradnem listu Republike Slovenije že potekli,
potečejo 30. 4. 2014.
6. Roki, ki so za pristojne organe določeni
v predpisih iz prve do pete alineje 33. člena Zakona o davku na nepremičnine in
so za leto 2014 že potekli, potečejo 30. 6. 2014.
7. Mestna občina Koper nosi svoje stroške
postopka.
8. Ta odločba učinkuje z dnem javne
razglasitve.«.

Zakon o spremembi Zakona o graditvi objektov – ZGO-1F (Uradni list RS, št. 19/15)
vsebuje naslednjo prehodno in končno določbo:
»2. člen
Roki odloga izvršbe, določeni v sklepih o
odlogu izvršbe, izdanih pred uveljavitvijo tega zakona na podlagi prve in druge
alineje drugega odstavka 156.a člena Zakona o graditvi objek-tov (Uradni list
RS, št. 102/04 – uradno prečiščeno besedilo, 14/05 – popr., 92/05 – ZJC-B,
93/05 – ZVMS, 111/05 – odl. US, 126/07, 108/09, 61/10 – ZRud-1, 20/11 – odl.
US, 57/12, 101/13 – ZDavNepr in 110/13), se najpozneje v treh mesecih po
uve-ljavitvi tega zakona podaljšajo po uradni dolžnosti, in sicer za toliko,
kolikor znaša razlika med časom odobrenega odloga izvršbe iz že izdanega sklepa
in na novo določenim najdaljšim časom odloga izvršbe iz drugega odstavka 156.a
člena zakona
3. člen
Ta zakon začne veljati naslednji dan po
objavi v Uradnem listu Republike Slovenije.«.

Gradbeni zakon – GZ (Uradni
list RS, št. 61/17)
v zvezi s prenehanjem veljavnosti zakona določa:
»… uporablja pa se do začetka uporabe tega
zakona.«;
ter vsebuje naslednjo končno določbo:
»126. člen
(začetek
veljavnosti in uporabe zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. junija 2018.«.