I. SPLOŠNE DOLOČBE
1. člen
Ta zakon določa:
-      
načela energetske politike,
-      
pravila za delovanje trga z električno energijo in zemeljskim plinom,
-      
transport ogljikovega dioksida preko cevnih prenosnih omrežij,
-      
reševanje pritožb potrošnikov,
-      
načine in oblike izvajanja gospodarskih javnih služb na področju
energetike,
-      
načela zanesljive oskrbe in učinkovite rabe energije,
-      
spodbujanje uporabe energije iz obnovljivih virov energije,
-      
zahteve za okoljsko primerno zasnovo proizvodov, povezanih z energijo,
-      
navedbo porabe energije in drugih virov teh proizvodov z energijskimi
nalepkami in podatkovnimi karticami proizvodov,
-      
pogoje za obratovanje energetskih postrojenj,
-      
pogoje za opravljanje energetske dejavnosti,
-      
izdajanje licenc in energetskih dovoljenj ter
-      
organe, ki opravljajo upravne naloge po tem zakonu.
S tem zakonom se v pravni red Republike Slovenije prenašajo
naslednje direktive Evropske skupnosti:
-      
Direktiva 2003/54/ES Evropskega parlamenta in Sveta z dne
26. junija 2003 o skupnih pravilih za notranji trg z električno energijo
in o razveljavitvi Direktive 96/92/ES (UL L št. 176 z dne 15. 7. 2003),
-      
Direktiva Evropskega parlamenta in Sveta 2003/55/ES z dne
26. junija 2003 o skupnih pravilih notranjega trga z zemeljskim plinom in
o razveljavitvi Direktive 98/30/ES (UL L št. 176 z dne 15. 7. 2003),
-      
Direktiva Sveta 2004/67/ES z dne 26. aprila 2004 o ukrepih za
zagotavljanje zanesljivosti oskrbe z zemeljskim plinom (UL L št. 127 z dne
29. 4. 2004),
-      
Direktiva 2009/28/ES Evropskega Parlamenta in Sveta o spodbujanju
uporabe energije iz obnovljivih virov, spremembi in poznejši razveljavitvi
direktiv 2001/77/ES in 2003/30/ES (UL L št. 140 z dne 5. 6. 2009),
-      
Direktiva 2004/8/ES Evropskega parlamenta in Sveta z dne
11. februarja 2004 o spodbujanju soproizvodnje, ki temelji na rabi
koristne toplote, na notranjem trgu z energijo in o spremembi Direktive
92/42/EGS (UL L št. 52 z dne 21. 4. 2004),
-      
Direktiva 2002/91/ES Evropskega parlamenta in Sveta z dne
16. decembra 2002 o energetski učinkovitosti stavb (UL L št. 1 z dne
4. 1. 2003). Prenos Direktive 2002/91/ES v zvezi z metodologijo za izračun
in zahtevami za energetsko učinkovitost stavb ureja zakon, ki ureja gradnjo
objektov, redne preglede kotlov pa ureja zakon, ki ureja varstvo okolja,
-      
Direktiva Evropskega parlamenta in Sveta 2005/89/ES o ukrepih za
zagotavljanje zanesljivosti oskrbe z električno energijo in naložb v
infrastrukturo (UL L št. 33 z dne 4. 2. 2006, str. 22),
-      
Direktiva 2009/125/ES Evropskega Parlamenta in Sveta o vzpostavitvi
okvira za določanje zahtev za okoljsko primerno zasnovo izdelkov, povezanih z
energijo (prenovitev) (UL L št. 285 z dne 31. 10. 2009),
-      
Direktiva Evropskega Parlamenta in Sveta 2006/32 z dne 5. aprila
2006 o učinkovitosti rabe končne energije in o energetskih storitvah ter o
razveljavitvi Direktive Sveta 93/76/EGS (UL L št. 114 z dne 27. 4. 2006,
str. 64),
-      
Direktiva 2009/31/ES o Evropskega Parlamenta in Sveta o geološkem
shranjevanju ogljikovega dioksida in spremembi Direktive Sveta 85/337/EGS,
direktiv 2000/60/ES, 2001/80/ES, 2004/35/ES, 2006/12/ES, 2008/1/ES Evropskega
parlamenta in Sveta ter Uredbe (ES) št. 1013/2006 (UL L št. 140 z dne 5. 6.
2009),
-      
Direktiva 2010/30/EU Evropskega Parlamenta in Sveta o navajanju porabe
energije in drugih virov izdelkov, povezanih z energijo, s pomočjo nalepk in
standardiziranih podatkov o izdelku (UL L št. 153 z dne 12. 5. 2010),
-      
Direktiva 2009/73/ES Evropskega parlamenta in Sveta, z dne 13. julija
2009, o skupnih pravilih notranjega trga z zemeljskim plinom in o razveljavitvi
Direktive 2003/55/ES (UL L 211 z dne 14 .8. 2009).
2. člen
S tem zakonom se zagotavljajo pogoji za varno in zanesljivo
oskrbo uporabnikov z energetskimi storitvami po tržnih načelih, načelih
trajnostnega razvoja, ob upoštevanju njene učinkovite rabe, gospodarne izrabe
obnovljivih virov energije ter pogojev varovanja okolja.
3. člen
S tem zakonom se zagotavlja konkurenčnost na trgu energije po
načelih nepristranskosti in preglednosti, upoštevaje varstvo potrošnikov in
izvajanje učinkovitega nadzora nad oskrbo z energijo.
4. člen
V tem zakonu uporabljeni pojmi imajo naslednji pomen:
1.    
aerotermalna energija: pomeni energijo, ki je shranjena v obliki toplote
v zraku iz okoljskega zraka;
2.    
bilančna pogodba: je pravni posel in drugo razmerje, s katerim pravna
ali fizična oseba z organizatorjem trga za električno energijo uredi dobavo
izravnalne energije in finančno poravnavo odstopanj v primeru neizravnane
bilance, s čimer se pravna ali fizična oseba uvrsti v bilančno shemo in pridobi
status člana bilančne sheme oziroma organizator trga oblikuje bilančno skupino
za potrebe izvajanja posameznih dejavnosti iz obsega gospodarske javne službe;
3.    
biogorivo: je tekoče biogorivo za energetske namene in pogonsko
biogorivo;
4.    
biomasa: so biološko razgradljivi deli proizvodov, odpadkov in ostanki
biološkega izvora iz kmetijstva (vključno s snovmi rastlinskega in živalskega
izvora), gozdarstva in z njima povezanih proizvodnih dejavnosti, vključno z
ribištvom in ribogojstvom, ter biološko razgradljivi deli industrijskih in
komunalnih odpadkov;
5.    
celotni izkoristek soproizvodnje: je kvocient med letno vsoto
proizvedene električne in mehanske energije ter koristne toplote in energijskim
vložkom goriva, izračunanim na podlagi »neto kurilne vrednosti« goriv, ki se
porabi za proizvodnjo toplote v soproizvodnji, ter bruto proizvodnjo električne
in mehanske energije;
6.    
cena za uporabo omrežja: je cena, ki jo odjemalec električne energije
oziroma zemeljskega plina plača za dostop do omrežij in je sestavljena iz
omrežnine ter dodatkov k omrežnini iz enaindvajsete točke tega člena;
7.    
daljinsko ogrevanje ali daljinsko hlajenje (v nadaljnjem besedilu:
daljinsko ogrevanje): pomeni distribucijo toplote v obliki pare, vroče vode ali
ohlajenih tekočin iz centralnega proizvodnega vira prek omrežja do več zgradb
ali lokacij za namene ogrevanja ali hlajenja prostorov ali za procesno
ogrevanje ali hlajenje;
8.    
dati na trg: pomeni prvič ponuditi proizvod, povezan z energijo, na trgu
Evropske skupnosti z namenom distribucije ali uporabe v Evropski skupnosti, za
plačilo ali brezplačno, ne glede na vrsto prodaje (prodajno tehniko);
9.    
dati v uporabo: pomeni prvo uporabo proizvoda, povezanega z energijo, za
predviden namen s strani končnega uporabnika v Evropski skupnosti;
10.  dejavnost
energetske borze: je organizirana izmenjava povpraševanj po nakupu s ponudbami
po dobavi električne energije in energentov ter trgovanje s standardiziranimi
produkti za dan časovni okvir, ki pod enakimi pogoji omogoča sodelovanje
vsakemu tržnemu udeležencu ter zagotavlja pregledno in nediskriminatorno oblikovanje
sklenitvene cene;
11.  dejavnost
sistemskega operaterja: je prenos oziroma distribucija električne energije ali
zemeljskega plina ter upravljanje, vzdrževanje, obratovanje in razvoj
prenosnega oziroma distribucijskega omrežja, skladišča zemeljskega plina ali
terminala za utekočinjen zemeljski plin;
12.  deklaracija
za proizvodno napravo: je odločba, ki jo izda Javna agencija Republike
Slovenije za energijo (v nadaljnjem besedilu: Agencija za energijo)
proizvajalcu električne energije za posamezno napravo za proizvodnjo električne
energije, s katero se potrjuje, da proizvodna naprava izpolnjuje pogoje,
predpisane za soproizvodnjo z visokim izkoristkom ali proizvodnjo električne
energije iz obnovljivih virov energije;
13.  delovni
pas: je zemljiški pas, ki je potreben za izvedbo gradbenih del in je opredeljen
v projektu za pridobitev gradbenega dovoljenja ali v prostorskem aktu;
14.  distribucija:
je transport goriv ali energije po distribucijskem omrežju;
15.  distribucijsko
omrežje: je energetsko omrežje od prenosnega omrežja do končnega odjemalca;
16.  distributer
proizvodov, povezanih z energijo: je vsaka pravna oseba, samostojni podjetnik
posameznik ali posameznik, ki samostojno opravlja dejavnost, v dobavni verigi,
ki ni proizvajalec ali uvoznik in ki omogoči dostopnost proizvoda, povezanega z
energijo na trgu ali v uporabo;
17.  dobava:
je prodaja, tudi nadaljnja, energije in goriv odjemalcem;
18.  dobavitelj
energije: je pravna ali fizična oseba, ki odjemalcu prodaja energijo ali
gorivo;
19.  dobavitelj
proizvodov, povezanih z energijo: pomeni proizvajalca, njegovega pooblaščenega
zastopnika v Evropski uniji ali uvoznika, ki da proizvod na trg ali v uporabo
na trgu Evropske unije. Če teh ni, se za dobavitelja šteje druga fizična ali
pravna oseba, ki da proizvode, povezane z energijo, na trg ali v uporabo;
20.  dobavni
pogoji: so tehnično in ekonomsko opredeljene obveznosti za dobavo energije, ki
zavezujejo sistemskega operaterja, dobavitelja in odjemalca;
21.  dodatki
k omrežnini: so dodatki, namenjeni za pokrivanje stroškov:
a)      
delovanja Agencije za energijo;
b)      
sprostitve dolgoročnih prenosnih zmogljivosti za prenos zemeljskega
plina;
c)      
stroškov dobaviteljev zaradi neustavljive dobave električne energije;
d)      
delovanja organizatorja trga, razen stroškov za izvajanje dejavnosti
Centra za podpore iz 64.p člena tega zakona (v nadaljnjem besedilu: center za
podpore);
22.  dolgoročna
pogodba o dobavi zemeljskega plina: je pogodba o dobavi zemeljskega plina, sklenjena
za več kot deset let;
23.  dostopnost
na trgu: pomeni vsako dobavo proizvoda, povezanega z energijo, za distribucijo,
porabo ali uporabo na trgu Evropskih skupnosti v okviru gospodarske dejavnosti,
bodisi odplačno ali brezplačno;
24.  dostop
do omrežja: je pravica do uporabe omrežja z namenom, da se izpolnijo pogodbe o
dobavi električne energije ali zemeljskega plina, oziroma transportu
ogljikovega dioksida ob upoštevanju dejanskega stanja v omrežju;
25.  električna
energija, proizvedena iz obnovljivih virov energije, je:
a)      
električna energija, ki jo proizvedejo proizvodne naprave, ki
uporabljajo samo obnovljive vire energije,
b)      
del električne energije, ki jo iz obnovljivih virov energije proizvedejo
kombinirane proizvodne naprave, ki uporabljajo tudi neobnovljive vire energije,
ter
c)      
obnovljiva električna energija, ki se uporablja za polnjenje sistemov za
skladiščenje energije, vendar brez električne energije, proizvedene kot
rezultat delovanja sistemov za skladiščenje;
26.  električna
energija iz soproizvodnje: je električna energija, proizvedena v postopku, ki
je povezan s proizvodnjo koristne toplote, in se izračuna na način, določen s
predpisom iz 64.e člena tega zakona;
27.  energija
iz soproizvodnje: je vsota električne in mehanske energije ter koristne
toplote, ki so pridobljene v soproizvodnji;
28.  energetska
učinkovitost stavbe: je učinkovitost dejansko porabljene ali ocenjene energije
za zadovoljevanje potreb, povezanih s predvideno uporabo stavbe, ki vključuje
ogrevanje, hlajenje, prezračevanje, gretje sanitarne vode in razsvetljavo ter
druge namene;
29.  energetska
izkaznica stavbe: je javna listina s podatki o energetski učinkovitosti stavbe
s priporočili za povečanje energetske učinkovitosti;
30.  energetska
storitev: je fizikalni učinek, korist ali ugodnost, ki izhaja iz kombinacije
energije in energetsko učinkovite tehnologije oziroma dejavnosti, in ki lahko
vključuje obratovanje, vzdrževanje in nadzor, nujne za opravljanje storitve,
ter se opravi na podlagi pogodbe in običajno vodi k preverljivemu in merljivemu
oziroma ocenljivemu izboljšanju energetske učinkovitosti;
31.  energetski
pregled: je sistematični postopek za ugotavljanje porabe energije stavbe ali
skupine stavb, tehnološkega procesa oziroma industrijskega obrata ali pri
izvajanju zasebnih ali javnih storitev, s katerim se opredeli in oceni
gospodarne možnosti za varčevanje z energijo ter pripravi poročilo o
ugotovitvah;
32.  energija:
je vsaka oblika proizvedene ali pridobljene energije, namenjene za dobavo ali
prodajo;
33.  energija
okolice: je aerotermalna energija, ki je shranjena v zraku, in energija, ki je
v obliki toplote shranjena v vodi morja, rek, jezer in drugih površinskih voda;
34.  geotermalna
energija: je energija, ki je shranjena v obliki toplote pod trdnim zemeljskim
površjem;
35.  goriva:
so trdna, tekoča in plinasta goriva, ki z zgorevanjem ali drugim kemičnim ali
fizikalnim procesom sproščajo energijo;
36.  gospodinjski
odjemalec: je odjemalec, ki kupuje električno ali drugo energijo za lastno
domačo porabo, kar izključuje opravljanje gospodarske ali poklicne dejavnosti;
37.  hidrotermalna
energija: pomeni energijo, ki je shranjena v obliki toplote v površinski vodi;
38.  izravnalna
energija: je električna energija, ki je potrebna za izravnavo odstopanj
dejanske porabe in proizvodnje v določenem trenutku od napovedane porabe in
proizvodnje;
39.  izravnalni
trg z električno energijo: je trg izravnalne energije;
40.  klimatski
sistem: je kombinacija vseh komponent, ki zagotavljajo obdelavo zraka, pri
kateri je temperatura zraka regulirana ali se jo lahko zniža, lahko tudi v
kombinaciji z regulacijo prezračevanja, vlažnosti in čistoče zraka;
41.  končna
bruto poraba energije: pomeni energijo ali energent, dobavljen za energetske
namene industriji, prometu, gospodinjstvom, storitvenemu sektorju, vključno z
javnim sektorjem, kmetijstvu, gozdarstvu in ribištvu, vključno z električno
energijo in toploto, ki jo porabi energetski sektor (sektor transformacije) za
proizvodnjo električne energije in toplote ter izgubami električne energije in
toplote pri distribuciji in prenosu;
42.  končni
odjemalec: je fizična ali pravna oseba, ki kupuje energijo za lastno končno
rabo;
43.  koristna
toplota: je toplota, proizvedena v postopku soproizvodnje za zadovoljitev
ekonomsko opravičljivega povpraševanja po toploti oziroma hlajenju. Ekonomsko opravičljivo
povpraševanje pa je povpraševanje, ki ne presega potreb po toploti ali hladu in
ki bi jih sicer zadovoljili po pogojih na trgu s postopki za proizvodnjo
toplote ali hladu različnimi od soproizvodnje;
44.  lokalni
energetski koncept: je koncept razvoja samoupravne lokalne skupnosti ali več
samoupravnih lokalnih skupnosti na področju oskrbe in rabe energije, ki poleg
načinov bodoče oskrbe z energijo vključuje tudi ukrepe za učinkovito rabo
energije, soproizvodnjo toplote in električne energije ter uporabo obnovljivih
virov energije;
45.  mala
soproizvodnja: je proizvodna naprava za soproizvodnjo z instalirano močjo,
manjšo od 1 MWe;
46.  mikrosoproizvodnja:
je proizvodna naprava za soproizvodnjo z maksimalno močjo manjšo od 50 kWe;
47.  nazivna
električna moč proizvodne naprave: je najvišja trajna električna moč (brez
časovnih omejitev) proizvodne naprave, za katero je ta izdelana in je navedena
na napisni ploščici na proizvodni napravi oziroma jo je mogoče razbrati iz
proizvajalčevih specifikacij ali pa je določena na podlagi prevzemnih meritev;
48.  neto
proizvedena električna energija: je proizvedena električna energija v
proizvodni napravi, zmanjšana za električno energijo, porabljeno za delovanje
same naprave;
49.  nasedle
investicije: so investicije, ki so bile načrtovane in izvedene pred 1.
januarjem 1997 in v tržnih razmerah niso rentabilne, oziroma se ne morejo
amortizirati;
50.  nazivna
izhodna moč klimatskega sistema: je največja toplotna moč, za katero
proizvajalec navede in zagotavlja, da jo je mogoče dosegati ob podani učinkovitosti
pri neprekinjenem delovanju;
51.  neposredni
oskrbovalni vod električne energije: je električni vod, ki povezuje elektrarno
in odjemalca, ki nista priklopljena na omrežje, ali proizvajalca električne
energije in dobavitelja za neposredno dobavo električne energije lastnim
prostorom, družbam in upravičenim odjemalcem v njuni večinski lasti;
52.  neposredni
oskrbovalni vod zemeljskega plina: je vod zemeljskega plina, ki dopolnjuje že
povezano omrežje;
53.  obnovljivi
viri energije: so obnovljivi nefosilni viri energije (veter, sončna energija,
geotermalna energija, energija valov, energija plimovanja, vodna energija,
biomasa, odlagališčni plin, plin iz naprav za čiščenje odplak in bioplin);
54.  odjemalec:
je pravna ali fizična oseba, ki je na pogodbeni osnovi oskrbovana z energijo
ali gorivi za lastno rabo ali za nadaljnjo prodajo;
55.  omrežje:
je sistem povezanih naprav, ki so namenjene prenosu ali distribuciji električne
energije, toplote ali plina do odjemalcev, ali transportu ogljikovega dioksida;
56.  omrežnina:
je del cene za uporabo omrežja, ki je namenski prihodek sistemskega operaterja
za pokrivanje upravičenih stroškov dejavnosti sistemskega operaterja v
posameznem letu regulativnega obdobja, ki vključuje tudi reguliran donos na
sredstva;
57.  omrežnina
za priključno moč: je namenski vir sistemskega operaterja za električno
energijo za že izvedeni obseg omrežja in za potrebni razvoj omrežja;
58.  organizator
trga: je pravna oseba, ki je določena za organiziranje delovanja trga z
električno energijo ali z zemeljskim plinom po določbah tega zakona;
59.  odprta
pogodba: je pravni posel in drugo razmerje na organiziranem trgu z električno
energijo, ki določa bilančno pripadnost prevzemno predajnih mest;
60.  oskrba
z energijo: je proces pridobivanja in predelave, proizvodnje, prenosa, distribucije
in dobave energije;
61.  podatkovna
kartica proizvoda: pomeni standardno preglednico podatkov v zvezi s proizvodom
povezanim z energijo;
62.  pogodba
o članstvu v bilančni shemi: je pravni posel in drugo razmerje na organiziranem
trgu z električno energijo, ki fizično ali pravno osebo uvrsti v bilančno
shemo;
63.  pogodba
o izravnavi: je pravni posel in drugo razmerje na organiziranem trgu z
električno energijo, s katerim pravna ali fizična oseba s članom bilančne sheme
organiziranega trga z električno energijo uredi dobavo izravnalne energije in
poravnavo v primeru neizravnane bilance, s čimer se pravna ali fizična oseba
uvrsti v bilančno shemo in pridobi status člana bilančne sheme oziroma
izvajalec gospodarske javne službe iz 20. člena tega zakona oblikuje bilančno podskupino za
potrebe izvajanja posameznih dejavnosti iz obsega gospodarske javne službe;
64.  pogonsko
biogorivo: je tekoče ali plinasto biogorivo, namenjeno uporabi v prometu, ki je
proizvedeno iz biomase;
65.  podjetje
za maloprodajo energije: je fizična ali pravna oseba, ki prodaja energijo
končnim odjemalcem;
66.  pooblaščeni
zastopnik proizvodov, povezanih z energijo: pomeni vsako fizično ali pravno
osebo s sedežem v Evropski skupnosti, ki je pridobila pisno pooblastilo
proizvajalca za opravljanje vseh ali dela obveznosti in formalnosti v zvezi s
proizvodi povezan z energijo, v njegovem imenu;
67.  poraba
električne energije: je proizvedena električna energija v državi, vključno s
samoproizvodnjo plus uvoz minus izvoz (bruto nacionalna poraba električne
energije);
68.  potrdilo
o izvoru električne energije: je javna listina, ki dokazuje, da je določena
količina električne energije proizvedena v soproizvodnji z visokim izkoristkom
ali iz obnovljivih virov energije;
69.  prevzemno
predajno mesto: je mesto, kjer se vršita prevzem in predaja električne
energije;
70.  povezovalni
vod je:
a)      
električni vod, ki povezuje omrežja električne energije,
b)      
prenosni vod zemeljskega plina, ki povezuje prenosno omrežje v Republiki
Sloveniji s prenosnimi omrežji drugih držav;
71.  pridobivanje:
je proces izkoriščanja goriv in toplote iz naravnega okolja;
72.  prihranek
primarne energije: je prihranek energije, dovedene z gorivom, ki ga ustvari
proizvodna naprava s soproizvodnjo, v primerjavi z ločeno proizvodnjo
električne energije in toplote;
73.  priključitev
na omrežje: je fizična priključitev ali priklop na energetsko omrežje pod pogoji,
določenimi s tem zakonom;
74.  primarna
energija: je energija, ki je vsebovana v energetskih surovinah in v kakršni
koli vrsti energije v naravi, ki vstopa v procese transformacije v električno, toplotno
ali mehansko energijo;
75.  proizvajalec
proizvodov, povezanih z energijo: pomeni vsako fizično ali pravno osebo, ki
proizvaja proizvode, povezane z energijo, in je odgovorna za njihovo skladnost
glede dajanja na trg oziroma v uporabo, pod proizvajalčevim lastnim imenom ali
blagovno znamko ali za lastno uporabo proizvajalca. Če proizvajalca ali
uvoznika ni mogoče določiti, je proizvajalec vsaka fizična ali pravna oseba, ki
daje na trg oziroma v uporabo proizvode, povezane z energijo;
76.  proizvod,
povezan z energijo: pomeni vsak proizvod, ki med uporabo vpliva na porabo
energije, ter je dan na trg oziroma v uporabo, vključno z deli, namenjenimi
vgradnji v proizvode, povezane z energijo, ki so dani na trg oziroma v uporabo
kot posamezni deli, namenjeni končnim uporabnikom, in za katere se lahko naredi
samostojna ocena okoljske učinkovitosti;
77.  proizvodna
naprava: je sklop opreme in instalacij, ki pretvarjajo druge vrste energij v
električno energijo in lahko samostojno obratuje;
78.  proizvodnja:
je fizikalni ali kemični proces transformacije goriv in obnovljivih virov
energije v električno, toplotno in druge oblike energije;
79.  predelava
goriv: je kemični ali fizikalni proces, s katerim gorivu spreminjamo lastnosti
ali stanje;
80.  prenos:
je transport goriv ali električne energije po prenosnem omrežju;
81.  prenosno
omrežje: je visokonapetostno električno omrežje ali visokotlačno plinsko
omrežje od proizvajalca oziroma povezave s sosednjimi prenosnimi omrežji do
distribucijskega omrežja ali do uporabnika omrežja;
82.  program
za izboljšanje energetske učinkovitosti: je načrtovanje dejavnosti, ki je
osredotočena na skupino končnih odjemalcev in običajno vodi k preverljivemu,
merljivemu ali ocenljivemu izboljšanju energetske učinkovitosti;
83.  regulativni
okvir: je vrednostna opredelitev načrtovanih upravičenih stroškov sistemskega
operaterja po posameznih letih regulativnega obdobja, ki vključuje tudi
reguliran donos na sredstva, načrtovanih prihodkov iz omrežnine, drugih virov
financiranja ter presežkov ali primanjkljajev omrežnine iz preteklih let; če je
regulativno obdobje daljše od enega leta, pomeni regulativni okvir tudi
izravnavo načrtovanih upravičenih stroškov celotnega regulativnega obdobja na
posamezna leta regulativnega obdobja, z namenom preprečitve skokovitega
spreminjanja omrežnine po posameznih letih regulativnega obdobja;
84.  regulativno
obdobje: je obdobje enega ali več zaporednih koledarskih let, za katero se
določa regulativni okvir;
85.  sistemske
storitve: so vse storitve, ki so nujne za zagotavljanje zanesljivega in varnega
obratovanja prenosnih in distribucijskih sistemov ter se podrobneje opredelijo
v Sistemskih obratovalnih navodilih;
86.  sistemski
operater: je pravna ali fizična oseba, ki je v skladu s tem zakonom določena za
opravljanje dejavnosti sistemskega operaterja na posameznem omrežju, skladišču
zemeljskega plina ali terminalu za utekočinjen zemeljski plin;
87.  soproizvodnja:
je postopek istočasne proizvodnje toplote in električne oziroma mehanske
energije;
88.  soproizvodnja
z visokim izkoristkom: je soproizvodnja, pri kateri je prihranek primarne
energije večji od 10  %, ter vsa
mikrosoproizvodnja in mala soproizvodnja, če je prihranek primarne energije pri
tej soproizvodnji večji od nič;
89.  stavba:
je krita konstrukcija s stenami, v kateri se uporablja energija za
zagotavljanje notranjih klimatskih pogojev; pojem stavba se lahko nanaša na
stavbo kot celoto ali njene dele, ki so bili projektirani ali spremenjeni za
ločeno uporabo;
90.  tarifni
odjemalec: je odjemalec, ki po določbah tega zakona ni upravičeni odjemalec;
91.  tarifni
sistem za prodajo energije: je splošni akt, ki določa elemente in način njihove
uporabe za prodajo energije tarifnim odjemalcem glede na vrsto odjema;
92.  tekoča
goriva: so utekočinjeni naftni plin, primarni bencin, motorni bencin –
osvinčeni, motorni bencin – neosvinčeni, letalski bencin za batne motorje,
bencinsko gorivo za reaktivne motorje, petrolejsko gorivo za reaktivne letalske
motorje, ostali petroleji, ekstra lahko kurilno olje, dieselsko gorivo, bioetanol,
biodizel, kurilno olje;
93.  tekoče
biogorivo za energetske namene: je tekoče gorivo, ki se uporablja za energetske
namene, vključno s proizvodnjo električne energije ter energije za ogrevanje in
hlajenje in ki je proizvedeno iz biomase. Tekoče biogorivo za energetske namene
ne vključuje pogonskega biogoriva, ki je namenjeno uporabi v prometu;
94.  terminal
z utekočinjenim zemeljskim plinom: je terminal, ki se uporablja za
utekočinjanje zemeljskega plina, njegovo skladiščenje in uplinjanje;
95.  toplotna
črpalka: je naprava ali sistem, ki odvzema toploto pri nižji temperaturi iz
različnih toplotnih virov, na primer iz zraka, vode ali zemlje, in jo pri višji
temperaturi dobavlja stavbi;
96.  trajnostni
razvoj: je razvoj, s katerim zadostimo sedanjim potrebam, ne da bi ogrozili
možnost bodočih generacij, da zadostijo svojim lastnim potrebam;
97.  tranzit:
je transport električne energije ali zemeljskega plina z območja druge države
čez ozemlje Republike Slovenije v drugo državo;
98.  trgovec:
je pravna ali fizična oseba, ki kupuje energijo ali gorivo za nadaljnjo
prodajo;
99.  trgovec
proizvodov, povezanih z energijo: pomeni prodajalca na drobno ali drugo osebo,
ki proizvode, povezane z energijo, končnemu uporabniku prodaja, oddaja v najem,
prodaja na obroke ali razstavlja;
100.  
ukrep za izboljšanje energetske učinkovitosti: je ukrep, ki običajno
vodi k preverljivemu in merljivemu ali ocenljivemu izboljšanju energetske
učinkovitosti;
101.  
uporabnik omrežja: je pravna ali fizična oseba, ki iz omrežja odjema ali
v omrežje oddaja energijo;
102.  
upravičeni odjemalec: je odjemalec, ki lahko prosto izbira dobavitelja
po določbah tega zakona;
103.  
uvoznik proizvoda, povezanega z energijo: pomeni vsako fizično ali
pravno osebo s sedežem v Evropski skupnosti, ki v okviru svojega poslovanja
daje na trg Evropskih skupnosti proizvode, povezane z energijo, iz tretjih
držav;
104.  
varčevalni potencial: je delež energije v skupnem obsegu rabe energije
pri porabniku, ki ga je možno znižati z ekonomsko utemeljenimi vlaganji;
105.  
vrednost referenčnega izkoristka za ločeno proizvodnjo: je izkoristek
nadomestne ločene proizvodnje toplote in električne energije, ki se ju namerava
nadomestiti s soproizvodnjo;
106.  
zaprta pogodba: je pravni posel in drugo razmerje med člani bilančne
sheme organiziranega trga z električno energijo, pri katerem je količina
dobavljene električne energije v relevantnem časovnem obdobju fiksno določena
za vsak obračunski interval; med zaprte pogodbe sodijo tudi zaprte pogodbe z
uporabo čezmejnih prenosnih zmogljivosti, ki se štejejo kot zaprte pogodbe za
dobavo električne energije preko meja Republike Slovenije, in ki vključujejo tudi
uporabo pravic čezmejnega prenosa.
4.a člen
V zakonu uporabljeni izraz »upravljalec prenosnega omrežja«
in izraz »izvajalec prenosa« v različnih sklonih in številih se v celotnem
besedilu tega zakona nadomestita z izrazom »sistemski operater prenosnega omrežja«,
izraz »upravljalec distribucijskega omrežja« in izraz »izvajalec distribucije«
v različnih sklonih in številih pa se v celotnem besedilu tega zakona
nadomestita z izrazom »sistemski operater distribucijskega omrežja«, vse v
ustreznih sklonih, številih in sklicu na vrsto energetskega omrežja.
Izraz »minister, pristojen za energetiko« se v celotnem
besedilu tega zakona nadomesti z izrazom »minister, pristojen za energijo«,
izraz »ministrstvo, pristojno za energetiko« pa z izrazom »ministrstvo, pristojno
za energijo« vse v ustreznem sklonu.
5. člen
Določbe tega zakona se, kolikor ni v posameznih členih
drugače določeno, uporabljajo za pravne in fizične osebe, ki opravljajo
dejavnosti (v nadaljnjem besedilu: izvajalci energetskih dejavnosti) na
naslednjih področjih energetskih dejavnosti:
-      
proizvodnja električne energije in toplote za daljinsko ogrevanje,
-      
predelava nafte ali naftnih derivatov,
-      
transport energije in goriv po omrežjih,
-      
dejavnost sistemskega operaterja,
-      
skladiščenje plinskih, tekočih in trdih goriv,
-      
dobava električne energije, plina ali toplote,
-      
organiziranje trga z električno energijo oziroma zemeljskim plinom,
-      
trgovanje, zastopanje in posredovanje na trgu z električno energijo ali
zemeljskim plinom,
-      
proizvodnja, trgovanje in distribucija tekočih goriv.
Dejavnosti iz prejšnjega odstavka so tržne dejavnosti,
kolikor ta zakon ne določa drugače.
Besedilo prvega in drugega odstavka tega člena se ne nanaša
na javne gospodarske zavode, ki opravljajo svojo dejavnost na podlagi posebnih
zakonov.
5.a člen
Dejavnost proizvodnje električne energije v proizvodni
napravi na obnovljive vire energije ali v soproizvodnji z visokim izkoristkom z
nazivno močjo do 50 kW lahko opravlja tudi fizična oseba, ki vloži prijavo za
vpis v Poslovni register Slovenije pri Agenciji za javnopravne evidence in
storitve in ki je vpisana v register deklaracij za proizvodne naprave iz
obnovljivih virov energije in soproizvodnje z visokim izkoristkom, ki se vodi
po tem zakonu, ter je upravičena do prejemanja podpore proizvodnji električne
energije iz obnovljivih virov energije in v soproizvodnji z visokim izkoristkom
po tem zakonu.
II. LICENCE
6. člen
Za opravljanje energetskih dejavnosti iz prejšnjega člena je
potrebno pridobiti licenco za:
-      
proizvodnjo električne energije in toplote za daljinsko ogrevanje nad 1
MW v posamezni elektrarni ali toplarni,
-      
proizvodnjo, trgovanje in distribucijo tekočih goriv,
-      
predelavo nafte ali naftnih derivatov,
-      
transport energije in goriv po omrežjih,
-      
dejavnost sistemskega operaterja,
-      
skladiščenje plinskih, tekočih in trdih goriv,
-      
dobavo električne energije, plina ali toplote,
-      
organiziranje trga z električno energijo oziroma zemeljskim plinom,
-      
zastopanje in posredovanje na trgu z električno energijo ali zemeljskim
plinom.
Licenco izda Agencija za energijo.
7. člen
Licenca se lahko izda pravni ali fizični osebi, ki:
1.    
je registrirana oziroma priglašena za opravljanje energetskih
dejavnosti,
2.    
ima strokovno usposobljene delavce za izvajanje dejavnosti, za katero
želi pridobiti licenco,
3.    
razpolaga s finančnimi sredstvi ali dokaže da jih lahko dobi v obsegu,
potrebnem za izvajanje energetske dejavnosti, za katero želi pridobiti licenco,
4.    
ji v zadnjih desetih letih pred vložitvijo vloge za dodelitev licence ni
bila odvzeta enaka licenca,
5.    
ni bila v zadnjih petih letih pravnomočno obsojena za kaznivo dejanje
povezano z opravljanjem gospodarskih dejavnosti, ki jih ureja ta zakon.
Vlada Republike Slovenije (v nadaljnjem besedilu: vlada) z
uredbo predpiše podrobnejše pogoje za izdajo licence za izvajanje energetske
dejavnosti glede potrebnega obsega finančnih sredstev, strokovne izobrazbe
oziroma poklicne kvalifikacije, obrazec licence, podatke, ki so potrebni za
vodenje registra izdanih in odvzetih licenc, ter način rednega poročanja
imetnikov licenc o obsegu opravljanja energetske dejavnosti.
Register izdanih in odvzetih licenc vodi Agencija Republike
Slovenije za energijo (v nadaljnjem besedilu: Agencija za energijo).
Kadar je imetnik licence fizična oseba, se v register vpišejo
še naslednji osebni podatki: osebno ime imetnika licence, enotna matična
števila imetnika licence in naslov stalnega ali začasnega prebivališča imetnika
licence. Podatki iz registra so javni, razen enotne matične številke imetnikov
licenc, ki so fizične osebe. Ti podatki se hranijo v registru pet let.
Imetnik licence je dolžan omogočiti inšpekcijskim organom in
Agenciji za energijo nadzor nad izpolnjevanjem pogojev iz licence.
7.a člen
Licenca preneha veljati:
-      
na zahtevo stranke,
-      
s prenehanjem pravne osebe ali s smrtjo fizične osebe,
-      
po preteku časa, za katerega je bila licenca izdana in
-      
z odvzemom licence.
Agencija za energijo izda v primeru iz prve alinee prejšnjega
odstavka odločbo o prenehanju veljavnosti licence. V primerih iz druge in
tretje alinee licenca preneha veljati po zakonu.
Prenehanje veljavnosti licence se ustrezno označi v registru
izdanih in odvzetih licenc.
7.b člen
Za zagotavljanje varnosti in zanesljivosti obratovanja
energetskih naprav ter učinkovite rabe energije morajo biti inštalaterji
energetskih naprav, izvajalci delitve stroškov za toploto in delavci, ki
opravljajo dela in naloge upravljanja energetskih naprav, strokovno
usposobljeni.
Minister, pristojen za energijo, predpiše način izpolnjevanja
pogoja strokovne usposobljenosti iz prejšnjega odstavka.
8. člen
Agencija za energijo z odločbo odvzame licenco, če imetnik
licence:
-      
ne izpolnjuje več pogojev iz 7. člena tega zakona,
-      
ne posreduje podatkov Agenciji za energijo v skladu z 89. členom
tega zakona oziroma posreduje neresnične podatke ali ne omogoči izvrševanja
nadzora s strani pristojnih organov skladno s tem zakonom,
-      
ne ravna skladno z odločbo ki jo izda Agencija za energijo v okviru
svojih pristojnosti,
-      
ne odpravi pomanjkljivosti skladno z odločbo pristojnega inšpektorja, s
katero je bila odrejena odprava ugotovljenih pomanjkljivosti.
Postopek za odvzem licence začne Agencija za energijo po
uradni dolžnosti. Pobudo za začetek postopka lahko poda tudi pristojni
inšpektor. Z odločbo o odvzemu licence se veljavnost licence prekliče. O
pritožbi zoper odločbo o izdaji, zavrnitvi izdaje oziroma odvzemu licence
odloča ministrstvo, pristojno za energijo. Pritožba ne zadrži izvršitve.
Če je imetnik licence pred odvzemom opravljal gospodarsko
javno službo, se z odločbo iz prvega odstavka tega člena določi pravno ali
fizično osebo, ki ima licenco za tovrstno energetsko dejavnost, da začasno
opravlja energetsko dejavnost v objektih, napravah ali omrežjih dosedanjega
imetnika licence.
Če se dosedanji izvajalec dejavnosti iz prejšnjega odstavka,
ki mu je bila odvzeta licenca in prevzemnik dejavnosti ne moreta sporazumeti o
njunih medsebojnih razmerjih v zvezi s tem prevzemom dejavnosti, se glede
objektov, naprav in omrežij ter drugih sredstev, potrebnih za izvajanje
gospodarske javne službe, izvede prisilni odkup.
III. ENERGETSKA POLITIKA
9. člen
Z energetsko politiko se zagotavlja:
-      
zanesljivo in kakovostno oskrbo z energijo,
-      
dolgoročno uravnoteženost razvoja energetskega gospodarstva glede na
gibanje porabe energije,
-      
načrtno diverzifikacijo različnih primarnih virov energije,
-      
spodbujanje izrabe obnovljivih virov energije,
-      
zagotavljanje prednosti učinkoviti rabi energije in izkoriščanju
obnovljivih virov energije pred oskrbo iz neobnovljivih virov energije,
-      
ekološko sprejemljivost pri pridobivanju, proizvodnji, transportu in
porabi vseh vrst energije,
-      
spodbujanje konkurenčnosti na trgu z energijo,
-      
varstvo potrošnikov in spodbujanje prilagodljivih porabnikov energije.
10. člen
Energetska politika z ukrepi spodbujanja učinkovite rabe
energije in uporabe obnovljivih virov energije prispeva k zmanjševanju emisij
toplogrednih plinov in s tem k zmanjševanju učinkov tople grede ter k
zmanjševanju emisij žveplovega dioksida, dušikovih oksidov, ogljikovega
monoksida in prahu iz kurilnih naprav, kot to določajo predpisi s področja
varstva okolja in ratificirani mednarodni sporazumi.
Ministrstvo, pristojno za energijo, spremlja razvoj okolju
prijaznih energetskih tehnologij ter v okviru svojih pristojnosti spodbuja
uporabo le-teh pri oskrbi z energijo.
11. člen
Država je dolžna spodbujati tržna pravila in konkurenco pri
oskrbi z energijo. Država in samoupravne lokalne skupnosti so odgovorne za
učinkovitost izvajanja javnih služb. Pri tem je potrebno posamezne proizvajalce
ali dobavitelje obravnavati nepristransko v okviru pogojev obratovanja omrežij,
določenih s tem zakonom.
12. člen
Odjemalci energije iz omrežij imajo pravico do oskrbe na
pregleden in nepristranski način pod pogoji, določenimi s tem zakonom in na
njegovi podlagi sprejetimi predpisi ter s splošnim aktom, izdanim po javnem
pooblastilu.
13. člen
Z nacionalnim energetskim programom se določajo dolgoročni
razvojni cilji in usmeritve energetskih sistemov in oskrbe z energijo
upoštevaje okoljske in tehnološke kriterije, razvoj javne infrastrukture in
infrastrukture državnega pomena ter vzpodbude in mehanizmi za spodbujanje
uporabe obnovljivih virov energije in izvajanje ukrepov za učinkovito rabo
energije.
Nacionalni energetski program vsebuje cilje, usmeritve ter
strategijo rabe in oskrbe z energijo, ukrepe za doseganje ciljev, perspektivne
energetske bilance in oceno učinkov glede doseganja ciljev iz 2. člena
tega zakona.
Nacionalni energetski program sprejme državni zbor na predlog
vlade.
13.a člen
Za izvedbo nacionalnega energetskega programa ali za
izvrševanje obveznosti iz ratificiranih in objavljenih mednarodnih pogodb,
predpisov, strategij in programov Evropske unije, ki se nanašajo na oblikovanje
programov na področju oskrbe z energijo in rabe energije, ministrstvo,
pristojno za energijo oziroma ministrstvo, pristojno za okolje, v skladu s
svojo pristojnostjo, pripravi operativne programe ali akcijske načrte za oskrbo
oziroma rabo energije, ki jih sprejme vlada.
V operativnem programu ali akcijskem načrtu iz prejšnjega
odstavka se določijo cilji, usmeritve in razčlenijo naloge aktov iz prejšnjega
odstavka v celoti ali na posameznem področju oskrbe z energijo in rabe energije
ter določijo izvajalci.
13.b člen
Vlada na predlog ministrstva, pristojnega za energijo,
sprejme akcijski načrt za obnovljive vire energije za obdobje do leta 2020. Sprejeti
akcijski načrt vlada posreduje Evropski komisiji.
Akcijski načrt za obnovljive vire vključuje nacionalne in
sektorske cilje obnovljivih virov ter programe in ukrepe za doseganje ciljev in
kadrovske ter finančne vire za izvedbo programov in ukrepov za doseganje
ciljev.
Akcijski načrt iz prvega odstavka tega člena vključuje tudi
ustrezne ukrepe za razvoj omrežne infrastrukture za prenos in distribucijo,
inteligentnih omrežnih storitev, skladiščnih objektov in elektroenergetskega
sistema, ki bodo omogočili varno delovanje elektroenergetskega sistema in
njegovo prilagoditev nadaljnjemu razvoju na področju proizvodnje električne
energije iz obnovljivih virov energije, vključno z medsebojnimi povezavami med
državami članicami, pa tudi med državami članicami in tretjimi državami.
Ministrstvo, pristojno za energijo, vsaki dve leti oceni
napredek pri doseganju ciljev s področja obnovljivih virov energije in o tem
obvesti Evropsko komisijo.
13.c člen
Distributerji plinastih in tekočih goriv za transport morajo
dati v posameznem letu na trg biogoriva ali druge obnovljive vire energije za
transport v deležu, kot je določen v akcijskem načrtu iz prejšnjega člena,
glede na količino goriv, ki jih dajo na trg v tem letu.
Vlada z uredbo določi način izpolnjevanja obveznosti iz
prejšnjega odstavka in preverjanja izpolnjevanja teh obveznosti ter nadzor.
Za izpolnjevanje obveznosti se štejejo le biogoriva, ki
izpolnjujejo trajnostna merila skladno s predpisi s področja varstva okolja, ki
urejajo trajnostna merila za biogoriva.
Pri izpolnjevanju obveznosti se količina na podlagi biogoriv,
proizvedenih iz odpadkov, ostankov, neživilske celuloze in lesne celuloze,
upošteva kot dvakratnik prispevka drugih biogoriv.
14. člen
Ministrstvo, pristojno za energijo, opravlja v zvezi s planiranjem
naslednje naloge:
-      
vrednoti in da soglasje k razvojnim načrtom povezanim z izvajanjem
dejavnosti prenosa in distribucije električne energije in plina,
-      
zbira in analizira podatke o proizvodnji, porabi, uvozu, izvozu in cenah
energije in goriv ter drugih podatkov potrebnih za energetsko načrtovanje,
-      
izvaja aktivnosti v zvezi s spodbujanjem proizvodnje električne energije
iz obnovljivih virov energije ter učinkovito rabo primarne energije za
proizvodnjo električne energije.
Minister, pristojen za energijo, predpiše vrste podatkov, ki
so mu jih dolžni sporočati izvajalci energetskih dejavnosti, kakor tudi
elemente planiranja za izdelavo 10-letnih razvojnih načrtov izvajalcev iz
18. člena tega zakona.
15. člen
Dolgoročne in letne energetske bilance, ki jih sprejme Vlada
Republike Slovenije (v nadaljnjem besedilu: vlada), napovedujejo skupno porabo
energije in načine zagotavljanja oskrbe z energijo.
Dolgoročna energetska bilanca mora biti sprejeta za obdobje
20 let in se obnavlja vsakih pet let.
Obvezne sestavine energetskih bilanc so:
-      
napoved porabe po posameznih vrstah energije z upoštevanjem ukrepov
učinkovite rabe energije in načel trajnostnega razvoja,
-      
način zadovoljevanja oskrbe s posameznimi vrstami energije, upoštevaje
primarno (obnovljive in neobnovljive vire) in končno energijo,
-      
ekološke obremenitve, ki izhajajo iz proizvodnje in rabe energije,
-      
potreben nivo zalog in rezervnih kapacitet za doseganje načrtovanega
nivoja zanesljivosti oskrbe,
-      
načini spodbujanja ekološko primernejših goriv.
Zaradi zagotavljanja zanesljive oskrbe z električno energijo
v državi lahko vlada ob sprejemanju letne energetske bilance predpiše obvezno
količino primarne energije iz domačih virov, ki jo morajo proizvajalci
električne energije uporabiti v prihodnjem letu za proizvodnjo električne
energije. Količina primarne energije iz domačih virov v posameznem koledarskem
letu ne sme preseči 15% skupne primarne energije potrebne za proizvodnjo
električne energije in porabljene v koledarskem letu v državi.
Če cena proizvedene električne energije iz primarne energije
iz prejšnjega odstavka tega člena na pragu proizvodne naprave preseže tržno
ceno iz primerljivih proizvodnih naprav, ki te energije ne uporabljajo, se
proizvajalcem, ki so prevzeli obvezo uporabljati primarno energijo iz domačih
virov, v okviru količine iz prejšnjega odstavka, pokrijejo upravičeni stroški,
ki so jih imeli z izvajanjem te obveznosti.
Za izbiro proizvajalcev, ki bodo prevzeli obveznost
uporabljati domače vire za proizvodnjo električne energije v obsegu količine iz
četrtega odstavka tega člena, objavi ministrstvo, pristojno za energijo,
razpis, na katerem izbere tistega ponudnika ali ponudnike, ki prevzamejo
obveznost z najnižjim pokritjem upravičenih stroškov.
Če je v državi samo en proizvajalec oziroma če na javnem
razpisu ni ponudnikov ali ni mogoče izbrati nobenega ponudnika, lahko vlada z
odločbo naloži proizvajalcu oziroma proizvajalcem, ki lahko uporabljajo domače
vire primarne energije za proizvodnjo električne energije, da glede na svoj
obseg proizvodnje uporabijo sorazmerni delež te energije in jim določi ustrezno
pokritje upravičenih stroškov.
Pokritje upravičenih stroškov izplačuje izbranim
proizvajalcem električne energije center za podpore iz 64.p člena tega zakona,
glede na dejansko porabljeno količino primarne energije iz domačih virov za
proizvodnjo električne energije.
Vsi odjemalci električne energije so za vsako prevzemno
predajno mesto dolžni plačevati prispevek za zagotavljanje zanesljive oskrbe z
električno energijo z uporabo domačih virov primarne energije. Prispevke zbira
center za podpore in jih namenja za pokritje upravičenih stroškov izbranim ali
določenim proizvajalcem električne energije iz prejšnjega odstavka tega člena.
Vlada podrobneje predpiše način izvedbe javnega razpisa, vrste
in ravni upravičenih stroškov, višino prispevka za zagotavljanje zanesljive
oskrbe z uporabo domačih virov primarne energije za proizvodnjo električne
energije ter druga vprašanja izvedbe določb o proizvodnji električne energije
iz domačih virov primarne energije.
16. člen
Obveznosti, ki izhajajo iz mednarodnih pogodb in sporazumov,
predvsem glede trga energije, naložb, tranzita in povezovanja v mednarodna
energetska omrežja, so sestavni del energetske politike in načrtovanja razvoja
energetskih dejavnosti.
17. člen
Izvajalci energetskih dejavnosti in samoupravne lokalne
skupnosti so dolžni v svojih razvojnih dokumentih načrtovati obseg porabe in
obseg ter način oskrbe z energijo in te dokumente usklajevati z nacionalnim
energetskim programom in energetsko politiko Republike Slovenije.
Samoupravna lokalna skupnost ali več samoupravnih lokalnih
skupnosti skupaj sprejme lokalni energetski koncept, s katerim določi način
bodoče oskrbe z energijo, ukrepe za njeno učinkovito rabo, soproizvodnjo
toplote in električne energije ter uporabo obnovljivih virov energije, vsaj
vsakih deset let.
V lokalnih energetskih konceptih se določi, da za
investitorja oziroma lastnika, ki izbere kot vir oskrbe z energijo, ki presega
dve tretjini potreb, obnovljive vire energije, ne velja obveznost priklopa
objekta na distribucijsko omrežje daljinskega ogrevanja oziroma na
distribucijsko omrežje zemeljskega plina ali utekočinjenega naftnega plina.
Metodologijo in obvezne vsebine lokalnih energetskih
konceptov predpiše minister, pristojen za energijo.
Skladnost lokalnega energetskega koncepta z nacionalnim
energetskim programom in energetsko politiko potrjuje minister, pristojen za
energijo z izdajo soglasja.
Poleg naloge iz prvega odstavka, so samoupravne lokalne
skupnosti dolžne usklajevati z nacionalnim energetskim programom tudi svoje
prostorske in druge plane razvoja.
18. člen
Sistemski operaterji prenosnega in distribucijskega omrežja električne
energije ter prenosa zemeljskega plina izdelajo vsaki dve leti načrte razvoja
omrežij. Načrti razvoja morajo biti sestavljeni za najmanj 10 let in usklajeni
z nacionalnim energetskim programom.
Razvojni načrt za obdobje najmanj 10 let izdelajo tudi
izvajalci dejavnosti proizvodnje ali predelave energije in goriv ter izvajalci
oskrbe z naftnimi derivati.
IV. TRG ENERGIJE IN GOSPODARSKE JAVNE SLUŽBE NA PODROČJU
ENERGETIKE
19. člen
Če zakon drugače ne določa, se oskrba z energijo izvaja kot
tržna dejavnost, v kateri dobavitelj in upravičeni odjemalec prosto dogovorita
količino in ceno dobavljene energije.
Dogovor je lahko sklenjen v obliki kratkoročnih ali
dolgoročnih pogodb ali na energetski borzi.
Upravičeni odjemalci električne energije ali zemeljskega
plina so vsi odjemalci.
Vlada lahko na osnovi nacionalnega energetskega programa
predpiše najmanjši delež porabe energije v različnih oblikah, ki ga morajo
porabniki zadovoljevati iz obnovljivih virov neposredno, z nakupi na trgih ali
z zagotavljanjem povečanega deleža obnovljivih virov pri drugih porabnikih
energije, ter najmanjši delež električne energije proizvedene iz obnovljivih
virov energije ali v soproizvodnji z visokim izkoristkom, ki ga morajo v okviru
svojih dobav v določenem obdobju zagotoviti dobavitelji električne energije
končnim odjemalcem električne energije v državi. Delež porabljene električne
energije iz obnovljivih virov energije in iz soproizvodnje se dokazuje centru
za podpore s potrdili o izvoru.
Dobavitelji električne energije končnim odjemalcem so dolžni
na izdanih računih za električno energijo in v svojih propagandnih gradivih
objaviti deleže posameznih proizvodnih virov v celotni strukturi električne
energije posameznega dobavitelja v preteklem letu. Prav tako so na računih in v
propagandnih gradivih dolžni navesti vsaj imena spletnih strani ali drugih
virov informacij, kjer je možno pridobiti informacije o vplivu obstoječe
strukture proizvodnih virov na okolje, predvsem glede emisij ogljikovega
dioksida (CO2) in problematike radioaktivnih odpadkov.
Agencija za energijo s splošnim aktom predpiše način
določanja deležev posameznih proizvodnih virov in način njihovega prikazovanja.
Na zahtevo Agencije za energijo ji mora dobavitelj električne
energije predložiti dokazila o točnosti podatkov iz šestega odstavka tega
člena.
a) Oskrba z električno energijo
20. člen
Dejavnost sistemskega operaterja prenosnega omrežja,
dejavnost sistemskega operaterja distribucijskega omrežja in dobava električne
energije tarifnim odjemalcem so obvezne republiške gospodarske javne službe.
Organiziranje trga z električno energijo je obvezna republiška
gospodarska javna služba.
Organizacijo in način izvajanja gospodarskih javnih služb iz
tega člena uredi vlada v skladu s tem zakonom in z zakonom, ki ureja
gospodarske javne službe.
21. člen
Sistemski operater prenosnega omrežja na celotnem ozemlju Republike
Slovenije je ena pravna oseba ali samostojni podjetnik posameznik.
Dejavnost sistemskega operaterja prenosnega omrežja opravlja
javno podjetje, ustanovljeno za opravljanje te gospodarske javne službe, ali
koncesionar, ki pridobi koncesijo za opravljanje te gospodarske javne službe.
Izvajalca za dejavnost sistemskega operaterja iz prvega
odstavka tega člena določi vlada za obdobje največ 50 let.
22. člen
Sistemski operater prenosnega omrežja je odgovoren za:
-      
izvajanje prenosa električne energije;
-      
vzdrževanje in razvoj prenosnega omrežja električne energije;
-      
zagotavljanje dolgoročne zmogljivosti omrežja, tako da omogoča razumne
zahteve za priključitev in dostop do omrežja;
-      
zanesljivost oskrbe z električno energijo s tem, da zagotavlja ustrezno
zmogljivost in zanesljivost omrežja;
-      
upravljanje pretokov električne energije v omrežju in zagotavljanje
sistemskih storitev;
-      
nediskriminatorno obravnavanje uporabnikov omrežja;
-      
zagotavljanje potrebnih podatkov drugim sistemskim operaterjem, z
omrežji katerih je omrežje, ki ga upravlja, povezano;
-      
zagotavljanje potrebnih podatkov upravičenim odjemalcem, da lahko
učinkovito uveljavljajo dostop do omrežja;
-      
vzpostavitev in nadzor mehanizmov za upravljanje pretokov in izravnave
odstopanj v omrežju, opredeljenih v sistemskih obratovalnih navodilih
prenosnega omrežja električne energije;
-      
napoved porabe električne energije ter potrebnih energetskih virov z
uporabo metode celovitega načrtovanja, z upoštevanjem varčevalnih ukrepov pri
porabnikih.
22.a člen
Sistemski operater prenosnega omrežja je odgovoren za
izravnavo odstopanj v omrežju in za odločanje o uporabi povezovalnih vodov.
Sistemski operater prenosnega omrežja mora sprejeti pravila
dodeljevanja zmogljivosti povezovalnih vodov, če so te zmogljivosti premajhne,
da bi zadostile vsem zahtevam za dostop do omrežja. Ta pravila morajo biti
objektivna in nediskriminatorna.
Pravila iz prejšnjega odstavka sprejme sistemski operater
prenosnega omrežja po javnem pooblastilu in jih objavi na svojih spletnih
straneh. Pred njihovo objavo mora nanje pridobiti soglasje Agencije za
energijo.
23. člen
Dejavnost sistemskega operaterja distribucijskega omrežja
opravlja bodisi javno podjetje, ustanovljeno za opravljanje te gospodarske
javne službe, bodisi pravna oseba zasebnega prava ali samostojni podjetnik
posameznik, ki na določenem območju pridobi koncesijo za opravljanje te
gospodarske javne službe.
Izvajalca za dejavnost sistemskega operaterja iz prvega
odstavka tega člena določi vlada za obdobje največ 50 let.
23.a člen
Sistemski operater distribucijskega omrežja je odgovoren za:
-      
izvajanje distribucije električne energije;
-      
vzdrževanje in razvoj omrežja za distribucijo električne energije;
-      
zagotavljanje dolgoročne zmogljivosti omrežja, da omogoča razumne
zahteve za priključitev in dostop do omrežja;
-      
zanesljivost oskrbe z električno energijo s tem, da zagotavlja ustrezno
zmogljivost in zanesljivost omrežja;
-      
upravljanje pretokov električne energije v omrežju in zagotavljanje
sistemskih storitev;
-      
nediskriminatorno obravnavanje uporabnikov omrežja;
-      
zagotavljanje potrebnih podatkov upravičenim odjemalcem, da lahko
učinkovito uveljavljajo dostop do omrežja;
-      
napoved porabe električne energije ter potrebnih energetskih virov z
uporabo metode celovitega načrtovanja, z upoštevanjem varčevalnih ukrepov pri
porabnikih.
Sistemski operater iz prejšnjega odstavka lahko po predhodnem
soglasju vlade s pogodbo prenese izvajanje nekaterih nalog iz prejšnjega
odstavka na tretjo pravno osebo, ki razpolaga z ustreznimi kadri in tehnično
opremo, ki je potrebna za izvajanje dejavnosti, ki se prenaša.
V primeru prenosa nalog na tretjo pravno osebo iz prejšnjega
odstavka lahko vodijo in odločajo v postopku iz drugega odstavka 71. člena tega
zakona osebe, ki so zaposlene pri tej pravni osebi in izpolnjujejo pogoje za
vodenje in odločanje v upravnem postopku.
23.b člen
Dejavnost sistemskega operaterja prenosnega omrežja oziroma
dejavnost sistemskega operaterja distribucijskega omrežja mora izvajalec te
gospodarske javne službe opravljati v samostojni pravni osebi, ki ne opravlja
dejavnosti iz prve, šeste ali osme alineje prvega odstavka 5. člena tega zakona.
Izvajalec dejavnosti sistemskega operaterja iz prejšnjega
odstavka mora zagotoviti izvajanje naslednjih upravljalskih in organizacijskih
ukrepov:
-      
osebe, pooblaščene za vodenje poslov in upravljanje sistemskega
operaterja ne smejo sodelovati pri vodenju poslov, upravljanju ali kot člani
nadzornih svetov oziroma drugih organov tistih pravnih oseb, ki opravljajo dejavnost
iz prve, šeste ali osme alineje prvega odstavka 5. člena tega zakona;
-      
zagotovljeno mora biti, da lahko osebe, ki so pooblaščene za vodenje
poslov in upravljanje sistemskega operaterja neodvisno sprejemajo odločitve;
-      
sistemski operater mora imeti pravico neodvisno in učinkovito odločati o
sredstvih in premoženju, potrebnem za upravljanje, vzdrževanje in razvoj
omrežja.
Sistemski operater mora vzpostaviti program ukrepov za
doseganje teh ciljev in spremljati njegovo izvajanje. O programu in njegovem
izvajanju mora letno poročati Agenciji za energijo in poročilo objaviti.
Če sistemski operater ni lastnik omrežja ali njegovega dela,
mora z lastnikom skleniti pogodbo, s katero uredi vsa vprašanja uporabe tega
omrežja za opravljanje nalog sistemskega operaterja po tem zakonu. V tej
pogodbi se uredi obseg in namen uporabe omrežja, višino najemnine oziroma
drugega plačila sistemskega operaterja, pogoje in način tekočega in
investicijskega vzdrževanja omrežja in druga vprašanja, ki sistemskemu
operaterju omogočajo, da učinkovito opravlja svoje naloge po tem zakonu.
Vsebino pogodbe in način njenega izvrševanja nadzira v okviru pooblastil po tem
zakonu Agencija za energijo z vidika skladnosti z metodologijami s področja
omrežnin. Ministrstvo, pristojno za energijo nadzira skladnost pogodb z
zahtevami rednega, učinkovitega in kvalitetnega delovanja obveznih republiških
gospodarskih javnih služb.
Ista oseba lahko opravlja dejavnost sistemskega operaterja
prenosnega omrežja in dejavnost sistemskega operaterja distribucijskega
omrežja.
Določbe prvega, drugega in tretjega odstavka tega člena se ne
uporabljajo za sistemske operaterje distribucijskega omrežja, ki imajo manj kot
1.000 priključenih odjemalcev.
23.c člen
Izvajalec gospodarske javne službe dobave električne energije
tarifnim odjemalcem je koncesionar, ki na določenem območju pridobi koncesijo
za opravljanje te gospodarske javne službe.
Izvajalec gospodarske javne službe dobave električne energije
tarifnim odjemalcem mora na območju, za katerega je pridobil pravico opravljati
to gospodarsko javno službo, dobavljati električno energijo vsem tarifnim
odjemalcem.
Ne glede na prejšnji odstavek, mora izvajalec gospodarske
javne službe sistemskega operaterja distribucijskega omrežja pod splošnimi
pogoji za dobavo in odjem iz 70. člena tega zakona dobavljati električno energijo
na zahtevo:
-      
vsakemu odjemalcu gospodinjskega odjema;
-      
vsakemu odjemalcu, ki opravlja gospodarsko ali drugo dejavnost in ima
manj od 50 zaposlenih ter letni promet manjši od 10 milijonov EUR v tolarski
protivrednosti.
24. člen
Z električno energijo se trguje na organiziranem trgu z
električno energijo. Trgovanje na organiziranem trgu z električno energijo
organizira oseba, ki pridobi izključno pravico opravljati gospodarsko javno
službo organiziranja trga z električno energijo na celotnem ozemlju Republike
Slovenije na podlagi koncesije.
Gospodarska javna služba organiziranja trga z električno
energijo obsega:
-      
upravljanje bilančne sheme organiziranega trga z električno energijo,
-      
evidentiranje pogodb o članstvu v bilančni shemi, odprtih pogodb in
zaprtih pogodb,
-      
izvajanje izravnalnega trga z električno energijo,
-      
izvajanje dejavnosti centra za podpore,
-      
izvajanje bilančnega obračuna,
-      
zbiranje in objava podatkov za zagotavljanje preglednosti delovanja
organiziranega trga z električno energijo in
-      
izvajanje obračuna in poravnave poslov povezanih z nalogami iz prejšnjih
alinej.
Organizator trga za izvajanje gospodarske javne službe
organiziranja trga z električno energijo po javnem pooblastilu izdaja naslednje
predpise:
-      
pravila za delovanje organiziranega trga z električno energijo, ki jih
izda po predhodnem usklajevanju z Agencijo za energijo in za katera mora pred
njihovo objavo v Uradnem listu Republike Slovenije pridobiti soglasje vlade;
-      
pravila za izvajanje izravnalnega trga z električno energijo, ki jih izda
po predhodnem usklajevanju s sistemskim operaterjem prenosnega omrežja in za
katera mora pred njihovo objavo v Uradnem listu Republike Slovenije pridobiti
soglasje Agencije za energijo in
-      
pravila za delovanje centra za podpore, za katera mora pred njihovo
objavo v Uradnem listu Republike Slovenije pridobiti soglasje vlade.
Kadar terjatve oseb v okviru izvajanja dejavnosti iz drugega
odstavka tega člena preidejo na organizatorja trga in slednji prevzame denarne
obveznosti teh oseb zaradi pobotanja vzajemnih denarnih terjatev in obveznosti,
se v stečajnem postopku nad temi osebami ne uporabljajo določbe predpisa, ki
ureja stečajni postopek o nedovoljenosti pobota terjatev ob začetku stečajnega
postopka in prepovedi pobota terjatev stečajnega dolžnika, nastalih po začetku
stečajnega postopka.
Prejšnji odstavek tega člena se uporablja tudi za terjatve
oseb, ki v okviru izvajanja dejavnosti energetske borze in kliringa borznih
poslov preidejo na izvajalca te dejavnosti in slednji prevzame denarne
obveznosti teh oseb zaradi pobotanja vzajemnih denarnih terjatev in obveznosti.
Izvajalci energetskih dejavnosti so organizatorju trga dolžni
omogočiti sproten in neomejen dostop do podatkov, ki jih organizator trga
potrebuje za izvajanje nalog v okviru gospodarske javne službe organiziranja
trga z električno energijo. Vrste podatkov in način dostopa se uredi s predpisi
iz tretjega odstavka tega člena.
25. člen
Pravico delovanja na organiziranem trgu imajo pravne ali
fizične osebe z ustrezno licenco po določbah tega zakona in to:
-      
proizvajalec: prodaja v svojem imenu,
-      
upravičeni odjemalec: kupuje v svojem imenu,
-      
trgovec: kupuje in prodaja električno energijo za tretjo stran in lahko
opravlja tudi zastopniško in posredniško funkcijo,
-      
tržni zastopnik: zastopa pravno ali fizično osebo in opravlja vse
transakcije v njenem imenu po njenih pooblastilih in lahko opravlja tudi
posredniško funkcijo,
-      
tržni posrednik: posreduje pri sklepanju pogodb o nakupu ali prodaji
električne energije.
Na trgu z električno energijo se količinsko in terminsko
evidentirajo vse sklenjene pogodbe, potrebne za oskrbo z električno energijo na
celotnem območju Republike Slovenije najmanj enkrat dnevno za vsaj 24 ur
vnaprej.
25.a člen
Organizirani trg z električno energijo je hierarhično urejen
v bilančno shemo, kjer so razmerja med člani bilančne sheme ter vodenje bilanc
prilivov in odlivov članov bilančne sheme enolično določeni s pogodbami o
članstvu v bilančni shemi. Članstvo in struktura bilančne sheme sta določena z
bilančnimi pogodbami in pogodbami o izravnavi, ki so podrobneje urejene s
predpisom iz tretjega odstavka 24. člena tega zakona.
V bilančno shemo se posamezna fizična ali pravna oseba
vključi kot član bilančne sheme le z eno bilančno pogodbo ali eno pogodbo o
izravnavi, razen izvajalcev gospodarskih javnih služb iz 20. člena tega zakona,
ki lahko za potrebe transparentnega in ekonomsko učinkovitejšega izvajanja
posameznih dejavnosti iz obsega gospodarske javne službe poleg obvezne
ustanovitve lastne bilančne skupine oblikujejo ločene bilančne podskupine.
Članstvo bilančne sheme preneha s prenehanjem veljavnosti
bilančne pogodbe ali pogodbe o izravnavi. S predpisi iz tretjega odstavka 24.
člena tega zakona se lahko določi posebne statuse članov bilančne sheme.
Za namene upravljanja bilančne sheme, vpisa podatkov o
pravnih poslih in drugih razmerjih, ki vplivajo na bilanco prilivov in odlivov
članov bilančne sheme, organizator trga na podlagi druge alineje drugega
odstavka 24. člena tega zakona, vzpostavi in vodi evidenco, ki obsega najmanj
naslednje podatke o:
-      
pogodbah o članstvu v bilančni shemi,
-      
odprtih pogodbah,
-      
zaprtih pogodbah in
-      
obstoju in uporabi pravic uporabe čezmejnih prenosnih zmogljivosti.
Zaprta pogodba se lahko sklene le med dvema članoma bilančne
sheme, razen zaprtih pogodb z uporabo čezmejnih prenosnih zmogljivosti, kjer je
ena izmed strank član bilančne sheme, druga pa udeleženec tujega trga. Odprta
pogodba se lahko sklene le med članom bilančne sheme in pravno ali fizično
osebo, ki je upravičena skleniti odprto pogodbo za prevzemno predajno mesto v
Republiki Sloveniji, ki je predmet pogodbe. V odprtih pogodbah in zaprtih
pogodbah z uporabo čezmejnih prenosnih zmogljivosti lahko na obeh straneh
nastopa ista pravna ali fizična oseba.
Dejanska realizacija prevzemno predajnega mesta se upošteva v
bilanci člana bilančne sheme, katerega bilančno pripadnost ima. Knjigovodstvo
organiziranega trga se zaradi zagotavljanja preglednosti in sledljivosti vodi
dvostavno, in sicer tako, da ima vsaka vknjižba svojo protivknjižbo.
25.b člen
Vsaka zaprta pogodba mora biti evidentirana pri organizatorju
trga na način, določen s predpisi iz tretjega odstavka 24. člena tega zakona.
Organizator trga na podlagi količin prodane in kupljene električne energije v
evidentiranih zaprtih pogodbah izračunava tržni plan članov bilančne sheme, ki
je osnova za bilančni obračun.
Obratovalno napoved oddaje ali odjema vsakega prevzemno
predajnega mesta mora član bilančne sheme, čigar bilančni skupini ali bilančni
podskupini oziroma hierarhično nižji bilančni podskupini prevzemno predajno
mesto pripada, dnevno napovedati organizatorju trga na način, določen s
predpisi iz tretjega odstavka 24. člena tega zakona.
Organizator trga na podlagi obratovalnih napovedi pripravi
okvirni obratovalni vozni red, ki ga sistemski operater prenosnega omrežja
uporabi za izdelavo končnega obratovalnega voznega reda za potrebe obratovanja
prenosnega omrežja in je osnova za obračun poslov na izravnalnem trgu.
25.c člen
Za potrebe učinkovitega in transparentnega delovanja
izravnalnega trga so proizvodne in porabniške enote dolžne sodelovati na
izravnalnem trgu glede na njihove tehnične parametre ter druge relevantne
lastnosti in okoliščine. Način sodelovanja proizvodnih in porabniških enot na
izravnalnem trgu se podrobneje uredi s predpisi iz tretjega odstavka
24. člena tega zakona.
25.d člen
Organizator trga izvaja obračun in finančno poravnavo
bilančnega obračuna odgovornih bilančnih skupin.
Morebitni presežki prihodkov nad odhodki iz naslova
bilančnega obračuna so namenjeni za zavarovanje in kritje tveganj
organiziranega trga in jih organizator trga vodi na posebnem računu.
O razporeditvi sredstev, ki presegajo namene iz prejšnjega
odstavka, odloča Agencija za energijo. Sistemski operater prenosnega omrežja
posreduje organizatorju trga podatke o dejanjih izravnave elektroenergetskega
sistema Republike Slovenije, iz katerih izvirajo stroški izravnave odstopanj,
tako da je razviden namen nakupa oziroma prodaje električne energije in izvor
oziroma ponor električne energije.
26. člen
(črtan)
27. člen
Sistemski operater prenosnega omrežja oziroma sistemski
operater distribucijskega omrežja je dolžan uporabnikom omrežja omogočiti
dostop do omrežij na pregleden in nepristranski način po načelu reguliranega
dostopa tretje strani. Podatki o zasedenosti prenosnega in distribucijskega
omrežja so javni.
Metodologijo za obračunavanje omrežnine in določitev
omrežnine, vključno z omrežnino za priključno moč, določa v okviru svojih
pristojnosti po tem zakonu Agencija za energijo na način, ki vzpodbuja
učinkovitost izvajalcev in uporabnikov, ločeno za prenosna in distribucijska
omrežja. V metodologiji za določitev omrežnine Agencija za energijo določi:
-      
metodo reguliranja,
-      
kriterije za ugotavljanje upravičenih stroškov, ki vključujejo tudi
reguliran donos na sredstva, za dejavnost sistemskega operaterja in druge
elemente, potrebne za določitev omrežnine,
-      
trajanje posameznega regulativnega obdobja,
-      
način izvajanja nadziranja z regulativnim okvirom določenih upravičenih
stroškov,
-      
ugotavljanje odstopanj (presežkov ali primanjkljajev) od regulativnega
okvira za posamezno leto in za regulativno obdobje skladno s 46.a členom tega
zakona.
V cenah za uporabo omrežja za električno energijo iz
proizvodnih naprav električne energije iz obnovljivih virov energije ter
soproizvodnje z visokim izkoristkom do nazivne moči 10 MW, za katero so
pridobljena potrdila o izvoru in jo proizvajalci prodajajo samostojno na trgu z
električno energijo končnim odjemalcem, ki so priključeni na isto
distribucijsko omrežje, ne smejo biti upoštevane postavke, ki niso utemeljene
kot minimalni stroški.
Agencija za energijo podrobneje določi metodologijo in način
obračunavanja minimalnih stroškov v omrežnini za proizvajalce električne
energije iz prejšnjega odstavka.
Sistemski operater lahko zavrne dostop do omrežja, če so
razlog za to tehnične ali obratovalne omejitve v omrežju. Z dokazi podprte
razloge za zavrnitev dostopa do omrežja mora sporočiti zavrnjenemu uporabniku
omrežja, ki lahko zahteva, da Agencija za energijo odloči v skladu z
88. členom tega zakona.
Če ne pride do dostopa do omrežja, sme zavrnjeni uporabnik
omrežja zahtevati, da mu sistemski operater sporoči, s kakšnimi ukrepi bo
okrepil omrežje.
28. člen
Dostop do omrežja je lahko zavrnjen tudi zaradi vzajemnosti.
Sistemski operater omrežja lahko zavrne dostop do omrežja proizvajalcu iz
države, v kateri odjemalec, ki ga namerava oskrbovati, ne bi bil upravičen do
proste izbire dobavitelja.
28.a člen
Pravico zgraditi neposredni oskrbovalni vod ima po pridobitvi
energetskega dovoljenja:
-      
vsak proizvajalec električne energije ali dobavitelj električne
energije, ki želi po tem vodu dobavljati električno energijo lastnim zgradbam,
zgradbam družb ali upravičenim odjemalcem, ki so v njegovi večinski lasti;
-      
vsak upravičeni odjemalec.
Energetsko dovoljenje za neposredni oskrbovalni vod je mogoče
izdati osebam iz prejšnjega odstavka, katerim je z dokončno odločbo dostop do
omrežja zavrnjen.
29. člen
(črtan)
29.a člen
(črtan)
b) Oskrba z zemeljskim plinom
30. člen
Dejavnost sistemskega operaterja prenosnega omrežja
zemeljskega plina je obvezna republiška gospodarska javna služba.
Dejavnosti sistemskega operaterja skladišča zemeljskega plina
oziroma terminala za utekočinjen zemeljski plin sta izbirni republiški
gospodarski javni službi.
Gospodarske javne službe iz prvega in drugega odstavka tega
člena se opravljajo na podlagi koncesije, ki se podeli za največ 35 let. S
koncesijo se ne pridobi izključna pravica opravljanja teh gospodarskih javnih
služb.
Organiziranje trga z zemeljskim plinom je izbirna republiška
gospodarska javna služba. Vlada lahko določi kot organizatorja trga izvajalca
gospodarske javne službe organiziranja trga z električno energijo.
Dejavnost sistemskega operaterja distribucijskega omrežja
zemeljskega plina in dobava zemeljskega plina tarifnim odjemalcem sta izbirni
lokalni gospodarski javni službi.
Kadar samoupravna lokalna skupnost uvede dejavnost
sistemskega operaterja distribucijskega omrežja zemeljskega plina kot lokalno
gospodarsko javno službo, uredi organizacijo in način njenega izvajanja v
skladu s tem zakonom in z zakonom, ki ureja gospodarske javne službe, pri čemer
lahko podeli pravico izvajanja te gospodarske javne službe za največ 35 let.
31. člen
Sistemski operater prenosnega omrežja zemeljskega plina,
skladišča zemeljskega plina ali terminala za utekočinjen zemeljski plin mora
svojo dejavnost izvajati na zanesljiv, varen in učinkovit način v skladu s
tehničnimi predpisi, ki urejajo to področje, ter je odgovoren za:
-      
izvajanje prenosa zemeljskega plina oziroma skladiščenje zemeljskega
plina,
-      
obratovanje, vzdrževanje in razvoj omrežja, skladišča oziroma terminala
za utekočinjen zemeljski plin,
-      
zagotavljanje dolgoročne zmogljivosti omrežja, da omogoča razumne
zahteve za priključitev in dostop do omrežja;
-      
zanesljivost oskrbe z zemeljskim plinom s tem, da zagotavlja ustrezno
zmogljivost in zanesljivost omrežja;
-      
zagotavljanje sistemskih storitev;
-      
ugotavljanje in obračunavanje izravnave odstopanj prevzema in predaje
zemeljskega plina od napovedi,
-      
evidentiranje vseh sklenjenih pogodb za oskrbo z zemeljskim plinom;
-      
nediskriminatorno obravnavanje uporabnikov omrežja;
-      
zagotavljanje potrebnih podatkov drugim sistemskim operaterjem, z
omrežji katerih je omrežje, ki ga upravlja, povezano;
-      
zagotavljanje potrebnih podatkov upravičenim odjemalcem, da lahko
učinkovito uveljavljajo dostop do omrežja, skladišča oziroma terminala;
-      
vzpostavitev in nadzor mehanizmov za upravljanje pretokov in izravnave
odstopanj v omrežju opredeljenih v sistemskih obratovalnih navodilih prenosnega
omrežja zemeljskega plina;
-      
napoved porabe zemeljskega plina ter potrebnih virov z uporabo metode
celovitega načrtovanja, z upoštevanjem varčevalnih ukrepov pri porabnikih.
Pravila za delovanje izravnalnega trga z zemeljskim plinom,
pravila za obračun odstopanj prevzema in predaje zemeljskega plina, pravila in
postopke za izvajanje Uredbe (ES) št. 1775/2005 Evropskega parlamenta in Sveta
z dne 28. septembra 2005 o pogojih za dostop do prenosnih omrežij
zemeljskega plina (UL L št. 289/1 z dne 3. 11. 2005) in pravila za
evidentiranje sklenjenih pogodb za oskrbo z zemeljskim plinom izda po javnem
pooblastilu sistemski operater prenosnega omrežja zemeljskega plina. Pred
njihovo objavo mora sistemski operater pridobiti soglasje Agencije za energijo.
31.a člen
Sistemski operater distribucijskega omrežja zemeljskega plina
je odgovoren za:
-      
distribucijo zemeljskega plina,
-      
obratovanje, vzdrževanje in razvoj omrežja,
-      
zagotavljanje dolgoročne zmogljivosti omrežja, da omogoča razumne
zahteve za priključitev in dostop do omrežja;
-      
zanesljivost oskrbe z zemeljskim plinom s tem, da zagotavlja ustrezno
zmogljivost in zanesljivost omrežja;
-      
nediskriminatorno obravnavanje uporabnikov omrežja,
-      
zagotavljanje potrebnih podatkov drugim sistemskim operaterjem, z
omrežji katerih je omrežje, ki ga upravlja, povezano,
-      
zagotavljanje potrebnih podatkov upravičenim odjemalcem, da lahko
učinkovito uveljavljajo dostop do omrežja,
-      
napoved porabe zemeljskega plina z uporabo metode celovitega
načrtovanja, z upoštevanjem varčevalnih ukrepov pri porabnikih.
31.b člen
Dejavnost skladišča zemeljskega plina, terminala za
utekočinjen zemeljski plin oziroma dejavnost sistemskega operaterja
distribucijskega omrežja mora izvajalec te gospodarske javne službe opravljati
v samostojni pravni osebi, ki ne opravlja druge dejavnosti.
Izvajalec dejavnosti sistemskega operaterja distribucijskega
omrežja iz prejšnjega odstavka mora zagotoviti izvajanje naslednjih
upravljalskih in organizacijskih ukrepov:
-      
osebe, ki so pooblaščene za vodenje poslov in upravljanje operaterja
omrežja, skladiščenja oziroma upravljanje terminala ne smejo sodelovati pri
vodenju poslov, upravljanju ali kot člani nadzornih svetov oziroma drugih
organov tistih pravnih oseb, ki opravljajo drugo energetsko dejavnost na
področju zemeljskega plina;
-      
zagotovljeno mora biti, da lahko osebe, ki so pooblaščene za vodenje
poslov in upravljanje operaterja omrežja, skladiščenja oziroma upravljanje
terminala neodvisno sprejemajo odločitve;
-      
sistemski operater omrežja, skladišča zemeljskega plina oziroma
terminala za utekočinjen zemeljski plin mora imeti pravico neodvisno in
učinkovito odločati o sredstvih in premoženju, potrebnem za obratovanje,
vzdrževanje in razvoj omrežja, skladišča oziroma terminala.
Sistemski operater distribucijskega omrežja, skladišča
zemeljskega plina oziroma terminala za utekočinjen zemeljski plin, mora
vzpostaviti program ukrepov, za doseganje teh ciljev in spremljati njegovo
izvajanje. O programu in njegovem izvajanju mora letno poročati Agenciji za
energijo in poročilo objaviti.
Če sistemski operater distribucijskega omrežja ni lastnik
omrežja ali njegovega dela, mora z lastnikom skleniti pogodbo, s katero uredi
vsa vprašanja uporabe tega omrežja za opravljanje nalog sistemskega operaterja
po tem zakonu. V tej pogodbi je zlasti treba urediti obseg in namen uporabe
omrežja, višino najemnine oziroma drugega plačila sistemskega operaterja,
pogoje in način tekočega in investicijskega vzdrževanja omrežja in druga
vprašanja, ki sistemskemu operaterju omogočajo, da učinkovito opravlja svoje
naloge po tem zakonu. Vsebino pogodbe in način njenega izvrševanja nadzira v
okviru pooblastil po tem zakonu Agencija za energijo z vidika skladnosti z
metodologijami s področja omrežnin. Ministrstvo, pristojno za energijo nadzira
skladnost pogodb z zahtevami rednega, učinkovitega in kvalitetnega delovanja
obveznih republiških gospodarskih javnih služb.
Ista oseba lahko opravlja dejavnost sistemskega operaterja
prenosnega omrežja zemeljskega plina in dejavnost sistemskega operaterja
distribucijskega omrežja zemeljskega plina.
Določbe prvega, drugega in tretjega odstavka tega člena niso
obvezne za operaterje distribucijskega omrežja zemeljskega plina, ki imajo manj
kot 100.000 priključenih odjemalcev.
31.c člen
Končni uporabniki (odjemalci) zemeljskega plina lahko za
namene lastne rabe dobavljeni zemeljski plin skladiščijo v lastnih skladiščnih
kapacitetah, katere v skladu z določili tega zakona sami zgradijo, jih
vzdržujejo in z njimi upravljajo.
31.č člen
Pravna ali fizična oseba, ki opravlja gospodarsko javno
službo dejavnost sistemskega operaterja prenosnega omrežja zemeljskega plina (v
nadaljnjem besedilu: dejavnost operaterja prenosnega sistema zemeljskega
plina), mora imeti v celoti v lasti prenosno omrežje zemeljskega plina (v
nadaljnjem besedilu: prenosni sistem zemeljskega plina), s katerim opravlja to
javno službo.
Operater prenosnega sistema zemeljskega plina mora izpolnjevati
naslednje zahteve:
a)  Ista oseba oziroma iste
osebe ne smejo izvajati neposrednega ali posrednega nadzora nad podjetjem, ki
opravlja dejavnost proizvodnje ali dobave električne energije ali zemeljskega
plina, in hkrati ne smejo izvajati neposrednega ali posrednega nadzora nad
operaterjem prenosnega sistema zemeljskega plina ali tem prenosnim sistemom ali
uveljavljati kakršne koli pravice nad njima, ali izvajati neposrednega ali
posrednega nadzora nad operaterjem prenosnega sistema ali prenosnim sistemom
zemeljskega plina, in hkrati ne smejo izvajati neposrednega ali posrednega
nadzora nad podjetjem, ki opravlja dejavnost proizvodnje ali dobave električne
energije ali zemeljskega plina, ali uveljavljati kakršne koli pravice nad njim;
b)  Pravice iz prejšnje točke
vključujejo zlasti pravico do izvrševanja glasovalnih pravic, pravico do
imenovanja članov nadzornega sveta, uprave ali organov, ki pravno zastopajo podjetje,
ali večinski delež;
c)  Ista oseba oziroma osebe ne
morejo imenovati članov nadzornega sveta, uprave ali organov, ki pravno
zastopajo podjetje, pri operaterju prenosnega sistema zemeljskega plina ali tem
prenosnem sistemu in hkrati ne smejo izvajati neposrednega ali posrednega
nadzora ali uveljavljati pravic nad podjetjem, ki opravlja dejavnost
proizvodnje ali dobave električne energije ali zemeljskega plina, kakor tudi
ista oseba ne more biti član nadzornega sveta, uprave ali organov, ki pravno
zastopajo podjetje, pri podjetju, ki opravlja dejavnost proizvodnje ali dobave
električne energije ali zemeljskega plina, in hkrati pri operaterju prenosnega
sistema zemeljskega plina ali tem prenosnem sistemu;
d)  Če je oseba iz točke a), b)
in c) tega odstavka država članica Evropske unije ali državni organ, se dva
ločena državna organa za namene izvajanja tega člena ne štejeta za isto osebo
ali osebi.
Podjetje ali skupina podjetij plinskega gospodarstva, v
katerih lahko nadzor izvaja ista oseba ali iste osebe, in sicer neposredno ali
posredno, in v katerih podjetje ali skupina podjetij opravlja vsaj eno od
dejavnosti prenosa, distribucije ali skladiščenja in vsaj eno od dejavnosti
pridobivanja ali dobave zemeljskega plina (v nadaljnjem besedilu: vertikalno
integrirano podjetje), ki je imelo na dan 3. septembra 2009 v lasti prenosni
sistem, ali v okviru katerega deluje operater prenosnega sistema zemeljskega
plina, se lahko odloči, da bo namesto zahtev iz prejšnjega odstavka izpolnilo
zahteve iz 31.d do 31.i člena tega zakona.
Agencija za energijo z odločbo certificira operaterja
prenosnega sistema zemeljskega plina, če izpolnjuje zahteve lastniškega
ločevanja operaterja prenosnega sistema iz drugega odstavka tega člena ali
zahteve neodvisnega operaterja prenosnega sistema zemeljskega plina iz
prejšnjega odstavka.
Operater prenosnega sistema mora Agencijo za energijo
obvestiti o vseh načrtovanih spremembah, ki bi lahko vplivale na izpolnjevanje
pogojev za certificiranje, zaradi katerih bi bila lahko potrebna ponovna proučitev
izpolnjevanja zahtev za certificiranje.
Agencija za energijo začne certifikacijski postopek:
a)   po prejemu obvestila s
strani operaterja prenosnega sistema v skladu s prejšnjim odstavkom;
b)  na lastno pobudo, če je
seznanjena s tem, da bi bile lahko zaradi načrtovane spremembe pravic in vpliva
nad lastniki prenosnega sistema ali operaterji prenosnega sistema kršene
določbe 31.č člena tega zakona,
ali če imajo utemeljen razlog za domnevo, da je do take kršitve prišlo, ali
c)  na utemeljeno zahtevo
Evropske komisije.
Agencija za energijo mora sprejeti odločitev glede
certificiranja operaterja prenosnega sistema v štirih mesecih od datuma
obvestila s strani operaterja prenosnega sistema ali od datuma zahteve Evropske
komisije. Po preteku tega roka se šteje, da je bilo certificiranje odobreno.
Odločba Agencije za energijo ali domneva iz prejšnjega stavka lahko začne
učinkovati šele po zaključku postopka Evropske komisije v skladu z 11. členom
Direktive 2009/73/ES.
Odločbo ali obvestilo o nastopu domneve iz prejšnjega
odstavka v zvezi s certificiranjem operaterja prenosnega sistema Agencija za
energijo takoj posreduje Evropski komisiji, skupaj z vsemi zadevnimi podatki,
ki se nanašajo na odločitev.
Osebo, ki ima v lasti prenosni sistem zemeljskega plina, ima
pravico opravljati gospodarsko javno službo operaterja prenosnega sistema
zemeljskega plina in ima certifikat, vlada imenuje za operaterja prenosnega
sistema zemeljskega plina. Sklep o imenovanju vlada sporoči Evropski komisiji
in ga objavi v Uradnem listu Evropske unije.
31.d člen
Neodvisni operater prenosnega sistema mora imeti vse
človeške, tehnične, fizične in finančne vire, potrebne za izpolnjevanje svojih
obveznosti in za opravljanje dejavnosti prenosa zemeljskega plina. Vse osebe,
potrebne za izvajanje dejavnosti prenosa zemeljskega plina in drugih nalog
družbe, morajo biti zaposlene pri operaterju prenosnega sistema.
Neodvisni operater prenosnega sistema mora imeti v celoti v
lasti prenosni sistem in druga sredstva, potrebna za opravljanje dejavnosti
prenosa zemeljskega plina.
Noben del vertikalno integriranega podjetja ne sme drugemu
delu podjetja na kakršnikoli pravni podlagi dajati na razpolago svojega osebja
ali zanj opravljati storitev ali najemati osebja, zaposlenega v drugem delu
tega podjetja, ali opravljati storitev, ki jih opravlja drugi del podjetja.
Operater prenosnega sistema ne sme deliti sistemov ali opreme
informacijske tehnologije, fizičnih prostorov in sistemov za varnostni dostop z
nobenim delom vertikalno integriranega podjetja, ali jih uporabljati skupaj z
njim, niti ne sme uporabljati istih svetovalcev ali zunanjih izvajalcev za
sisteme ali opremo informacijske tehnologije in sisteme za varnostni dostop,
kot tudi ne istega revizorja.
Operater prenosnega sistema mora imeti pravno obliko delniške
družbe, družbe z omejeno odgovornostjo ali komanditne družbe. V firmi družbe, v
celostni podobi svojega podjetja, v komunikacijah, pri trženju blagovne znamke
in na objektih uporabljati firme ali oznak vertikalno integriranega podjetja
ali katerega koli njegovega dela ali na drug način delovati tako, da bi
ustvarjal zmedo v zvezi z ločeno identiteto vertikalno integriranega podjetja
ali katerega koli njegovega dela. Družbeniki operaterja prenosnega sistema ne
smejo sami neposredno upravljati družbe ali voditi njenih poslov.
Poleg drugih nalog, ki jih določa ta zakon, obsega dejavnost
operaterja prenosnega sistema še naslednje naloge:
-      
zastopanje operaterja prenosnega sistema v pravnem prometu in v
kakršnikoli komunikacijah z Agencijo za energijo, drugimi regulatornimi organi
ter tretjimi osebami;
-      
zastopanje operaterja prenosnega sistema v Evropski mreži operaterjev
prenosnih sistemov za plin (»ENTSO za plin«);
-      
odločanje o dostopu do sistema in izvrševanje dejanj, potrebnih za
njegovo izvajanje, pri čemer ne diskriminira med posameznimi uporabniki sistema
ali vrstami uporabnikov sistema, posebno ne v korist svojih povezanih podjetij;
-      
pobiranje vseh plačil v zvezi s prenosnim sistemom, tudi plačil za
dostop in plačil za izravnavo za sistemske storitve, kot je obdelava plina,
nakup storitev (stroški izravnave, energija za izgube);
-      
obratovanje, vzdrževanje in razvoj varnega, učinkovitega in ekonomičnega
prenosnega sistema;
-      
načrtovanje naložb za zagotovitev dolgoročne zmogljivosti sistema, da
zadosti razumnemu povpraševanju, in zanesljivosti oskrbe;
-      
vse skupne storitve, tudi pravne, računovodske in informacijske.
31.e člen
Splošna struktura upravljanja in družbena pogodba oziroma
statut družbe operaterja prenosnega sistema morata zagotavljati dejansko
neodvisnost operaterja prenosnega sistema.
Vertikalno integrirano podjetje se mora vzdržati vsakršnih
dejanj, ki bi operaterja prenosnega sistema ovirala pri izpolnjevanju
obveznosti iz tega zakona
ali nanj vplivala, ter od operaterja prenosnega sistema ne sme zahtevati, da
mora od vertikalno integriranega podjetja pridobiti dovoljenje za izpolnjevanje
teh obveznosti.
Uprava operaterja prenosnega sistema samostojno v okviru
svojih pristojnosti in odgovornosti sprejema potrebne odločitve in izvršuje
potrebna dejanja za zagotavljanje neodvisnega ravnanja operaterja prenosnega
sistema.
Vertikalno integrirano podjetje ne sme določati, neposredno
ali posredno po svojih predstavnikih v organih operaterja prenosnega sistema,
ravnanja operaterja prenosnega sistema pri njegovih vsakodnevnih dejavnostih in
upravljanju sistema ter zagotavljanju konkurenčnosti tega delovanja, ali pri
dejavnostih, potrebnih za pripravo desetletnega načrta za razvoj omrežja na
podlagi 31.i člena tega zakona.
Brez poseganja v odločitve nadzornega organa iz 31.g člena
tega zakona
mora vertikalno integrirano podjetje operaterju prenosnega sistema dati na
voljo ustrezne finančne vire za prihodnje naložbene projekte oziroma za
nadomestitev obstoječih sredstev v zadostnem času in na ustrezno zahtevo
operaterja prenosnega sistema, operater pa mora imeti pooblastilo za
pridobivanje denarja na trgu kapitala, zlasti z izposojanjem in povečanjem kapitala.
Operater prenosnega sistema mora imeti neodvisno od
vertikalno integriranega podjetja dejanske pravice sprejemanja odločitev v
zvezi s sredstvi, potrebnimi za obratovanje, vzdrževanje ali razvoj sistema.
Brez poseganja v odločitve nadzornega organa iz 31.g člena tega zakona sprejema
odločitve v zvezi s sredstvi, potrebnimi za obratovanje, vzdrževanje ali razvoj
sistema, uprava operaterja prenosnega sistema samostojno v okviru svojih
pristojnosti in odgovornosti.
Vsa komercialna in finančna razmerja med vertikalno
integriranim podjetjem in operaterjem prenosnega sistema, tudi posojila
operaterja prenosnega sistema vertikalno integriranemu podjetju, mora biti v
skladu s tržnimi pogoji. Operater prenosnega sistema mora pred začetkom
njihovega izvajanja Agenciji za energijo predložiti v soglasje vse komercialne
in finančne pogodbe ali sporazume z vertikalno integriranim podjetjem.
Hčerinska podjetja vertikalno integriranega podjetja, ki
opravljajo dejavnost proizvodnje ali dobave, ne smejo neposredno ali posredno
imeti v lasti delnic ali deležev operaterja prenosnega sistema, operater
prenosnega sistema pa ne sme imeti neposredno ali posredno v lasti delnic ali
deležev hčerinskega podjetja vertikalno integriranega podjetja, ki opravljajo
dejavnost proizvodnje ali dobave, ter ne sme prejemati dividend tega podjetja
in ne sme imeti drugih finančnih koristi od tega podjetja.
Operater prenosnega sistema mora pri opravljanju svojih nalog
iz tega zakona
ter pri upoštevanju člena 13(1), člena 14(1)(a), člena 16(2), (3) in (5), člena
18(6) ter člena 21(1) Uredbe (ES) št. 715/2009 Evropskega parlamenta in Sveta z
dne 13. julija 2009 o pogojih za dostop do prenosnih omrežij zemeljskega plina
in razveljavitvi Uredbe (ES) št. 1775/2005 (Uradni list EU, L 211, 14/08/2009; v
nadaljnjem besedilu: Uredba (ES) št. 715/2009) različne osebe ali subjekte
obravnavati brez diskriminacije ter ne sme omejevati, izkrivljati ali
preprečevati konkurence na področju proizvodnje ali dobave.
31.f člen
Odločitve v zvezi z imenovanjem in ponovnim imenovanjem ter
pogoji za imenovanje in ponovno imenovanje, delovnimi razmerami, plačilom in
prenehanjem mandata članov uprave operaterja prenosnega sistema, sprejema
nadzorni organ operaterja prenosnega sistema, imenovan v skladu s 31.g členom
tega zakona.
Nadzorni organ mora pisno obvestiti Agencijo za energijo o
vsakem imenovanju, prenehanju mandata ali drugi splošni ali posamični odločitvi
o pogojih, kot jih določi nadzorni organ in ki veljajo za mandat članov uprave
operaterja prenosnega sistema in oseb, odgovornih za izvršno upravljanje,
njegovo trajanje in prenehanje, ter o razlogih za vsak predlog za prenehanje
mandata teh oseb.
Agencija za energijo lahko izda odločbo, da nasprotuje
odločitvi iz prvega in drugega odstavka:
-      
če se pojavijo dvomi o strokovni neodvisnosti osebe, imenovane za člana
uprave ali 
-      
v primeru predčasnega prenehanja mandata, če se pojavijo dvomi o
upravičenosti takšnega predčasnega prenehanja.
Za člana uprave operaterja prenosnega sistema je lahko
imenovana oseba, ki v obdobju treh let pred imenovanjem ni imela nobene
strokovne funkcije ali odgovornosti, neposrednega ali posrednega interesa ali
poslovnega odnosa z vertikalno integriranim podjetjem ali katerim koli njegovim
delom ali njegovimi delničarji oziroma družbeniki s kontrolnim deležem, razen z
operaterjem prenosnega sistema.
Določba prejšnjega odstavka se uporablja za večino članov
uprave operaterja prenosnega sistema, in za predsednika uprave. Za ostale člane
uprave operaterja prenosnega sistema se uporablja zahteva, da v obdobju šest
mesecev pred njihovim imenovanjem ni opravljal nobene vodstvene ali druge
pomembne dejavnosti v vertikalno integriranem podjetju.
Člani uprave ter zaposleni pri operaterju prenosnega sistema
ne smejo imeti nobene druge poklicne funkcije ali odgovornosti, neposrednega
ali posrednega interesa v nobenem delu vertikalno integriranega podjetja, ki ni
operater prenosnega sistema, od njega ne smejo pridobivati nobenih finančnih
koristi ali imeti poslovnega odnosa z njegovimi delničarji oziroma družbeniki s
kontrolnim deležem.
Plačilo oseb, odgovornih za upravljanje, članov uprave ter
zaposlenih pri operaterju prenosnega sistema ne sme biti odvisno od dejavnosti
ali rezultatov vertikalno integriranega podjetja, ki niso operater prenosnega
sistema.
Predsednik ali član uprave oziroma druga oseba, odgovorna za
upravljanje operaterja prenosnega sistema lahko zoper odločitev operaterja
prenosnega sistema ali njegovega organa, s katero ji je predčasno prenehal
mandat, vloži pritožbo na Agencijo za energijo.
Osebe, odgovorne za upravljanje, in člani uprave operaterja
prenosnega sistema vsaj štiri leta po koncu svojega mandata pri operaterju
prenosnega sistema ne smejo imeti poklicne funkcije, odgovornosti ali interesa
v nobenem delu vertikalno integriranega podjetja, ki ni operater prenosnega
sistema, in ne smejo imeti poslovnega odnosa z njegovimi delničarji oziroma družbeniki
s kontrolnim deležem.
Določba drugega stavka petega odstavka ter določbe šestega do
devetega odstavka tega člena se uporabljajo za vse osebe, ki skrbijo za izvršno
upravljanje operaterja prenosnega sistema, in za tiste, ki tem osebam
neposredno poročajo o zadevah, povezanih z obratovanjem, vzdrževanjem in
razvojem omrežja.
31.g člen
Operater prenosnega sistema mora imeti nadzorni organ,
oblikovan skladno z določbami tega člena. Nazorni organ sprejema odločitve, ki
lahko bistveno vplivajo na vrednost sredstev delničarjev v okviru operaterja
prenosnega sistema, zlasti v zvezi z odobritvijo letnih in dolgoročnejših
finančnih načrtov, stopnjo zadolževanja operaterja prenosnega sistema in
določitvijo zneska dividend, ki se razdelijo delničarjem.
Odločitve, ki so v pristojnosti nadzornega organa, ne smejo
vključevati nobenih odločitev, povezanih z rednim poslovanjem in vsakodnevnimi
dejavnostmi operaterja prenosnega sistema in upravljanjem omrežja, vključno s
sklepanjem pravnih poslov v zvezi s tem in sprejemanjem odločitev za njihovo
izvrševanje, kot tudi ne odločitev, ki bi vplivale ali bi bile povezane z
dejavnostmi, ki so potrebne za pripravo desetletnega razvojnega načrta omrežja
v skladu s 31.i členom tega zakona.
Odločitve iz prejšnjega odstavka sprejema uprava operaterja
prenosnega sistema samostojno v okviru svojih pristojnosti in odgovornosti.
Vsaj za enega člana manj od polovice članov nadzornega organa
se uporabljajo določbe četrtega odstavka, prvega stavka petega odstavka in
šestega do devetega odstavka 31.f člena tega zakona.
Glede odločitve o predčasnem prenehanju mandata člana
nadzornega organa se uporablja določba druge alineje tretjega odstavka 31.f
člena tega zakona.
Nadzorni organ sestavljajo:
-      
člani, ki predstavljajo vertikalno integrirano podjetje ali osebe, za
katere po zakonu, ki ureja prevzeme, velja domneva, da delujejo usklajeno z
njim;
-      
člani, ki predstavljajo delničarje tretjih strani;
-      
predstavniki delavcev, v skladu z zakonom, ki ureja sodelovanje delavcev
pri upravljanju.
31.h člen
Operater prenosnega sistem mora pripraviti program za
zagotavljanje skladnosti, ki določa cilje in ukrepe za preprečevanje
diskriminatornega ravnanja in posebne obveznosti, ki jih morajo zaposleni
izpolniti za uresničitev teh ciljev. Sistem in ukrepi za izvajanje programa in
spremljanje njegovega izpolnjevanja morajo biti sestavni del programa. K
programu za zagotavljanje skladnosti mora operater prenosnega sistema pridobiti
soglasje Agencije za energijo.
Nadzorni organ operaterja prenosnega sistema mora imenovati
nadzornika za skladnost, ki je lahko fizična ali pravna oseba. K imenovanju
nadzornika za skladnost skladnosti mora nadzorni organ pridobiti soglasje
Agencije za energijo. Če je nadzornik za skladnost pravna oseba, mora nadzorni
organ s soglasjem Agencije za energijo določiti eno fizično osebo te pravne
osebe, ki neposredno opravlja naloge nadzornika za skladnost. Agencija za
energijo lahko zavrne soglasje k odločitvi o imenovanju nadzornika za skladnost
le zaradi pomanjkanja neodvisnosti ali strokovne usposobljenosti nadzornika za
skladnost.
Za nadzornika za skladnost se uporabljajo določbe drugega do
devetega odstavka 31.f člena tega zakona.
Nadzorni organ lahko po predhodnem soglasju Agencije za
energijo razreši nadzornika za skladnost. Na predlog Agencije za energijo mora
nadzorni organ razrešiti nadzornika za skladnost, če je razlog za predlog
njegove razrešitve pomanjkanje neodvisnosti ali strokovne usposobljenosti.
Pogoje, ki veljajo za mandat, oziroma zaposlitvene pogoje za
nadzornika za skladnost ter trajanje njegovega mandata, sprejme nadzorni organ
po predhodnem soglasju Agencije za energijo. Ti pogoji morajo biti taki, da se
z njimi zagotovi neodvisnost nadzornika za skladnost, tudi tako, da se mu
zagotovijo vsa potrebna sredstva za izpolnjevanje njegovih nalog.
Nadzornik za skladnost med svojim mandatom ne sme imeti
nobene druge poklicne funkcije, odgovornosti ali neposrednega ali posrednega
interesa v nobenem delu ali z nobenim delom vertikalno integriranega podjetja
ali njegovimi delničarji oziroma družbeniki s kontrolnim deležem.
Nadzornik za skladnost je zadolžen za:
a)  spremljanje izvajanja programa
za zagotavljanje skladnosti;
b)  pripravo letnega poročila, v
katerem so določeni ukrep za izvajanje programa za zagotavljanje skladnosti, ki
ga predloži Agenciji za energijo;
c)  poročanje nadzornemu organu
in izdajo priporočil o programu za zagotavljanje skladnosti in njegovem
izvajanju;
d)  pisno obveščanje Agencije za
energijo o večjih kršitvah, storjenih pri izvajanju programa za doseganje
skladnosti, in
e)  poročanje Agenciji za
energijo o komercialnih in finančnih odnosih med vertikalno integriranim
podjetjem in operaterjem prenosnega sistema.
Nadzornik za skladnost predlagane odločitve glede naložbenega
načrta ali posameznih naložb v sistem predloži Agenciji za energijo najpozneje
takrat, ko jih uprava operaterja prenosnega sistema predloži nadzornemu organu.
Če vertikalno integrirano podjetje na skupščini operaterja
prenosnega sistema ali z glasovanjem članov nadzornega organa, ki jih je
imenovala, prepreči sprejetje odločitve, zaradi česar se preprečijo ali
zadržujejo naložbe, ki bi jih bilo v skladu z desetletnim razvojnim načrtom
omrežja treba izvesti v naslednjih treh letih, nadzornik za skladnost o tem
poroča Agenciji za energijo.
Nadzornik za skladnost mora redno pisno poročati Agenciji za
energijo in ima pravico do rednega ustnega ali pisnega poročanja nadzornemu
organu operaterja prenosnega sistema in vsa poročila istočasno posredovati tudi
upravi operaterja prenosnega sistema.
Nadzornik za skladnost se lahko udeležuje vseh sestankov
uprave operaterja prenosnega sistema, sestankov nadzornega organa in skupščine
družbe, mora pa se udeležiti vseh sestankov, na katerih se obravnavajo
naslednje zadeve:
a)  pogoji za dostop do omrežja
iz Uredbe (ES) št. 715/2009;
b)  projekti za obratovanje,
vzdrževanje in razvoj prenosnih omrežij, tudi naložbe v nove prenosne povezave,
povečanje zmogljivosti in izboljšanje uporabe obstoječih zmogljivosti; 
c)  nakupi ali prodaja energije,
ki so potrebni za delovanje prenosnega sistema.
Nadzornik za skladnost mora imeti dostop do vseh ustreznih
podatkov in prostorov operaterja prenosnega sistema ter do vseh informacij, ki
so potrebne za opravljanje njegove naloge. Nadzornik za skladnost mora imeti
dostop do pisarn operaterja prenosnega sistema brez vnaprejšnjega obvestila.
31.i člen
Neodvisni operater prenosnega sistema mora vsako leto
najkasneje do 1. junija po posvetovanju z vsemi ustreznimi zainteresiranimi
stranmi sprejeti in Agenciji za energijo predložiti v potrditev desetletni
razvojni načrt omrežja, ki mora temeljiti na obstoječi in predvideni ponudbi in
povpraševanju in vsebovati učinkovite ukrepe za zagotovitev ustreznosti sistema
in zanesljivosti oskrbe.
Desetletni razvojni načrt omrežja zlasti:
1.    
za udeležence na trgu opredeli glavno infrastrukturo za prenos, ki jo je
treba v naslednjih desetih letih zgraditi ali posodobiti;
2.    
vsebuje vse že sprejete naložbe in opredeli nove, ki jih je treba izvesti
v naslednjih treh letih ter
3.    
zagotovi časovni okvir za vse naložbene projekte.
Agencija za energijo se mora o desetletnem razvojnem načrtu
omrežja posvetovati z vsemi dejanskimi in možnimi uporabniki sistema, in sicer
na odprt in pregleden način.
Agencija za energijo mora objaviti rezultate posvetovalnega
postopka in zlasti možne potrebe po naložbah na svoji spletni strani, o njih pa
obvestiti operaterja prenosnega sistema.
Agencija za energijo preuči, ali desetletni razvojni načrt
omrežja pokriva vse potrebe po naložbah, ki so bile opredeljene v posvetovalnem
postopku, in ali je ta v skladu z nezavezujočim desetletnim razvojnim načrtom
omrežja za celotno Skupnost (razvojni načrt omrežja za Skupnost) iz člena 8(3)(b)
Uredbe (ES) št. 715/2009.
Agencija za energijo lahko od operaterja prenosnega sistema
zahteva, da spremeni svoj desetletni razvojni načrt in usklajenega z njenimi
zahtevami predloži v potrditev najkasneje v dveh mesecih od prejema teh zahtev.
Agencija za energijo sprejme v primeru, ko operater
prenosnega sistema zaradi razlogov, ki niso prevladujoči razlogi zunaj
njegovega nadzora, ne izvede naložbe, ki bi jo bilo treba v skladu z
desetletnim razvojnim načrtom omrežja izvesti v naslednjih treh letih, vsaj
enega od naslednjih ukrepov in tako zagotovi, da se zadevna naložba izvede, če
je še vedno pomembna na podlagi desetletnega razvojnega načrta omrežja:
1.    
od operaterja prenosnega sistema zahteva, da izvede zadevno naložbo, ali
2.    
organizira razpisni postopek, ki je odprt za vse vlagatelje, ali
3.    
od operaterja prenosnega sistema zahteva, da sprejme povečanje kapitala
za financiranje potrebnih naložb ter neodvisnim vlagateljem omogoči, da
sodelujejo pri kapitalu.
Kadar Agencija za energijo uporabi svoja pooblastila iz
prejšnjega odstavka, lahko operaterju prenosnega sistema z odločbo naloži eno
ali več od naslednjih ravnanj:
1.    
da omogoči financiranje s strani katere koli tretje strani z dolžniškim
ali lastniškim kapitalom v operaterju prenosnega sistema;
2.    
da omogoči izgradnjo s strani katere koli tretje strani in prenos
lastninske in drugih stvarnih pravic na objektih in napravah, ki sestavljajo
omrežje, na operaterja prenosnega sistema ter vzpostavitev ustreznih
obligacijskih razmerij med operaterjem sistema in investitorjem;
3.    
da sam zgradi zadevne nove objekte in naprave in
4.    
da sam upravlja nove objekte in naprave.
Določbe prejšnjega odstavka ne pomenijo odstopanja od zahteve
iz drugega odstavka 31.d člena tega zakona, Operater prenosnega sistema mora
vlagateljem zagotoviti vse informacije, ki so potrebne za izvedbo naložbe, nove
naprave dejansko in pravno vključiti v prenosni sistem in si na splošno v
največji možni meri prizadevati, da olajša izvajanje naložbenega projekta.
K pogodbam o financiranju naložb iz tega člena mora dati
soglasje Agencija za energijo pred začetkom njihove veljavnosti.
32. člen
Sistemski operater prenosnega omrežja in sistemski operater
distribucijskega omrežja zemeljskega plina sta dolžna končnim odjemalcem
zemeljskega plina in izvajalcem energetske dejavnosti na področju zemeljskega
plina dovoliti dostop do omrežja na pregleden in nepristranski način po načelu
reguliranega dostopa tretje strani. Ne glede na to, kako je zagotovljen dostop
do določenega omrežja za zemeljski plin, ki ga odjema končni odjemalec
zemeljskega plina, ima ta odjemalec pravico pridobiti lasten dostop do omrežja,
na katerega je priključen. V primeru, da je dostop do zadevnega omrežja za
dobavo zemeljskega plina temu končnemu odjemalcu pridobil izvajalec energetske
dejavnosti, je sistemski operater omrežja, na katerega je priključen ta
odjemalec, dolžan s tem odjemalcem skleniti pogodbo o dostopu do omrežja za
celotno zmogljivost in trajanje, ki je pogodbeno zagotovljeno za dobavo
zemeljskega plina temu končnemu odjemalcu. Sistemski operater in dotedanji
sopogodbenik sta dolžna pogodbeno urediti ustrezno zmanjšanje do tedaj
zakupljenega dostopa za tega končnega odjemalca. Ta določba se smiselno
uporablja tudi v primeru odpovedi pooblastilnega razmerja oziroma pogodbenega
razmerja s strani pooblaščenca, ki ureja dostop do omrežja za tega končnega
odjemalca. Podatki o zasedenosti prenosnega omrežja za zemeljski plin so javni
in jih mora sistemski operater prenosnega omrežja dnevno objavljati. Določbe
tega odstavka se uporabljajo tudi za dostop do skladišča zemeljskega plina
oziroma terminala za utekočinjen zemeljski plin.
Metodologijo za obračunavanje omrežnine in določitev
omrežnine določa v okviru svojih pristojnosti po tem zakonu Agencija za
energijo na način, ki vzpodbuja učinkovitost izvajalcev in uporabnikov, ločeno
za prenosna in distribucijska omrežja. V metodologiji za določitev omrežnine
Agencija za energijo določi:
-      
metodo reguliranja,
-      
kriterije za ugotavljanje upravičenih stroškov, ki vključujejo tudi
reguliran donos na sredstva, za dejavnost sistemskega operaterja in druge
elemente, potrebne za določitev omrežnine,
-      
trajanje posameznega regulativnega obdobja,
-      
ureditev načina izvajanja nadziranja z regulativnim okvirom določenih
upravičenih stroškov,
-      
ugotavljanje odstopanj (presežkov ali primanjkljajev) od regulativnega
okvira za posamezno leto in za regulativno obdobje skladno s 46.a členom tega
zakona.
Sistemski operater določi omrežnino skladno z metodologijo iz
prejšnjega stavka in mora pred njeno objavo v Uradnem listu Republike Slovenije
nanjo pridobiti soglasje Agencije za energijo.
Sistemski operater iz prvega odstavka tega člena lahko zavrne
dostop do omrežja, skladišča ali terminala zaradi premajhnih zmogljivosti, če
je to v posameznem primeru nujno za izvajanje obveznosti gospodarske javne
službe iz tega zakona ali če bi uporabnik omrežja zaradi sklenjene dolgoročne
pogodbe o nakupu zemeljskega plina zašel v resne gospodarske težave. Podrobno
utemeljene razloge zavrnitve dostopa mora sporočiti prosilcu, ki želi dostop do
omrežja.
Zavrnjeni uporabnik lahko zahteva, da Agencija za energijo
odloči v skladu z 88. členom tega zakona.
Če ne pride do dostopa do omrežja zaradi premajhnih
zmogljivosti omrežja, lahko upravičeni odjemalec oziroma izvajalec energetske
dejavnosti na področju zemeljskega plina zahteva povečanje zmogljivosti
omrežja, če ga je pripravljen financirati sam ali s katerokoli pravno osebo.
Če po pogajanjih ne pride do sklenitve pogodbe o povečanju
zmogljivosti omrežja, odloči o tem, na pobudo upravičenega odjemalca, Agencija
za energijo, ki določi pogoje povečanja zmogljivosti omrežja ali zavrne zahtevo
upravičenega odjemalca.
Določbe tega člena se smiselno uporabljajo tudi za dostop do
omrežja, ki je bilo zgrajeno ali obratuje kot sestavni del objekta za pridobivanje
zemeljskega plina in do omrežja, ki se uporablja za transport zemeljskega plina
od nahajališča do naprave za oplemenitenje.
32.a člen
Sistemski operater iz prvega odstavka 32. člena tega
zakona lahko zavrne dostop tudi zaradi vzajemnosti, če upravičeni odjemalec iz
druge države, ki zahteva dostop do omrežja, ni upravičeni odjemalec v tej drugi
državi in v Republiki Sloveniji.
32.b člen
Pravico zgraditi neposredni oskrbovalni vod ima po pridobitvi
energetskega dovoljenja:
-      
vsak dobavitelj zemeljskega plina, ki želi po tej liniji dobavljati
zemeljski plin upravičenim odjemalcem;
-      
vsak upravičeni odjemalec, ki želi biti oskrbovan po takem vodu.
Energetsko dovoljenje za neposredni oskrbovalni vod je mogoče
izdati osebam iz prejšnjega odstavka, katerim je z dokončno odločbo dostop do
omrežja zavrnjen.
32.c člen
Ne glede na določbe prvega in drugega odstavka 32. člena
tega zakona, se lahko investitorju z odločbo za določen čas in za določeno
infrastrukturo zemeljskega plina dovoli izjemo od načina zagotavljanja dostopa
do omrežja zemeljskega plina po načelu reguliranega dostopa tretje strani in o
določitvi omrežnine, če so izpolnjeni naslednji pogoji:
-      
da gre za izgradnjo nove večje infrastrukture zemeljskega plina,
vključno s čezmejnimi zmogljivostmi, znatnega povečanja zmogljivosti obstoječe
infrastrukture ali v primeru sprememb v infrastrukturi, ki omogočajo uporabo
novih virov zemeljskega plina,
-      
da investicija prispeva k povečanju konkurence pri dobavi zemeljskega
plina in povečanju zanesljivosti dobav,
-      
da je tveganje investicije tako veliko, da brez izjeme do nje ne bi
prišlo,
-      
da je lastnik tega omrežja pravno ločena oseba od sistemskih operaterjev
omrežij, v okviru katerih se bo gradila infrastruktura,
-      
da uporabniki omrežja za njegovo uporabo plačajo stroške in
-      
da izjema ne omejuje konkurence ali učinkovitega delovanja notranjega
trga z zemeljskim plinom v Evropski uniji.
O zahtevi investitorja za izdajo odločbe o izjemi odloči
Agencija za energijo. Agencija za energijo Evropsko Komisijo nemudoma seznani z
odločbo o izjemi in z vsemi informacijami, ki se nanjo nanašajo. Evropska
Komisija lahko od Agencije za energijo zahteva spremembo ali razveljavitev
odločitve o odobritvi izjeme v roku treh mesecev od prejetja obvestila o
sprejetju odločbe o podelitvi izjeme, o čemer Agencija za energijo odloča po
določbah šestega odstavka tega člena.
Ob upoštevanju trajanja pogodb, obsega novih zmogljivosti,
trajanja projekta in drugih okoliščin, se z odločbo določijo:
-      
pogoji izvajanja izjeme,
-      
omrežje ali del omrežja, na katerega se odločba nanaša,
-      
čas trajanja odločbe in
-      
pravila in pogoji dostopa do tega omrežja, kolikor to ne preprečuje
izvajanje dolgoročnih pogodb.
Če se izjema nanaša na čezmejne zmogljivosti, Agencija za
energijo ugodi zahtevi investitorja po posvetovanju s pristojnimi organi ali
agencijami v drugi državi.
Dokončna odločba o izjemi se objavi v Uradnem listu Republike
Slovenije, kakor tudi vsaka sprememba, odprava ali razveljavitev te odločbe.
Če v skladu s pravili Evropske skupnosti pristojni organ te
skupnosti zahteva spremembo ali odpravo odločbe, Agencija za energijo po uradni
dolžnosti uvede obnovo postopka za izdajo odločbe.
Določbe tega člena se smiselno uporabljajo tudi za
povezovalne vode električne energije.
32.č člen
Sistemski operaterji prenosnih in distribucijskih omrežij
zemeljskega plina morajo zagotavljati ustrezne zmogljivosti na meji med
sosednjimi prenosnimi in distribucijskimi omrežji za zagotavljanje prenosa za
zanesljivost dobave zemeljskega plina ter sodelovati s sistemskimi operaterji teh
omrežij pri izmenjavi podatkov in usklajenem delovanju v primeru ogrožene
zanesljivosti dobave zemeljskega plina ter pri izvajanju nujnih ukrepov iz 32.f člena tega zakona.
Dobavitelj zemeljskega plina, ki bo glede na predvideni obseg
poslovanja v prihodnjem koledarskem letu v Republiko Slovenijo dobavil več kot
20% zemeljskega plina porabljenega v Republiki Sloveniji v preteklem
koledarskem letu, mora zemeljski plin dobavljati na način, da bo v primeru
izrednih motenj zaradi izpada dobavnega vira ali motenj na prenosnih omrežjih
zunaj Republike Slovenije, zagotavljal dobavo vsaj 30% količine zemeljskega
plina v Republiko Slovenijo, ki jih je dolžan dobavljati, če ne bi prišlo do
motnje (na primer: z uporabo več dobavnih virov in napajanjem iz ločenih omrežij).
Ukrepe za zagotavljanje zanesljivosti dobave zemeljskega
plina morajo dobavitelji uporabljati pregledno in nediskriminatorno tako, da ne
kršijo pravil notranjega trga zemeljskega plina, določenih s predpisi Evropske
unije in tem zakonom.
Najpozneje do 31. januarja mora vsak dobavitelj
zemeljskega plina poslati ministrstvu, pristojnemu za energijo, poročilo o
zagotavljanju zanesljivosti dobave zemeljskega plina v preteklem koledarskem
letu, v katerem mora navesti ukrepe za zagotavljanje zanesljivosti dobave
zemeljskega plina, merila in način njihove uporabe, še posebej pa obseg
uporabljenih skladiščnih zmogljivosti in dolgoročnih pogodb o dobavi
zemeljskega plina, začetek njihove sklenitve in njihovo trajanje. V poročilu
mora dobavitelj tudi navesti indikativne cilje zagotavljanja zanesljivosti
dobave zemeljskega plina s skladiščenjem in drugimi ukrepi v naslednjih petih
letih. Ministrstvo, pristojno za energijo, posreduje poročilo dobavitelja
Agenciji za energijo in ministrstvu, pristojnemu za notranji trg.
Vlada podrobneje predpiše seznam mogočih ukrepov za
zagotavljanje zanesljivosti dobave zemeljskega plina in podrobnejšo obvezno
vsebino poročila iz prejšnjega odstavka tega člena.
32.d člen
Posebni odjemalci so:
-      
gospodinjski odjemalci;
-      
odjemalci, ki opravljajo zdravstveno dejavnost (vključno z
rehabilitacijo in nego), vzgojno-varstveno dejavnost, izobraževalno dejavnost
in socialno varstveno dejavnost ter vsi drugi odjemalci, ki prevzemajo
zemeljski plin za ogrevanje prostorov, namenjenih nastanitvi ljudi (študentski
domovi, hoteli in druge stavbe, ki se uporabljajo za prenočitvene zmogljivosti,
in podobno);
-      
odjemalci, ki prevzemajo zemeljski plin za proizvodnjo toplote za
ogrevanje prostorov odjemalcev iz prve in prejšnje alinee, in sicer v obsegu,
kolikor je to potrebno za proizvodnjo te toplote;
-      
sistemski operaterji za lastno rabo zemeljskega plina potrebnega za
delovanje omrežja zemeljskega plina.
Posebni odjemalci, razen gospodinjskih odjemalcev, morajo
svojemu dobavitelju sporočiti vrsto odjema in potrebne količine zemeljskega
plina za posamezna obdobja po trošilih v roku enega meseca po prejemu obrazcev,
ki jih pripravi in pošlje njihov dobavitelj.
Če nastane med dobaviteljem in odjemalcem spor, ali je
določeni odjemalec posebni odjemalec, odloči o tem Agencija za energijo po
postopku, določenem v 88. členu tega zakona.
32.e člen
Vsak dobavitelj zemeljskega plina, ki dobavlja zemeljski plin
posebnim odjemalcem, jim mora dobavljati zadostne količine zemeljskega plina
tudi v primeru naslednjih izjemnih razmer (standardi zanesljivosti dobave
zemeljskega plina):
-      
delne motnje pri dobavi zemeljskega plina v Republiko Slovenijo, ki
predstavlja do 20% zmanjšanje njegovih dobav v Republiko Slovenijo, in to za
čas, kot ga s predpisom iz petega odstavka tega člena, določi Vlada Republike
Slovenije,
-      
izjemno nizke povprečne petdnevne temperature, ki se statistično
pojavlja vsakih 20 let, v zimskem obdobju od prvega decembra do zadnjega dne
februarja.
Obveznost dobaviteljev v izjemnih razmerah iz prve alinee
lahko traja največ 30 dni.
Zadostne količine zemeljskega plina so:
-      
v primeru iz prve alinee prejšnjega odstavka nezmanjšane količine glede
na čas pred zmanjšanjem dobaviteljevih dobav zemeljskega plina v Republiko
Slovenijo, ob upoštevanju temperaturnih razmer v zadevnem obdobju,
-      
v primeru iz druge alinee prejšnjega odstavka dodatne količine
zemeljskega plina, ki omogočajo ustrezno ogrevanje prostorov pri izjemno nizki
zunanji temperaturi.
Dobavitelj, ki dobavlja zemeljski plin posebnim odjemalcem
mora v poročilu iz 32.č člena navesti tudi:
-      
količino dobav posebnim odjemalcem v prejšnjem letu;
-      
ukrepe in način zagotavljanja zanesljivosti dobave posebnim odjemalcem v
primeru izjemnih razmer, pri čemer mora izkazati, da s temi ukrepi pokriva
razliko med pogodbeno dobavo tem odjemalcem in zadostnimi količinami
zemeljskega plina iz prejšnjega odstavka zaradi dogodkov iz prvega odstavka;
-      
načrtovane ukrepe za zagotavljanje zanesljivosti dobave zemeljskega
plina posebnim odjemalcem med trajanjem pogodbe o dobavi tem odjemalcem.
Poročilu mora dobavitelj iz prejšnjega odstavka predložiti
kopije pogodb in druge dokaze, s katerimi dokazuje izvajanje ukrepov za
zanesljivo dobavo zemeljskega plina posebnim odjemalcem.
Vlada Republike Slovenije podrobneje predpiše čas trajanja
obveznosti dobaviteljev iz prve alinee prvega odstavka, način določitve
dodatnih količin, ki so potrebne za zagotovitev zadostnih količin zemeljskega
plina posebnim odjemalcem v primeru iz druge alinee drugega odstavka, in način
dokazovanja izvajanja ukrepov iz tega člena.
32.f člen
Če zaradi obsega in trajanja izjemnih razmer iz prvega
odstavka prejšnjega člena ali zaradi drugih okoliščin, zaradi katerih je
ogrožena zanesljivost dobave zemeljskega plina oziroma je dobava zemeljskega
plina v Republiki Sloveniji resno motena dalj časa, dobavitelji z ukrepi iz
32.č člena tega zakona ne morejo zagotoviti dobave zemeljskega plina posebnim
odjemalcem v zadostnih količinah, morajo sistemski operaterji omrežij
zemeljskega plina storiti vse, da v okviru varnega obratovanja omrežja
zemeljskega plina omogočajo prenos in distribucijo za dobavo zemeljskega plina
posebnim odjemalcem.
Za zagotovitev cilja iz prejšnjega odstavka morajo sistemski
operaterji pripraviti načrt nujnih ukrepov, ki mora vsebovati možne okoliščine
za uporabo nujnih ukrepov ter način, čas in obseg njihove izvedbe. Pri
načrtovanju nujnih ukrepov morajo sistemski operaterji upoštevati, da morajo
biti ti ukrepi izvedeni nediskriminatorno in pregledno ter smejo prizadeti
odjemalce le v najmanjši meri, ki je potrebna, da se zagotovi zanesljiva dobava
zadostnih količin zemeljskega plina posebnim odjemalcem. Načrt nujnih ukrepov
mora sistemski operater objaviti na svoji spletni strani ter ga poslati
ministrstvu, pristojnemu za energijo, ki ga posreduje Agenciji za energijo in
ministrstvu pristojnemu za notranji trg. Obvestilo o objavi načrta nujnih
ukrepov sistemski operater objavi v sredstvu javnega obveščanja.
Če zaradi obsega in trajanja izjemnih razmer tudi načrtovani
nujni ukrepi iz prejšnjega odstavka ne morejo zagotoviti zanesljivosti dobave
zemeljskega plina posebnim odjemalcem, morajo sistemski operaterji ne glede na
svoje pogodbene obveznosti v razmerju do dobaviteljev, uporabnikov in
odjemalcev zmanjšati ali prekiniti odjem zemeljskega plina na odjemnih mestih
posameznih vrst odjemalcev oziroma njihovih trošil.
Odjemalci, razen gospodinjskih odjemalcev, morajo sistemskemu
operaterju, na katerega omrežje so priključeni, sporočiti podatke o svojih
trošilih zaradi izvedbe ukrepa zmanjšanja ali prekinitve odjema iz prejšnjega
odstavka. Če teh podatkov odjemalec ne sporoči, lahko pri izvajanju določb o
zmanjšanju ali prekinitvi odjema sistemski operater odloči na podlagi podatkov,
s katerimi razpolaga, in splošnih značilnostih trošil posamezne vrste
odjemalcev. Obrazce za sporočanje podatkov o trošilih pripravijo sistemski
operaterji in jih objavijo na spletnih straneh, obvestilo o tem pa v sredstvu
javnega obveščanja. Pravilnost podatkov o trošilih nadzira inšpekcijski organ.
Vrste odjemalcev in njihovih trošil ter vrstni red zmanjšanja
ali prekinitve odjema zemeljskega plina posameznim vrstam odjemalcev predpiše
vlada, pri čemer mora upoštevati način uporabe zemeljskega plina pri posamezni
vrsti odjemalcev, nujnost odjema zemeljskega plina za zagotavljanje življenja
in zdravja ljudi ter vrsto in obseg škode, ki jo pri posamezni vrsti odjemalcev
povzroči zmanjšanje ali prekinitev odjema zemeljskega plina.
Sistemski operater mora o vsakem primeru izvedbe nujnih
ukrepov iz tega člena nemudoma v elektronski obliki in pisno obvestiti
ministrstvo, pristojno za energijo, ki obvestila posreduje Agenciji za
energijo.
Vsak sistemski operater, dobavitelj ali odjemalec zemeljskega
plina krije svoje stroške izvedbe nujnih ukrepov oziroma ukrepov zmanjšanja ali
prekinitve odjema iz tretjega odstavka ne glede na pravila o odgovornosti zaradi
kršitve oziroma neizpolnjevanja pogodbe.
Ministrstvo, pristojno za energijo, obvesti Komisijo
Evropskih skupnosti o nujnih ukrepih, ki jih predvidevajo načrti sistemskih
operaterjev in predpis iz petega odstavka tega člena.
Ministrstvo, pristojno za energijo, lahko predsedujočega
koordinacijske skupine za plin, ustanovljene v skladu s 7. členom
Direktive 2004/67/ES, obvesti o dogodkih v zvezi z ogroženo zanesljivostjo
dobave, za katere meni, da jih z nacionalnimi ukrepi ni možno ustrezno
obvladati.
32.g člen
Na območju Republike Slovenije je omogočen transport zajetega
ogljikovega dioksida preko cevnih prenosnih transportnih omrežij.
Agencija za energijo odloča v sporih o dostopu do omrežja za
transport ogljikovega dioksida po cevnih prenosnih omrežjih. O zahtevah za
dostop in sporih s področja dostopa do omrežja za transport ogljikovega
dioksida po cevnih prenosnih omrežjih, Agencija za energijo enkrat letno, do 1.
julija, poroča vladi.
32.h člen
Transport zajetega ogljikovega dioksida preko cevnih
prenosnih transportnih omrežij na območju Republike Slovenije je mogoč pod
naslednjimi pogoji:
a)  podjetje pred izvajanjem
prenosa ali predelave ogljikovega dioksida za transport prijavi svojo dejavnost
Agenciji za energijo.
b)  dostop do prenosnega
transportnega omrežja ali predelave ogljikovega dioksida se mora izvajati
transparentno in nediskriminatorno. Pri tem je treba upoštevati:
- tehnične
in druge zmogljivosti, ki so ali bodo na voljo,
- usklajenost
tehničnih specifikacij,
- delež
obveznega zmanjšanja ogljikovega dioksida - potrebo po upoštevanju potreb
lastnika, upravljavca in ostalih uporabnikov omrežja, skladišča ali predelave
ogljikovega dioksida, ki jih to zadeva.
c)  upravljalci transportnih
omrežij lahko zavrnejo transport do transportnih omrežja na podlagi utemeljenih
razlogov v primeru pomanjkanja zmogljivosti.
d)  v primeru zavrnitve dostopa
do transportnega omrežja iz prejšnje točke, upravljavec izvede analizo možnih
ukrepov za zagotovitev kapacitet. V primeru ekonomske upravičenosti ukrepa ali
financiranja s strani zavrnjenega uporabnika upravljavec ukrep izvede v skladu
predpisi, ki urejajo varovanje okolja.
32.i člen
V primeru spora glede dostopa do transportnega omrežja
ogljikovega dioksida je na prvi stopnji pristojna Agencija za energijo. Pri tem
lahko poleg podatkov iz prejšnjega člena Agencija za energijo zahteva od strank
dodatne podatke, ki so nujno potrebni za rešitev spora.
Agencija za energijo pri odločanju upošteva število zainteresiranih
odjemalcev za dostop.
V primeru čezmejnih sporov Agencija za energijo sodeluje s
pristojnimi organi v drugih državah.
c) Oskrba s toplotno energijo in drugimi energetskimi plini iz
omrežja
33. člen
Daljinsko ogrevanje in oskrba z energetskimi plini iz
omrežja, razen z zemeljskim plinom (v nadaljnjem besedilu: drugi energetski
plini), se izvajata kot izbirna lokalna gospodarska javna služba.
Ne glede na določbe prejšnjega odstavka se daljinsko
ogrevanje ali oskrba z drugimi energetskimi plini iz samostojnega zaključenega
omrežja lahko izvaja kot tržna dejavnost oskrbe končnih odjemalcev, če:
-      
se na območju ne izvaja gospodarska javna služba iz prejšnjega odstavka,
-      
je proizvodnja toplote pretežno iz obnovljivih virov energije ali v
soproizvodnji toplote in električne energije in
-      
glede na razpoložljiv vir ali kapaciteto omrežja maksimalna možna dobava
energije vsem odjemalcem hkrati na omrežju ne presega 1 MWh/h.
V primeru izvajanja tržne dejavnosti oskrbe končnih
odjemalcev mora dobavitelj:
-      
s končnimi odjemalci skleniti pogodbo o dobavi, ki mora vključevati tudi
elemente, opredeljene v metodologiji za določitev splošnih pogojev za dobavo in
odjem toplote iz distribucijskega omrežja in za oskrbo z drugimi plini iz
omrežij iz 87. člena tega zakona,
-      
enkrat letno, do 15. februarja za preteklo koledarsko leto,
Agenciji za energijo posredovati poročilo o skupni letni količini dobavljene
energije.
34. člen
Sistemski operater distribucijskega omrežja toplote, ki
opravlja dejavnost kot gospodarsko javno službo, sklene dolgoročne pogodbe o
dobavi te energije z izvajalci dejavnosti proizvodnje toplotne energije.
Letne pogodbe v okviru dolgoročnih pogodb iz prejšnjega
odstavka morajo biti sklenjene do 31. avgusta za naslednjo kurilno sezono ali
koledarsko leto.
Če pogodbe iz prejšnjega odstavka niso sklenjene, pogoje za
dobavo in odjem določi pristojni organ samoupravne lokalne skupnosti z odločbo
v upravnem postopku.
35. člen
Več občin se lahko sporazume, da skupaj ustanovijo režijski
obrat, gospodarski javni zavod, javno podjetje za distribucijo toplotne
energije ali da podelijo koncesijo.
Za skupno ustanovitev režijskega obrata se uporabljajo
določbe o skupnih organih občinske uprave v zakonu, ki ureja lokalno
samoupravo.
Če več občin skupaj ustanovi gospodarski javni zavod, javno
podjetje za distribucijo toplote ali podelijo koncesijo, v sporazumu iz prvega
odstavka tega člena ustanovijo ali določijo organ, ki opravlja naloge in
pristojnosti ustanovitelja v imenu vseh občin, ter uredijo način sporazumnega
prenehanja udeležbe posamezne občine kot ustanoviteljice.
V sporih iz sporazuma iz prvega odstavka tega člena odloča za
tožnika pristojno sodišče v pravdnem postopku.
36. člen
Samoupravne lokalne skupnosti, ki nimajo sprejetega lokalnega
energetskega koncepta iz 17. člena tega zakona, morajo za območja delov
naselij, kjer se ne izvaja gospodarska javna služba distribucije zemeljskega plina
ali drugih energetskih plinov iz omrežja, v svojih splošnih in posamičnih aktih
določiti način ogrevanja le z uporabo obnovljivih virov energije ali s
soproizvodnjo toplote in električne energije z visokim izkoristkom, po
sprejetju lokalnih energetskih konceptov pa s prednostno uporabo obnovljivih
virov energije ali soproizvodnje toplote in električne energije z visokim
izkoristkom. Raba posamičnih vrst obnovljivih virov energije ali soproizvodnje
toplote in električne energije z visokim izkoristkom v splošnih in posamičnih
aktih ne sme biti prepovedana.
Minister, pristojen za energijo, lahko v primeru, da
samoupravne lokalne skupnosti v splošnih in posamičnih pravnih aktih ne
določijo načina ogrevanja v skladu s prejšnjim odstavkom, sam določi način ogrevanja
na posameznih zaokroženih območjih samoupravnih lokalnih skupnosti ali v
posameznih industrijskih obratih skladno z nacionalnim energetskim programom
ter operativnimi programi ali akcijskimi načrti iz 13.a člena tega zakona.
d) Skupne določbe za oskrbo z energijo iz omrežij
37. člen
Pravne osebe, ki opravljajo energetske dejavnosti na področju
oskrbe z električno energijo ali z zemeljskim plinom ali toploto, morajo ne
glede na svoj pravni status in lastništvo pripraviti, revidirati in objaviti
letne računovodske izkaze na način, kot to zakon zahteva za velike družbe.
38. člen
Pravne osebe, ki opravljajo več kot eno energetsko dejavnost
na področju oskrbe z električno energijo ali z zemeljskim plinom, ali ki poleg
energetske dejavnosti na teh dveh področjih opravljajo še drugo dejavnost,
morajo zagotoviti ločeno računovodsko spremljanje vsake izmed energetskih
dejavnosti, ki jo opravljajo, v skladu s slovenskimi računovodskimi standardi.
Izvajalci obveznih republiških gospodarskih javnih služb
morajo imeti vzpostavljeno službo notranje revizije.
Letnemu poročilu morajo osebe iz prvega odstavka tega člena
priložiti pravila, ki jih je mogoče spreminjati le izjemoma in iz utemeljenih
razlogov, po katerih so na posamezne račune dejavnosti razdeljene. Sestavni del
letnega poročila oseb iz prvega odstavka tega člena so tudi kriteriji, v skladu
s katerimi so na posamezne energetske dejavnosti razporejena:
-      
sredstva,
-      
obveznosti do virov sredstev,
-      
prihodki in
-      
odhodki.
Na pravila iz prejšnjega odstavka tega člena mora dati
soglasje Agencija za energijo. Izvajanje pravil mora biti letno revidirano s
strani revizorja.
Letno poročilo mora obsegati tudi vsako transakcijo s
povezano družbo oziroma družbo z istimi lastniki.
39. člen
Izvajalci, ki opravljajo energetske dejavnosti na področju
oskrbe z električno energijo ali z zemeljskim plinom ali oskrbe s toploto,
morajo varovati zaupnost poslovno občutljivih podatkov, ki jih pridobijo od
svojih strank, pri opravljanju dejavnosti ali nalog po tem zakonu, razen če
predpis ne zahteva, da se taki podatki objavijo ali posredujejo državnim
organom.
Sistemski operaterji prenosnega ali distribucijskega omrežja
električne energije ali zemeljskega plina po omrežju ne smejo zlorabiti takih
podatkov o tretjih osebah pri zagotavljanju ali pogajanju o dostopu do omrežja.
40. člen
Sistemska obratovalna navodila urejajo obratovanje in način
vodenja prenosnih in distribucijskih omrežij za električno energijo ter za
zemeljski plin in distribucijskih omrežij za oskrbo s toploto oziroma z drugimi
energetskimi plini. Sistemska obratovalna navodila morajo biti pregledna,
objektivna in nediskriminatorna.
S sistemskimi obratovalnimi navodili se zlasti predpiše:
-      
tehnične in druge pogoje za varno obratovanje omrežij z namenom
zanesljive in kvalitetne oskrbe z energijo;
-      
način zagotavljanja sistemskih storitev;
-      
postopke za obratovanje omrežij v kriznih stanjih;
-      
tehnične in druge pogoje za priključitev na omrežje;
-      
tehnične pogoje za medsebojno priključitev in delovanje omrežij
različnih upravljalcev.
Sistemska obratovalna navodila morajo obsegati tudi določbe o
stroških tehničnih ukrepov, ki so potrebni za priključitev novih proizvajalcev
električne energije.
Sistemska obratovalna navodila za posamezno omrežje izda po
javnem pooblastilu sistemski operater, ki na tem omrežju opravlja dejavnost
sistemskega operaterja. Pred njihovo objavo mora pridobiti soglasje Agencije za
energijo, za sistemska obratovalna navodila za prenosno oziroma distribucijsko
omrežje električne energije ter za prenosno omrežje zemeljskega plina pa tudi
soglasje vlade.
Oseba, ki vodi obratovanje energetskih postrojev, naprav in
omrežij, mora zagotoviti varnost njihovega delovanja.
S tehničnim predpisom se lahko določi, da se domneva, da je
obratovanje skladno z varnostnimi zahtevami, če ustreza zahtevam neobveznih
standardov, na katere se tehnični predpis sklicuje.
Če se tehnični predpis sklicuje na standarde v skladu s
prejšnjim odstavkom, minister, pristojen za energijo, v soglasju z ministrom,
pristojnim za trg, v Uradnem listu Republike Slovenije objavi seznam
standardov, katerih uporaba ustvari domnevo o skladnosti z varnostnimi
zahtevami.
Oseba, ki vodi obratovanje in uporablja standard iz šestega
odstavka tega člena, mora sprejeti notranji akt, iz katerega izhaja način
uporabe standarda. Minister, pristojen za energijo s predpisom podrobneje
določi vsebino notranjega akta.
Energetski inšpektor nadzira skladnost načina uporabe
standarda iz šestega odstavka tega člena, kot je določen v notranjem aktu iz
prejšnjega odstavka, in njegovo dejansko izvrševanje.
41. člen
Če tako zahtevajo mednarodni sporazumi ali meddržavne
pogodbe, ki jih je sklenila Republika Slovenija, mora sistemski operater
prenosnega omrežja opraviti tranzit energije po prenosnem omrežju pod pogoji in
na način, kot je to določeno v mednarodnih sporazumih ali meddržavnih pogodbah.
Glede postopka dostopa do omrežja se za tranzit po prvem
odstavku tega člena uporabljajo določbe tega zakona, ki urejajo dostop
upravičenih odjemalcev do prenosnega omrežja za električno energijo oziroma
plin. Dostop do omrežja za tranzit ne sme ogroziti razpoložljivih transportnih
zmogljivosti za potrebe dobave energije odjemalcem v Republiki Sloveniji.
42. člen
Če je ogrožena celovitost elektroenergetskega sistema, lahko
sistemski operater prenosnega omrežja električne energije uvede ukrepe, s
katerimi omeji dobavo energije določenim kategorijam odjemalcev, določi vrstni
red omejitev, določi način uporabe energije in obvezno proizvodnjo energije.
Sistemski operater prenosnega omrežja električne energije izvaja ukrepe v
sodelovanju s sistemskim operaterjem distribucijskega omrežja električne
energije.
Ukrepi smejo trajati najkrajši čas, ki je potreben za odpravo
posledic pomanjkanja in vzpostavitev normalnega položaja, pri čemer morajo
izvajalci energetskih dejavnosti storiti vse, da se čim prej vzpostavi normalno
stanje.
Način izvajanja ukrepov iz prvega in drugega odstavka tega
člena določi vlada z uredbo, natančneje pa jih v okviru sistemskih obratovalnih
navodil določijo sistemski operaterji prenosnih in distribucijskih omrežij. Pri
določanju obsega in vrstnega reda omejevanja mora sistemski operater
distribucijskega omrežja električne energije upoštevati varnostne, zdravstvene,
tehnične in ekonomske kriterije in pri tem enakopravno upoštevati odjem v
državi in čezmejne izmenjave.
V primeru omejevanja obtežb v skladu s prvim in drugim
odstavkom tega člena so operaterji, ki izvajajo omejevanje obtežb, oproščeni
morebitne odškodninske odgovornosti (odškodninskih zahtev s strani odjemalcev,
proizvajalcev, trgovcev, posrednikov, dobaviteljev in operaterjev povezanih
omrežij).
42.a člen
Vsak dobavitelj elektrike ali zemeljskega plina gospodinjskim
odjemalcem mora zagotoviti pregleden, enostaven in brezplačen postopek za
obravnavo pritožb odjemalcev.
Za namen iz prejšnjega odstavka vsak dobavitelj sam ali
skupaj z drugimi dobavitelji v okviru združenja imenuje neodvisno in
nepristransko osebo ali več oseb, odgovornih za odločanje o pritožbah, na
katere gospodinjski odjemalec naslovi svojo pritožbo v zvezi z domnevnimi
kršitvami dobavitelja pri izvajanju pogodbe o dobavi elektrike ali zemeljskega
plina.
Neodvisnost imenovanih oseb se zagotovi z naslednjimi ukrepi:
1.    
imenovana oseba mora imeti znanja, izkušnje in izobrazbo, posebno na
pravnem področju, potrebne za reševanje teh sporov,
2.    
oseba je imenovana za šest let, predčasna razrešitev je mogoča le v
utemeljenih primerih,
3.    
oseba ne more biti imenovana, če je bila tri leta pred imenovanjem
zaposlena pri istem dobavitelju ali združenju.
Dobavitelj mora pisno ali v drugi primerni obliki zagotoviti
gospodinjskemu odjemalcu naslednje informacije:
1.    
natančen opis vrst pritožb, o katerih odloča imenovana oseba, in
morebitne omejitve,
2.    
pravila o dodelitvi pritožbe imenovani osebi, skupaj z morebitnimi
zahtevami za gospodinjskega odjemalca, in druga postopkovna pravila, zlasti
glede pisne ali ustne narave postopka, osebne prisotnosti in jezika;
3.    
pravila, ki služijo kot podlaga za odločanja o pritožbi,
4.    
vrste odločitev, ki se sprejemajo v postopku iz prvega odstavka tega člena.
Imenovana oseba mora odločiti o pritožbi v dveh mesecih od
prejema pritožbe. Odločitev dobavitelja zavezuje, če odjemalec v osmih dneh po
prejemu odločitve to potrdi s pisno izjavo. Če se odjemalec z odločitvijo ne
strinja, lahko svoj zahtevek uveljavlja v postopku pred sodiščem.
Dobavitelj ali združenje iz drugega odstavka lahko določi
sistem povračil in odškodnin, ki jih zagotavlja odjemalcem za posamezne kršitve
svojih obveznosti v zvezi z dobavo, če je to upravičeno glede na višino škode,
težo kršitve in stopnjo odgovornosti.
Postopek, po katerem imenovana oseba obravnava pritožbe, mora
ustrezati naslednjim načelom:
1.    
obema stranema mora biti omogočeno, da predstavita svoje argumente ter
se seznanita z argumenti nasprotne strani ali z izjavami strokovnjakov;
2.    
enostavnost postopka, kar omogoča odjemalcu, da v njem sodeluje tudi
brez zastopnika;
3.    
brezplačnost postopka;
4.    
imenovana oseba ima pri postopku aktivno vlogo, kar ji omogoča
upoštevanje vseh pomembnih dejstev pri odločanju o pritožbi;
5.    
odločitev o pritožbi se skupaj z obrazložitvijo posreduje obema
stranema.
Podrobnejša pravila v zvezi z imenovanjem osebe za obravnavo
pritožb, informiranjem gospodinjskih odjemalcev o reševanju pritožb, sistemom
povračil ali odškodnin in s postopkom za obravnavo pritožb določi dobavitelj
ali združenje dobaviteljev in jih objavi.
Stroške delovanja imenovane osebe oziroma oseb mora pokriti
dobavitelj oziroma združenje dobaviteljev.
Dobavitelj oziroma združenje dobaviteljev vsako leto objavi
poročilo o rešenih pritožbah.
e) Oskrba z gorivi
43. člen
Za pravne osebe, ki proizvajajo toploto za daljinsko
ogrevanje, minister, pristojen za energijo, predpiše ukrepe, ki zagotavljajo
zanesljivo oskrbo odjemalcev.
44. člen
(črtan)
45. člen
Izvozniki in uvozniki nafte, naftnih derivatov ter plina
morajo ne glede na carinske predpise ministrstvu, pristojnemu za energijo,
prijaviti vsak uvoz in izvoz nafte, naftnih derivatov in plina.
Podrobneje predpiše način prijavljanja iz prvega odstavka
tega člena minister, pristojen za energijo.
f) Določbe o izvajalcih gospodarskih javnih služb
46. člen
Izvajalci gospodarskih javnih služb, določenih s tem zakonom,
morajo v javnem interesu izvajati obveznosti javne službe, zlasti varnost
obratovanja, zanesljivost dobave energije, zagotavljanje dobave energije in
storitev pod splošnimi pogoji vsakomur, redno in trajno obratovanje,
zagotavljanje predpisane kvalitete in razumne cene dobavljene energije oziroma
storitev ter varovanje okolja, kar vključuje skrb za energetsko učinkovitost in
ohranjanje podnebnih razmer.
Obveznosti javne službe iz prejšnjega odstavka so podrobneje
določene s tem zakonom in zakonom, ki ureja gospodarske javne službe, ter na
njuni podlagi izdanimi predpisi ter splošnimi akti za izvrševanje javnih
pooblastil.
46.a člen
Sistemski operater mora presežek omrežnine in drugih
prihodkov iz dejavnosti sistemskega operaterja nad zneskom upravičenih stroškov
posameznega leta regulativnega obdobja, upoštevati kot namenski vir za
pokrivanje primanjkljajev omrežnine iz preteklih let oziroma upravičenih
stroškov iz dejavnosti sistemskega operaterja naslednjih let. Upravičeni
stroški vključujejo tudi reguliran donos na sredstva. Sistemski operater znesek
presežka izvzame iz poslovnega izida tekočega leta regulativnega obdobja.
Sistemski operater lahko primanjkljaj omrežnine in drugih
prihodkov iz dejavnosti sistemskega operaterja do zneska upravičenih stroškov
posameznega leta regulativnega obdobja uveljavi pri določitvi omrežnine v
naslednjih letih. Upravičeni stroški vključujejo tudi reguliran donos na
sredstva. Sistemski operater znesek uveljavljenega primanjkljaja upošteva kot
del poslovnega izida tekočega leta regulativnega obdobja.
Agencija za energijo pri določitvi omrežnine za novo
regulativno obdobje upošteva presežke oziroma primanjkljaje iz prvega in
prejšnjega odstavka tega člena iz vseh koledarskih let tekočega regulativnega
obdobja, v katerem se določa novo regulativno obdobje, razen zadnjega leta
tekočega regulativnega obdobja, in iz zadnjega koledarskega leta preteklega
regulativnega obdobja. Če Agencija za energijo pri tem ugotovi drugačne
presežke oziroma primanjkljaje, kot jih je upošteval sistemski operater, o tem
izda posebno odločbo, s katero v skladu z določbami prvega in drugega odstavka
tega člena ugotovi višino presežka oziroma primanjkljaja in določi način, na
katerega bo upoštevan v novem regulativnem obdobju.
47. člen
V času stavke morajo v izvajalcih, ki izvajajo gospodarske
javne službe po tem zakonu, delavci zagotavljati tako obratovalno
pripravljenost objektov, omrežij in naprav, kot je predpisano za nedelje,
državne praznike in druge dela proste dneve.
Direktorji oziroma člani uprave v izvajalcih iz prejšnjega
odstavka s sklepom določijo delavce, ki opravljajo naloge za zagotovitev
obratovalne pripravljenosti iz prejšnjega odstavka.
Delavci iz prejšnjega odstavka, ki ne opravijo nalog iz
prvega odstavka tega člena, storijo hujšo kršitev delovne discipline, za kar se
jim lahko izreče ukrep prenehanja delovnega razmerja.
48. člen
Sistemski operaterji prenosnih in distribucijskih omrežij:
-      
dajejo v postopku priprave prostorskih aktov smernice in mnenja na
načrtovane prostorske ureditve skladno s predpisi o urejanju prostora in s tem
zakonom,
-      
določajo projektne pogoje pred začetkom izdelave projektov za pridobitev
gradbenega dovoljenja in dajejo soglasja k projektnim rešitvam za načrtovane
posege v območje varovalnih pasov prenosnih in distribucijskih omrežij, skladno
z zakonom, ki ureja graditev objektov in tem zakonom.
Sistemski operaterji iz prejšnjega odstavka tega člena lahko
po predhodnem soglasju vlade s pogodbo prenesejo izvajanje nalog iz prejšnjega
odstavka na tretjo pravno osebo.
Sistemski operaterji prenosnih in distribucijskih omrežij
obveščajo ministrstvo, pristojno za energijo, o projektnih pogojih iz druge alinee
prejšnjega odstavka, če so le-ti določeni za objekte s priključno električno
močjo, večjo od 5 MW ali letno porabo zemeljskega plina večjo od 5 milijonov m3.
Varovalni pas elektroenergetskih omrežij je zemljiški pas ob
elektroenergetskih vodih in objektih, v katerem se smejo graditi drugi objekti
in naprave ter izvajati dela, ki bi lahko vplivala na obratovanje omrežja, le
ob določenih pogojih in na določeni oddaljenosti od vodov in objektov tega
omrežja. Širina varovalnega pasu elektroenergetskega omrežja poteka na vsako
stran od osi elektroenergetskega voda oziroma od zunanje ograje razdelilne ali
transformatorske postaje in znaša:
-      
za nadzemni večsistemski daljnovod in razdelilne transformatorske
postaje nazivne napetosti 400 kV in 220 kV – 40 m;
-      
za podzemni kabelski sistem nazivne napetosti 400 kV – 10 m;
-      
za nadzemni večsistemski daljnovod in razdelilne transformatorske
postaje nazivne napetosti 110 kV in 35 kV – 15 m;
-      
za podzemni kabelski sistem nazivne napetosti 110 kV in 35 kV – 3 m;
-      
za nadzemni večsistemski daljnovod nazivnih napetosti od 1 kV do
vključno 20 kV – 10 m;
-      
za podzemni kabelski sistem nazivne napetosti od 1 kV do vključno
20 kV – 1 m;
-      
za razdelilno postajo srednje napetosti, transformatorsko postajo
srednje napetosti 0,4 kV – 2 m.
Način izdajanja smernic in mnenj k prostorskemu aktu ter
projektne pogoje in soglasja k projektnim rešitvam sistemskega operaterja,
pogoje, pod katerimi se smejo graditi drugi objekti, naprave v varovalnem pasu
elektroenergetskih omrežij in pogoje, pod katerimi se smejo izvajati dela v
območju varovalnih pasov elektroenergetskih omrežij, predpiše minister,
pristojen za energijo.
Varovalni pas plinovodnega omrežja, namenjenega za prenos
zemeljskega plina, je zemljiški pas, ki v širini 100 m poteka na vsaki strani plinovoda, merjeno od njegove osi, varovalni pas plinovodnega omrežja,
namenjenega za distribucijo zemeljskega plina, pa je zemljiški pas, ki v širini
 5 m poteka na vsaki strani plinovoda, merjeno od njegove osi. V varovalnem
pasu plinovodnega omrežja se smejo graditi drugi objekti, naprave in napeljave
ter izvajati dela, ki bi lahko vplivala na varnost obratovanja omrežja, le ob
določenih pogojih in na določeni oddaljenosti od plinovodov in objektov tega
omrežja glede na njihovo vrsto in namen.
Pogoje za načrtovane posege v območju varovalnega pasu iz
prejšnjega odstavka ter območje varnostnega pasu, v katerem je lastniku oziroma
sistemskemu operaterju plinovodnega omrežja zagotovljena pravica dostopa do
plinovoda in objektov tega omrežja, predpiše minister, pristojen za energijo,
upoštevaje nazivni tlak omrežja in premer plinovoda. V primerih kadar je
načrtovana gradnja objektov ali postavljanje naprav tehnično izvedljiva le na
oddaljenosti manjši od predpisane, odloči o dovolitvi načrtovanega posega v varovalni
pas minister, pristojen za energijo, z določitvijo posebnih varnostnih ukrepov
in ob predhodnem mnenju sistemskega operaterja plinovoda.
Pogoje za graditev, obratovanje in vzdrževanje plinovodov in
objektov plinovodnega omrežja, ter posebne varnostne ukrepe, s katerimi se
zagotovi povečana stopnja varnosti obratovanja tega omrežja, predpiše minister,
pristojen za energijo.
V. ENERGETSKO DOVOLJENJE
49. člen
Investitor mora pred pričetkom priprave prostorskega načrta
pridobiti energetsko dovoljenje za naslednje objekte, naprave ali omrežja (v
nadaljnjem besedilu: objekti):
-      
objekte za proizvodnjo električne energije nazivne električne moči večje
od 1 MW, ki je priključen na javno elektroenergetsko omrežje,
-      
objekte za skladiščenje zemeljskega plina ter terminale za utekočinjen
zemeljski plin,
-      
objekte proizvodnje toplote nad 1 MW za daljinsko ogrevanje ali
namenjeno nadaljnji prodaji,
-      
neposredne oskrbovalne vode v skladu s tem zakonom,
-      
povezovalni vod, ki prečka državno mejo,
-      
objekte ali zaokrožene gospodarske lokacije s priključno močjo večjo od
5 MW oziroma letno porabo zemeljskega plina večjo od 5 milijonov m3.
Energetsko dovoljenje je potrebno pridobiti tudi za vsako
rekonstrukcijo objektov iz prejšnjega odstavka, ki spreminja energetske
parametre objekta in je obseg sprememb tak, da je za rekonstrukcijski poseg
potrebno pridobiti gradbeno dovoljenje.
Energetsko dovoljenje zavezuje tudi vsakokratnega lastnika
objekta in osebo, ki v tem objektu izvršuje energetsko dejavnost (obratovalec
objekta).
Imetnik energetskega dovoljenja mora za pridobitev gradbenega
dovoljenja izpolniti tudi vse ostale zahteve, ki jih določajo predpisi, ki
urejajo graditev objektov, in prostorski akti.
50. člen
Energetsko dovoljenje izda minister, pristojen za energijo.
Z energetskim dovoljenjem se določi:
-      
lokacija in območje, na katero se energetsko dovoljenje nanaša,
-      
vrsta objekta, goriva, naprave, na katere se energetsko dovoljenje
nanaša,
-      
način in pogoje opravljanja energetske dejavnosti v objektu, napravi,
-      
pogoje v zvezi z objektom, napravo po prenehanju njegovega obratovanja,
-      
pogoje v zvezi z uporabo javnega dobra ali javne infrastrukture,
-      
obveznosti imetnika energetskega dovoljenja v zvezi s posredovanjem
podatkov ministru, pristojnemu za energijo.
Minister, pristojen za energijo predpiše pogoje in vsebino
vloge za izdajo energetskega dovoljenja za posamezne vrste objektov, naprav in
omrežja ter energetske dejavnosti, ki se v njih izvajajo, in ki se nanašajo na:
-      
varnost in zanesljivost delovanja objekta, naprave ali omrežja,
-      
vrste lokacij in območja, na katerih se bo izvajala energetska
dejavnost,
-      
naravo primarnih virov energije,
-      
energetsko učinkovitost delovanja objekta,
-      
posebne zahteve glede tehnične, kadrovske in ekonomske usposobljenosti
ter finančne sposobnosti vlagatelja zahteve za energetsko dovoljenje za
izgradnjo in obratovanje objekta.
Ne glede na prejšnji odstavek se energetsko dovoljenje za
zgraditev neposrednega oskrbovalnega voda izda pod pogoji, ki so določeni v
28.a oziroma 32.b členu tega zakona.
Ministrstvo, pristojno za energijo, vodi register energetskih
dovoljenj. Kadar je imetnik energetskega dovoljenja fizična oseba se v register
vpišejo naslednji podatki: osebno ime imetnika dovoljenja, enotna matična
števila imetnika dovoljenja in naslov stalnega ali začasnega prebivališča
imetnika dovoljenja. Podatki iz registra so javni, razen enotne matične
številke imetnikov dovoljenj, ki so fizične osebe.
51. člen
Če je za izvajanje energetske dejavnosti potrebno pridobiti
koncesijo na naravni dobrini, se pogoje za izgradnjo ustreznih zmogljivosti
določi v koncesijskem aktu, skladno s predpisom iz tretjega odstavka prejšnjega
člena in tedaj posebno energetsko dovoljenje ni potrebno.
52. člen
Minister, pristojen za energijo, lahko z odločbo razveljavi
energetsko dovoljenje:
-      
če investitor krši bistvene določbe energetskega dovoljenja,
-      
če v določenem roku ne odpravi pomanjkljivosti, ki so bile ugotovljene z
odločbo inšpektorja,
-      
če so se bistveno spremenili okoljevarstveni, prostorski ali tehnološki
pogoji za izdajo energetskega dovoljenja,
-      
če investitor ne daje državnim organom ali organom samoupravnih lokalnih
skupnosti podatkov, potrebnih za nadzor priprave in izvedbe energetskega
objekta,
-      
če imetnik dovoljenja brez utemeljenih razlogov krši roke iz
energetskega dovoljenja,
-      
če je upravljalec objekta stalno ali za čas, daljši od enega leta,
prenehal z obratovanjem objekta.
Pritožba zoper odločbo o razveljavitvi energetskega
dovoljenja ne zadrži izvršitve.
52.a člen
Če obseg zmogljivosti za proizvodnjo električne energije, za
katere je bilo izdano energetsko dovoljenje iz prve alinee prvega odstavka
49. člena zakona, ne zagotavlja zanesljivosti dobav električne energije,
lahko za nove proizvodne zmogljivosti ali za izvedbo ukrepov varčevanja porabe
električne energije ministrstvo, pristojno za energijo, ali po njegovem pooblastilu
druga oseba, izvede javni razpis.
Pred začetkom postopka javnega razpisa iz prejšnjega odstavka
mora ministrstvo, pristojno za energijo, ugotoviti, ali ni mogoče zanesljivosti
dobav električne energije zagotoviti z ukrepi učinkovite rabe energije.
Javni razpis iz prvega odstavka tega člena je lahko izveden
tudi zaradi zmanjševanja negativnih vplivov na okolje in promocije komercialno
neuveljavljenih novih tehnologij.
Javni razpis se mora objaviti tudi v Uradnem listu Evropske
unije. Rok za predložitev vlog (ponudb) mora biti najmanj 6 mesecev. Postopek
javnega razpisa, pogoji za sodelovanje in merila za izbiro morajo biti
transparentni in nediskriminatorni.
Razpis za nove zmogljivosti ali za izvajanje varčevalnih
ukrepov mora natančno predpisati specifične kriterije za izbor ter določiti
predvidene oblike spodbud, ki jih bodo deležni izbrani ponudniki. Med kriteriji
mora biti tudi zahteva, da se z novim proizvodnim objektom povečuje
konkurenčnost na trgu z električno energijo.
V javnem razpisu je treba omogočiti, da kandidat namesto nove
proizvodne zmogljivosti ponudi električno energijo iz obstoječih proizvodnih
zmogljivosti, ki je zagotovljena dolgoročno, če je pri tem zagotovljena enaka
zanesljivost dobave in okoljska sprejemljivost proizvodnje električne energije.
V javnem razpisu se med pogoji za sodelovanje kandidatov na
javnem razpisu določi tudi pogoje, ki jih je treba v skladu s tem zakonom in na
njegovi podlagi izdanimi predpisi izpolniti za pridobitev energetskega
dovoljenja za objekt, ki je predmet javnega razpisa. Pred odločitvijo o izbiri
najprimernejšega kandidata mora ministrstvo, pristojno za energijo, ugotoviti,
ali ta kandidat izpolnjuje te pogoje. Izbranemu kandidatu se po dokončnosti
odločitve o izbiri izda energetsko dovoljenje brez posebnega ugotovitvenega
postopka.
Vsi odjemalci električne energije so dolžni za posamezno
prevzemno predajno mesto plačevati prispevek za zagotavljanje zadostnih
proizvodnih zmogljivosti v državi.
Zbiranje sredstev za zagotavljanje zadostnih proizvodnih zmogljivosti
za oskrbe z energijo ter dodeljevanje spodbud na razpisu izbranim ponudnikom
izvaja center za podpore.
VI. VLAGANJA V ENERGETIKI
53. člen
Sistemski operaterji prenosnega ali distribucijskega omrežja
za električno energijo ali zemeljski plin morajo vsaki dve leti pripraviti in
objaviti pregled, ki bo vključeval manjkajoče proizvodne in transportne
zmogljivosti, potrebe po medsebojni povezavi z drugimi omrežji in napoved
porabe električne energije ali zemeljskega plina za naslednjih 5 let.
S pomočjo ocen iz prejšnjega odstavka ministrstvo, pristojno
za energijo, indikativno načrtuje in določi vrste in obseg koncesij ali
energetskih dovoljenj za energetske dejavnosti.
54. člen
Izvajalci gospodarske javne službe v energetskih dejavnostih,
ki so v lasti ali pretežni lasti države, morajo imeti v svojih ustanovnih aktih
določila, ki omogočajo povečanje osnovnega kapitala s finančnimi vložki le s
soglasjem vlade.
55. člen
Javna podjetja, ki opravljajo energetsko dejavnost, lahko
izdajajo dolžniške vrednostne papirje, če pridobijo predhodno soglasje vlade in
če na podlagi tako pridobljenih sredstev financirajo projekte, predvidene v
nacionalnem energetskem programu in razvojnem načrtu.
56. člen
Izvajalci gospodarske javne službe v energetskih dejavnostih
morajo imeti v svojih ustanovnih aktih določila, ki dopuščajo pridobitev
kontrolnega deleža v osnovnem kapitalu družbe posameznemu vlagatelju neposredno
ali skupaj s obvladovanimi (povezanimi) družbami z nakupom ali z
dokapitalizacijo le s soglasjem vlade.
VII. INFRASTRUKTURA
57. člen
Objekti, naprave in omrežja za proizvodnjo in prenos
zemeljskega plina in električne energije ter distribucijo električne energije,
zemeljskega plina, toplote in drugih energetskih plinov so infrastruktura.
Podrobneje določi objekte, naprave in omrežja, ki sestavljajo
infrastrukturo vlada, na predlog ministra, pristojnega za energijo.
58. člen
Izvajalci energetskih dejavnosti so dolžni infrastrukturo
tekoče in investicijsko vzdrževati in ustrezno škodno zavarovati.
Vlada lahko prenese v last ali upravljanje posamezne stvari
iz infrastrukture, ki so v lasti države, izvajalcem energetskih dejavnosti.
Za izločitev posameznega objekta, naprave ali omrežja iz
infrastrukture ali vključitev v infrastrukturo, mora izvajalec energetskih dejavnosti
pridobiti soglasje vlade na predlog ministra, pristojnega za energijo, oziroma
pristojnega organa samoupravne lokalne skupnosti.
59. člen
Gradnja in prevzem objektov in zemljišč, ki so potrebni za
prenos in distribucijo električne energije, zemeljskega plina, distribucijo
toplote in oskrbo z drugimi energetskimi plini, sta v javno korist in se zanju
uporabljajo določbe prvega odstavka 93. člena Zakona o urejanju prostora
(Uradni list RS, št. 110/02 in 8/03).
Gradnja in prevzem objektov in zemljišč, ki so potrebni za
proizvodnjo električne energije, skladišča zemeljskega plina, terminal za
utekočinjen zemeljski plin ali transport tekočih goriv po vodih, sta v javno
korist in se zanju uporabljajo določbe drugega odstavka 93. člena zakona o
urejanju prostora.
Če investitor v 30 dneh po vročitvi ponudbe za sklenitev
pogodbe o pridobitvi služnosti v javno korist na nepremičninah iz tega člena te
pogodbe ne uspe skleniti, lahko nemudoma vloži predlog za omejitev lastninske
pravice. Ponudba za sklenitev pogodbe mora vsebovati cenitev sodno
zapriseženega cenilca. Pogodbe o pridobitvi služnosti v javno korist se
sklepajo za čas obratovanja infrastrukture in v korist vsakokratnega izvajalca
dejavnosti sistemskega operaterja posamezne infrastrukture. Na nepremičninah,
ki so v lasti države ali samoupravnih lokalnih skupnosti, se odškodnina za
služnost v javno korist ne plačuje.
Če investitor v 30 dneh po vročitvi ponudbe za sklenitev
pogodbe o pridobitvi lastninske ali stavbne pravice v javno korist na
nepremičninah iz tega člena te pogodbe ne uspe skleniti, vloži država oziroma
občina oziroma sistemski operater, ki je izvajalec obvezne gospodarske javne
službe po tem zakonu kot razlastitveni upravičenec na predlog investitorja
nemudoma predlog za razlastitev. Ponudba za sklenitev pogodbe mora vsebovati
cenitev sodno zapriseženega cenilca. Če je razlastitveni upravičenec sistemski
operater, ki je izvajalec obvezne gospodarske javne službe po tem zakonu, je
pogodba o odsvojitvi, obremenitvi ali najemu razlaščene nepremičnine, ki je v
nasprotju z namenom razlastitve, nična. Zaznamba te prepovedi se vpiše v
zemljiško knjigo po uradni dolžnosti.
Postopki za omejitev lastninske pravice in za razlastitev po
tem zakonu so nujni, če je javna korist izkazana skladno s tretjim odstavkom
93. člena Zakona o urejanju prostora (Uradni list RS, št. 110/02, 8/03 – popravek,
58/03 – ZZK-1, 33/07 – ZPNačrt in 108/09 – ZGO-1C) in če razlastitveni upravičenec pri sodišču položi znesek v višini ocenjene odškodnine za
nepremičnino, ki je predmet postopka razlastitve ali omejitve lastninske
pravice in varščino za morebitno škodo, povzročeno z nujnim postopkom, v višini
ene polovice ocenjene odškodnine, s čimer se šteje, da je izpolnjen pogoj za
prevzem posesti na razlaščeni nepremičnini.
Za prenos lastninske, stavbne pravice ali služnosti na
razlaščeni nepremičnini na investitorja se ne uporabljajo predpisi, ki urejajo
prodajo stvarnega premoženja države.
59.a člen
Kot dokazilo pravice graditi elektroenergetske vode, z
nazivno napetostjo 110 kV in več ali prenosnih omrežij zemeljskega plina se
poleg dokazil po Zakonu o graditvi objektov (Uradni list RS, št. 102/04 –
uradno prečiščeno besedilo, 14/05 – popravek, 92/05 – ZJC, 93/05 – ZVMS, 111/05
– odločba US, 126/07 in 108/09) štejejo tudi naslednje listine:
-      
notarsko overjena pogodba in zemljiškoknjižno dovolilo o pridobitvi
lastninske ali kakšne druge stvarne pravice na določeni nepremičnini, in sicer
največ do širine varnostnega pasu iz četrtega in sedmega odstavka 48. člena
tega zakona ter obligacijska pravica za gradnjo oziroma izvajanje del na takšni
nepremičnini v širini delovnega pasu;
-      
potrdilo pristojnega organa, da niso dokončani postopki po Zakonu o
denacionalizaciji (Uradni list RS, št. 27/91, 56/92 – odločba US, 13/93 –
odločba US, 31/93, 24/95 – odločba US, 20/97 – odločba US, 23/97 – odločba US,
65/98, 76/98 – odločba US, 66/2000 – obvezna razlaga, 66/2000, 11/01 – odločba
US, 54/04 – ZDoh in 18/05 – odločba US);
-      
potrdilo pristojnega sodišča, da niso dokončani zapuščinski postopki po
Zakonu o dedovanju (Uradni list SRS, št. 15/76 in 23/78, Uradni list RS, št.
13/94 – ZN, 40/94 – odločba US, 117/2000 – odločba US, 67/01, 83/01 – OZ in
73/04 – ZN) oziroma po Zakonu o dedovanju kmetijskih gospodarstev (Uradni list
RS, št. 70/95 in 54/99 – odločba US);
-      
historični izpisek iz zemljiške knjige, da je bila nepremičnina
vknjižena na agrarne skupnosti oziroma potrdilo pristojnega organa, da niso
dokončani postopki vračanja premoženja po Zakonu o ponovni vzpostavitvi
agrarnih skupnosti ter vrnitvi njihovega premoženja in pravic (Uradni list RS,
št. 5/94, 38/94, 69/95, 22/97, 97/98 – odločba US, 56/99, 72/2000 in 51/04 –
odločba US) ali zemljiškoknjižni izpisek, da je nepremičnina v lasti agrarne
skupnosti ali vaške skupnosti;
-      
potrdilo pristojnega organa, da niso dokončani postopki vračanja
premoženja po Zakonu o zadrugah (Uradni list RS, št. 62/07 – uradno prečiščeno
besedilo);
-      
zemljiškoknjižni izpisek, da je nepremičnina vknjižena kot javno dobro;
-      
potrdilo pristojnega organa, da je vložen predlog za razglasitev
lastnika nepremičnine za mrtvega ali da je začet postopek za dokazovanje smrti
na podlagi predpisov, ki urejajo nepravdni postopek;
-      
izjava investitorja, da je vročil lastnikom zemljišča ponudbo za
sklenitev pogodbe o pridobitvi služnosti oziroma ponudbo za sklenitev pogodbe o
pridobitvi lastninske ali stavbne pravice v javno korist v skladu s tretjim
oziroma četrtim odstavkom 59. člena tega zakona in odločbo pristojnega
upravnega organa o uvedbi postopka razlastitve oziroma potrdilo, da je začet
postopek za pridobitev služnosti v javno korist.
Po končanju vsakega izmed postopkov, ki so navedeni v
alinejah iz prejšnjega odstavka, izvede investitor infrastrukture z lastniki
nepremičnin postopek za pridobitev služnosti v javno korist ali lastninske
oziroma stavbne pravice v javno korist v skladu s tem zakonom in s predpisi, ki
urejajo razlastitev.
Investitor infrastrukture prične z gradbenimi deli v skladu z
gradbenim dovoljenjem.
59.b člen
Investitor ali upravljavec infrastrukture državnega pomena je
stranka v postopku agrarnih operacij (npr. komasacije, melioracije ali
arondacije), če se kateri izmed teh postopkov začne izvajati na območju, ki je
z državnim prostorskim načrtom predvideno kot območje gradnje infrastrukture
ali je na tem območju zgrajena infrastruktura.
Če investitor infrastrukture pred začetkom postopka ene izmed
agrarnih operacij z lastniki zemljišč, še nima sklenjene ustrezne pogodbe o
služnosti v javno korist ali o pridobitvi lastninske ali stavbne pravice v
javno korist, investitor infrastrukture pridobi to pravico graditi v javno
korist z upravno odločbo, ki se izda pri izvajanju agrarne operacije. Organ, ki
vodi agrarno operacijo, mora pri vodenju agrarne operacije upoštevati državni
prostorski načrt in izvesti agrarno operacijo tako, da bo zagotovil
investitorju infrastrukture pridobitev ustrezne pravice graditi. Kot dokazilo o
pravici graditi po 56. členu Zakona o graditvi objektov se na območju,
kjer se izvajajo agrarne operacije, šteje tudi odločba upravnega organa, ki
vsebuje zemljiškoknjižno dovolilo ali potrdilo upravnega organa, da je uveden
postopek ene izmed agrarnih operacij.
Investitor infrastrukture lahko začne, nadaljuje ali dokonča
gradnjo infrastrukture ne glede na to, da je uveden in še ni pravnomočno končan
postopek ene izmed agrarnih operacij.
59.c člen
Investitor infrastrukture ima za namen sklenitve pogodbe o
služnosti v javno korist ali pogodbe o pridobitvi lastninske ali stavbne
pravice v javno korist, pravico pridobiti podatek iz uradnih evidenc. Investitor
infrastrukture mora organu, ki vodi uradno evidenco izkazati pravni interes za
pridobitev podatka. Investitor infrastrukture je odgovoren, da s tako
pridobljenimi podatki ravna skrbno in jih neupravičeno ne posreduje tretjim
osebam.
Investitor infrastrukture je upravičen od upravljavcev zbirk
podatkov zahtevati posredovanje osebnih podatkov, kadar jih potrebuje za namen
sklenitve pogodbe o služnosti v javno korist ali pogodbe o pridobitvi
lastninske ali stavbne pravice v javno korist.
59.č člen
Če investitor infrastrukture za namen sklenitve pogodbe o
služnosti v javno korist ali o pridobitvi lastninske ali stavbne pravice v
javno korist, ne uspe pridobiti podatkov iz uradnih evidenc, ker ti podatki ne
obstajajo oziroma organi, ki vodijo uradne evidence s podatkom ne razpolagajo,
investitor infrastrukture posreduje centru za socialno delo predlog za
postavitev skrbnika za poseben primer. Center za socialno delo, v roku 60 dni
imenuje skrbnika za poseben primer, ki z investitorjem infrastrukture sklene
ustrezno pogodbo o služnosti v javno korist ali o pridobitvi lastninske ali
stavbne pravice v javno korist.
59.d člen
Investitor infrastrukture lahko prične z raziskavami
zemljišč, ureditvijo meje ureditvenega območja, parcelacijo zemljišč ali
merjenji, ko je sprejet državni prostorski načrt.
Investitor o izvajanju pripravljalnih del pisno obvesti
lastnike zemljišč najmanj osem dni pred začetkom izvajanja teh del.
Lastniki zemljišč morajo dovoliti dostop na svoja zemljišča
osebam, ki po pooblastilu investitorja infrastrukture izvajajo pripravljalna
dela. Lastniku zemljišča, ki mu je zaradi izvajanja pripravljalnih del nastala
škoda, investitor infrastrukture plača odškodnino, ki jo določi na podlagi
dejansko ugotovljene škode sodni cenilec ustrezne stroke.
59.e člen
Z izvajanjem prenosa lege gradbenih parcel na teren se lahko
prične takoj po uveljavitvi prostorskega načrta.
Nenavzočnost pravilno vabljenih lastnikov oziroma uporabnikov
zemljišč v postopku zamejničenja posestnih meja ali njihovo nestrinjanje s tako
izvršenim zamejničenjem, ne zadrži postopka za izvedbo sprememb glede
novonastalih posestnih meja v zemljiškem katastru in ustreznih zaznamb v
zemljiški knjigi.
60. člen
Infrastrukturni objekti, razen objektov za proizvodnjo
električne energije ali zemeljskega plina v lasti fizičnih oseb in pravnih
oseb, v katerih Republika Slovenija nima neposrednega ali posrednega
lastniškega deleža, po tem zakonu se lahko prodajo, kako drugače odsvojijo ali
obremenijo le s predhodnim soglasjem vlade oziroma samoupravne lokalne
skupnosti, če to ne nasprotuje njihovemu namenu.
Pogodba, sklenjena v nasprotju z določbami prejšnjega
odstavka, je nična.
Na objektih, napravah ali napeljavah, ki sestavljajo
infrastrukturo, ni mogoče pridobiti lastninske pravice s priposestvovanjem.
61. člen
Na objekte, naprave ali napeljave, ki sestavljajo
infrastrukturo, razen objektov za proizvodnjo električne energije ali
zemeljskega plina, ni mogoče poseči z izvršbo.
Objekti, naprave in napeljave, katerih investitor je bil
sistemski operater ali njegov pravni prednik in sestavljajo infrastrukturo, ne
morejo postati del stečajne mase družbe, ki je v postopku stečaja. Sistemski
operater ima na zemljiščih, ki so del stečajne mase, in na njih stojijo
objekti, naprave in napeljave sistemskega operaterja, predkupno pravico.
Za zagotovitev nemotene gradnje, obratovanja, nadzora,
rekonstrukcije in vzdrževanja mora lastnik nepremičnine, preko katere je
potreben dostop do infrastrukture oziroma na kateri se nahaja infrastruktura,
proti pravični odškodnini dovoliti dostop do infrastrukture in izvajanje
potrebnih del.
Z namenom zagotavljanja gospodarskih javnih služb na področju
energetike vlada z uredbo določi vrste vzdrževalnih del v javno korist na
objektih, napravah in omrežjih, ki so potrebna za prenos in distribucijo
električne energije, zemeljskega plina, distribucijo toplote in oskrbo z
drugimi energetskimi plini ter način njihovega izvajanja, skladno z določbami
zakona, ki ureja graditev objektov.
VIII. STEČAJ
62. člen
Za javna podjetja, ki opravljajo gospodarsko javno službo po
tem zakonu, se stečaj ne more uvesti.
Za obveznosti izvajalca gospodarske javne službe v lasti
države oziroma samoupravne lokalne skupnosti odgovarjata subsidiarno Republika
Slovenija oziroma samoupravna lokalna skupnost.
63. člen
Po uvedbi stečaja v izvajalcu gospodarske javne službe se
mora zagotoviti izvajanje dejavnosti v celotnem obsegu in se za izvajanje
obsega dejavnosti ne uporabljajo določbe oddelka 5.7. Končanje nujnih poslov in
nadaljevanje poslovanja stečajnega dolžnika po Zakona o finančnem poslovanju,
postopkih zaradi insolventnosti in prisilnem prenehanju (Uradni list RS, št.
126/07).
64. člen
Stečajni upravitelj mora poskrbeti, da se izvajanje
gospodarske javne službe izvaja v neokrnjenem obsegu.
Stečaj izvajalca gospodarske javne službe se ne glede na 3.
točko prvega odstavka 146. člena zakona o prisilni poravnavi, stečaju in
likvidaciji, lahko opravi le s prodajo celotnega podjetja.
Kupec z nakupom podjetja, ki izvaja gospodarsko javno službo,
prevzame v celoti tudi vse obveznosti pod enakimi pogoji, kot jih je prevzelo
podjetje v stečaju.
VIIIa. ELEKTRIČNA ENERGIJA IZ OBNOVLJIVIH VIROV ENERGIJE IN
IZ SOPROIZVODNJE TOPLOTE IN ELEKTRIČNE ENERGIJE Z VISOKIM IZKORISTKOM
a) Proizvodnja električne energije iz obnovljivih virov
energije
64.a člen
Vlada vsakih pet let sprejme in objavi nacionalne okvirne
cilje za naslednjih deset let za prihodnjo porabo električne energije
proizvedeno iz obnovljivih virov energije, izražene v odstotkih porabe
električne energije v državi.
Pri sprejemanju nacionalnih okvirnih ciljev mora vlada:
-      
upoštevati nacionalne referenčne vrednosti, ki jih določa Direktiva
2001/77/ES o spodbujanju proizvodnje električne energije iz obnovljivih virov
energije na notranjem trgu z električno energijo oziroma drugi mednarodni
sporazumi s tega področja,
-      
zagotoviti, da so cilji združljivi z nacionalnimi zavezami, sprejetimi v
zvezi s podnebnimi spremembami.
Ministrstvo, pristojno za energijo, najkasneje šest mesecev
pred sprejetjem in objavo ciljev iz prvega odstavka tega člena pripravi
poročilo, v katerem analizira doseganje že zastavljenih ciljev ter predlaga
nove ukrepe za doseganje sprejetih ciljev v obravnavanem obdobju. V poročilu
mora oceniti tudi obstoječe zakonodajne in druge pravne okvire v zvezi s postopki
za pridobitev energetskega dovoljenja, postopki za umeščanje v prostor ter
postopki za priklop na omrežje, ki se uporabljajo za proizvodne naprave za
električno energijo, proizvedeno iz obnovljivih virov energije ter predlagati
spremembe.
b) Soproizvodnja toplote in električne energije z visokim
izkoristkom
64.b člen
Vlada vsakih pet let sprejme in objavi nacionalne okvirne
cilje za naslednjih deset let, in to:
-      
za prihodnjo porabo električne energije proizvedene v soproizvodnji z
visokim izkoristkom izražene kot odstotek v porabi električne energije;
-      
za delež prihranjene primarne energije pri proizvodnji toplote in
električne energije ter
-      
za delež prihranjenih toplogrednih plinov pri proizvodnji toplote in
električne energije.
Za določitev nacionalnih okvirnih ciljev mora vlada:
-      
zagotoviti združljivost ciljev z nacionalnimi zavezami, sprejetimi v
zvezi s podnebnimi spremembami,
-      
upoštevati rezultate študije o analizi nacionalnega potenciala za
uporabo soproizvodnje z visokim izkoristkom, vključno z mikro soproizvodnjo z
visokim izkoristkom.
Ministrstvo, pristojno za energijo, mora najkasneje šest
mesecev pred sprejetjem in objavo prej omenjenih ciljev, v poročilu analizirati
doseganje že zastavljenih ciljev ter predlagati ukrepe, ki spodbujajo gradnjo naprav
za soproizvodnjo električne energije in toplote za zadovoljitev ekonomsko
opravičljivega povpraševanja po koristni toploti, vključno z določitvijo vrste
in obsegom potrebnih podpor, ki bodo za doseganje nacionalnih okvirnih ciljev
sprejeti na nacionalni ravni.
Ministrstvo, pristojno za energijo, mora v poročilu iz
prejšnjega odstavka oceniti obstoječe zakonodajne in druge pravne okvire ter
predlagati spremembe, da bi se:
-      
zmanjšale administrativne in druge ovire za povečanje deleža
soproizvodnje;
-      
racionalizrali in pospešili upravni postopki v zvezi z izgradnjo naprav
za soproizvodnjo ter
-      
zagotovila objektivna, pregledna in nediskriminatorna pravila za
različne tehnologije za soproizvodnjo.
64.c člen
Ministrstvo, pristojno za energijo, vsake štiri leta oceni
napredek pri povečanju deleža soproizvodnje z visokim izkoristkom in o tem
obvesti Evropsko Komisijo.
64.č člen
Agencija za energijo na vsaki dve leti objavi poročilo, v
katerem analizira uspeh pri doseganju sprejetih nacionalnih okvirnih ciljev iz
prvega odstavka 64.a in prvega odstavka 64.b člena tega zakona. V poročilu se
morajo upoštevati tudi podnebni dejavniki, ki lahko vplivajo na doseganje
sprejetih ciljev, in ugotoviti v kakšni meri so sprejeti ukrepi skladni z
nacionalnimi zavezami v zvezi s podnebnimi spremembami.
Sestavni del poročila je tudi navedba ukrepov, ki so sprejeti
v državi, da bi se zagotovila zanesljivost sistema jamstev, da so potrdila o
izvoru natančna in zanesljiva.
64.d člen
Državni organ pristojen za statistiko, v skladu z metodologijo
za določanje električne energije proizvedene v soproizvodnji z visokim
izkoristkom ter ustvarjenim prihrankom primarne energije v soproizvodnji, ki je
določena s predpisom iz 64.e člena tega zakona, predloži Evropski Komisiji
vsako leto statistične podatke o nacionalni proizvodnji električne energije in
toplote v soproizvodnji, letno statistične podatke o zmogljivostih
soproizvodnje in gorivih, ki se uporabljajo za soproizvodnjo ter statistične
podatke o prihrankih primarne energije, doseženih z uporabo soproizvodnje.
64.e člen
Za posamezne vrste tehnologij proizvodnih naprav s
soproizvodnjo vlada predpiše način določanja izkoristka soproizvodnje z visokim
izkoristkom, način izračunavanja količine električne energije iz soproizvodnje,
ki se šteje za električno energijo proizvedeno v soproizvodnji z visokim
izkoristkom ter način izračunavanja prihranka primarne energije v soproizvodnji
z visokim izkoristkom.
c) Potrdila o izvoru električne energije
64.f člen
Potrdilo o izvoru električne energije (v nadaljnjem besedilu:
potrdilo o izvoru) je dokument, ki omogoča proizvajalcem, da dokažejo, da je
električna energija, ki so jo proizvedli, proizvedena v soproizvodnji z visokim
izkoristkom oziroma iz obnovljivih virov energije. Potrdilo o izvoru se lahko
prenese na drugo osebo oziroma se z njim izkazuje proizvodnjo električne
energije iz soproizvodnje z visokim izkoristkom ali iz obnovljivih virov
energije pri pridobitvi podpor za tekoče poslovanje ali za zagotovljeni odkup
električne energije.
Potrdilo o izvoru lahko pridobi proizvajalec za električno
energijo proizvedeno v napravi za proizvodnjo električne energije, ki ima
veljavno deklaracijo in ki izkaže, da je v obdobju, na katero se nanaša
potrdilo, proizvodna naprava obratovala tako, da je dosegala pogoje in zahteve
predpisane za soproizvodnjo z visokim izkoristkom oziroma za proizvodnjo
električne energije iz obnovljivih virov.
Agencija za energijo izda na zahtevo proizvajalca električne
energije za napravo za proizvodnjo električne energije deklaracijo za
proizvodno napravo, če izpolnjuje predpisane pogoje za soproizvodnjo z visokim
izkoristkom ali za proizvodnjo iz obnovljivih virov, Deklaracija se izda za
določen čas. Za naprave s soproizvodnjo z visokim izkoristkom se izda
deklaracija z veljavnostjo enega leta, za proizvodne naprave električne
energije iz obnovljivih virov energije pa z veljavnostjo do petih let.
Pooblaščene osebe Agencije za energijo iz 89.a člena tega
zakona nadzirajo izpolnjevanje pogojev in zahtev iz deklaracije in imajo pri
izvrševanju tega nadzora pooblastila, ki jih zakon določa za inšpektorja.
Agencija za energijo z odločbo odvzame deklaracijo, če
naprava za proizvodnjo električne energije ne obratuje ali ni vzdrževana in
obnavljana tako, da izpolnjuje pogoje iz deklaracije, ter v primeru, da je bila
spremenjena tako, da to vpliva na pogoje in zahteve iz deklaracije. Pritožba
zoper odločbo o odvzemu deklaracije ne zadrži njene izvršitve.
Agencija za energijo vodi register deklaracij za proizvodne
naprave električne energije iz obnovljivih virov in soproizvodnje z visokim
izkoristkom. V registru se vodijo podatki o proizvodni napravi, merilnih mestih
za energijske tokove, na podlagi katerih se izdaja deklaracija in potrdila o
izvoru za proizvedeno električno energijo, značilnostih in obratovanju
proizvodne naprave ter o izdaji, veljavnosti ter prenehanju veljavnosti
deklaracije. Če je proizvajalec električne energije fizična oseba, se v
register vpišejo tudi naslednji osebni podatki:
-      
ime in priimek proizvajalca električne energije;
-      
stalno prebivališče;
-      
rojstni podatki.
Podatki iz registra, razen osebnih podatkov iz prejšnjega
odstavka, so javni.
Osebni podatki se lahko uporabljajo samo za namene vodenja
registra deklaracij za proizvodne naprave in potrdil o izvoru.
Vlada predpiše vsebino in obrazec vloge za pridobitev
deklaracije, podrobneje uredi način izdajanja deklaracije, čas veljavnosti
deklaracij glede na vrsto oziroma tehnologijo proizvodne naprave ter pogoje za
soproizvodnjo z visokim izkoristkom, pogoje za merilno-registrirne naprave ter
za meritve, registracijo in sporočanje merilnih rezultatov, ki jih morajo
proizvajalci imeti pri oziroma v napravah za proizvodnjo električne energije in
vsebino ter način vodenja registra proizvajalcev električne energije iz
obnovljivih virov ali soproizvodnje z visokim izkoristkom.
64.g člen
Potrdilo o izvoru izda Agencija za energijo v upravnem
postopku na zahtevo proizvajalca električne energije. Vlada lahko predpiše, da
se potrdilo o izvoru izda zgolj v elektronski obliki.
Sistemski operaterji omrežij, na katere so priključene
naprave za proizvodnjo električne energije, za katere se izdajajo potrdila o izvoru,
so dolžni sporočati Agenciji za energijo vse podatke v zvezi s proizvedeno
električno energijo, za katero Agencija za energijo izdaja potrdila o izvoru.
Potrdilo o izvoru se izda za 1 MWh in se lahko uporabi v 12
mesecih od zadnjega dneva proizvodnje zadevne enote energije, za katero je bilo
izdano potrdilo. Za vsako enoto proizvedene električne energije iz določene
naprave za proizvodnjo električne energije je mogoče izdati največ eno potrdilo
o izvoru.
Potrdila o izvoru se ne morejo uporabiti za izračun končne
bruto porabe energije iz obnovljivih virov in dokazovanje doseganja ciljev za
obnovljivo energijo. Prenos potrdil o izvoru, ločeno ali skupaj s fizičnim
prenosom energije iz Republike Slovenije, ne vpliva na odločitev Republike
Slovenije, da za doseganje svojih ciljev za obnovljivo energijo uporabi
statistične prenose, sodeluje z drugimi državami v skupnih projektih ali
oblikuje skupne programe podpor obnovljivim virom energije.
Vlada z uredbo podrobneje uredi način izdaje potrdil o izvoru
in način sporočanja podatkov iz drugega odstavka tega člena.
64.h člen
Potrdilo o izvoru električne energije proizvedene iz
obnovljivih virov energije mora vsebovati podatke o energetskem viru, iz
katerega je bila električna energija proizvedena, z natančno navedbo datumov in
krajev proizvodnje, v primeru hidroelektrarn pa tudi podatke o zmogljivosti.
Potrdilo o izvoru električne energije iz soproizvodnje z
visokim izkoristkom mora vsebovati:
-      
spodnjo kurilno vrednost goriva, iz katerega je bila električna energija
proizvedena, uporabo toplote, proizvedene skupaj z električno energijo, in
natančno navedbo datumov in krajev proizvodnje,
-      
podrobno navajati količino električne energije proizvedene v
soproizvodnji z visokim izkoristkom, skladno s predpisom vlade iz 64.e člena
tega zakona,
-      
podrobno navajati prihranke primarne energije, izračunane v skladu
predpisom vlade iz 64.e člena tega zakona.
Vlada lahko predpiše tudi druge podatke, ki jih mora
vsebovati potrdilo o izvoru, vrsto podatkov, ki jih morajo za pridobitev
potrdila o izvoru proizvajalci zagotavljati in način uporabe potrdil o izvoru.
Potrdilo o izvoru, ki ga izda pristojni izdajatelj v drugi
državi članici Evropske unije, ima v Republiki Sloveniji enako dokazno moč o
podatkih iz prvega in drugega odstavka tega člena, kot potrdila o izvoru, ki
jih izda Agencija za energijo. V Republiki Sloveniji se priznavajo potrdila o
izvoru, ki jih izda druga država članica, izključno za dokazovanje deleža
oziroma količine energije iz obnovljivih virov v naboru energetskih virov
lastnika potrdil o izvoru.
Agencija za energijo zavrne priznanje potrdila o izvoru, če
upravičeno dvomi o točnosti, zanesljivosti ali verodostojnosti potrdila.
Zavrnitev priznanja potrdila o izvoru kot dokaza mora temeljiti na objektivnih,
preglednih in nediskriminatornih merilih. Agencija za energijo obvesti Evropsko
komisijo o zavrnitvi potrdila o izvoru z utemeljitvijo zavrnitve.
Oseba, ki je zavrnila priznanje potrdila o izvoru, ki ga je
izdal pristojni izdajatelj v drugi državi članici Evropske unije, je dolžna na
zahtevo Evropske Komisije, priznati potrdilo o izvoru.
64.i člen
Agencija za energijo vodi register potrdil o izvoru.
Organizator trga z električno energijo v okviru dejavnosti centra za podpore iz
64.p člena tega zakona
zagotavlja tehnično upravljanje in vzdrževanje registra potrdil o izvoru.
Register iz prejšnjega odstavka tega člena mora vsebovati
najmanj podatke o:
-      
proizvedeni električni energiji po posameznih napravah za proizvodnjo
električne energije,
-      
potrdilih o izvoru, ki jih ima posamezen imetnik, vključno s podatkom o
državi, v kateri je bilo posamezno potrdilo izdano,
-      
vseh prenosih posameznega potrdila o izvoru,
-      
uporabi potrdil o izvoru za dokazovanje, da je bila določena količina
električne energije proizvedena v soproizvodnji z visokim izkoristkom ali iz
obnovljivih virov (unovčenje potrdila) z vsemi podatki o unovčenem potrdilu in
podatki o lastniku unovčenega potrdila,
-      
seznam potrdil o izvoru, ki so bila izvožena in uvožena.
Če je imetnik potrdila fizična oseba, se v registru potrdil
vodijo tudi naslednji osebni podatki:
-      
ime in priimek imetnika;
-      
njegovo stalno prebivališče;
-      
rojstni podatki.
Osebni podatki se lahko uporabljajo samo za namene vodenja
registra deklaracij za proizvodne naprave in potrdil o izvoru.
Del registra potrdil o izvoru je tudi račun v registru, v
katerega so vneseni podatki o posameznem imetniku potrdil o izvoru in podatki o
vseh potrdilih o izvoru, s katerimi je imetnik opravljal prenose ali unovčenja
(v nadaljnjem besedilu: transakcije). Račun proizvajalca se lahko odpre le za
proizvajalca električne energije, ki ima za napravo za proizvodnjo električne
energije veljavno deklaracijo, račun trgovca pa tudi za vsako drugo osebo, ki
pridobi ali opravlja transakcije s potrdili o izvoru.
Posamezni imetnik računa ima vpogled le v podatke, ki so v
njegovem računu ali računih.
Agencija za energijo s splošnim aktom podrobneje določi način
in pravila za vodenje registra potrdil o izvoru, pogoje za odprtje računa v
registru, vodenje računa in zaprtje računa v registru ter način in obliko
sporočanja podatkov o proizvodnji električne energije.
č) Priključitev na omrežje ter dispečiranje
64.j člen
Sistemski operater distribucijskega omrežja in sistemski
operater prenosnega omrežja sta dolžna vsako napravo za proizvodnjo električne
energije na obnovljive vire oziroma s soproizvodnjo z visokim izkoristkom, ki
ima veljavno energetsko dovoljenje, soglasje za priključitev na omrežje ter
veljavno deklaracijo za proizvodno napravo, na podlagi zahteve investitorja
priključiti na omrežje pod pogoji in na način kot jih določa ta zakon in na
njegovi podlagi sprejeti podzakonski predpisi.
Zahtevo za priključitev proizvodne naprave na omrežje lahko
vloži tudi investitor, ki še nima veljavne deklaracije, mora pa jo pridobiti v
roku šestih mesecev po dokončanju izgradnje in pričetku rednega obratovanja
proizvodne naprave.
64.k člen
Investitor proizvodne naprave, ki ima veljavno deklaracijo,
ne nosi stroškov morebitnih okrepitev prenosnega ali distribucijskega omrežja,
ki so potrebne zaradi priključitve proizvodne naprave. Ne glede na tretjo
alinejo tretjega odstavka 71. člena tega zakona sistemski operater ne sme
zavrniti soglasja za priključitev na omrežje investitorju naprave za
proizvodnjo električne energije na obnovljive vire oziroma s soproizvodnjo z
visokim izkoristkom. Stroške vseh analiz za izdajo soglasja za priključitev na
omrežje nosi sistemski operater omrežja.
V primeru, da je na električnem omrežju v razvojnem načrtu
sistemskega operaterja že predvidena okrepitev ali razširitev omrežja v
naslednjih dveh letih, mora biti zagotovljena izvedba priključka proizvodne
naprave najkasneje v dveh letih, sicer jo je potrebno upoštevati pri pripravi
naslednjega razvojnega načrta, izvedba priključka proizvodne naprave pa mora
biti zagotovljena prej kot v petih letih.
Če investitor proizvodne naprave v sporazumu s sistemskim
operaterjem prevzame stroške okrepitve in razširitve omrežja, mora sistemski
operater začeti izvajati potrebne aktivnosti takoj. V pogodbi o priključitvi se
opredeli način povrnitve vloženih sredstev.
Stroške izdelave priključnega voda od proizvodne naprave do
priključka na omrežje sistemskega operaterja nosi investitor naprave za
proizvodnjo električne energije na obnovljive vire oziroma s soproizvodnjo z
visokim izkoristkom.
Če investitor proizvodne naprave, ki se priključi na omrežje
na podlagi drugega odstavka 64.j člena v šestih mesecih od pričetka rednega
obratovanja proizvodne naprave ne pridobi deklaracije za proizvodno napravo,
mora povrniti sistemskemu operaterju stroške okrepitve omrežja ter ostale
stroške, ki jih je ta imel z okrepitvijo omrežja zaradi priključitve proizvodne
naprave.
Sistemski operater prenosnega in sistemski operater
distribucijskega omrežja morata vsaki dve leti posredovati ministrstvu, pristojnemu
za energijo, poročilo o priključevanju proizvodnih naprav na obnovljive vire
energije in za soproizvodnjo toplote in električne energije na omrežje. V
poročilu morajo biti obrazložitve konkretnih primerov, za katere ni bilo mogoče
zagotoviti priklopa proizvodne naprave v roku dveh let, in izvedenih ukrepov za
pripravo naslednjega razvojnega načrta, analiza stroškov razvoja omrežja zaradi
priključevanja proizvodnih naprav na obnovljive vire energije in za
soproizvodnjo toplote in električne energije ter predlogi potrebnih ukrepov za
izboljšanje obstoječih okvirov in pravil za prevzemanje in delitev stroškov
priključevanja novih proizvajalcev v omrežje.
64.l člen
Sistemski operater prenosnega omrežja oziroma sistemski
operater distribucijskega omrežja mora zagotavljati prenos oziroma distribucijo
električne energije, proizvedene iz obnovljivih virov energije ter v
soproizvodnji z visokim izkoristkom.
Sistemski operater prenosnega omrežja oziroma sistemski
operater distribucijskega omrežja mora v okviru svojih aktivnosti uravnavanja
delovanja omrežja, dispečiranja enot ter v okviru možnosti sistema, dajati
prednost elektrarnam na obnovljive vire in soproizvodnji z visokim izkoristkom.
64.m člen
V okviru sistemskih obratovalnih navodil iz 40. člena tega zakona
mora sistemski operater distribucijskega omrežja za priključitev vsake naprave
za proizvodnjo električne energije iz soproizvodnje z visokim izkoristkom in iz
obnovljivih virov, katere nazivna električna moč ne presega 10 MW, pripraviti
in objaviti principe določanja priključnih mest ter, na podlagi operaterjevih
obvez za zagotavljanje zanesljivega delovanja omrežja, objaviti zahteve po
tehnične opremljenosti naprav, na podlagi katerih jim bo izdano dovoljenje za
priključitev na omrežje.
Za proizvodne naprave večje od 10 MW se zahteve po tehnični
opremljenosti proizvodnih naprav za zagotavitev zanesljivega delovanja omrežja
določijo v energetskem dovoljenju za posamezno proizvodno napravo.
V okviru sistemskih obratovalnih navodil iz 40. člena tega
zakona mora sistemski operater distribucijskega omrežja določiti standardna
pravila za določanje stroškov tehnične izvedbe priključka od proizvodne
naprave, ki oddaja električno energijo proizvedeno iz obnovljivih virov
energije ali iz soproizvodnje z visokim izkoristkom v omrežje, do priključitve
na omrežje. Ta pravila morajo biti objektivna, pregledna in nediskriminatorna
ter morajo, za proizvodne naprave z močjo do 10 MW, temeljiti na enakih
izhodiščih kot se uporabljajo za priključevanje odjemalcev električne energije.
Na zahtevo investitorja proizvodne naprave električne
energije iz obnovljivih virov ali iz soproizvodnje z visokim izkoristkom,
katere nazivna električna moč presega 10 MW in za katero je pridobil veljavno
energetsko dovoljenje, je sistemski operater omrežja, na katerega naj bi se
izvedla priključitev, dolžan v 60 dneh od prejema zahteve, pripraviti celovito
in podrobno oceno stroškov priključitve ter terminski plan za izvedbo
priključitve na omrežje.
Če se investitor z oceno stroškov in terminskim planom ne
strinja, lahko pripravi svoj predlog za priključitev. Če predloga investitorja
sistemski operater ne sprejme, o oceni stroškov in o terminskem planu odloči
ministrstvo, pristojno za energijo.
d) Podpore proizvodnji električni energije iz obnovljivih
virov energije in v soproizvodnji z visokim izkoristkom
64.n člen
Če stroški proizvodnje električne energije, vključno z
normalnim tržnim donosom na vložena sredstva, v napravah za proizvodnjo
električne energije iz obnovljivih virov energije ter s soproizvodnjo z visokim
izkoristkom, presegajo ceno električne energije, ki jo je za tovrstno
električno energijo mogoče doseči na trgu, se proizvajalcem za to električno
energijo, lahko dodelijo podpore.
Podpore se namenjajo za proizvodne naprave iz obnovljivih
virov energije, ki ne presegajo 125 MW nazivne električne moči ter za
proizvodne naprave s soproizvodnjo, ki ne presegajo 200 MW nazivne električne
moči naprave.
Podpora ne sme omogočati prejemniku, da so prihodki v zvezi z
obratovanjem naprave za proizvodnjo električne energije, za katero prejema
podporo, večji od stroškov iz prvega odstavka tega člena. Če prejemnik podpore
prejme tudi drugo državno pomoč, se podpora električni energiji iz te naprave,
v odvisnosti od zneska prejete pomoči, zmanjša.
Podpora se izvaja kot:
-      
zagotovljen odkup proizvedene električne energije, dobavljene v javno
omrežje električne energije po ceni, ki jo določi vlada, in sicer za mikro in
male proizvodne naprave s soproizvodnjo z visokim izkoristkom in za proizvodne
naprave na obnovljive vire energije z nazivno električno močjo manjšo od 5 MW;
-      
kot finančna pomoč za tekoče poslovanje za ostale proizvajalce.
Če lastnik ali upravljavec proizvodne naprave iz prve alineje
prejšnjega odstavka namesto zagotovljenega odkupa samostojno proda proizvedeno
električno energijo, je upravičen do finančne pomoči za tekoče poslovanje. V
tem primeru je za ureditev izravnave razlik med napovedano in realizirano
proizvodnjo odgovoren član bilančne sheme, ki mu proizvodna naprava pripada. Vlada
določi največje število dovoljenih menjav glede načinov izvajanja podpor ter
minimalno trajanje. V primeru samostojne prodaje je lastnik ali upravljalec
proizvodne naprave dolžan pogodbeno ceno samostojno prodane električne energije
razkriti centru za podpore, ki pridobljene podatke uporablja za analizo
podporne sheme ter jih lahko objavlja in posreduje Agenciji za energijo v
agregirani obliki, iz katere ni razvidna vrednost posamezne pogodbe.
Podpora se lahko podeli proizvodnim napravam s soproizvodnjo z
visokim izkoristkom, pri katerih od začetka prvega obratovanja ali obratovanja
po obnovi, katere investicija predstavlja več kot 50% investicije v enako novo
napravo, ni preteklo več kot deset let ter za proizvodno napravo na obnovljive
vire energije ni preteklo več kot petnajst let.
Podporo je mogoče pridobiti le za neto proizvedeno električno
energijo, za katero je predloženo veljavno potrdilo o izvoru.
Posamezna podpora se lahko izvaja:
-      
za proizvodne naprave električne energije s soproizvodnjo z visokim
izkoristkom deset let;
-      
za proizvodne naprave električne energije iz obnovljivih virov energije
petnajst let oziroma tudi za krajši čas, ki predstavlja razliko med dejansko
starostjo proizvodne naprave in zgornjima dovoljenima rokoma za izvajanje
podpor.
Vlada podrobneje predpiše višino in trajanje posamezne vrste
podpore, pogoje za pridobitev podpore, način pridobitve podpore in druga
vprašanja podeljevanja in koriščenja podpore. Pri tem mora upoštevati naslednje
kriterije:
-      
višina in trajanje potrebne pomoči glede na velikost in tehnologijo
proizvodnje električne energije upoštevajoč pri tem vse že pridobljene koristi;
-      
trajnostno naravo proizvodnje električne energije s posebnim poudarkom
na trajnostnem načinu proizvodnje biomase;
-      
pozitivne učinke pri doseganju zastavljenih ciljev, še posebej pri
zniževanju izpustov toplogrednih plinov pri proizvodnji električne energije;
-      
velikost družbe, ki za proizvodno napravo prejema pomoč, in njen tržni
delež, ki ga ima na trgu z električno energijo oziroma ga bo imela.
Za proizvajalce električne energije v proizvodnih napravah na
obnovljive vire energije z nazivno močjo proizvodne naprave do 5 MW in mikro in
male soproizvodnje z visokim izkoristkom, ki imajo sklenjene pogodbe o
zagotovljenem odkupu, je za ureditev izravnave razlik med napovedano in
realizirano proiz­vodnjo odgovoren center za podpore.
Proizvajalci električne energije iz mikro soproizvodnje in
male soproizvodnje ter proizvajalci z napravami za proizvodnjo električne
energije iz obnovljivih virov, katerih nazivna električna moč ne presega 5 MW,
ki prejemajo potrdila o izvoru, vendar zaradi starosti proizvodnih naprav ne
prejemajo podpor, se lahko dogovorijo s centrom za podpore, da od njih odkupi
vso električno energijo, ki jo ne porabijo sami, po ceni, po kateri center za
podpore prodaja električno energijo iz zagotovljenega odkupa na trgu z
električno energijo ter, da je odgovoren za ureditev izravnave razlik med
njihovo napovedano in realizirano proizvodnjo. Stroške centra za podpore za
ureditev izravnave razlik med napovedano in realizirano proizvodnjo ter stroške
povezane s prodajo električne energije v sorazmerju s količino odkupljene
energije, in vrsto proizvodnje nosijo ti proizvajalci.
Proizvajalci električne energije iz novih proizvodnih naprav
na obnovljive vire z nazivno močjo do 5 MW in novih mikro in malih proizvodnih
naprav s soproizvodnjo z visokim izkoristkom, ki nimajo urejene bilančne
pripadnosti in sklenjene odprte pogodbe, ter podajo vlogo za pridobitev
deklaracije za proizvodno napravo in vlogo za odločbo o dodelitvi podpore kot
zagotovljeni odkup, lahko od začetka obratovanja nove proizvodne naprave do
začetka zagotavljanja podpore na podlagi pogodbe o zagotovljenem odkupu, vendar
ne dlje kot osem mesecev, proizvedeno električno energijo na podlagi posebnega
sklepa centra za podpore prodajajo centru za podpore po referenčni tržni ceni.
Proizvajalci morajo pisno vlogo za odkup podati centru za podpore vsaj en mesec
pred predvidenim začetkom proizvodnje.
Agencija za energijo pripravi vsako leto do 31. oktobra
napoved položaja proizvodnih naprav na obnovljive vire energije in s
soproizvodnjo z visokim izkoristkom na trgu z električno energijo. Ta napoved
se uporabi za določitev cene električne energije iz prvega odstavka tega člena
in služi kot podlaga za določanje potrebne višine obratovalnih podpor v
prihodnjem letu. Vlada podrobneje predpiše pravila za pripravo napovedi.
64.o člen
O upravičenosti do podpore odloča Agencija za energijo v
upravnem postopku na zahtevo vlagatelja. Če vlagatelj ni lastnik oziroma ni
edini lastnik proizvodne naprave, mora zahtevi priložiti pooblastilo lastnika
oziroma vseh ostalih solastnikov ali skupnih lastnikov za pridobitev odločbe o
dodelitvi podpore in sklenitev pogodbe o zagotavljanju podpore za proizvodno napravo
kot celoto.
Agencija za energijo lahko po uradni dolžnosti izda odločbo,
s katero prekliče upravičenost do prejemanja podpore, če zaradi spremenjenih
okoliščin prejemnik ni več upravičen do prejemanja podpore.
O pritožbi zoper odločbo Agencije za energijo iz tega člena
odloča ministrstvo, pristojno za energijo.
64.p člen
Dejavnost centra za podpore obsega naslednje naloge:
-      
upravljanje s sredstvi prispevkov iz 64.s člena tega zakona;
-      
sklepanje pogodb o podporah in izplačevanje podpor;
-      
odkup električne energije po prvi alineji četrtega odstavka 64.n člena
tega zakona po ceni, ki jo določi vlada;
-      
odkup električne energije od proizvajalcev iz enajstega odstavka 64.n
člena tega zakona;
-      
izplačevanje finančnih podpor za tekoče poslovanje;
-      
ureditev izravnave razlik med napovedano in realizirano proizvodnjo za
odkupljeno električno energijo;
-      
prodaja odkupljene električne energije na trgu.
Poleg nalog iz prejšnjega odstavka tega člena, ki so povezane
s podporami proizvodnji električne energije iz obnovljivih virov energije in v
soproizvodnji z visokim izkoristkom izvaja center tudi druge dejavnosti, in
sicer:
-      
dejavnosti povezane z zagotavljanjem zanesljive oskrbe z električno
energijo v državi na podlagi uporabe domačih virov primarne energije iz 15.
člena tega zakona,
-      
dejavnosti povezane z zagotavljanjem zadostnih proizvodnih zmogljivosti
iz 52.a člena tega zakona,
-      
dejavnosti povezane z izvajanje programov za varčevanje z električno
energijo iz 66.b člena tega zakona.
Izvajalec dejavnosti centra za podpore ne sme izvajati
dejavnosti sistemskega operaterja prenosnega ali distribucijskega omrežja.
Center za podpore je dolžan po dokončnosti odločbe o
dodelitvi podpore z upravičencem najkasneje v 15 dneh skleniti pogodbo, s
katero uredita zagotavljanje podpore in druga vprašanja medsebojnih razmerij v
zvezi s tem. Če pogodba ni v skladu z odločbo, se glede neusklajenih vprašanj
neposredno uporablja odločba. Če je odločba o dodelitvi podpore spremenjena, se
do uskladitve pogodbe uporablja spremenjena odločba. Če je odločba o dodelitvi
podpore razveljavljena, mora center za podpore z dokončnostjo odločbe prenehati
izplačevati podporo, ne glede na pogodbo.
Center za podpore mora voditi ločene računovodske obračune in
evidence o sredstvih, zbranih s prispevki za soproizvodnjo in obnovljive vire,
ki jih plačujejo odjemalci električne energije po tem zakonu in uporabo teh
sredstev za različne vrste podpor, delovanje centra za podpore in druge
predpisane namene.
Vlada podrobneje predpiše način izvajanja nalog iz prvega
odstavka tega člena ter ločenega vodenja računovodskih evidenc in obračunov.
Osebe, ki od centra za podpore prejemajo podporo ali
prodajajo električno energijo preko centra za podpore, sistemski operaterji, na
katerih omrežje so prej navedene osebe priključene ter druge osebe, ki zbirajo
za center relevantne podatke, so centru za podpore na njegovo zahtevo dolžni
posredovati vse podatke, ki jih ta potrebuje za izvajanje svojih nalog v okviru
gospodarske javne službe po tem zakonu.
Center za podpore vodi register prejemnikov podpor. Podatke o
prejetih podporah lahko center za podpore posreduje pristojnim organom v okviru
poročanj, ki jih je dolžan izvajati.
64.r člen
Vsak končni odjemalec električne energije mora plačevati za
posamezno prevzemno predajno mesto prispevek za zagotavljanje podpor
proizvodnji električne energije v soproizvodnji z visokim izkoristkom in iz
obnovljivih virov energije.
64.s člen
Vlada podrobneje predpiše način določanja in obračunavanja
prispevka iz prejšnjega člena, devetega odstavka 15. člena in osmega odstavka
52.a člena tega zakona.
Višina posameznega prispevka iz prejšnjega odstavka tega
člena je odvisna od moči in napetostne ravni prevzemno predajnega mesta,
kategorije odjemalca ter namena uporabe električne energije.
Višino prispevka iz prejšnjega člena, določi Agencija za
energijo z aktom, ki ga po predhodnem soglasju vlade objavi v Uradnem listu
Republike Slovenije, na podlagi ocene centra za podpore o obsegu potrebnih
sredstev za izvajanje programov podpor in druge namene, za katere se ta
sredstva po zakonu uporabljajo. Dokler vlada ne da soglasja k višini prispevka,
se uporablja višina prispevka iz prejšnjega obdobja.
Odjemalec plačuje prispevek kot posebno postavko na mesečnem
računu za omrežnino.
Oseba, ki prejme prispevek skupaj s plačilom računa, ga mora
nemudoma in brezplačno prenesti v korist centra za podpore.
Sredstva prispevkov se uporabljajo za:
-      
delovanje centra za podpore;
-      
zagotavljanje podpor;
-      
odkup električne energije po prvi alineji četrtega odstavka 64.n člena
tega zakona;
-      
ureditev izravnave razlik med napovedano in realizirano proizvodnjo
električne energije;
-      
druge z zakonom določene namene.
IX. UČINKOVITA RABA IN OBNOVLJIVI VIRI ENERGIJE
65. člen
Učinkovita raba energije in spodbujanje rabe obnovljivih
virov energije sta sestavna dela energetske politike.
Ekonomsko opravičljivi ukrepi za izrabo varčevalnih
potencialov energije in za izrabo obnovljivih virov energije so pri izvajanju
energetske politike enako pomembni kot zagotavljanje zadostne oskrbe z energijo
na osnovi neobnovljivih virov energije.
Ob enakih stroških za izrabo varčevalnih potencialov na
strani rabe ali za zagotavljanje novih zmogljivosti za isti obseg energije
imajo prednost ukrepi za dosego varčevalnih potencialov.
Spodbujanje ukrepov učinkovite rabe energije in izrabe
obnovljivih virov energije izvaja država s programi: izobraževanja,
informiranja, osveščanja javnosti, energetskim svetovanjem, spodbujanjem
energetskih pregledov, spodbujanjem lokalnih energetskih konceptov, pripravo
standardov in tehničnih predpisov, fiskalnimi ukrepi, finančnimi spodbudami in
drugimi oblikami spodbud.
Energetsko svetovanje za učinkovito rabo v široki rabi se
lahko organizira z mrežo energetsko-svetovalnih pisarn.
Učinkovitost zgoraj omenjenih dejavnosti se preverja z njihovo
sistematično in strokovno podprto evaluacijo. Postopek evaluacije določi
minister, pristojen za energijo.
66. člen
Ministrstvo, pristojno za energijo, izvaja na nacionalnem
nivoju naslednje naloge:
-      
izvaja programe za spodbujanje učinkovite rabe energije in izrabe
obnovljivih virov energije,
-      
pripravlja predloge in izvaja državno spodbujanje učinkovite rabe
energije in obnovljivih virov energije,
-      
pripravlja predloge ustreznih predpisov, ki spodbujajo učinkovito rabo
energije in izrabo obnovljivih virov energije,
-      
spremlja energetsko učinkovitost in realizacijo varčevalnih potencialov
in izrabe obnovljivih virov ter s tem povezano zmanjšanje obremenitev okolja,
-      
sodeluje na mednarodni ravni na področju učinkovite rabe energije in
izrabe obnovljivih virov energije,
-      
spodbuja delovanje nevladnih organizacij, ki v javnem interesu delujejo
na področju energetike.
V programih podpor, ki se izvajajo na podlagi akcijskega
načrta iz 13.b člena tega zakona,
so določene tehnične specifikacije, ki jih morajo izpolnjevati naprave in
sistemi za proizvodnjo energije iz obnovljive energije, da bi bili upravičeni
do podpore iz teh programov. Če obstajajo evropski standardi, vključno z znaki
za okolje, nalepke o energijski učinkovitosti in drugi tehnični referenčni
sistemi, ki jih vzpostavijo evropski organi za standardizacijo, se tehnične
specifikacije določijo na njihovi podlagi.
Samoupravne lokalne skupnosti izvajajo programe učinkovite
rabe energije in izrabe obnovljivih virov energije v okviru svojih pristojnosti
na osnovi izdelanih lokalnih energetskih konceptov. Za izvajanje teh programov
lahko samoupravna lokalna skupnost pridobi državne spodbude, če ima izdelan
lokalni energetski koncept.
66.a člen
Programe, ki zmanjšujejo rabo energije iz posameznih omrežij
oziroma povečujejo učinkovitost njene rabe in izrabo obnovljivih virov
energije, opravljajo po javnem pooblastilu izvajalci gospodarskih javnih služb
po tem zakonu.
66.b člen
Sistemski operaterji ter dobavitelji električne energije,
toplote iz distribucijskega omrežja, plina in tekočih goriv končnim odjemalcem
(v nadaljnjem besedilu: zavezanci) morajo zagotoviti prihranke energije pri
končnih odjemalcih. Za doseganje prihrankov energije morajo zbirati prispevek
iz prvega odstavka in dodatek iz četrtega odstavka 67. člena tega zakona ter
pripraviti in izvajati programe za izboljšanje energetske učinkovitosti.
Ne glede na določbe prejšnjega odstavka programe za
izboljšanje energetske učinkovitosti za dobavitelje toplote iz distribucijskega
omrežja, ki dobavljajo manj kot 75 GWh toplote letno, dobavitelje električne
energije in plinastih goriv, ki dobavljajo končnim odjemalcem manj kot 300 GWh
energije letno (v nadaljnjem besedilu: mali zavezanci) ter za dobavitelje
tekočih goriv, pripravi in izvaja Eko sklad. Iz sredstev za izvajanje programov
za izboljšanje energetske učinkovitosti, ki jih pripravi in izvaja Eko sklad,
se financira tudi delovanje Eko sklada.
Vlada predpiše zavezancem iz prvega odstavka tega člena in Eko
skladu najmanjšo višino doseganja prihrankov energije pri končnih odjemalcih,
vrste energetskih storitev in ukrepov za izboljšanje energetske učinkovitosti
za doseganje prihrankov energije, obseg in obvezne sestavine programov za
izboljšanje energetske učinkovitosti ter roke in obseg poročanja o izvajanju
programov. Vlada določi tudi višino prispevka iz prvega odstavka tega člena in
višino dodatka iz četrtega odstavka 67. člena tega zakona ter del zbranih
sredstev iz dodatka iz četrtega odstavka 67. člena tega zakona, ki so prihodek
Eko sklada in se porabijo za izvajanje programov za izboljšanje energetske
učinkovitosti. Vlada lahko določi, da nastane obveznost zaračunavanja dodatka
za goriva tudi prej, ko se ta dobavijo končnim porabnikom.
Pri pripravi, izvajanju in vrednotenju programov za
izboljšanje energetske učinkovitosti se za določanje prihrankov energije,
doseženih s posameznimi ukrepi za izboljšanje energetske učinkovitosti,
upoštevajo metode določanja prihrankov energije, ki jih predpiše minister,
pristojen za energijo.
Programe za izboljšanje energetske učinkovitosti, ki jih
pripravijo zavezanci iz prvega odstavka, potrdi Eko sklad. O izvajanju
programov in stroških za njihovo izvedbo zavezanci poročajo Eko skladu. Eko
sklad ugotavlja doseganje prihrankov energije, določenih v programih za izboljšanje
energetske učinkovitosti zavezancev, in o tem obvešča center za podpore in
zavezance iz prvega odstavka.
Eko sklad je dolžan enkrat letno objaviti poročilo o
izvedenih programih, doseženih prihrankih energije in višini porabljenih
sredstev za izvajanje programov.
66.c člen
Za stavbe s celotno uporabno tlorisno površino nad 500 m2, ki so v uporabi državnih organov, organov samoupravnih lokalnih skupnosti,
javnih agencij, javnih skladov, javnih zavodov, javnih gospodarskih zavodov in
drugih oseb javnega prava, ki so posredni uporabniki državnega proračuna ali
proračuna lokalne skupnosti, vlada lahko sprejme letne cilje energetske
učinkovitosti.
Za stavbe iz prejšnjega odstavka morajo upravljavci stavb
voditi energetsko knjigovodstvo, ki zajema podatke o vrstah, cenah in količini
porabljene energije.
Minister, pristojen za energijo, s pravilnikom predpiše
obvezno vsebino, vrste podatkov ter način vodenja energetskega knjigovodstva.
66.č člen
V primeru doseganja prihrankov na podlagi izboljšanja
učinkovite rabe energije v stavbah iz prvega odstavka prejšnjega člena lahko
vlada določi učinkovitostno dividendo, ki pomeni udeležbo posameznega odjemalca
energije pri proračunskem uporabniku. Učinkovitostno dividendo lahko odjemalci
prejmejo, če je bil prihranek pri stroških za energijo na podlagi podatkov
energetskega knjigovodstva večji od 10% zneska iz leta pred letom za katerega
se ugotavlja prihranek.
Merila, na podlagi katerih se določi višina učinkovitostne
dividende in pravica do porabe, predpiše vlada z uredbo.
66.d člen
Center za podpore poleg nalog iz 64.p člena tega zakona pripravlja
in izvaja programe za informiranje, ozaveščanje in usposabljanje različnih
ciljnih skupin o koristih in praktičnih vidikih razvoja in uporabe tehnologij
za učinkovito rabo energije in za uporabo obnovljivih virov.
Pri pripravi in izvedbi programov iz prejšnjega odstavka, ki
se nanašajo na lokalne skupnosti, center za podpore sodeluje z organi lokalne
skupnosti, ki so pristojni za učinkovito rabo energije in obnovljive vire energije.
Center za podpore na svetovnem spletu objavi informacije o
učinkoviti rabi energije in obnovljivih virih energije za različne kategorije
oseb, in sicer:
-      
informacije o neto koristih, stroških ter energetski učinkovitosti
naprav in sistemov za ogrevanje, hlajenje in proizvodnjo električne energije iz
obnovljivih virov,
-      
informacije o programih podpore za ukrepe energijske učinkovitosti in
obnovljivih virov energije,
-      
informacije o sistemih certificiranja oziroma inštalaterjih energetskih
naprav za uporabo obnovljivih virov iz 7.b člena tega zakona in seznam certificiranih
inštalaterjev,
-      
smernice za najboljšo kombinacijo obnovljivih virov energije,
tehnologije z visokim izkoristkom ter daljinskega ogrevanja in hlajenja pri
načrtovanju, projektiranju, gradnji in prenovi poslovnih, industrijskih in
stanovanjskih območij,
-      
informacije o razpoložljivosti in okoljskih prednostih različnih
obnovljivih virov energije, namenjenih uporabi v prometu.
Center za podpore objavi geografski prikaz potencialov za
uporabo obnovljivih virov energije in podatke o prejemnikih subvencij za
projekte za povečanje učinkovitosti rabe energije in za uporabo obnovljivih
virov energije, ki vključujejo ime oziroma firmo prejemnika, naslov prejemnika
ter vrsto in velikost financiranega projekta.
67. člen
Finančna sredstva za izvajanje programov za povečanje
energetske učinkovitosti rabe električne energije iz prvega in drugega odstavka
66.b člena tega zakona zagotavljajo vsi končni odjemalci električne energije,
ki so dolžni za posamezno prevzemno prodajno mesto dobavitelju plačevati
prispevek za povečanje učinkovitosti rabe električne energije.
Sredstva iz prejšnjega odstavka tega člena dobavitelji
električne energije nakazujejo centru za podpore. Center za podpore nakazuje
zbrana sredstva zavezancem za izvajanje programov za povečanje energetske
učinkovitosti rabe električne energije iz prvega odstavka 66.b člena tega
zakona. Zbrana sredstva od dobaviteljev električne energije, ki so mali
zavezanci po prvem odstavku 66.b člena, center za podpore nakazuje Eko skladu
za izvajanje programov za povečanje energetske učinkovitosti rabe električne
energije iz drugega odstavka 66.b člena tega zakona.
Zavezanec iz prejšnjega odstavka tega člena, ki ni dosegel v
programu določenih ciljev, mora sorazmerni del prejetih finančnih sredstev, ki
ga določi Eko sklad, skupaj z zamudnimi obrestmi vrniti centru za podpore.
Finančna sredstva za izvajanje programov za povečanje
energetske učinkovitosti rabe toplote iz distribucijskega omrežja, plina in
tekočih goriv iz prvega in drugega odstavka 66.b člena tega zakona zagotavljajo
vsi končni odjemalci z dodatkom k ceni toplote oziroma k ceni goriv za
povečanje energetske učinkovitosti, ki so ga dolžni plačevati dobavitelju
toplote oziroma dobavitelju goriv. Dobavitelji toplote, električne energije in
plinastih goriv, ki so mali zavezanci, ter dobavitelje tekočih goriv po drugem
odstavku 66.b člena tega zakona zbrana sredstva za izvajanje programov
nakazujejo Eko skladu.
Zavezanec, ki je dobavitelj toplote iz distribucijskega
omrežja ali plina in ni dosegel ciljev potrjenega programa, je pa obračunal
dodatek k ceni toplote oziroma goriv, mora sorazmerni del obračunanih sredstev,
ki ga določi Eko sklad, skupaj z zamudnimi obrestmi nakazati Eko skladu.
Zavezanec, ki je dobavitelj toplote iz distribucijskega omrežja ali plina in je
zbral več sredstev, kot je potrebno za izvedbo potrjenega programa, mora
razliko sredstev nakazati Eko skladu.
Center za podpore mora sredstva, ki so zbrana na podlagi
drugega odstavka tega člena in niso bila porabljena za izvedbo programov za
povečanje energetske učinkovitosti rabe električne energije, ter sredstva,
zbrana na podlagi tretjega odstavka tega člena, nakazati Eko skladu.
67.a člen
Sistemski operaterji in dobavitelji energije in goriv končnim
odjemalcem morajo najmanj enkrat letno končnim odjemalcem v jasni in razumljivi
obliki podati naslednje informacije:
-      
veljavne dejanske cene in dejansko porabo energije;
-      
primerjave porabe energije odjemalca s porabo energije v istem obdobju
prejšnjega leta;
-      
primerjave s povprečnim normaliziranim ali referenčnim porabnikom
energije iz iste porabniške kategorije, vedno, kadar je to mogoče in koristno.
Poleg informacij iz prejšnjega odstavka morajo končnim
odjemalcem posredovati tudi podatke o pravnih in fizičnih osebah, ki nudijo
informacije o učinkoviti rabi in obnovljivih virih energije, vključno z naslovi
spletnih strani, na katerih je mogoče dobiti informacije o razpoložljivih
ukrepih za izboljšanje energetske učinkovitosti, izrabi obnovljivih virov
energije, sistemih za soproizvodnjo toplote in električne energije,
primerjalnih diagramih porabe končnih porabnikov in/ali nepristranskih
tehničnih specifikacijah za opremo in proizvode, ki rabijo energijo.
68. člen
Proizvodi, povezani z energijo (v nadaljnjem besedilu:
proizvodi), se smejo dati na trg, v uporabo oziroma so lahko dostopni na trgu,
ko:
-      
je narejena ocena skladnosti proizvoda,
-      
je izdana izjava EU o skladnosti,
-      
je izdelana tehnična dokumentacija v enem izmed uradnih jezikov držav
članic Evropske unije,
-      
so označeni z znakom skladnosti CE ter
-      
so zagotovljene informacije za končne uporabnike v slovenskem jeziku.
Proizvajalec ali njegov pooblaščeni zastopnik mora hraniti
tehnično dokumentacijo, ki omogoča oceno skladnosti proizvoda, in izjavo EU o
skladnosti še deset let po tem, ko je bil izdelan zadnji proizvod.
Če proizvajalec nima sedeža v Evropski uniji in v Evropski
uniji nima pooblaščenega zastopnika, je izpolnjevanje zahtev iz prvega in
drugega odstavka tega člena dolžan zagotoviti uvoznik.
Dobavitelj ali distributer proizvodov na poziv nadzornega
organa zagotovi dokumentacijo iz prvega odstavka tega člena, iz katere je
razvidna ustreznost proizvoda zahtevam za okoljsko primerno zasnovo.
Prepovedano je označevanje proizvoda z znaki, ki bi lahko
zavajali uporabnike glede pomena ali oblike znaka CE.
Proizvodi, ki ne izpolnjujejo vseh zahtev glede okoljsko
primerne zasnove, se lahko prikazujejo na sejmih, razstavah, demonstracijah in
drugih dogodkih, če so vidno označeni, da ne bodo dani na trg oziroma v uporabo
pred zagotovitvijo skladnosti.
Ministrstvo, pristojno za energijo, izda predpis, s katerim
podrobneje določi tehnične zahteve za okoljsko primerno zasnovo proizvodov,
povezanih z energijo.
68.a člen
Pri graditvi novih stavb, katerih uporabna tlorisna površina
presega 1000 m2, in pri rekonstrukciji stavb, katerih uporabna
tlorisna površina presega 1000 m2 in se zamenjuje sistem oskrbe z
energijo, investitor oziroma lastnik zagotovi izdelavo študije izvedljivosti
alternativnih sistemov za oskrbo z energijo (v nadaljevanju: študija
izvedljivosti), pri kateri se upošteva tehnična, funkcionalna, okoljska in
ekonomska izvedljivost alternativnih sistemov za oskrbo z energijo. Kot
alternativni sistemi se štejejo:
-      
decentralizirani sistemi na podlagi obnovljivih virov energije;
-      
soproizvodnja;
-      
daljinsko ali skupinsko ogrevanje ali hlajenje, če je na voljo;
-      
toplotne črpalke.
Študija izvedljivosti iz prejšnjega odstavka je obvezna
sestavina projekta za pridobitev gradbenega dovoljenja v skladu s predpisi o
graditvi objektov. Če je v projektu za pridobitev gradbenega dovoljenja
določeno, da bo več kot dve tretjini potreb stavbe po toploti zagotovljeno iz
enega ali več alternativnih sistemov za oskrbo stavbe z energijo, se šteje, da
je zahteva za izdelavo študije izvedljivosti izpolnjena.
Metodologijo za izdelavo in obvezno vsebino študije
izvedljivosti predpiše minister, pristojen za energijo.
Študije izvedljivosti iz prvega odstavka tega člena ni treba
izdelati:
-      
za stavbe, za katere je način oskrbe z energijo določen v lokalnem
energetskem konceptu iz 17. člena tega zakona;
-      
za stavbe, za katere je način oskrbe z energijo določen s predpisom iz
36. člena tega zakona;
-      
za stavbe iz druge, tretje in četrte alinee četrtega odstavka 68.b člena
tega zakona;
-      
za stavbe, za katere predpis samoupravne lokalne skupnosti določa
obvezno priključitev na določeno vrsto energetskega omrežja oziroma uporabo
določene vrste goriva.
Ne glede na določbe prejšnjega odstavka je treba študijo
izvedljivosti izdelati za stavbe iz prvega odstavka tega člena v primeru oskrbe
stavbe s plinom razen za stavbe iz tretje alinee prejšnjega odstavka.
68.b člen
Lastnik stavbe ali njenega posameznega dela mora pri njeni
prodaji ali oddaji v najem kupcu oziroma najemniku najpozneje pred sklenitvijo
pogodbe, predložiti veljavno energetsko izkaznico stavbe ali njenega
posameznega dela. Namesto energetske izkaznice posameznega dela stavbe se lahko
predloži energetska izkaznica za celotno stavbo. Pri oddaji stavbe v najem za
obdobje, krajše od enega leta, ter pri prodaji stavbe ali njenega dela namesto
razlastitve ali prodaje stavbe oziroma njenega dela v postopku izvršbe ali v
stečajnem postopku energetske izkaznice ni treba predložiti.
Investitor novozgrajene stavbe mora energetsko izkaznico
pridobiti pred vložitvijo zahteve za izdajo uporabnega dovoljenja skladno s
predpisi, ki urejajo graditev objektov. Energetska izkaznica novozgrajene
stavbe mora izkazovati izpolnjevanje zahtev predpisa, ki ureja učinkovito rabo
energije v stavbah. Energetska izkaznica je obvezna sestavina projekta
izvedenih del.
Če se stavba ali njen del prodaja ali oddaja v najem še pred
pridobitvijo uporabnega dovoljenja, mora investitor kupcu oziroma najemniku
predložiti izkaz o energetski učinkovitosti, ki je izdelan v skladu s
predpisom, ki ureja učinkovito rabo energije v stavbah, in je sestavni del
projekta za pridobitev gradbenega dovoljenja. Po pridobitvi uporabnega
dovoljenja mora investitor kupcu oziroma najemniku predložiti energetsko
izkaznico.
Zahteve glede energetske izkaznice iz prvega in drugega ter
izkaza o energetski učinkovitosti iz tretjega odstavka tega člena se ne
nanašajo na:
-      
stavbe, ki so razglašene za spomenik v skladu s predpisi o varstvu
kulturne dediščine, če bi izpolnjevanje zahtev za energetsko učinkovitost po
predpisih o graditvi objektov nesprejemljivo spremenilo njihovo naravo ali
videz;
-      
stavbe, ki se uporabljajo za obredne namene ali verske dejavnosti;
-      
začasne stavbe s predvidenim časom uporabe dveh let ali manj,
industrijske stavbe, delavnice in nestanovanjske kmetijske stavbe;
-      
stanovanjske stavbe, namenjene za uporabo, krajšo od štirih mesecev na
leto;
-      
samostojne stavbe ali posamezne dele stavb z uporabno tlorisno površino
manjšo od 50 m2.
Energetske izkaznice stavb izdelujejo neodvisni strokovnjaki
iz 68.d člena tega zakona na zahtevo stranke. Pri izdelavi energetskih izkaznic
stavb morajo neodvisni strokovnjaki upoštevati metodologijo, določeno s
predpisom iz zadnjega odstavka tega člena.
Energetska izkaznica stavbe mora vsebovati referenčne vrednosti,
kot so trenutni veljavni standardi in primerjalni podatki, ki omogočajo
primerjavo in oceno energetske učinkovitosti stavbe. Energetski izkaznici
morajo biti priložena priporočila za stroškovno učinkovite izboljšave
energetske učinkovitosti, razen v primeru novozgrajenih stavb in oddaje stavb v
najem.
Veljavnost energetske izkaznice je 10 let. Stranka lahko
zaprosi za novo energetsko izkaznico pred potekom 10 let, če se energetska
učinkovitost stavbe spremeni.
Posamezna stavba oziroma del stavbe ne more imeti dveh ali
več veljavnih energetskih izkaznic.
Register energetskih izkaznic vodi ministrstvo, pristojno za energijo.
V register se vpišejo podatki o stavbi oziroma delu stavbe, podatki o
energetski izkaznici, podatki o izdajatelju in naslednji podatki o izdelovalcu
izkaznice: osebno ime ter številka in datum izdaje licence. Register
energetskih izkaznic je javen. Podatki iz registra energetskih izkaznic se
povežejo s podatki iz katastra stavb.
Vsako izdajo energetske izkaznice mora izdajatelj energetske
izkaznice sočasno z njeno izdajo prijaviti za vpis v register energetskih
izkaznic.
Podrobnejšo vsebino, obliko in metodologijo za izdajo
energetske izkaznice ter vsebino podatkov, način vodenja registra energetskih
izkaznic in način prijave izdane energetske izkaznice za vpis v register
energetskih izkaznic predpiše minister, pristojen za energijo.
68.c člen
V stavbah s celotno uporabno tlorisno površino nad 1000 m2, ki so v lasti države ali samoupravnih lokalnih skupnosti in jih uporabljajo
državni organi ali organi samoupravnih lokalnih skupnosti oziroma organizacije,
ki zagotavljajo javne storitve večjemu številu oseb in jih zato te pogosto
obiskujejo, mora upravljavec stavbe veljavno energetsko izkaznico namestiti na
vidno mesto. Poleg tega so lahko na viden način prikazani tudi razponi
priporočenih in dejanskih notranjih temperatur zraka ter drugi pomembni
klimatski podatki, če je primerno.
Vrste stavb, za katere velja obveznost iz prvega odstavka
tega člena, podrobneje predpiše minister, pristojen za okolje.
68.č člen
Lastnik stavbe ali dela stavbe, v katerem je vgrajen
klimatski sistem z nazivno izhodno močjo nad 12 kW, mora zagotoviti redne
preglede klimatskih sistemov.
Zahteve iz prejšnjega odstavka se ne nanašajo na:
-      
industrijske stavbe in skladišča,
-      
nestanovanjske kmetijske stavbe,
-      
stavbe za opravljanje verskih obredov in pokopališke stavbe,
-      
začasne stavbe s predvidenim časom uporabe dveh let ali manj,
-      
stanovanjske stavbe, namenjene za uporabo, krajšo od štirih mesecev na
leto.
Preglede izvajajo neodvisni strokovnjaki iz 68.d člena tega
zakona.
Pregledi vključujejo oceno učinkovitosti klimatskih sistemov
in njihove primernosti glede na uporabo stavbe.
Na podlagi pregleda neodvisni strokovnjak uporabnikom svetuje
mogoče izboljšave ali zamenjavo klimatskega sistema in alternativne rešitve.
Izdajatelj poročil o pregledih klimatskega sistema mora
hraniti poročila o pregledih klimatskih sistemov najmanj deset let in enkrat
letno poročati ministrstvu, pristojnemu za okolje.
Vsebino, način izvedbe in roke rednih pregledov klimatskih
sistemov predpiše minister, pristojen za okolje.
68.d člen
Energetske izkaznice in poročila o pregledih klimatskih
sistemov izdajajo pooblaščene pravne ali fizične osebe (v nadaljnjem besedilu:
izdajatelji). Pooblastilo za izdajo energetskih izkaznic in poročil o pregledih
klimatskih sistemov podeli minister, pristojen za okolje, po izvedenem javnem
natečaju. Pooblastilo za izdajo energetskih izkaznic se podeli kot javno
pooblastilo.
Naloge v zvezi z izdelovanjem energetskih izkaznic in
pregledi klimatskih sistemov opravljajo posamezniki, ki imajo veljavno licenco
za izvajanje teh nalog (v nadaljnjem besedilu: neodvisni strokovnjaki).
Pooblastilo iz prvega odstavka tega člena lahko pridobi
pravna ali fizična oseba:
-      
za izdajanje energetskih izkaznic, če ima v sodni register oziroma v
Poslovni register Slovenije vpisano dejavnost projektiranja ali tehničnega
svetovanja,
-      
za izdajanje poročil o pregledih klimatskih sistemov, če ima v sodni
register oziroma Poslovni register Slovenije vpisano dejavnost tehničnega
svetovanja ali meritev, in
-      
če ima za izvajanje nalog iz prve in druge alinee tega odstavka
zaposlenega vsaj enega neodvisnega strokovnjaka ali s pogodbo o delu
zagotovljeno izvajanje teh nalog.
Minister, pristojen za okolje, z odločbo prekliče veljavnost
in odvzame pooblastilo iz prvega odstavka tega člena, če izdajatelj ne
izpolnjuje več predpisanih pogojev.
Izdajatelji morajo izvesti postopek izdaje energetske
izkaznice po vsaki zahtevi za njeno izdajo in izvesti vsak naročen pregled
klimatskega sistema v skladu s tem zakonom. Naročnik energetske izkaznice ali
pregleda klimatskega sistema mora neodvisnemu strokovnjaku dati na voljo vse
potrebne podatke ter projektno in tehnično dokumentacijo v skladu s predpisi o
graditvi objektov ter mu zaradi ogleda stavbe omogočiti vstop v prostore.
Pri opravljanju svojih nalog morajo neodvisni strokovnjaki
ravnati v skladu s predpisi v zvezi z izdajanjem energetskih izkaznic in
pregledi klimatskih sistemov in jih opravljati v skladu s pravili stroke ter
neodvisno od vpliva strank ali drugih oseb ter navodil delodajalca.
Ne glede na določbo drugega odstavka tega člena neodvisni
strokovnjak ne sme izdelati energetske izkaznice ali pregleda klimatskega
sistema po tem zakonu, če:
-      
obstaja kateri od razlogov za njegovo izločitev v skladu s predpisi, ki
urejajo splošni upravni postopek;
-      
je zaposlen pri stranki oziroma naročniku energetske izkaznice oziroma
pregleda, ali je z njim v kakršnem koli drugem razmerju, na podlagi katerega
zanj proti plačilu izvaja storitve ali delo v odvisnem razmerju v skladu s
predpisi o dohodnini.
Stranki oziroma naročniku pregleda mora neodvisni strokovnjak
izročiti pisno izjavo, da ne obstaja katera od okoliščin iz prejšnjega
odstavka, ki bi mu preprečevala izdelavo energetske izkaznice ali izvedbo
pregleda klimatskega sistema.
Cenik z najvišjimi cenami za izdajo energetske izkaznice in
poročila o pregledu klimatskega sistema, ki ga opravi v skladu s tem zakonom
neodvisni strokovnjak, predpiše vlada.
Cena energetske izkaznice je sestavljena iz stroška izdelave
energetske izkaznice s strani izdajatelja in prispevka za izdajo energetske
izkaznice. Osnova prispevka za izdajo energetske izkaznice je odvisna od
namembnosti, velikosti stavbe in števila posameznih enot stavbe, za katero se
izkaznica izda. Osnovo in višino prispevka za izdajo energetske izkaznice
podrobneje določi vlada, upoštevajoč potrebe predvidenega nadzora in vodenja
registrov, povezanih z energetskimi izkaznicami. Prispevek za izdajo energetske
izkaznice plača izdajatelj energetske izkaznice ali naročnik energetske
izkaznice pred vpisom v register energetskih izkaznic na podračun
javnofinančnih prihodkov v skladu s predpisom, ki ureja podračune ter način
plačevanja obveznih dajatev in drugih javnofinančnih prihodkov.
Vsak večstanovanjski objekt z vsaj štirimi etažnimi enotami mora
imeti energetsko izkaznico.
Pri prodaji in oddaji stavbe ali posameznega dela stavbe mora
lastnik pri oglaševanju navesti razred energetske učinkovitosti stavbe ali
posameznega dela stavbe iz energetske izkaznice.
68.e člen
Licenco neodvisnega strokovnjaka za izdelavo energetskih
izkaznic lahko dobi posameznik, ki izpolnjuje naslednje pogoje:
-      
ima najmanj visoko strokovno izobrazbo tehnične ali arhitekturne smeri
ali izobrazbo po študijskem programu prve stopnje tehnične ali arhitekturne
smeri skladno z Zakonom o visokem šolstvu (Uradni list RS, št. 100/04 – uradno
prečiščeno besedilo);
-      
ima najmanj 5 let delovnih izkušenj na svojem strokovnem področju;
-      
v zadnjih petih letih pred vložitvijo zahteve za izdajo licence je
uspešno opravila usposabljanje po programu usposabljanja za neodvisne
strokovnjake za izdajanje energetskih izkaznic.
Licenco neodvisnega strokovnjaka za preglede klimatskih
sistemov lahko dobi posameznik, ki izpolnjuje naslednje pogoje:
-      
ima najmanj visoko strokovno izobrazbo strojne ali elektrotehnične smeri
ali izobrazbo po študijskem programu prve stopnje strojne ali elektrotehnične
smeri skladno z Zakonom o visokem šolstvu (Uradni list RS, št. 100/04 – uradno
prečiščeno besedilo);
-      
ima najmanj 5 let delovnih izkušenj na svojem strokovnem področju;
-      
v zadnjih petih letih pred vložitvijo zahteve za izdajo licence je
uspešno opravila usposabljanje po programu usposabljanja za neodvisne
strokovnjake za pregled klimatskih sistemov.
Licenco neodvisnega strokovnjaka na podlagi dokazila o
uspešno opravljenem usposabljanju izda ministrstvo, pristojno za energijo, na
zahtevo stranke.
Ministrstvo, pristojno za energijo, vodi register licenc
neodvisnih strokovnjakov iz prvega in drugega odstavka tega člena, v katerem se
vodijo podatki o imetniku licence neodvisnega strokovnjaka, datumu izdaje
licence neodvisnega strokovnjaka in datumu njenega prenehanja. Osebni podatki
imetnika licence neodvisnega strokovnjaka so: osebno ime, naslov bivališča in
enotna matična številka občana. Register licenc neodvisnih strokovnjakov je
javen.
Imetnik licence neodvisnega strokovnjaka iz prvega oziroma
drugega odstavka tega člena mora vsakih pet let od izdaje licence neodvisnega
strokovnjaka oziroma zadnjega uspešnega opravljanja usposabljanja uspešno
opraviti usposabljanje po programu usposabljanja za neodvisne strokovnjake za izdelavo
energetskih izkaznic oziroma za preglede klimatskih sistemov.
Usposabljanje iz prejšnjega odstavka, vključno s preizkusom
znanja, opravljajo organizacije, ki jih po predhodno opravljenem javnem
natečaju z odločbo pooblasti minister, pristojen za energijo. Pogoji za
pridobitev pooblastila se nanašajo na:
-      
usposobljenost predavateljev in drugega pedagoškega osebja, ki ga uporablja
ta organizacija;
-      
drugo osebje, ki je potrebno za uspešno usposabljanje, in druge s tem
povezane naloge (sprejemanje prijav, vodenje potrebnih evidenc, in podobno);
-      
opremo in prostore, ki so potrebni za usposabljanje in druge s tem
povezane naloge.
Minister, pristojen za energijo, z odločbo prekliče
veljavnost in odvzame pooblastilo iz prejšnjega odstavka, če organizacija ne
izpolnjuje več predpisanih pogojev.
Ministrstvo, pristojno za energijo, z odločbo prekliče
veljavnost in odvzame licenco neodvisnega strokovnjaka na zahtevo imetnika
licence, po uradni dolžnosti pa v primerih, če imetnik:
-      
ne izpolnjuje katerega od pogojev iz prvega oziroma drugega odstavka
tega člena;
-      
pri opravljanju nalog po tem zakonu prekrši določbe petega, šestega in
sedmega odstavka 68.d člena tega zakona;
-      
izvaja dela, ki niso v skladu s predpisom iz zadnjega odstavka
68.b člena oziroma s predpisom iz zadnjega odstavka 68.č člena in pravili
stroke;
-      
če za izvedbo naloge po tem zakonu zaračuna ceno, višjo od najvišje
cene, določene s predpisom vlade v skladu z zadnjim odstavkom 68.d člena tega
zakona;
-      
če v petih letih od izdaje licence oziroma zadnjega uspešnega
opravljanja usposabljanja ne opravi uspešno usposabljanja po programu
usposabljanja za neodvisne strokovnjake za izdelavo energetskih izkaznic
oziroma za preglede klimatskih sistemov.
Minister, pristojen za energijo, predpiše programe
usposabljanja za neodvisne strokovnjake za izdelavo energetskih izkaznic
oziroma za redne preglede klimatskih sistemov po tem zakonu, podrobnejše pogoje
iz šestega odstavka tega člena, obliko in vsebino licence neodvisnega
strokovnjaka ter podrobnejšo vsebino in način vodenja registra licenc
neodvisnih strokovnjakov.
68.f člen
Proizvodi smejo biti dani na trg ali v uporabo, ko:
-      
so zanje izvedeni merilni postopki,
-      
so opremljeni z nalepko o energijski učinkovitosti (v nadaljnjem
besedilu: nalepka) in s podatkovno kartico proizvoda,
-      
je zanje izdelana tehnična dokumentacija, ki zadostuje za oceno točnosti
podatkov, ki jih vsebujeta nalepka in podatkovna kartica proizvoda.
Podatki na nalepki oziroma podatkovni kartici proizvoda
morajo biti pravilni in v slovenskem jeziku.
Dobavitelj mora hraniti tehnično dokumentacijo, ki omogoča
oceno točnosti podatkov, ki jih vsebujeta nalepka in podatkovna kartica proizvoda,
še pet let po tem, ko je bil izdelan zadnji proizvod.
Dobavitelj ali distributer proizvoda mora trgovcu brezplačno
zagotoviti potrebne nalepke in podatkovne kartice proizvodov, pri čemer jamči
za točnost podatkov na posredovani nalepki in podatkovni kartici.
Dobavitelj ali distributer mora na poziv nadzornega organa
priskrbeti vso potrebno dokumentacijo, iz katere je razvidna pravilnost
podatkov na nalepki in podatkovni kartici proizvoda.
Trgovci morajo za proizvode, ki se prodajajo, razstavljajo
ali dajejo v najem, končnemu uporabniku pred nakupom oziroma najemom ali ob
razstavi izdelka posredovati podatke, ki so navedeni na nalepki proizvoda in
podatkovni kartici proizvoda.
Oglaševanje proizvoda in promocijski material za proizvod
mora vsebovati razred energijske učinkovitosti ali potrebne podatke o rabi
energije.
Na proizvodih je prepovedano prikazovanje drugih nalepk,
znakov, simbolov ali napisov, ki niso skladni z zahtevami tega zakona, če tako
prikazovanje zavaja končne uporabnike v zvezi s porabo energije ali drugih
bistvenih virov med uporabo.
Prepovedano je zavajajoče oglaševanje energijskih značilnosti
oziroma prihrankov proizvoda. Za zavajajoče oglaševanje se šteje navajanje
napačnih ali pomanjkljivih informacij o energijski ali stroškovni učinkovitosti
proizvoda glede na dopusten način njegove uporabe. Pri oglaševanju stroškov
oziroma prihrankov, okoljskih ter drugih lastnosti proizvoda ni dopustno
zamolčati ali manj vidno zapisati podatkov, ki so glede na način in namen
uporabe proizvoda bistveni.
Vlada z uredbo podrobneje določi zavezance, natančnejše
pogoje in zahteve glede navajanja podatkov o energijski učinkovitosti pri
različnih načinih prodaje, oddajanju v najem, oglaševanju in vsebino tehnične
dokumentacije.
X. RAZMERJA MED IZVAJALCI GOSPODARSKIH JAVNIH SLUŽB IN
ODJEMALCI
69. člen
Izvajalci gospodarskih javnih služb na področju energetike
morajo svojo organiziranost in delovanje opravljati tako, da lahko ves čas
sprejemajo informacije odjemalcev o motnjah pri dobavi energije in da na
zahtevo odjemalca motnjo, ki mu onemogoča odjem energije v ustrezni količini in
kakovosti, odpravijo takoj, ko je to mogoče, oziroma najkasneje v roku, ki ga
določajo splošni pogoji dobave.
V primeru okvar omrežja večjega obsega zaradi naravnih
havarij sistemski operater distribucijskega omrežja sanacijo omrežja izvaja po
prioriteti napetostnih nivojev in v skladu s posebnimi načrti za zaščito in
reševanje.
70. člen
Uporabniki omrežja imajo pravico priključiti svoje energetske
objekte in naprave (električne energije, toplote in plinov) na omrežje, na
katerem se izvaja gospodarska javna služba po tem zakonu.
Splošne pogoje za dobavo in odjem električne energije iz
prenosnega in distribucijskega omrežja in zemeljskega plina iz prenosnega
omrežja sprejme po javnem pooblastilu sistemski operater po pridobitvi soglasja
vlade. Vlada izda soglasje po predhodni pridobitvi mnenja Agencije za energijo.
Splošne pogoje za dobavo in odjem zemeljskega plina iz
distribucijskega omrežja, toplote iz distribucijskega omrežja in za oskrbo z
drugimi plini iz omrežij sprejme po javnem pooblastilu sistemski operater.
Splošni pogoji iz prejšnjega stavka morajo biti skladni z metodologijo, ki jo
določi Agencija za energijo po predhodnem soglasju vlade. K splošnim pogojem za
dobavo in odjem zemeljskega plina iz distribucijskega omrežja mora sistemski
operater pred njihovo izdajo pridobiti soglasje Agencije za energijo.
V splošnih pogojih za dobavo in odjem morajo biti določeni
ukrepi varstva potrošnikov, ki se nanašajo na vsebino pogodbe med dobaviteljem
in odjemalcem, zagotavljanje ustreznega vnaprejšnjega opozorila o spremembi
pogodbe in podatkov o tarifi in cenah, pravico odjemalca do zamenjave
dobavitelja brez plačila stroškov, različne možnosti plačila energije, postopke
odločanja o njihovih pritožbah ter njihovo pravico iz 23.c člena zakona.
V splošnih pogojih za dobavo in odjem morajo biti določeni
ukrepi, ki jih mora izvesti sistemski operater pred ustavitvijo dobave
gospodinjskemu odjemalcu iz razloga navedenega v šesti alinei prvega odstavka
76. člena tega zakona.
71. člen
Za vsako posamezno priključitev na energetsko omrežje ali
njeno spremembo mora uporabnik omrežja pridobiti soglasje za priključitev.
Pogoje za soglasje za priključitev določajo splošni pogoji za dobavo in odjem
iz drugega in tretjega odstavka prejšnjega člena.
O izdaji ali zavrnitvi soglasja za priključitev odloča po
javnem pooblastilu sistemski operater z odločbo v upravnem postopku.
Uporabnik omrežja nima pravice do priključitve:
-      
če ne izpolnjuje predpisanih pogojev za priključitev,
-      
če bi zaradi priključitve prišlo do večjih motenj v oskrbi ali
-      
če bi priključitev operaterju omrežja povzročila nastanek nesorazmernih
stroškov.
V primeru iz tretje alinee prejšnjega odstavka ima uporabnik
omrežja pravico do priključitve v skladu s splošnimi pogoji iz prejšnjega
člena, če se odloči, da bo sam kril nesorazmerno visoke stroške.
Sistemski operaterji distribucijskih in prenosnih omrežij za
električno energijo izdelajo in objavijo pravila za delitev stroškov ojačitev omrežij
med vsemi uporabniki omrežij, ki imajo od njih koristi. Pravila morajo
temeljiti na objektivnih, preglednih in nediskriminatornih merilih, ob
upoštevanju koristi zaradi priključitve, ki jih imajo prvotno in naknadno
priključeni uporabniki omrežij ter sistemski operaterji omrežij.
Pravila iz prejšnjega odstavka se uporabljajo pri določanju
omrežnine.
O pritožbi zoper odločbo o izdaji ali zavrnitvi soglasja za
priključitev odloča Agencija za energijo oziroma župan občine, če gre za
priključitev na omrežje za oskrbo s toploto oziroma z drugim energetskim
plinom.
O številu pritožb, o katerih skladno s prejšnjim odstavkom
odloča župan, mora občina enkrat letno obvestiti Agencijo za energijo, ki vodi
evidenco navedenih pritožb.
72. člen
Uporabnik omrežja mora zaprositi za novo soglasje za
priključitev, če se spremenijo osnovni parametri priključka, glede katerega je
bilo izdano soglasje.
Če imetnik soglasja za priključitev umre (fizična oseba) ali
preneha (pravna oseba), če gre za spremembo gradbenega dovoljenja iz razloga
spremembe investitorja ali zaradi pravnega prometa z objektom v času med izdajo
soglasja in priključitvijo, se soglasje za priključitev lahko prenese na pravno
ali fizično osebo, ki na podlagi navedenih sprememb pridobi te objekte, naprave
ali napeljave.
Novi uporabnik mora najkasneje v tridesetih dneh po prejemu
sodne oziroma upravne odločbe ali sklenitve pogodbe o nastali spremembi
obvestiti sistemskega operaterja in o tem predložiti ustrezne dokaze, sicer
mora zaprositi za novo soglasje za priključitev.
72.a člen
Omrežnino za priključno moč plačajo uporabniki električnega
omrežja kot enkratni pavšalni znesek glede na priključno moč (kW) ob prvi
priključitvi na omrežje in ob vsakem povečanju priključne moči že obstoječega
priključka, razen za začasne priključitve.
73. člen
V posebnih primerih obstoječih zaokroženih gospodarskih
kompleksov lahko sistemski operater prenosnega ali distribucijskega omrežja
sklene pogodbo o dobavi energije s posrednikom.
Posrednik mora za opravljanje svoje dejavnosti izpolnjevati
enake pogoje kot sistemski operater prenosnega ali distribucijskega omrežja, in
mora zagotoviti dobavo energije končnim odjemalcem pod pogoji, ki niso manj
ugodni, kot bi bili pogoji oskrbe z energijo neposredno iz omrežja.
74. člen
Energetski objekti, naprave in napeljave morajo izpolnjevati
predpisane tehnične normative ali druge pogoje, s katerimi se zagotavlja
njihovo nemoteno delovanje ter varnost ljudi in premoženja.
Sistemski operater prenosnega ali distribucijskega omrežja
sme začasno odkloniti priključitev novih energetskih objektov, naprav in
napeljav na svoje omrežje, oziroma sme začasno prekiniti dobavo energije, če
ugotovi, da objekti, naprave ali omrežje ne izpolnjujejo predpisanih tehničnih
normativov ali drugih pogojev.
Priključitev na svoje omrežje izvede sistemski operater
prenosnega ali distribucijskega omrežja šele, ko ugotovi, da so odpravljene
pomanjkljivosti.
75. člen
Sistemski operater prenosnega ali distribucijskega omrežja
sme začasno prekiniti dobavo energije zaradi:
-      
rednega ali izrednega vzdrževanja,
-      
pregledov ali remontov,
-      
preizkusov ali kontrolnih meritev,
-      
razširitev omrežja.
Za predvideno prekinitev mora sistemski operater prenosnega
ali distribucijskega omrežja izbrati čas, ki čim manj prizadene odjemalca energije.
Sistemski operater prenosnega ali distribucijskega omrežja
mora o predvideni prekinitvi pravočasno obvestiti odjemalce v pisni obliki, v
primeru, da gre za širši krog odjemalcev pa preko sredstev javnega obveščanja
vsaj 48 ur pred prekinitvijo.
76. člen
Sistemski operater prenosnega ali distribucijskega omrežja
ustavi uporabniku omrežja prenos ali distribucijo energije po predhodnem
obvestilu, če le-ta v roku, določenem v obvestilu, ne izpolni svoje obveznosti
in sicer v naslednjih primerih, če uporabnik omrežja:
-      
moti dobavo energije drugim uporabnikom,
-      
odreče ali onemogoči osebam, ki imajo pooblastilo sistemskega
operaterja, dostop do vseh delov priključka, do zaščitnih in merilnih naprav in
do energetskih objektov, naprav ali napeljav, kadar obstaja sum, da te naprave
povzročajo motnje,
-      
brez soglasja sistemskega operaterja priključi na omrežje svoje
energetske naprave ali napeljave, ali če omogoči prek svojih energetskih naprav
priključitev energetskih naprav drugih uporabnikov,
-      
na opomin dobavitelja ne zniža odjema oziroma oddaje moči oziroma
količine na dogovorjeno vrednost v zahtevanem roku,
-      
onemogoča pravilno registriranje obračunskih količin, ali če uporablja
energijo brez zahtevanih oziroma dogovorjenih merilnih naprav ali mimo njih,
-      
ne plača odstopanj ali cene za uporabo omrežij v roku, določenem v
skladu s splošnimi pogoji za dobavo in odjem energije,
-      
v roku, ki ga določi sistemski operater oziroma pristojni inšpekcijski
organ, ne odstrani oziroma ne zniža do dovoljene meje motenj, ki jih povzročajo
njegovi objekti, naprave ali napeljave ali odjemalci,
-      
nima dobavitelja.
Sistemski operater ne sme ustaviti dobave energije pod
količino, ki je glede na okoliščine (letni čas, bivalne razmere, kraj
prebivanja, premoženjsko stanje…) nujno potrebna, da ne pride do ogrožanja
življenja in zdravja odjemalca in oseb, ki z njim prebivajo. Vsi stroški, ki
zaradi tega nastanejo pri dobavitelju se pokrijejo iz cene za uporabo omrežij.
77. člen
Sistemski operater prenosnega ali distribucijskega omrežja
ustavi uporabniku omrežja prenos ali distribucijo energije brez predhodnega
obvestila, če:
-      
uporabnik z obratovanjem svojih energetskih objektov, naprav ali
napeljav ogroža življenje ali zdravje ljudi ali ogroža premoženje,
-      
uporabnik ob pomanjkanju energije ne upošteva posebnih ukrepov o
omejevanju odjema energije iz omrežja.
78. člen
Sistemski operater prenosnega ali distribucijskega omrežja je
dolžan uporabnika omrežja, ki mu je bila ustavljena dobava energije, na njegove
stroške ponovno priključiti na omrežje, ko ugotovi, da je uporabnik omrežja
odpravil razloge za ustavitev dobave energije.
Sistemski operater prenosnega ali distribucijskega omrežja,
ki je uporabniku omrežja neutemeljeno ustavil ali prekinil prenos ali
distribucijo energije mora v roku 24 ur na svoje stroške znova priključiti
objekte, naprave ali napeljave uporabnika omrežja na svoje omrežje, računajoč
od takrat, ko se ugotovi neutemeljena ustavitev ali prekinitev prenosa ali
distribucije energije.
79. člen
Sistemski operater prenosnega ali distribucijskega omrežja
ima pravico do povračila škode, ki je nastala zaradi ravnanj uporabnika omrežja,
zaradi katerih mu je ustavil dobavo po predhodnem obvestilu oziroma brez
predhodnega obvestila.
Uporabnik omrežja, ki mu je sistemski operater prenosnega ali
distribucijskega omrežja neutemeljeno ustavil ali prekinil dobavo energije, ima
pravico do povračila škode, ki mu je bila s tem povzročena.
XI. AGENCIJA ZA ENERGIJO
80. člen
Za nadzor nad delovanjem trga z električno energijo in
zemeljskim plinom se s tem zakonom ustanovi Agencija Republike Slovenije za
energijo (v nadaljnjem besedilu: Agencija za energijo) kot neodvisna
organizacija.
Agencija za energijo je javna agencija. Ustanovitelj Agencije
za energijo je Republika Slovenija. Pravice ustanovitelja izvršuje vlada.
Za Agencijo za energijo se uporabljajo določbe zakona, ki
ureja javne agencije, razen glede vprašanj, ki jih ta zakon ureja drugače.
81. člen
Agencija opravlja regulatorne, razvojne in strokovne naloge
na energetskem področju z namenom, da zagotovi pregledno in nepristransko
delovanje trga z električno energijo in zemeljskim plinom v interesu vseh
udeležencev.
Agencija za energijo je tudi prekrškovni organ na področju
izvajanja njenih regulatornih in nadzorstvenih nalog iz 87., 89. in 89.a člena tega zakona.
Agencija za energijo je dolžna pri sprejemanju splošnih aktov
v skladu s tem zakonom pridobiti in primerno upoštevati mnenje zainteresirane
javnosti.
82. člen
Sredstva za ustanovitev in poslovanje Agencije za energijo se
zagotavljajo iz proračuna in lastnih virov ter iz deleža cene za uporabo
omrežja, ki ga vsako leto določi vlada.
83. člen
Organa Agencije za energijo sta direktor in svet Agencije za
energijo..
Direktor ali član sveta Agencije za energijo ne sme biti
zaposlen ali opravljati kakršnegakoli dela v organizacijah, ki opravljajo
katero od dejavnosti iz prve in tretje do devete alineje prvega odstavka 5.
člena tega zakona in ne sme imeti nobene funkcije v takih organizacijah.
Direktor ali član sveta Agencije za energijo, njegov zakonec ali
izvenzakonski partner ter sorodnik v ravni vrsti do vključno drugega kolena ne
sme imeti lastniških deležev v organizaciji, ki opravlja dejavnosti iz prve in
tretje do devete alineje prvega odstavka 5. člena tega zakona ali v
organizaciji, ki ima lastniški delež v taki organizaciji. Določbe tega odstavka
se ne uporabljajo za lastniške deleže, pridobljene z lastniškimi certifikati v
postopku lastniškega preoblikovanja družbene lastnine.
Poleg razlogov, določenih v zakonu, ki ureja javne agencije,
vlada razreši direktorja Agencije za energijo ali člana sveta Agencije za
energijo tudi v primeru:
-      
če mu je odvzeta opravilna sposobnost ali postane zdravstveno nesposoben
za opravljanje dela;
-      
če nastopi razlog iz drugega odstavka tega člena;
-      
če nastopi razlog iz tretjega odstavka tega člena, razen če direktor ali
član sveta Agencije za energijo ni mogel vplivati na ravnanje zakonca,
izvenzakonskega partnerja ali sorodnika, hkrati pa je mogoče pričakovati, da to
ne bo vplivalo na neodvisnost njegovega odločanja;
-      
če je pravnomočno obsojen za kaznivo dejanje na zaporno kazen ali za
povzročitev gospodarske škode.
84. člen
Za odločanje v posamičnih zadevah lahko direktor pooblasti
osebo v Agenciji za energijo, ki izpolnjuje pogoje za odločanje v upravnem
postopku.
Agencija za energijo odloča v posamičnih zadevah v upravnem
postopku, če ta zakon ne določa drugače.
Razen v postopku izdaje licence je rok za izdajo odločbe
Agencije za energijo v primerih, ko ni potreben poseben ugotovitveni postopek,
dva meseca od vložitve popolne vloge. V primerih, ko je potrebno izvesti
poseben ugotovitveni postopek, je rok za izdajo odločbe štiri mesece od
vložitve popolne vloge.
Pri odločanju o pritožbi zoper odločbo Agencije za energijo,
izdano na prvi stopnji, lahko pristojno ministrstvo odločbo le odpravi, ne more
pa je spremeniti oziroma nadomestiti s svojo odločbo. Pritožba zoper odločbo
Agencije za energijo ne zadrži njene izvršitve.
Agencija za energijo opravlja upravno izvršbo svojih odločb.
85. člen
V primeru, da je s tem zakonom določeno, da k splošnim aktom
za izvrševanje javnih pooblastil, ki jih izdaja Agencija za energijo, daje
soglasje vlada, se tako soglasje objavi skupaj s splošnim aktom.
Če vlada soglasje k splošnemu aktu Agencije za energijo iz
prejšnjega odstavka zavrne, se objavi v Uradnem listu Republike Slovenije le
sklep o zavrnitvi skupaj z obrazložitvijo.
86. člen
Agencija za energijo najmanj enkrat letno najkasneje do
30. junija za preteklo leto predloži vladi poročilo o svojem delu in
stanju na področju energetike.
Poročilo iz prejšnjega odstavka mora obsegati tudi:
-      
podatke o alokaciji čezmejnih zmogljivosti;
-      
podatke o mehanizmih za odpravljanje prenatrpanosti v prenosnem in
distribucijskih omrežjih;
-      
čas, ki ga potrebujejo sistemski operaterji za priključitev in popravila;
-      
podatke o dostopu do omrežij in do skladišča zemeljskega plina oziroma
terminala za utekočinjen zemeljski plin;
-      
podatke o priključitvi novih proizvajalcev električne energije na
omrežje;
-      
podatke o ločenih obračunih iz 38. člena tega zakona;
-      
podatke o izvajanju nalog sistemskih operaterjev iz 22., 23.a, 31. in 31.a tega zakona;
-      
oceno stopnje preglednosti in konkurenčnosti na trgu električne energije
in zemeljskega plina;
-      
podatke o deležu posameznih proizvodnih virov v celotni strukturi
električne energije posameznega dobavitelja v preteklem letu.
Poročilo iz prvega odstavka Agencija za energijo objavi na
javnosti dostopen način. Pred objavo se iz poročila izločijo osebni podatki.
Agencija za energijo enkrat letno najpozneje do
31. julija poroča Komisiji Evropskih skupnosti o ugotovitvah in sprejetih
ali predvidenih ukrepih o:
-      
predvidenem povpraševanju po električni energiji in zemeljskem plinu ter
ravnotežju med ponudbo in povpraševanjem;
-      
predvidenih dodatnih zmogljivostih, ki se načrtujejo ali gradijo;
-      
kakovosti in ravni vzdrževanja omrežij;
-      
ukrepih ob konični obremenitvi in izpadu enega ali več dobaviteljev
električne energije oziroma zemeljskega plina;
-      
morebitnem prevladujočem položaju na trgu z električno energijo in
okoriščanju ter zatiranju konkurence. Poročilo mora vsebovati tudi pregled
spremembe lastništva podjetij in ukrepov na državni ravni, s katerimi država
zagotavlja zadostno število udeležencev trga, ali ukrepov, s katerimi država
spodbuja povečevanje čezmejne izmenjave in konkurenco;
-      
vplivu ukrepov iz 32.č in 32.e člena tega zakona na konkurenčnost trga
zemeljskega plina;
-      
skladiščnih zmogljivostih zemeljskega plina;
-      
dolgoročnih pogodbah o dobavi zemeljskega plina, ki so jih sklenile
gospodarske družbe, ustanovljene v Republiki Sloveniji, kot izhaja iz poročil
dobaviteljev iz četrtega odstavka 32.č člena tega zakona, pri čemer ne smejo
biti vključeni poslovno občutljivi podatki;
-      
regulatornem okviru za spodbujanje novih naložb v raziskovanje in
proizvodnjo zemeljskega plina, skladiščne zmogljivosti, terminale
utekočinjenega zemeljskega plina in v prenosno omrežje ob upoštevanju mogočih
izjem, določenih v 32.c členu tega zakona.
Poročilo iz prejšnjega odstavka mora biti vladi predloženo
najmanj 30 dni pred posredovanjem Komisiji Evropskih skupnosti.
87. člen
Agencija za energijo ima naslednje naloge:
a)  izdaja splošne akte za
izvrševanje javnih pooblastil o:
- metodologiji
za obračunavanje omrežnine,
- metodologiji
za določitev omrežnine in kriterijih za ugotavljanje upravičenih stroškov in
sistema obračunavanja teh cen,
- metodologiji
za določitev splošnih pogojev za dobavo in odjem zemeljskega plina iz
distribucijskega omrežja,
- metodologiji
za določitev splošnih pogojev za dobavo in odjem toplote iz distribucijskega
omrežja in za oskrbo z drugimi plini iz omrežij,
- metodologiji
za pripravo tarifnih sistemov,
- načinu
določanja deležev posameznih proizvodnih virov in načinu njihovega
prikazovanja;
b)  daje soglasje k:
- pravilom
dodeljevanja zmogljivosti povezovalnih vodov,
- omrežnini
za uporabo omrežij zemeljskega plina in upravičenim stroškom ter drugim
elementom omrežnine, pri čemer se upoštevajo tudi ugotovljena odstopanja od
regulativnega okvira skladno s tretjim odstavkom 46.a člena tega zakona,
- sistemskim
obratovalnim navodilom,
- splošnim
pogojem za dobavo in odjem električne energije iz prenosnega in
distribucijskega omrežja ter zemeljskega plina iz prenosnega omrežja (oziroma
mnenje) in distribucijskega omrežja,
- tarifnemu
sistemu za električno energijo za tarifne odjemalce,
- pravilom
za delovanje izravnalnega trga z zemeljskim plinom, pravilom za obračun
odstopanj prevzema in predaje zemeljskega plina in pravilom za evidentiranje
sklenjenih pogodb za oskrbo z zemeljskim plinom,
- pravilom
za izvajanje izravnalnega trga z električno energijo;
c)  določa:
- omrežnino
za uporabo elektroenergetskih omrežij in omrežnino za priključno moč, pri čemer
se upoštevajo ugotovljena odstopanja od regulativnega okvira skladno s tretjim
odstavkom 46.a člena tega zakona,
- upravičene
stroške in druge elemente omrežnine za elektroenergetska omrežja;
d)  odloča:
- o
izdaji in odvzemu licenc,
- v
sporih iz 88. člena tega zakona;
e)  nadzira:
- poslovanje
sistemskih operaterjev in izvajanje regulativnega okvira,
- neodvisnost
sistemskih operaterjev,
- čas,
potreben za popravila prenosnih in distribucijskih omrežij,
- čas,
potreben za priključitev na omrežje,
- objavo
informacij o interkonektorjih, izkoriščenosti omrežja in dodelivi zmogljivosti,
pri čemer se podatki obravnavajo kot zaupni,
- roke,
pogoje in tarife za priključitev novih proizvajalcev električne energije in
zemeljskega plina,
- učinkovito
ločitev distribucije in prenosa od proizvodnje in dobave električne energije in
zemeljskega plina ter
- stopnjo
transparentnosti in stopnjo konkurenčnosti trga z zemeljskim plinom in
električno energijo;
f)   presoja upravičenosti
stroškov izvajanja sistemskih storitev po kriterijih, ki jih uporablja za oceno
stroškov operaterja omrežij;
g)  v primeru, da sistemski
operater omrežje zakupi, najame ali drugače pridobi v obratovanje, upravljanje
in razvoj, omrežje, del omrežja ali objekte, povezane v omrežje in potrebne za
delovanje omrežja, ali izvajanje nekaterih nalog prenese na tretjo osebo,
Agencija za energijo presoja upravičenost stroškov lastnika navedenih objektov
oziroma izvajalca nalog sistemskega operaterja po istih kriterijih za
upravičenost, kot jih uporablja za oceno stroškov sistemskega operaterja;
h)  sodeluje s pristojnimi
organi in inšpekcijami;
i)    pripravlja letna
poročila in druga poročila, ki jih predloži vladi, ter informacije za javnost;
j)    opravlja druge
naloge, določene z zakonom in ustanovitvenim aktom;
k)  potrjuje in nadzira programe
za izboljšanje energetske učinkovitosti, ki jih pripravijo sistemski operaterji
ter dobavitelji električne energije, toplote iz distribucijskega omrežja, plina
in tekočih goriv končnim odjemalcem.
87.a člen
Če sistemski operater nima s predpisi in splošnimi akti
Agencije za energijo usklajenega splošnega akta, h kateremu daje po tem zakonu
soglasje Agencija za energijo, lahko Agencija za energijo s svojim splošnim
aktom uredi vprašanja, ki jih sistemski operater ni uredil.
Če sistemski operater nima s predpisi in splošnimi akti
usklajenega splošnega akta, h kateremu daje po tem zakonu soglasje vlada, mora
Agencija za energijo pripraviti splošni akt, s katerim uredi vprašanja, ki jih
sistemski operater ni uredil, in ga predložiti v sprejem vladi.
Akti iz tega člena veljajo do uveljavitve ustreznega
splošnega akta sistemskega operaterja.
87.b člen
Vsaka oseba, ki izkaže pravni interes v zvezi s splošnim
aktom iz točke a) 87. člena tega zakona, lahko v dveh mesecih po njegovi
objavi zahteva od Agencije za energijo, da njegovo vsebino ali njegov posamezen
del ponovno preizkusi. V zahtevi za ponovni preizkus mora izkazati pravni
interes in jasno navesti razloge, zaradi katerih zahteva ponovni preizkus splošnega
akta.
Agencija za energijo v dveh mesecih od prejema zahteve iz
prejšnjega odstavka opravi ponovni preizkus in vlagatelja obvesti o svojih
ugotovitvah.
87.c člen
Agencija za energijo mora pred objavo splošnega akta, ki
ureja izvajanje mednarodno dogovorjenih obveznosti izvajalcev gospodarskih
javnih služb po tem zakonu, pridobiti soglasje vlade.
88. člen
Agencija za energijo v skladu s tem zakonom odloča v upravnem
postopku na prvi stopnji v sporih med uporabniki omrežja oziroma
zainteresiranimi osebami (v nadaljnjem besedilu: upravičenci) ter sistemskimi
operaterji oziroma organizatorjem trga v posamičnih zadevah, ki izvirajo iz:
a)  dostopa do omrežij,
b)  obračunane cene za uporabo
omrežij,
c)  zatrjevane kršitve splošnih
dobavnih pogojev in sistemskih obratovalnih navodil,
d)  ugotovljenih odstopanj in
zneskov za pokrivanje stroškov izravnave odstopanj ter kršitev splošnih aktov,
ki urejajo odstopanja in njihovo izravnavo,
e)  statusa posebnega odjemalca.
Agencija za energijo v skladu s tem zakonom odloča v upravnem
postopku o pritožbi zoper odločbo o soglasju za priključitev iz 71. člena
tega zakona.
Pred sprožitvijo postopka iz prvega odstavka tega člena mora
upravičenec vložiti pisno zahtevo na sistemskega operaterja za odpravo
zatrjevane nezakonitosti ali nepravilnosti. Sistemski operater mora na zahtevo
pisno odgovoriti in navesti razloge za svojo odločitev najkasneje v dveh
mesecih od vložitve zahteve s strani upravičenca.
Zahtevo za odločanje v skladu s prvim odstavkom tega člena
lahko vloži samo upravičenec, katerega zahteva je bila v celoti ali deloma
zavrnjena s strani sistemskega operaterja oziroma organizatorja trga ali mu
sistemski operater oziroma organizator trga pisno ni odgovoril v skladu z roki
iz prejšnjega odstavka. Rok za vložitev zahteve je petnajst dni od vročitve
pisnega odgovora s strani sistemskega operaterja oziroma organizatorja trga oziroma
od poteka roka za odgovor iz prejšnjega odstavka.
V primeru, da je vloga za odločanje skladno s prvim odstavkom
tega člena vložena na Agencijo za energijo v nasprotju s tretjim in četrtim
odstavkom tega člena, jo Agencija za energijo zavrže kot nedovoljeno oziroma
kot prepozno.
Agencija za energijo lahko po prejemu zahteve z odločbo za
določen čas zadrži sklepanje pogodb, ki so povezane s postopkom, ki ga vodi, če
je to nujno potrebno za varstvo pravic prizadetega upravičenca in sorazmerno
glede na potrebe delovanja trga in oskrbe z energijo.
Pri svojem odločanju skladno s prvim odstavkom tega člena
lahko Agencija za energijo z odločbo ugotovi nezakonitost določenega ravnanja
in z odločbo naloži sistemskemu operaterju sprejem ustreznih ukrepov ter
sklenitev ustreznih pogodb za odpravo nezakonitosti oziroma neskladnosti s
predpisi ter s splošnimi in posamičnimi akti, izdanimi za izvrševanje javnih
pooblastil.
Pogodbe, ki so sklenjene v nasprotju z odločbo Agencije za
energijo iz šestega in sedmega odstavka tega člena so nične.
89. člen
Izvajalci energetskih dejavnosti so dolžni dajati Agenciji za
energijo vse podatke, ki so potrebni za izvajanje njenih nalog po 87. in prejšnjem členu tega zakona.
Obveznost iz prejšnjega odstavka velja tudi za organe samoupravnih
lokalnih skupnosti, če je to potrebno za izvrševanje pristojnosti Agencije za
energijo po tem zakonu.
Način dajanja podatkov s strani izvajalcev energetskih
dejavnosti, določenih v prvem odstavku tega člena, lahko Agencija za energijo
predpiše s splošnim aktom.
89.a člen
Naloge nadzora nad uporabniki omrežij in sistemskimi
operaterji po tem zakonu, ter nad imetniki deklaracij za proizvodne naprave, iz
 64.f člena tega zakona, v okviru pristojnosti Agencije za energijo, izvajajo
pooblaščene osebe Agencije za energijo (v nadaljevanju: pooblaščene osebe).
Osebe iz prejšnjega odstavka, ki jih pooblasti direktor
Agencije za energijo, morajo izpolnjevati pogoje, ki jih zakon, ki ureja
inšpekcijski nadzor, predpisuje za inšpektorja.
Pooblaščene osebe imajo pooblastila, da v okviru pristojnosti
Agencije za energijo pridobijo vpogled v vso dokumentacijo, s katero
razpolagajo uporabniki omrežij in sistemski operaterji in ki je povezana z
delovanjem energetskega trga, vključno s pravico do vpogleda v vse s tem
povezane pogodbe sistemskih operaterjev in uporabnikov omrežja.
Pooblaščene osebe Agencije za energijo lahko:
-      
vstopijo in pregledajo prostore, zemljišča in prevozna sredstva na
sedežu podjetij in na drugem kraju, na katerem podjetje samo ali drugo podjetje
po njegovem pooblastilu opravlja dejavnost in posle;
-      
pregledujejo poslovne knjige, pogodbe, listine, poslovno korespondenco,
poslovne evidence in druge podatke, ki so v zvezi s poslovanjem podjetja, ne
glede na nosilec, na katerem so zapisani ali shranjeni (v nadaljnjem besedilu:
poslovne knjige in druga dokumentacija), jih odvzamejo za določen čas ali
pridobijo njihove kopije v kakršni koli obliki z uporabo fotokopirnih sredstev
ter računalniške opreme podjetja ali Agencije za energijo. O odvzemu poslovnih
knjig in druge dokumentacije naredi uradni zaznamek.
O izvedenih ukrepih so pooblaščene osebe dolžne obveščati
svet Agencije za energijo.
XII. TARIFNI SISTEM
a) Splošno
90. člen
Na podlagi tarifnega sistema se obračunava naslednja
dobavljena energija iz energetskih omrežij:
-      
elektrika na prenosnem omrežju, razen za upravičene odjemalce;
-      
elektrika na distribucijskem omrežju, razen za upravičene odjemalce;
-      
zemeljski plin na prenosnem omrežju, razen za upravičene odjemalce;
-      
zemeljski plin in drugi energetski plini na distribucijskem omrežju,
razen za upravičene odjemalce;
-      
toplota na distribucijskem omrežju.
91. člen
Tarifni sistem je predpis, ki določa elemente za obračunavanje
dobavljene energije za različne skupine odjemalcev glede na moč, vrsto in
karakteristiko odjema, kvaliteto ter druge elemente.
Tarifne postavke so v denarni vrednosti izraženi elementi
tarifnega sistema, ki omogočajo izračun cene energije v obračunskem obdobju.
Tarifni sistem lahko določa tarifne postavke v različnih
višinah odvisno od sezone in dnevne dinamike odjema.
92. člen
Tarifna postavka, ki jo plačujejo odjemalci energije v
posamezni tarifni skupini je na posameznem omrežju enaka.
Sistemski operater prenosnega ali distribucijskega omrežja
sme s posameznimi odjemalci v tarifnih skupinah dogovoriti ugodnejše pogoje, če
tak odjemalec s prilagajanjem svojega odjema prispeva k ugodnejši obremenitvi
energetskega omrežja; pri tem mora odjemalce z enakim prilagajanjem obravnavati
enako.
93. člen
Dobavitelj energije iz omrežja mora energijo meriti vsakemu
odjemalcu.
Tarifni sistem lahko določa, da se dobavljeno energijo
obračunava enkrat letno ali v krajšem časovnem obdobju, v vmesnem času pa odjemalec
plačuje akontacije.
Na zahtevo odjemalca mora dobavitelj v vsakem trenutku
obračunati dobavljeno energijo.
93.a člen
Če dobavitelj toplote iz omrežja dobavlja toploto več stavbam
hkrati iz skupne podpostaje ali če se več stavb ogreva iz skupne kotlovnice,
morajo lastniki stavb zagotoviti merjenje porabe toplote za vsako stavbo
posebej.
Dobavitelj toplote iz omrežja ali upravljalec skupne
kotlovnice oziroma izvajalec obračuna določi stroške za porabo toplote
posamezne stavbe na osnovi stroškov za toploto, ugotovljenih na osnovi meritev
v skupni podpostaji, oziroma stroškov za gorivo v skupni kotlovnici, in sicer v
razmerju izmerjenih porab toplote posameznih stavb.
94. člen
V večstanovanjskih stavbah in drugih stavbah z najmanj
štirimi posameznimi deli, ki se oskrbujejo s toploto prek skupnega sistema za
ogrevanje, se stroške za ogrevanje in toplo vodo obračunava v pretežnem delu na
osnovi dejanske porabe toplote. V ta namen lastniki posameznih delov stavbe
vgradijo merilne naprave, ki omogočajo indikacijo dejanske porabe toplote
posameznega dela stavbe. Minister, pristojen za energijo, izda predpis, ki
določa način merjenja, delitve ter obračuna stroškov za toploto v
večstanovanjskih in drugih stavbah z več posameznimi deli. Podlaga za obračun
so stroški, ki so določeni na podlagi merjenja porabe toplote celotne stavbe.
Lastniki posameznih delov stavbe, za katere niso na razpolago
odčitki z merilnih naprav, ker niso pravilno nameščene ali ker lastniki ne
omogočajo njihovega o odčitavanja, plačajo energijo po ključu delitve ogrevanje
površine oziroma ogrevane prostornine, povečano na način, določen s predpisom
iz prejšnjega odstavka, tako, da se tem lastnikom onemogoči udeležba na
prihrankih energije celotne stavbe, doseženih z namestitvijo naprav in obračunom
stroškov po dejanski porabi toplote.
94.a člen
Obvezno metodologijo za pripravo tarifnih sistemov določi
Agencija za energijo s splošnim aktom, h kateremu da soglasje vlada.
b) Tarifni sistem in cene posameznih vrst energije
95. člen
Tarifni sistem za električno energijo pripravi dobavitelj
električne energije tarifnim odjemalcem in objavi potem, ko da nanj soglasje
Agencija za energijo.
96. člen
Tarifni sistem za zemeljski plin na distribucijskem omrežju
izdela in javno objavi dobavitelj tarifnim odjemalcem potem, ko da nanj
soglasje pristojni organ samoupravne lokalne skupnosti oziroma organ iz
35. člena tega zakona.
97. člen
Tarifni sistem za toploto na distribucijskem omrežju in
dobavo drugih energetskih plinov iz omrežja izdela in javno objavi sistemski
operater distribucijskega omrežja potem, ko da nanj soglasje pristojni organ samoupravne
lokalne skupnosti oziroma organ iz 35. člena tega zakona.
Višino tarifnih postavk za toploto na distribucijskem omrežju
in dobavo drugih energetskih plinov iz omrežja izdela in javno objavi sistemski
operater distribucijskega omrežja potem, ko da nanj soglasje pristojni organ samoupravne
lokalne skupnosti oziroma organ iz 35. člena tega zakona.
XIII. INŠPEKCIJSKI NADZOR IN VARNOST OBRATOVANJA
98. člen
Po tem zakonu zadeve inšpekcijskega nadzorstva opravlja
energetski inšpektorat.
Inšpekcijski nadzor nad okoljsko primerno zasnovo proizvodov,
povezanih z energijo, iz 68. člena tega zakona, ter energijskim označevanjem in
oglaševanjem proizvodov iz 68.f člena tega zakona, ki so na trgu, izvaja
inšpekcija, pristojna za trg. Okoljsko primerno zasnovo proizvodov, povezanih z
energijo, iz 68. člena tega zakona
v uporabi nadzoruje energetska inšpekcija.
99. člen
Energetska inšpekcija izvaja nadzor nad tem ali pravne osebe
oziroma posamezniki pri svojem delu upoštevajo zakone, tehnične in druge
predpise ter obvezne standarde, ki veljajo za področje elektroenergetike in
termoenergetike.
Energetska inšpekcija za področje elektroenergetike izvaja
nadzor pri gradnji, obratovanju in uporabi objektov, postrojev, vodov, naprav
in napeljav, ki so namenjeni proizvodnji, prenosu, distribuciji, merjenju,
zaščiti, vodenju, lastni porabi in porabi električne energije, in sicer:
-      
pri napravah za proizvodnjo električne energije v elektrarnah in
toplarnah, pri napravah za prenos in distribucijo električne energije v okviru
razdelilnih postaj, transfomatorskih postaj, centrov vodenja ter
elektroenergetskih omrežij in napeljav v objektih;
-      
pri izpolnjevanju tehničnih pogojev za dobavo električne energije,
posebno glede prekinitev, omejitev v dobavi in kakovosti napetosti;
-      
pri učinkoviti rabi električne energije v objektih in postrojih iz
inšpekcijske pristojnosti;
-      
nad upoštevanjem določil obratovalnih navodil omrežij, objektov,
postrojev ter posameznih sklopov in sistemskih obratovalnih navodil;
-      
nad izvajanjem predpisov, ki urejajo omejevanje obtežb in porabo
električne energije;
-      
nad tehničnimi in drugimi pogoji iz izdanih soglasij za priključitev
elektroenergetskih objektov;
-      
nad strokovnostjo in usposobljenostjo delavcev, ki delajo z
elektroenergetskimi napravami v okviru zagotovitve varnosti in zanesljivosti
obratovanja ter učinkovite rabe energije.
Energetska inšpekcija za področje termoenergetike izvaja
nadzor pri gradnji, obratovanju in uporabi objektov, postrojev, napeljav in
naprav, ki so namenjene za proizvodnjo, prenos, shranjevanje, distribucijo,
merjenje in porabo toplote, plinov, nafte in naftnih derivatov, in sicer:
-      
pri postrojih in napravah, ki so namenjene za proizvodnjo toplote
oziroma hladu;
-      
pri napravah v toplotni tehniki;
-      
pri toplotnih postrojih in napravah, ki so namenjene za proizvodnjo
električne energije in toplote za daljinsko ogrevanje ali neposredno porabo v
tehnološke namene;
-      
pri opremi pod tlakom v uporabi;
-      
pri postrojih in napravah, ki uporabljajo toploto, tehnične pline,
zemeljski oziroma druge energetske pline;
-      
pri prenosnih in distribucijskih plinovodih, naftovodih, parovodih in
vročevodih ter pripadajočih napravah in opremi;
-      
pri polnilnicah in skladiščih utekočinjenega naftnega plina (UNP),
tehničnih plinov in terminalnih polnilnicah komprimiranega zemeljskega plina
(CNG);
-      
pri napeljavah v objektih, in sicer napeljave za toploto, hlad, tehnične
pline, zemeljski plin oziroma druge energetske pline;
-      
pri učinkoviti rabi toplote in goriv pri napravah in postrojih;
-      
pri sistemih za klimatizacijo stavb;
-      
nad upoštevanjem določil sistemskih obratovalnih navodil prenosnih in
distribucijskih omrežij za zemeljski plin in distribucijskih omrežij za oskrbo
s toploto oziroma drugimi energetskimi plini;
-      
pri izvajanju tehničnih ukrepov za preprečevanje onesnaževanja zraka in
voda pri napravah in postrojih iz pristojnosti inšpekcije;
-      
nad strokovnostjo in usposobljenostjo delavcev, ki delajo z energetskimi
napravami v okviru zagotovitve varnosti in zanesljivosti obratovanja ter
učinkovite rabe energije.
Energetska inšpekcija izvaja nadzor nad aktivnostmi
sistemskih operaterjev in posegi tretjih oseb glede spoštovanja predpisov o
tehničnih pogojih za graditev, obratovanje in vzdrževanje elektroenergetskih
omrežij, ne glede na njihovo napetost ter plinovodov, ne glede na njihov
imenski premer in njihovo tlačno stopnjo.
Inšpekcijski nadzor nad izdelavo in izdajanjem energetskih
izkaznic stavb izvaja gradbena inšpekcija.
100. člen
Neposredne naloge inšpekcijskega nadzorstva po tem zakonu
opravlja energetski inšpektor.
Za inšpektorja v energetskem inšpektoratu je lahko imenovana
oseba, ki ima končano univerzitetno izobrazbo elektrotehnične oziroma strojne
smeri, 5 let delovnih izkušenj in opravljen strokovni izpit za inšpektorja ter
izpolnjuje druge splošne pogoje za delo v državni upravi.
101. člen
Poleg pooblastil, ki jih ima po določbah zakona, ki ureja
inšpekcijski nadzor, ima energetski inšpektor pravico:
1.    
odrediti, da se ugotovljene nepravilnosti ali pomanjkljivosti odpravijo
v roku, ki ga določi;
2.    
odrediti, da se ustavi nadaljnja uporaba objekta, naprav, postrojev,
napeljav oziroma prekine dobava energije;
3.    
prepovedati nadaljnjo uporabo energetskih sistemov, objektov, postrojev,
napeljav in omrežij oziroma nadaljnje izvajanje takih del, ki ne ustrezajo
tehničnim ali drugim predpisom in zaradi tega obstaja nevarnost za življenje in
zdravje ljudi ali nevarnost, da utegne nastati večja materialna škoda;
4.    
prepovedati nadaljnje upravljanje energetske naprave delavcu, ki ni
strokovno usposobljen v skladu s predpisi o strokovnem usposabljanju.
102. člen
Pri opravljanju inšpekcijskega nadzora ima energetski
inšpektor poleg pooblastil, ki jih ima po določbah zakona, ki ureja
inšpekcijski nadzor pravico pregledati objekte, tehnično in drugo dokumentacijo
v skladu z namenom inšpekcijskega nadzora in zahtevati potrebna dokazila ter se
po potrebi obrniti na strokovne organizacije in strokovnjake.
103. člen
(črtan)
104. člen
Podjetja in druge pravne osebe ali posameznik morajo
inšpektorju energetskega inšpektorata omogočiti oziroma zagotoviti nemoteno
izvrševanje inšpekcijskega nadzorstva, mu dovoliti vstop ter mu dati na
razpolago vse zahtevane podatke, listine in poročila, ki se nanašajo na
inšpekcijske zadeve.
105. člen
Odgovorna oseba podjetja ali druge pravne osebe ali
posameznik so dolžni inšpektorja energetskega inšpektorata obvestiti o
izvršitvi naloženih ukrepov iz odločbe najkasneje v osmih dneh po preteku roka,
določenega za odpravo pomanjkljivosti.
106. člen
Odgovorna oseba pravne osebe ali posameznik, ki upravlja
energetske objekte, naprave, postroje ali napeljave, za katere je predpisan
inšpekcijski nadzor po tem zakonu, mora takoj obvestiti energetsko inšpekcijo o
nastalih poškodbah in okvarah, ki imajo za posledico prekinitev oziroma
omejitev dobave energije ali če obstoji nevarnost za življenje in zdravje ljudi
ali nevarnost, da utegne nastati večja materialna škoda.
107. člen
Odgovorna oseba pravne osebe ali posameznik, ki izvaja dela
na energetskem objektu, napravi, napeljavi oziroma postroju mora energetski
inšpekciji sporočiti datum začetka gradnje, rekonstrukcije ali obnove ter datum
začetka funkcionalnih in zagonskih preizkusov na energetskih napravah,
napeljavah, postrojih in objektih, za katere je v skladu z 49. členom tega
zakona potrebno energetsko dovoljenje.
107.a člen
Odgovorna oseba podjetja ali druge pravne osebe ali
posameznik, ki upravlja energetske objekte, naprave, postroje ali napeljave,
mora zagotoviti izvedbo predpisanih periodičnih pregledov in preizkusov skladno
s predpisi, ki urejajo periodične preglede.
Predpise iz prejšnjega odstavka izda minister.
108. člen
Ministrstvo, pristojno za energijo lahko za opravljanje
strokovnih pregledov kvalitete izvedenih del, vgrajenega materiala in doseganje
projektno predvidenih parametrov tehnološkega procesa ter izdelave strokovne
ocene, oziroma mnenja na področju energetike, pooblasti ustrezno strokovno
institucijo ali drugo pravno osebo ali posameznika, ki je registriran za
opravljanje tovrstne dejavnost in izpolnjuje kadrovske, organizacijske,
tehnične in druge pogoje, ki jih določi minister, pristojen za energijo.
108.a člen
Pri nadzoru izpolnjevanja zahtev okoljsko primerne zasnove iz
68. člena tega zakona
in energijskega označevanja proizvodov iz 68.f člena tega zakona imata
energetski inšpektor in inšpektor, pristojen za trg, poleg pooblastil po
zakonu, ki ureja inšpekcijski nadzor, in zakonu, ki ureja tržno inšpekcijo, še
naslednja pooblastila:
-      
izvesti ustrezne preglede in preskuse proizvodov glede skladnosti;
-      
v primeru dvoma o točnosti podatkov od dobavitelja ali distributerja
zahtevati, da se zagotovijo dokazila o točnosti podatkov, ki jih vsebujejo
nalepke in podatkovne kartice proizvodov;
-      
odrediti odpravo nepravilnosti in pomanjkljivosti;
-      
zahtevati potrebne informacije in vpogled v izdane listine o skladnosti
ter tehnično dokumentacijo;
-      
brezplačno odvzemati vzorce proizvodov;
-      
prepovedati uporabo listin o skladnosti za neskladne proizvode;
-      
zahtevati, da so proizvodi pravilno označeni;
-      
odrediti odstranitev nedovoljenih oznak in prepovedati nedovoljeno rabo
nalepke;
-      
do predložitve dokazil o skladnosti proizvodov ali izpolnjevanja zahtev
iz prvega odstavka 68. člena ali prvega odstavka 68.f člena tega zakona
prepovedati dajanje proizvodov na trg, omejiti njihovo dostopnost na trgu ali
prepovedati njihovo uporabo;
-      
prepovedati prikazovanje neskladnega proizvoda, dokler se ga ne označi z
vidno navedbo, da proizvod ne bo dan v promet ali uporabo, dokler se ne
zagotovi njegova skladnost;
-      
odrediti odpravo ugotovljenih neskladnosti v primernem časovnem obdobju,
če se neskladnost nadaljuje, pa prepovedati dajanje proizvoda na trg, omejiti
dostopnost proizvoda na trgu ali prepovedati uporabo proizvoda;
-      
zahtevati, da se proizvodi opremijo s predpisanimi nalepkami in podatki,
odrediti odstranitev nedovoljenih nalepk, znakov, simbolov ali napisov;
-      
v času, ki je potreben za izvedbo pregledov in preskusov, začasno
prepovedati dobavo, ponudbo dobave ali razstavljanje proizvodov, če obstaja
utemeljen sum, da so ti proizvodi neskladni s predpisi.
Pri nadzoru izpolnjevanja zahtev okoljsko primerne zasnove iz
68. člena tega zakona
in energijskega označevanja proizvodov iz 68.f člena tega zakona ima
inšpektor, pristojen za trg, poleg pooblastil po zakonu, ki ureja inšpekcijski
nadzor, in zakonu, ki ureja tržno inšpekcijo, še pooblastilo za izrek prepovedi
zavajajočega oglaševanja.
Če pristojni inšpekcijski organ ne razpolaga s potrebnim
strokovnim znanjem ali opremo za odvzem in pregled ali preskus vzorca, za
izvedbo teh dejanj določi strokovnjaka ali organizacijo, ki ima potrebno
strokovno znanje. Šteje se, da ima akreditirana organizacija potrebno strokovno
znanje.
Inšpekcija je dolžna o začasni ali trajni prepovedi ali
omejitvi trgovanja uporabe proizvodov na ustrezen način obvestiti javnost.
Inšpekcija podatke o prepovedi posreduje tudi ministrstvu, pristojnemu za
energijo, ki je o ukrepu prepovedi dolžno obvestiti Evropsko komisijo.
Ob prijavi s strani fizične ali pravne osebe, v kateri je
izkazana verjetnost, da je izdelek na trgu ali v uporabi neskladen, je
inšpektor dolžan ukrepati skladno z določili Zakona o inšpekcijskem nadzoru.
XIV. KAZENSKE DOLOČBE
109. člen
Z globo od 50.000 do 250.000 eurov se za prekršek kaznuje
pravna oseba, če:
-      
za opravljanje dejavnosti nima licence (6. člen);
-      
za opravljanje dejavnosti, ki je po zakonu gospodarska javna služba, ne
pridobi pravice njenega opravljanja (20., 21., 23., 23.c, 24., 30. člen, prvi
odstavek 33. člena tega zakona in četrti odstavek 79. člena EZ-A);
-      
ne zagotovi ločenega računovodskega spremljanja ali ne zagotovi
revizije, ali ne objavi računovodskih izkazov ločeno za posamezne energetske
dejavnosti (drugi odstavek 38. člena);
-      
za energetski objekt nima pridobljenega energetskega dovoljenja (50.
člen);
-      
ne posreduje podatkov po tem zakonu (14., 22., 24., 31.a člen, tretji
odstavek 33. člena).
Z globo od 40.000 do 150.000 eurov se za prekršek iz prvega
odstavka tega člena kaznuje samostojni podjetnik posameznik.
Z globo od 2.000 do 10.000 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika.
Za prekrške, določene v tem členu, se lahko v hitrem postopku
izrečejo globe tudi v višjem znesku, kot je najnižja predpisana mera globe.
110. člen
Z globo od 20.800 do 125.000 eurov se kaznuje za prekršek
pravna oseba, samostojni podjetnik posameznik ali posameznik, ki stori
prekršek, če:
-      
ne omogoči pooblaščeni osebi Agencije za energijo vpogleda v
dokumentacijo (tretji odstavek 89.a člena);
-      
ne ravna skladno z izvršljivo odločbo, s katero je energetski inšpektor
odločil v okviru pooblastil določenih v 101. členu;
-      
prepreči ali ne omogoči energetskemu inšpektorju opraviti nalog
inšpekcijskega nadzora ali če mu noče dati potrebnih podatkov (104. člen);
-      
ne obvesti energetske inšpekcije o nastalih poškodbah in okvarah
(106. člen);
-      
ne opravi predpisanega periodičnega pregleda oziroma preskusa (prvi
odstavek 107.a člena).
Z globo od 1.250 do 2.900 eurov se kaznuje za prekršek iz
prejšnjega odstavka tudi odgovorna oseba pravne osebe ali odgovorna oseba
samostojnega podjetnika posameznika.
111. člen
Z globo od 12.500 do 125.000 eurov se kaznuje za prekršek
pravna oseba ali samostojni podjetnik posameznik, ki stori prekršek, če:
-      
ne ravna na način in v roku, ki ga predpiše za oblikovanje obveznih
minimalnih zalog nafte in naftnih derivatov Vlada Republike Slovenije
(44. člen).
Z globo od 400 do 2.000 eurov se kaznuje za prekršek iz
prejšnjega odstavka tudi odgovorna oseba pravne osebe ali odgovorna oseba
samostojnega podjetnika posameznika.
112. člen
Z globo od 4.100 do 125.000 eurov se kaznuje za prekršek
pravna oseba ali samostojni podjetnik posameznik, ki stori prekršek, če:
-      
o začasni prekinitvi ne obvesti odjemalca (tretji odstavek
75. člena);
-      
ne priključi v roku 24 ur na svoje stroške odjemalca energije iz
omrežja, kadar se ugotovi, da mu je bila dobava energije neutemeljeno
ustavljena ali prekinjena (drugi odstavek 78. člena);
-      
ne dobavlja zemeljskega plina na način, ki zagotavlja pokrivanje vsaj
30% predpisanih količin dobav v primeru izrednih motenj zaradi izpada dobavnega
vira ali motenj na prenosnih omrežjih zunaj Republike Slovenije (drugi odstavek
32.č člena);
-      
kot dobavitelj zemeljskega plina v izjemnih razmerah ne dobavlja
posebnim odjemalcem zadostnih količin zemeljskega plina (prvi odstavek 32.e
člena);
-      
kot dobavitelj zemeljskega plina ne pošlje poročila o zagotavljanju
zanesljivosti dobave zemeljskega plina (četrti odstavek 32.č člena);
-      
kot dobavitelj zemeljskega plina v poročilu iz četrtega odstavka 32.č
člena ne navede oziroma predloži potrebnih podatkov in dokazov (tretji in
četrti odstavek 32.e člena);
-      
kot sistemski operater omrežja zemeljskega plina ne pripravi načrta
nujnih ukrepov (drugi odstavek 32.f člena);
-      
kot sistemski operater omrežja zemeljskega plina ne izvede nujnih
ukrepov ali zmanjšanja oziroma prekinitve odjema (drugi in tretji odstavek 32.f člena).
Z globo od 200 do 1.250 eurov se kaznuje za prekršek iz
prejšnjega odstavka tudi odgovorna oseba pravne osebe ali odgovorna oseba
samostojnega podjetnika posameznika.
113. člen
Z globo od 2.000 eurov do 125.000 eurov se kaznuje za
prekršek pravna oseba, samostojni podjetnik posameznik ali posameznik, ki stori
prekršek, če:
-      
brez soglasja sistemskega operaterja priključi na njegovo omrežje svoje
objekte, naprave in napeljave oziroma omogoči priključitev drugih objektov,
naprav in napeljav (71. člen);
-      
njegovi energetski objekti, naprave in napeljave ne izpolnjujejo
predpisanih tehničnih normativov in standardov ter drugih pogojev, s katerimi
se zagotavlja njihovo nemoteno delovanje in varnost ljudi ter premoženja (prvi
odstavek 74. člena);
-      
energetske inšpekcije ne obvesti pravočasno o izvedbi ukrepov
(105. člen);
-      
ne obvesti energetske inšpekcije o datumu začetka gradnje,
rekonstrukcije ali obnove ter datum začetka funkcionalnih in zagonskih
preskusov na energetskih napravah, napeljavah in postrojih (107. člen).
Z globo od 120 do 800 eurov se kaznuje za prekršek iz
prejšnjega odstavka tudi odgovorna oseba pravne osebe ali odgovorna oseba samostojnega
podjetnika posameznika.
Z globo od 400 do 1.200 eurov se za prekršek iz prvega
odstavka tega člena kaznuje tudi posameznik kot odjemalec.
113.a člen
Z globo od 400 do 2.000 eurov se
kaznuje za prekršek odgovorna oseba samoupravne lokalne skupnosti, če samoupravna
lokalna skupnost pravočasno ne sprejme energetskega koncepta (drugi odstavek
17. člena).
113.b člen
Z globo od 20.000 do 250.000 eurov se kaznuje za prekršek
pravna oseba, ki kot dobavitelj energije končnim odjemalcem ali sistemski operater
ravna v nasprotju s 
66.b členom tega zakona.
Z globo od 1.000 do 10.000 eurov se za prekršek iz prejšnjega
odstavka kaznuje tudi odgovorna oseba pravne osebe.
113.c člen
Z globo 1.200 evrov se kaznuje za prekršek pravna oseba ali
samostojni podjetnik posameznik ali posameznik, ki samostojno opravlja svojo
dejavnost, ki je lastnik stavbe ali dela stavbe v katerem je vgrajen klimatski
sistem z izhodno močjo nad 12 kW, če ne zagotovi rednega pregleda klimatskega
sistema (prvi odstavek 68.č člena tega zakona).
Z globo 400 evrov se za prekršek iz prejšnjega odstavka
kaznuje tudi odgovorna oseba pravne osebe ali odgovorna oseba samostojnega
podjetnika posameznika.
Z globo 200 evrov se za prekršek iz prvega odstavka tega
člena kaznuje posameznik.
113.č člen
Z globo 1.200 evrov se kaznujejo lastniki posameznih stavb,
ki ne zagotovijo merjenja porabe posamezne stavbe (prvi odstavek 93.a člena
tega zakona).
113.d člen
Z globo 1.200 evrov se kaznuje za prekršek dobavitelj toplote
iz omrežja ali upravljalec skupne kotlovnice oziroma izvajalec obračuna toplote
iz omrežja ali iz skupne kotlovnice, če stroškov za porabo toplote posameznih
odjemnih enot ne obračunava na podlagi meritev porabe toplote posamezne stavbe
(drugi odstavek 93.a člena tega zakona).
Z globo 400 evrov se za prekršek iz prejšnjega odstavka
kaznuje tudi odgovorna oseba dobavitelja, upravljalca oziroma izvajalca
obračuna.
113.e člen
Z globo 1.200 evrov se kaznuje za prekršek dobavitelj
toplote, če v večstanovanjskih stavbah in drugih stavbah z več posameznimi deli
ne obračunava stroškov toplote po dejanski porabi za vsak njen posamezni del
skladno s predpisom iz prvega odstavka 94. člena tega zakona.
Z globo 200 evrov se kaznuje za prekršek lastnik posameznega
dela stavbe, če ne vgradi merilnih naprav v skladu s prvim odstavkom 94. člena
tega zakona.
113.f člen
Z globo 1.200 evrov se kaznuje za prekršek izvajalec delitve
in obračuna stroškov za toploto v večstanovanjskih stavbah in drugih stavbah z
najmanj štirimi posameznimi deli, ki ravna v nasprotju s predpisom iz prvega
odstavka 94. člena tega zakona.
Z globo 400 evrov se za prekršek
iz prejšnjega odstavka kaznuje tudi odgovorna oseba izvajalca delitve in
obračuna.
113.g člen
Z globo od 5.000 do 30.000 eurov se kaznuje za prekršek
pravna oseba ali samostojni podjetnik posameznik, ki je izvajalec energetske
dejavnosti ali lastnik omrežja za prenos ali distribucijo energije, če Agenciji
za energijo zahtevanih podatkov ne posreduje pravočasno ali na predpisan način
(89. člen).
Z globo od 2.000 do 10.000 eurov se za prekršek iz prejšnjega
odstavka kaznuje tudi odgovorna oseba pravne osebe ali odgovorna oseba
samostojnega podjetnika posameznika.
Za prekršek, določen v tem
členu, se lahko v hitrem postopku izreče globa tudi v višjem znesku, kot je
najnižja predpisana mera globe.
113.h člen
Z globo od 5.000 do 125.000 eurov se kaznuje za prekršek
pravna oseba, če ne imenuje osebe za sprejem in obravnavo pritožb gospodinjskih
odjemalcev v zvezi z dobavo elektrike ali zemeljskega plina skladno z 42.a
členom tega zakona.
Z globo od 5.000 do 125.000 eurov se za prekršek iz
prejšnjega odstavka tega člena kaznuje samostojni podjetnik posameznik.
Z globo od 2.000 do 10.000 eurov se za prekršek iz prvega
odstavka tega člena kaznuje tudi odgovorna oseba pravne osebe ali odgovorna
oseba samostojnega podjetnika posameznika.
Za prekrške, določene v tem členu, se lahko v hitrem postopku
izrečejo globe tudi v višjem znesku, kot je najnižja predpisana mera globe.
113.i člen
Z globo od 5.000 do 20.000 eurov se kaznuje za prekršek
pravna oseba, z globo od 3.000 do 10.000 eurov pa se kaznuje samostojni
podjetnik posameznik ali posameznik, ki samostojno opravlja dejavnost, če je v
zvezi z opravljanjem dejavnosti kot dobavitelj dal na trg oziroma začel
uporabljati proizvod povezan z energijo, in:
-      
ni naredil ocene skladnosti proizvoda (prva alineja prvega odstavka 68.
člena);
-      
ni podal izjave EU o skladnosti (druga alineja prvega odstavka 68.
člena);
-      
ni izdelal oziroma ne hrani tehnične dokumentacije (tretja alineja
prvega odstavka in drugi odstavek 68. člena);
-      
ne priskrbi potrebne dokumentacije, iz katere bi nadzorni organ lahko
ugotovil, ali je proizvod skladen (četrti odstavek 68. člena);
-      
ni zagotovil informacij za končne uporabnike v slovenskem jeziku (peta
alineja prvega odstavka 68. člena);
-      
je označil proizvod z znakom, ki uporabnike zavaja glede skladnosti
(peti odstavek 68. člena).
Z globo od 500 do 1.000 eurov se kaznuje za prekršek pravna
oseba oziroma samostojni podjetnik posameznik ali posameznik, ki samostojno
opravlja dejavnost, če v zvezi z opravljanjem dejavnosti kot dobavitelj ni
označil proizvoda z znakom skladnosti CE (četrta alineja prvega odstavka 68.
člena).
Z globo od 250 do 500 eurov se za prekršek kaznuje tudi
odgovorna oseba pravne osebe oziroma odgovorna oseba samostojnega podjetnika
posameznika, če v zvezi z opravljanjem dejavnosti kot dobavitelj stori prekršek
iz prvega ali drugega odstavka tega člena.
Z globo od 2.000 do 5.000 eurov se kaznuje za prekršek pravna
oseba, z globo od 1.000 do 3.000 eurov pa se kaznuje samostojni podjetnik
posameznik ali posameznik, ki samostojno opravlja dejavnost, če v zvezi z
opravljanjem dejavnosti kot distributer ali uporabnik proizvoda:
-      
ni zagotovil informacij za končne uporabnike v slovenskem jeziku (peta
alineja prvega odstavka 68. člena);
-      
ne priskrbi potrebne dokumentacije, iz katere bi nadzorni organ lahko
ugotovil, ali je proizvod skladen (četrti odstavek 68. člena).
Z globo od 200 do 400 eurov se za prekršek kaznuje tudi
odgovorna oseba pravne osebe oziroma odgovorna oseba samostojnega podjetnika
posameznika, če v zvezi z opravljanjem dejavnosti kot distributer ali uporabnik
stori prekršek iz prejšnjega odstavka.
113.j člen
Z globo od 3.000 do 10.000 eurov se kaznuje za prekršek
pravna oseba, z globo od 2.000 do 5.000 eurov pa se kaznuje samostojni
podjetnik posameznik ali posameznik, ki samostojno opravlja dejavnost, če je v
zvezi z opravljanjem dejavnosti kot dobavitelj dal na trg oziroma začel
uporabljati proizvod in ni:
-      
zagotovil izvedbe merilnih postopkov (prva alineja prvega odstavka 68.f
člena),
-      
opremil proizvodov z nalepko in podatkovno kartico (druga alineja prvega
odstavka 68.f člena);
-      
zagotovil, da so podatki na nalepki in podatkovni kartici proizvoda
pravilni (drugi odstavek 68.f člena);
-      
izdelal ali ne hrani tehnične dokumentacije, ki zadostuje za oceno
točnosti podatkov na nalepki in podatkovni kartici proizvoda (tretji odstavek
68.f člena).
Z globo od 1.000 do 2.000 eurov se kaznuje za prekršek pravna
oseba oziroma samostojni podjetnik posameznik ali posameznik, ki samostojno
opravlja dejavnost, če v zvezi z opravljanjem dejavnosti kot dobavitelj oziroma
distributer:
-      
trgovcem ni brezplačno zagotovil potrebne nalepke in podatke s
podatkovne kartice proizvoda (četrti odstavek 68.f člena);
-      
na poziv nadzornega organa ni priskrbel potrebne dokumentacije, iz
katere bi bila razvidna pravilnost podatkov na nalepki in podatkovni kartici
proizvoda (peti odstavek 68.f člena).
Z globo od 200 do 400 eurov se za prekršek kaznuje tudi
odgovorna oseba pravne osebe oziroma odgovorna oseba samostojnega podjetnika
posameznika, ki v zvezi z opravljanjem dejavnosti kot dobavitelj oziroma
distributer stori prekršek iz prvega ali drugega odstavka tega člena.
113.k člen
Z globo od 1.000 do 2.000 eurov se kaznuje za prekršek pravna
oseba, z globo od 800 do 1.500 eurov pa se kaznuje samostojni podjetnik
posameznik ali posameznik, ki samostojno opravlja dejavnost, če v zvezi z
opravljanjem dejavnosti kot dobavitelj, distributer ali trgovec:
-      
pri prodaji, razstavljanju ali dajanju proizvoda v najem, končnemu
uporabniku ne zagotovi nalepke ali podatkov navedenih na nalepki in podatkovni
kartici proizvoda v slovenskem jeziku (šesti odstavek 68.f člena);
-      
oglašuje proizvode brez navajanja predpisanih podatkov (sedmi odstavek
68.f člena);
-      
pri oglaševanju navaja netočne podatke glede energijske učinkovitosti
oziroma skuša prikriti bistvene podatke (deveti odstavek 68.f člena);
-      
proizvode opremi z drugimi nalepkami, znaki, simboli ali napisi, ki niso
skladni, če tako prikazovanje lahko zmede končne uporabnike v zvezi s porabo
energije ali, drugih bistvenih virov med uporabo (osmi odstavek 68.f člena).
Z globo od 200 do 400 eurov se za prekršek kaznuje tudi
odgovorna oseba pravne osebe oziroma odgovorna oseba samostojnega podjetnika
posameznika, ki v zvezi z opravljanjem dejavnosti kot dobavitelj, distributer
ali trgovec stori prekršek iz prejšnjega odstavka.
113.l člen
Z globo od 5.000 do 125.000 eurov se kaznuje za prekršek
pravna oseba, ki ne prijavi izvajanja prenosa ali predelave ogljikovega
dioksida Agenciji za energijo, skladno s 32.h členom tega zakona.
Z globo od 400 do 1000 eurov se za prekršek kaznuje tudi
odgovorna oseba pravne osebe, ki v zvezi z opravljanjem dejavnosti stori
prekršek iz prejšnjega odstavka.
113.m člen
Z globo od 5.000 do 125.000 eurov se kaznuje za prekršek
pravna oseba, ki v posameznem letu ne da na trg biogoriv ali drugih obnovljivih
virov energije za transport v ustreznem deležu, skladno s 13.c členom tega zakona. 
Z globo od 400 do 1.000 eurov se za prekršek kaznuje tudi odgovorna
oseba pravne osebe, ki v zvezi z opravljanjem dejavnosti stori prekršek iz
prejšnjega odstavka.

Energetski zakon –
EZ (Uradni list RS, št. 79/99)
vsebuje naslednje prehodne in končne določbe:
»XV. PREHODNE DOLOČBE
114. člen
Vlada določi upravljavce omrežij in organizatorja trga v
skladu s tem zakonom v 6 mesecih po njegovi uveljavitvi.
Sistemski operaterji prenosnega ali distribucijskega omrežja
predložijo sistemska obratovalna navodila v 6 mesecih po določitvi v skladu s
prejšnjim odstavkom, sicer jih predpiše minister, pristojen za energetiko,
oziroma organ lokalne skupnosti v skladu s četrtim odstavkom 40. člena
tega zakona.
Organizator trga za električno energijo izda pravila za
delovanje trga z električno energijo, na katera da vlada predhodno soglasje, v
6 mesecih po določitvi v skladu s prvim odstavkom tega člena.
115. člen
Določbe tretjega odstavka 19. člena začnejo veljati 18
mesecev po uveljavitvi tega zakona, in se do 1. 1. 2003 uporabljajo le za
električno energijo proizvedeno na ozemlju Republike Slovenije. Če se pogoji za
odprtost trga z električno energijo proizvedeno izven ozemlja Republike
Slovenije izpolnijo pred 1. 1. 2003, lahko vlada s sklepom ta rok skrajša.
Odjemalci zemeljskega plina in izvajalci dejavnosti
distribucije zemeljskega plina z letnim odjemom 25 milijonov m3 ali več na enem
odjemnem mestu postanejo upravičeni odjemalci s 1. 1. 2003.
Odjemalci zemeljskega plina in izvajalci dejavnosti distribucije
zemeljskega plina z letnim odjemom 5 milijonov m3 ali več na enem odjemnem mestu,
postanejo upravičeni odjemalci s 1. 1. 2008.
Proizvajalci električne energije na zemeljski plin postanejo
upravičeni odjemalci s 1. 1. 2003.
116. člen
Vlada ustanovi Agencijo za energijo v šestih mesecih po
uveljavitvi tega zakona.
Agencija začne opravljati svoje naloge po tem zakonu v 6
mesecih po ustanovitvi v skladu s prejšnjim odstavkom tega člena.
Agencija sprejme statut iz 85. člena tega zakona v 3
mesecih po ustanovitvi.
117. člen
Izvajalci energetskih dejavnosti morajo pridobiti licenco v
skladu s tem zakonom v roku 6 mesecev po uveljavitvi uredbe iz drugega odstavka
8. člena tega zakona.
Imetniki energetskih objektov, naprav in omrežij, za katere
je po tem zakonu potrebno pridobiti energetsko dovoljenje in ki obratujejo ob
uveljavitvi tega zakona, morajo pridobiti energetsko dovoljenje v roku 1 leta
po uveljavitvi podzakonskega predpisa iz tretjega odstavka 50. člena za
posamezno vrsto objektov, naprav ali omrežij.
Imetniki energetskih objektov, naprav in omrežij imajo
pravico do poteka roka iz prvega odstavka tega člena obratovati pod pogoji, pod
katerimi so obratovali ob uveljavitvi tega zakona.
Pri določitvi roka veljavnosti in drugih pogojev energetskega
dovoljenja izdanega po prvem odstavku tega člena mora minister, pristojen za
energetiko, v mejah predpisanih rokov upoštevati stopnjo amortiziranosti
objekta, naprave ali omrežja, čas dosedanjega obratovanja ter objektivno
utemeljena pričakovanja imetnika glede časa obratovanja, ki so bila podlaga za
izračun ekonomske upravičenosti investicije, hkrati pa mora biti imetniku ob
spremembah pogojev energetskega dovoljenja omogočen ustrezen prilagoditven čas.
118. člen
Za imetnika objekta, naprave ali omrežja, ki v roku iz prvega
odstavka tega člena ne pridobi energetskega dovoljenja, se uporabijo določbe
52. tega zakona, ki določajo posledice prenehanja energetskega dovoljenja.
119. člen
Obstoječa javna podjetja za proizvodnjo, prenos in
distribucijo električne energije so dolžna uskladiti svoje poslovanje v 6
mesecih po uveljavitvi tega zakona, tako da so tržne in regulirane dejavnosti,
kot jih določata 19. in 20. člen, računovodsko ločene.
Določbe 38. člena tega zakona (ločeni računovodski
izkazi in preglednost računov) se začnejo za dejavnosti proizvodnje, prenosa,
distribucije in dobave električne energije uporabljati s 1. 1. 2001.
Določbe 38. člena tega zakona (ločeni računovodski
izkazi in preglednost računov) se začnejo za dejavnosti proizvodnje, prenosa, distribucije
in dobave zemeljskega plina uporabljati s 1. 1. 2003.
Izvajalec dejavnosti prenosa zemeljskega plina je prvič
dolžan objaviti okvirne cene in druge komercialne pogoje za uporabo omrežja
najkasneje do 31. 12. 2003.
120. člen
Privatizacija javnih podjetij iz prvega odstavka prejšnjega
člena je možna šele po uskladitvi poslovanja v skladu s prvim odstavkom
119. člena. Privatizacija je možna v podjetjih za proizvodnjo in
distribucijo električne energije ter v javnih podjetjih za pridobivanje premoga,
kolikor ta zakon ne določa drugače.
Privatizacija ni možna v podjetju, ki izvaja dejavnost
prenosa električne energije, upravljanja prenosnega omrežja ter organiziranja
trga z električno energijo, ter v Nuklearni elektrarni Krško, d.o.o..
121. člen
Javna podjetja iz prvega odstavka prejšnjega člena se lahko
privatizirajo z neposredno prodajo strateškemu partnerju, z zbiranjem ponudb
ali z izdajo delnic.
Privatizacija delnic in deležev javnih podjetij iz prejšnjega
člena z zamenjavo za lastniške certifikate se lahko izvede ne glede na določila
prvega odstavka prejšnjega člena in prvega odstavka tega člena, v rokih, ki so
predvideni z zakoni, ki urejajo lastninsko preoblikovanje in Prvi pokojninski
sklad.
Do 2003 leta se lahko javna podjetja iz prvega odstavka
prejšnjega člena privatizirajo največ do 45% vrednosti lastninskega deleža, s
tem da delež posameznega lastnika ali povezanih družb ne sme biti večji od 24%
vrednosti lastninskega deleža.
O prodaji sprejme vlada poseben sklep, v katerem določi
pogoje prodaje, obseg in postopek.
122. člen
Kupnina v višini prvih 10% vrednosti lastninskega deleža,
pridobljena s privatizacijo po tretjem odstavku prejšnjega člena, se iz
proračuna namensko uporabi za reševanje nasedlih investicij.
Za reševanje nasedlih investicij s sredstvi iz prejšnjega
odstavka vlada ustanovi javno podjetje v 12 mesecih po uveljavitvi tega zakona.
Do ustanovitve podjetja iz prejšnjega odstavka opravlja
funkcijo tega podjetja javno podjetje EGS-RI d.o.o., Maribor.
123. člen
Inšpektorji energetskega inšpektorata, ki še nimajo
strokovnega izpita iz 100. člena tega zakona, so ga dolžni opraviti
najkasneje v roku enega leta po uveljavitvi predpisa iz 100. člena tega
zakona.
124. člen
Vlada in minister, pristojen za energetiko izdata predpise iz
tega zakona v 1 letu po njegovi uveljavitvi.
Vlada predloži nacionalni energetski program Državnemu zboru
Republike Slovenije v 18 mesecih po uveljavitvi tega zakona.
125. člen
Izvajalci dejavnosti proizvodnje električne energije morajo
nasedle investicije v skladu s 25. členom prijaviti ministru, pristojnem
za energetiko, najkasneje v roku 12 mesecev po uveljavitvi tega zakona.
126. člen
Minister, pristojen za energetiko, izdaja tehnične predpise,
s katerimi za posamezne proizvode oziroma družine proizvodov, predpiše tehnične
zahteve, če bi njihova uporaba lahko ogrozila varnost oziroma zdravje, okolje
in koristi potrošnikov. 
Tehnične zahteve morajo biti izpolnjene preden so proizvodi
dani v promet oziroma preden se začnejo uporabljati.
S tehničnimi predpisi iz prejšnjega odstavka tega člena se
določijo postopki ugotavljanja skladnosti, določi se način označevanja
proizvodov in zahteve, ki jih morajo izpolnjevati organi, ki izvajajo postopke
ugotavljanja skladnosti, ter natančneje določijo organi in postopek za nadzor
nad izvajanjem tehničnega predpisa.
XVI. KONČNE DOLOČBE
127. člen
Z dnem uveljavitve tega zakona preneha veljati zakon o
energetskem gospodarstvu (Uradni list SRS, št. 33/81 in 29/86).
Do uveljavitve predpisov iz 124. člena tega zakona se
uporabljajo naslednji predpisi:
-      
tarifni sistem za prodajo električne energije iz elektroenergetskega
sistema Slovenije (Uradni list RS, št. 84/98),
-      
splošni pogoji za dobavo in odjem električne energije (Uradni list SRS,
št. 27/85, 5/88, 23/88, 15/89 in Uradni list RS, št. 26/90),
-      
pogoji za izdajanje elektroenergetskih soglasij za priključitev na
elektroenergetski sistem (Uradni list SRS, št.29/86 in 15/89),
-      
merila in kriteriji za povračila za priključitev na transportno
plinovodno omrežje SR Slovenije in za povečan odjem zemeljskega plina s tega
omrežja (Uradni list SRS, št. 1/87),
-      
merila in kriteriji za prednostno oskrbo z mazutom v SR Sloveniji
(Uradni list SRS, št. 45/87),
-      
pravilnik o racionalni rabi energije pri gretju in prezračevanju
objektov ter pripravi tople vode (Uradni list SRS, št. 31/84 in 35/84),
-      
kriteriji o združevanju sredstev uporabnikov električne energije na 110
kV za povečanje priključne moči (Uradni list SRS, št.15/87,45/87 in 3/88),
-      
merila in kriteriji o povračilih za nove priključitve in za povečanje
obstoječih priključnih moči odjemalcev na nizki napetosti 0,4kV in napetosti
1-35kV (Uradni list SRS, št. 2/82, 1/83,1/84, 27/85, 1/86, 50/86, 45/87 in
3/88),
-      
uredba o načinu izvajanja gospodarske javne službe oskrbe z zemeljskim
plinom iz transportnega omrežja (Uradni list RS, št. 77/96),
-      
uredba o omejevanju obtežb in porabe električne energije v
elektroenergetskem sistemu (Uradni list RS, št. 42/95 in 64/95),
-      
pravilnik o strokovni izobrazbi, delovnih izkušnjah ter obveznem
usposabljanju in načinu preizkusa znanja delavcev, ki opravljajo dela in naloge
upravljanja energetskih naprav (Uradni list SRS, št. 30/83, 31/84 in 1/87),
-      
program usposabljanja delavcev, ki opravljajo dela in naloge upravljanja
energetskih naprav (Uradni list SRS, št. 30/83 in 1/87).
128. člen
Do sprejetja delitvenih bilanc v lokalnih skupnostih izvaja
lastniške pravice in subsidiarno jamči v skladu z 62. členom tega zakona
tista lokalna skupnost, na teritoriju katere je sedež javnega podjetja.
129. člen
Ta zakon začne veljati petnajsti
dan po objavi v Uradnem listu Republike Slovenije.«.

Popravek energetskega zakona – EZ (Uradni list RS, št. 8/00) spreminja 117. člen zakona tako, da se glasi:
»117. člen
Izvajalci energetskih dejavnosti morajo pridobiti licenco v
skladu s tem zakonom v roku 6 mesecev po uveljavitvi uredbe iz drugega odstavka
7. člena tega zakona.
Imetniki energetskih objektov, naprav in omrežij, za katere
je po tem zakonu potrebno pridobiti energetsko dovoljenje in ki obratujejo ob
uveljavitvi tega zakona, morajo pridobiti energetsko dovoljenje v roku 1 leta
po uveljavitvi podzakonskega predpisa iz tretjega odstavka 50. člena za
posamezno vrsto objektov, naprav ali omrežij.
Imetniki energetskih objektov, naprav in omrežij imajo
pravico do poteka roka iz drugega odstavka tega člena obratovati pod pogoji,
pod katerimi so obratovali ob uveljavitvi tega zakona.
Pri določitvi roka veljavnosti in drugih pogojev energetskega
dovoljenja izdanega po prvem odstavku tega člena mora minister, pristojen za
energetiko, v mejah predpisanih rokov upoštevati stopnjo amortiziranosti
objekta, naprave ali omrežja, čas dosedanjega obratovanja ter objektivno
utemeljena pričakovanja imetnika glede časa obratovanja, ki so bila podlaga za
izračun ekonomske upravičenosti investicije, hkrati pa mora biti imetniku ob
spremembah pogojev energetskega dovoljenja omogočen ustrezen prilagoditven
čas.«;
spreminja 118. člen zakona tako, da se glasi:
118. člen
Za imetnika objekta, naprave ali omrežja, ki v roku iz
drugega odstavka prejšnjega člena ne pridobi energetskega dovoljenja, se
uporabijo določbe 52. tega zakona, ki določajo posledice prenehanja
energetskega dovoljenja.«;
spreminja 122. člen zakona tako, da se glasi:
»122. člen
Kupnina v višini prvih 10% vrednosti lastninskega deleža,
pridobljena s privatizacijo po tretjem odstavku prejšnjega člena, se iz
proračuna namensko uporabi za reševanje nasedlih investicij.
Za reševanje nasedlih investicij s sredstvi iz prejšnjega
odstavka vlada ustanovi javno podjetje v 12 mesecih po uveljavitvi tega zakona.
Do ustanovitve podjetja iz prejšnjega odstavka opravlja
funkcijo tega podjetja javno podjetje EGS-RI d.d., Maribor.«;
spreminja 125. člen zakona tako, da se glasi:
»125. člen
Izvajalci dejavnosti proizvodnje električne energije morajo
nasedle investicije v skladu s 26. členom prijaviti ministru, pristojnem
za energetiko, najkasneje v roku 12 mesecev po uveljavitvi tega zakona.«.

Zakon o spremembah in dopolnitvah energetskega
zakona – EZ-A (Uradni list RS, št. 51/04)
spreminja 114. člen zakona tako, da se glasi:
»114. člen
Vlada določi upravljavce omrežij in organizatorja trga v
skladu s tem zakonom v 6 mesecih po njegovi uveljavitvi.
Sistemski operaterji prenosnega ali distribucijskega omrežja
predložijo sistemska obratovalna navodila v 6 mesecih po določitvi v skladu s
prejšnjim odstavkom, sicer jih predpiše minister, pristojen za energijo, oziroma
organ lokalne skupnosti v skladu s četrtim odstavkom 40. člena tega
zakona.
Organizator trga za električno
energijo izda pravila za delovanje trga z električno energijo, na katera da
vlada predhodno soglasje, v 6 mesecih po določitvi v skladu s prvim odstavkom
tega člena.«;
spreminja 115. člen zakona tako, da se glasi:
»115. člen
Določbe tretjega odstavka 19. člena začnejo veljati 18
mesecev po uveljavitvi tega zakona, in se do 1. 1. 2003 uporabljajo le za
električno energijo proizvedeno na ozemlju Republike Slovenije. Če se pogoji za
odprtost trga z električno energijo proizvedeno izven ozemlja Republike
Slovenije izpolnijo pred 1. 1. 2003, lahko vlada s sklepom ta rok skrajša.
Odjemalci zemeljskega plina in sistemski operaterji
distribucijskega omrežja zemeljskega plina z letnim odjemom 25 milijonov m3 ali več na enem
odjemnem mestu postanejo upravičeni odjemalci s 1. 1. 2003.
Proizvajalci električne energije
na zemeljski plin postanejo upravičeni odjemalci s 1. 1. 2003.«;
spreminja 117. člen zakona tako, da se glasi:
»117. člen
Izvajalci energetskih dejavnosti morajo pridobiti licenco v
skladu s tem zakonom v roku 6 mesecev po uveljavitvi uredbe iz drugega odstavka
7. člena tega zakona.
Imetniki energetskih objektov, naprav in omrežij imajo
pravico do poteka roka iz drugega odstavka tega člena obratovati pod pogoji,
pod katerimi so obratovali ob uveljavitvi tega zakona.
Pri določitvi roka veljavnosti
in drugih pogojev energetskega dovoljenja izdanega po prvem odstavku tega člena
mora minister, pristojen za energijo, v mejah predpisanih rokov upoštevati
stopnjo amortiziranosti objekta, naprave ali omrežja, čas dosedanjega
obratovanja ter objektivno utemeljena pričakovanja imetnika glede časa
obratovanja, ki so bila podlaga za izračun ekonomske upravičenosti investicije,
hkrati pa mora biti imetniku ob spremembah pogojev energetskega dovoljenja
omogočen ustrezen prilagoditven čas.«;
črta 118. člen zakona:
»118. člen
(črtan)«;
spreminja 124. člen zakona tako, da se glasi:
»124. člen
Vlada in minister, pristojen za energijo izdata predpise iz
tega zakona v 1 letu po njegovi uveljavitvi.
Vlada predloži nacionalni
energetski program Državnemu zboru Republike Slovenije v 18 mesecih po
uveljavitvi tega zakona.«;
spreminja 125. člen zakona tako, da se glasi:
»125. člen
Izvajalci dejavnosti proizvodnje
električne energije morajo nasedle investicije v skladu s 26. členom
prijaviti ministru, pristojnem za energijo, najkasneje v roku 12 mesecev po
uveljavitvi tega zakona.«;
spreminja 126. člen zakona tako, da se glasi:
»126. člen
Minister, pristojen za energijo, izdaja tehnične predpise, s
katerimi za posamezne proizvode oziroma družine proizvodov, predpiše tehnične
zahteve, če bi njihova uporaba lahko ogrozila varnost oziroma zdravje, okolje
in koristi potrošnikov. 
Tehnične zahteve morajo biti izpolnjene preden so proizvodi
dani v promet oziroma preden se začnejo uporabljati.
S tehničnimi predpisi iz
prejšnjega odstavka tega člena se določijo postopki ugotavljanja skladnosti,
določi se način označevanja proizvodov in zahteve, ki jih morajo izpolnjevati
organi, ki izvajajo postopke ugotavljanja skladnosti, ter natančneje določijo
organi in postopek za nadzor nad izvajanjem tehničnega predpisa.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
76. člen
Privatizacija pravne osebe, ki opravlja gospodarsko javno
službo organiziranje trga z električno energijo, je dopustna.
77. člen
Lastniški delež države v pravni osebi, ki ima v lasti
infrastrukturo, potrebno za izvajanje gospodarskih javnih služb na področju
distribucije električne energije, se ne sme privatizirati v obsegu, večjem od
25 odstotkov osnovnega kapitala te pravne osebe.
Lastniški delež države v podjetjih za proizvodnjo električne
energije, v katerih ima država na dan uveljavitve tega zakona večji delež od 75
odstotkov osnovnega kapitala, se s privatizacijo ta delež ne sme zmanjšati pod
51 odstotkov.
Lastniškega deleža države v pravni osebi, ki ima v lasti
infrastrukturo, potrebno za izvajanje gospodarskih javnih služb na področju
distribucije električne energije, se ne sme prenesti na drugo osebo, ki ni v
100% lasti države, v obsegu, večjem od 25 odstotkov osnovnega kapitala te
pravne osebe.
78. člen
Izvajalci energetskih dejavnosti, ki na dan uveljavitve tega
zakona opravljajo naloge sistemskega operaterja prenosnega omrežja, so dolžni
zagotoviti, da se te naloge opravljajo v ločeni pravni osebi skladno s 23.b in
31.b členom zakona najkasneje z začetkom prvega naslednjega koledarskega
obdobja po uveljavitvi tega zakona, za katerega pripravljajo računovodske
izkaze.
Izvajalci energetskih dejavnosti, ki na dan uveljavitve tega
zakona opravljajo naloge sistemskega operaterja distribucijskega omrežja, so
dolžni zagotoviti, da se te naloge opravljajo v ločeni pravni osebi skladno s
23.b in 31.b členom zakona najkasneje do 1. julija 2007.
Najkasneje v 30 dneh pred dnevom ločitve so sistemski
operaterji dolžni Agenciji za energijo predložiti vse statusno pravne akte, s
katerimi bo ta ločitev izvedena, in vse pogodbe in druge akte, ki urejajo medsebojna
razmerja med sistemskim operaterjem in ostalimi izvajalci energetskih
dejavnosti, nastalimi iz dosedanjih izvajalcev energetskih dejavnosti.
79. člen
Izvajalec obvezne republiške gospodarske javne službe, ki
prenaša več kot 75% zemeljskega plina porabljenega v Republiki Sloveniji, mora
imeti za izvajanje obvezne republiške gospodarske javne službe v svoji lasti
infrastrukturo potrebno za izvajanje obvezne republiške gospodarske javne
službe, razen v primeru, če je infrastruktura v lasti Republike Slovenije.
V koncesijski pogodbi, s katero se prvič po uveljavitvi tega
zakona podeli koncesija za izvajanje gospodarske javne službe dejavnosti
sistemskega operaterja prenosnega omrežja zemeljskega plina, koncedent zagotovi
izvajanje ukrepov za sprostitev dolgoročno zakupljenih prenosnih zmogljivosti,
ki izvirajo iz pogodb, ki jih ima ob uveljavitvi tega zakona dobavitelj plina v
Republiki Sloveniji, katerega tržni delež presega 75% slovenskega trga
zemeljskega plina.
V koncesijskem aktu za koncesijo gospodarske javne službe iz
prejšnjega odstavka se lahko določijo ukrepi za sprostitev dolgoročno
zakupljenih prenosnih zmogljivosti, ki se morajo sprostiti, metodo njihove
razdelitve, način določitve cene in način pokrivanja morebitnih stroškov te
sprostitve oziroma uporabe morebitnega dobička iz te sprostitve.
Koncesijska pogodba za izvajanje gospodarske javne službe
sistemskega operaterja prenosnega omrežja zemeljskega plina mora biti sklenjena
do 31. decembra 2004.
80. člen
Odjemalcem, ki postanejo upravičeni odjemalci na podlagi tega
zakona in ne bodo izbrali svojega dobavitelja električne energije oziroma
zemeljskega plina, dobavlja električno energijo ali zemeljski plin dosedanji
dobavitelj.
Do podelitve koncesije za gospodarsko javno službo dobave
električne energije tarifnim odjemalcem električne energije opravljajo to javno
službo javna podjetja, ki jo izvajajo v času uveljavitve tega zakona oziroma
njihovi pravni nasledniki.
81. člen
Akti, ki urejajo delovanje Agencije za energijo, morajo biti
usklajeni s tem zakonom najkasneje v roku dveh mesecev od njegove uveljavitve.
Agencija za energijo mora sprejeti splošne akte, ki jih
določa ta zakon, najkasneje v šestih mesecih po uveljavitvi tega zakona.
82. člen
Direktor Agencije za energijo nadaljuje z opravljanjem svoje
funkcije kot vršilec dolžnosti. Postopek za imenovanje direktorja se mora
začeti najkasneje v roku dveh mesecev od sprejema ustanovitvenega akta Agencije
za energijo, s katerim se Agencija za energijo preoblikuje v skladu s tem
zakonom.
Člani sveta morajo biti imenovani v roku enega meseca od
sprejema ustanovitvenega akta Agencije za energijo iz prejšnjega odstavka.
Direktor in člani sveta pričnejo opravljati svojo funkcijo z
dnem, določenim v ustanovitvenem aktu. Do tedaj opravlja naloge in pristojnosti
sveta vršilec dolžnosti direktorja iz prvega odstavka tega člena.
83. člen
Do začetka uporabe zakona o prekrških (Uradni list RS, št.
7/03) se globe, določene s tem zakonom, v postopku o prekršku izrekajo kot
denarne kazni.
Določbe tega zakona, ki urejajo globe za prekršek, ki ga
stori odgovorna oseba samostojnega podjetnika posameznika, se uporabljajo od
začetka uporabe zakona o prekrških dalje.
84. člen
Določbe o dostopu do omrežja zemeljskega plina se pričnejo
uporabljati z uveljavitvijo splošnega akta iz drugega odstavka 28. člena
tega zakona, do takrat se uporabljajo določbe o dostopu do omrežja iz
32. člena zakona.
85. člen
Podzakonski predpisi, izdani na podlagi zakona, se morajo
uskladiti z določbami tega zakona v enem letu od njegove uveljavitve.
Organizator trga in sistemski operaterji morajo izdati
splošne akte po javnem pooblastilu, ki jih določa ta zakon, v enem letu od
uveljavitve tega zakona.
Navodilo o sistemskem obratovanju prenosnega
elektroenergetskega omrežja (Uradni list RS, št. 46/02), pravilnik o sistemskem
obratovanju distribucijskega omrežja za električno energijo (Uradni list RS,
št. 123/03) in pravilnik o sistemskih obratovalnih navodilih za prenos
zemeljskega plina in upravljanje prenosnega plinovodnega omrežja (Uradni list
RS, št. 65/03) prenehajo za posamezno omrežje veljati ob uveljavitvi splošnih
aktov, ki urejajo sistemska obratovalna navodila posameznega omrežja.
Uredba o tarifnem sistemu za prodajo električne energije
(Uradni list RS, št. 36/03) preneha veljati za posameznega dobavitelja
električne energije tarifnim odjemalcem ob uveljavitvi splošnega akta, ki ureja
tarifni sistem tega dobavitelja.
Uredba o določitvi splošnih pogojev za dobavo in odjem
zemeljskega plina iz prenosnega omrežja (Uradni list RS, št. 10/03) in uredba o
splošnih pogojih za dobavo in odjem električne energije (Uradni list RS, št.
117/02 in 21/03-popr.) prenehata veljati za posameznega sistemskega operaterja
ob uveljavitvi splošnega akta, ki ureja splošne pogoje za dobavo in odjem
električne energije in zemeljskega plina tega sistemskega operaterja.
86. člen
Postopki za izdajo energetskega dovoljenja za objekte, za
katere po tem zakonu energetsko dovoljenje ni potrebno in ki so ob uveljavitvi
tega zakona v teku, se ustavijo.
87. člen
Ne glede na določbo drugega odstavka 11. člena tega
zakona gospodinjski odjemalci postanejo upravičeni odjemalci 1. julija
2007, do takrat pa so tarifni odjemalci, razen odjemalcev, ki odkupujejo
električno energijo od kvalificiranih proizvajalcev nazivne moči do 1 MW.
88. člen
Ta zakon začne veljati naslednji dan po objavi v Uradnem
listu Republike Slovenije, določbe o določitvi upravičenih odjemalcev pa se
začnejo uporabljati 1. julija 2004.
Z dnem uveljavitve tega zakona
prenehajo veljati določbe 50. člena zakona o javnih agencijah (Uradni list
RS, št. 52/02) v delu, ki se nanaša na Agencijo za energijo.«.

Zakon o spremembah in dopolnitvah Energetskega
zakona – EZ-B (Uradni list RS, št. 118/06)
spreminja 114. člen zakona, da se glasi:
 »114. člen
Vlada določi upravljavce omrežij in organizatorja trga v
skladu s tem zakonom v 6 mesecih po njegovi uveljavitvi.
Sistemski operaterji prenosnega ali distribucijskega omrežja
predložijo sistemska obratovalna navodila v 6 mesecih po določitvi v skladu s
prejšnjim odstavkom, sicer jih predpiše minister, pristojen za energijo,
oziroma organ samoupravne lokalne skupnosti v skladu s četrtim odstavkom
40. člena tega zakona.
Organizator trga za električno
energijo izda pravila za delovanje trga z električno energijo, na katera da
vlada predhodno soglasje, v 6 mesecih po določitvi v skladu s prvim odstavkom
tega člena.«;
spreminja 126. člen zakona tako, da se glasi:
»126. člen
Minister, pristojen za energijo, izdaja tehnične predpise za
postavitev, načrtovanje, gradnjo, obratovanje in vzdrževanje energetskih
naprav, postrojev, objektov, napeljav in sistemov, s katerimi se zagotavlja
varno in zanesljivo obratovanje.
Če se tehnični predpis sklicuje
na standarde in so energetske naprave, postroji, sistemi in napeljave skladni z
njimi, velja domneva, da so energetske naprave, postrojenja, sistemi in
napeljave skladni z zahtevami tehničnega predpisa.«;
spreminja 128. člen zakona tako, da se glasi:
»128. člen
Do sprejetja delitvenih bilanc v
samoupravnih lokalnih skupnostih izvaja lastniške pravice in subsidiarno jamči
v skladu z 62. členom tega zakona tista samoupravna lokalna skupnost, na
teritoriju katere je sedež javnega podjetja.«;
spreminja 78. člen Zakona o spremembah in
dopolnitvah Energetskega zakona (Uradni list RS, št. 51/04)
tako, da se glasi:
»78. člen
Izvajalci energetskih dejavnosti, ki na dan uveljavitve tega
zakona opravljajo naloge sistemskega operaterja prenosnega omrežja, so dolžni
zagotoviti, da se te naloge opravljajo v ločeni pravni osebi skladno s 23.b in
31.b členom zakona najkasneje z začetkom prvega naslednjega koledarskega
obdobja po uveljavitvi tega zakona, za katerega pripravljajo računovodske
izkaze.
Izvajalci energetskih dejavnosti, ki na dan uveljavitve tega
zakona opravljajo naloge sistemskega operaterja distribucijskega omrežja, so
dolžni zagotoviti, da se te naloge opravljajo v ločeni pravni osebi skladno s
prvim odstavkom 23.b in prvim odstavkom 31.b člena zakona najkasneje do
1. julija 2007.
Najkasneje v 30 dneh pred dnevom
ločitve so sistemski operaterji dolžni Agenciji za energijo predložiti vse
statusno pravne akte, s katerimi bo ta ločitev izvedena, in vse pogodbe in
druge akte, ki urejajo medsebojna razmerja med sistemskim operaterjem in
ostalimi izvajalci energetskih dejavnosti, nastalimi iz dosedanjih izvajalcev
energetskih dejavnosti.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
41. člen
Samoupravna lokalna skupnost ali več samoupravnih lokalnih
skupnosti skupaj sprejme lokalni energetski koncept iz 17. člena zakona
najpozneje do 1. januarja 2011.
Ne glede na določbo prejšnjega odstavka sprejme mestna občina
ali več mestnih občin skupaj lokalni energetski koncept najpozneje do
1. januarja 2009.
42. člen
Predpise iz petega odstavka 32.č člena, petega odstavka 32.e
člena in petega odstavka 32.f člena zakona izda vlada najpozneje v treh mesecih
od uveljavitve tega zakona.
Vlada predpiše vrsto in obseg programov iz 66.b člena zakona
najpozneje v treh mesecih od uveljavitve tega zakona.
Predpis iz zadnjega odstavka 68.d člena zakona izda vlada v
enem letu od uveljavitve tega zakona.
Minister, pristojen za okolje, izda predpise iz tretjega
odstavka 68.a člena, zadnjega odstavka 68.b člena, drugega odstavka 68.c člena,
zadnjega odstavka 68.č člena, zadnjega odstavka 68.e člena zakona najpozneje v
enem letu od uveljavitve tega zakona.
43. člen
Dobavitelji zemeljskega plina morajo prvo poročilo iz
četrtega odstavka 32.č člena zakona poslati do 31. januarja 2007.
Sistemski operaterji morajo načrte iz drugega odstavka 32.f člena zakona pripraviti v treh mesecih od uveljavitve tega zakona.
44. člen
Določba 68.a člena zakona se začne uporabljati
1. januarja 2008.
Določbe prvega in drugega odstavka 68.b člena zakona se za
nove stavbe začnejo uporabljati 1. januarja 2008, za obstoječe stavbe pa
1. januarja 2009. Določbe prvega odstavka 68.c člena in prvega odstavka
68.č člena zakona se začnejo uporabljati 1. januarja 2008.
V stavbah iz prvega odstavka 68.c člena zakona morajo biti
energetske izkaznice nameščene najpozneje do 31. decembra 2010.
Za nove stavbe iz drugega odstavka 68.b člena zakona, ki so
projektirane v skladu s Pravilnikom o toplotni zaščiti in učinkoviti rabi
energije v stavbah (Uradni list RS, št. 42/02), je obveznost predložitve
energetske izkaznice za pridobitev uporabnega dovoljenja izpolnjena z izdelanim
izkazom toplotnih karakteristik stavbe v skladu s tem pravilnikom.
45. člen
Pri obstoječih stavbah morajo njihovi lastniki izpolniti
obveznosti iz prvega odstavka 93.a člena zakona najpozneje do 1. septembra
2008.
46. člen
Do uvedbe eura kot denarne valute Republike Slovenije se:
-      
v prvem odstavku 109. člena zakona namesto zneska 41.700 eurov
uporablja znesek 10,000.000 tolarjev, namesto zneska 125.000 eurov pa znesek
30,000.000 tolarjev;
-      
v drugem odstavku 109. člena zakona namesto zneska 2.000 eurov
uporablja znesek 500.000 tolarjev, namesto zneska 4.100 eurov pa znesek
1,000.000 tolarjev;
-      
v prvem odstavku 110. člena zakona namesto zneska 20.800 eurov
uporablja znesek 5,000.000 tolarjev, namesto zneska 125.000 eurov pa znesek
30,000.000 tolarjev;
-      
v drugem odstavku 110. člena zakona namesto zneska 1.250 eurov uporablja
znesek 300.000 tolarjev, namesto zneska 2.900 eurov pa znesek 700.000 tolarjev;
-      
v prvem odstavku 111. člena zakona namesto zneska 12.500 eurov
uporablja znesek 3,000.000 tolarjev, namesto zneska 125.000 eurov pa znesek
30,000.000 tolarjev;
-      
v drugem odstavku 111. člena zakona namesto zneska 400 eurov
uporablja znesek 100.000 tolarjev, namesto zneska 2.000 eurov pa znesek 500.000
tolarjev;
-      
v prvem odstavku 112. člena zakona namesto zneska 4.100 eurov
uporablja znesek 1,000.000 tolarjev, namesto zneska 125.000 eurov pa znesek
30,000.000 tolarjev;
-      
v drugem odstavku 112. člena zakona namesto zneska 200 eurov
uporablja znesek 50.000 tolarjev, namesto zneska 1.250 eurov pa znesek 300.000
tolarjev;
-      
v prvem odstavku 113. člena zakona namesto zneska 2.000 eurov
uporablja znesek 500.000 tolarjev, namesto zneska 125.000 eurov pa znesek
30.000.000 tolarjev;
-      
v drugem odstavku 113. člena zakona namesto zneska 120 eurov
uporablja znesek 30.000 tolarjev, namesto zneska 800 eurov pa znesek 200.000
tolarjev;
-      
v tretjem odstavku 113. člena zakona namesto zneska 400 eurov
uporablja znesek 100.000 tolarjev, namesto zneska 1.200 eurov pa znesek 300.000
tolarjev;
-      
v 113.a členu zakona namesto zneska 400 eurov uporablja znesek 100.000
tolarjev, namesto zneska 2.000 eurov pa znesek 500.000 tolarjev.
47. člen
Ta zakon začne veljati petnajsti
dan po objavi v Uradnem listu Republike Slovenije.«.

Zakon o spremembah in dopolnitvah Energetskega
zakona – EZ-C (Uradni list RS, št. 70/08)
vsebuje naslednje prehodne in končne določbe:
»PREHODNE IN KONČNE DOLOČBE
41. člen
Oseba, ki je od 1. maja 2004 do uveljavitve tega zakona
uvozila iz druge države članice Evropske unije električno energijo, proizvedeno
iz obnovljivih virov energije in ki je bila porabljena na območju Republike
Slovenije ter je bil zanjo plačan dodatek k omrežnini za obvezen odkup in
premije za električno energijo kvalificiranih proizvajalcev, ima pravico do
vračila tega dodatka za navedeno električno energijo.
Višina povračila za dodatek k omrežni za obvezen odkup in za
premije za električno energijo kvalificiranih proizvajalcev znaša za leto 2004:
0,068 €/kW/mesec in 0,001€/kWh, za leto 2005: 0,072€/kW/mesec in 0,001 €/kWh
ter za leto 2006: 
0,069 €/kW/ mesec in 0,001 €/kWh.
Povračilo za posameznega upravičenca za leto 2006 je lahko za
3,3% večje od povračil za leto 2005. Povračilo v letu 2005 je lahko le 12/8
upravičenih povračil za leto 2004 povečanih za 3,3%.
Zahtevek za vračilo mora upravičenec vložiti v enem mesecu po
uveljavitvi tega zakona. Zahtevku mora priložiti:
-      
potrdila o izvoru, izdana v državi v kateri je bila električna energija
proizvedena v skladu z Direktivo 2001/77/ES;
-      
pisna izjava pristojnega organa v državi, v kateri je bila električna
energija proizvedena, da bo potrdila o izvoru iz prejšnje alineje črtal v
svojih evidencah in statističnih podatkih in da se z njegovim soglasjem
prištejejo k bilanci Slovenije za električno energije proizvedene iz obnovljiv
virov energije za leto 2007;
-      
potrdilo pooblaščenega revizorja, da so bila pri trgovcih z električno
energijo potrdila o izvoru iz prvega odstavka, v skladu z veljavnimi pravili v
zadevnem časovnem obdobju, dokazljivo in izrecno vložena kot dokazila o izvoru;
-      
potrdilo pooblaščenega revizorja, da so bila pri končnih porabnikih, ki
so uvozili električno energijo iz obnovljivih virov za lastne potrebe, dokazila
o izvoru dokazljivo predložena temu končnemu porabniku najkasneje tri mesece po
izteku zadevnega poslovnega ali koledarskega leta.
O zahtevkih za vračilo odloča Agencija za energijo v upravnem
postopku.
Na podlagi pravnomočne odločbe upravičencu izplača vračilo
center za podpore iz sredstev prispevkov za soproizvodnjo in obnovljive vire
energije. Izplačilo mora izvršiti v šestih mesecih po predložitvi pravnomočne
odločbe.
42. člen
Vsi proizvajalci električne energije, ki imajo status
»kvalificiranega proizvajalca« po dosedanjih predpisih, morajo vložiti zahtevo
za pridobitev deklaracije za proizvodne naprave in na njeni podlagi pridobiti
potrdila o izvoru, sicer izgubijo pravice do zagotovljenega odkupa ali do
prejemanja premij po dosedanjih predpisih.
Proizvajalec iz prejšnjega odstavka, ki je pridobil
deklaracijo za proizvodno napravo in potrdila o izvoru in izpolnjuje pogoje za
pridobitev podpore po tem zakonu, ima do odločitve o pridobitvi podpore, vendar
največ eno leto po uveljavitvi tega zakona, pravico do zagotovljenega odkupa
ali do prejemanja premij po dosedanjih predpisih.
Če proizvajalec iz prejšnjega odstavka, ki je pridobil
deklaracijo in prejema potrdila o izvoru, vendar zaradi starosti naprave za
proizvodnjo električne energije ne izpolnjuje pogojev za pridobitev podpore po
tem zakonu, lahko najkasneje do 31. decembra 2011 prejema podpore, in
sicer:
-      
kvalificirani proizvajalci po dosedanjih predpisih z napravami za
proizvodnjo električne energije z instalirano nazivno močjo do 10 MW, za katere
imajo ob uveljavitvi tega zakona sklenjeno pogodbo o obveznem odkupu s
pristojnim distributerjem oziroma sistemskim operaterjem omrežja in ki
prenesejo veljavno pogodbo in potrdila o izvoru na center za podpore, dobijo od
centra za podpore za predano električno energijo enako ceno kot so jo imeli v
veljavni pogodbi, center za podpore pa jim v tem obdobju uredi izravnavo razlik
med napovedano in realizirano proizvodnjo za odkupljeno električno energijo;
-      
kvalificirani proizvajalci po dosedanjih predpisih, ki ob uveljavitvi
tega zakona samostojno prodajajo električno energijo in na podlagi sklenjene
pogodbe s sistemskim operaterjem ali distributerjem prejemajo za proizvedeno
električno energijo premijo lahko, na podlagi prenesenih pogodb in potrdil o
izvoru na center za podpore, do izteka veljavnosti pogodb prejemajo premije, ki
so določene v sedaj veljavnih pogodbah;
-      
kvalificirani proizvajalci-hidroelektrarne, ki ob uveljavitvi tega
zakona samostojno prodajajo električno energijo in na podlagi sklenjene pogodbe
s sistemskim operaterjem ali distributerjem prejemajo za proizvedeno električno
energijo premijo lahko, na podlagi prenesenih pogodb in potrdil o izvoru na
center za podpore, do konca leta 2011 oziroma do izteka veljavnosti pogodb,
prejemajo premije. Premije za leto 2008 so določene s sklepom vlade, ki
opredeljuje cene in premije za odkup električne energije od kvalificiranih
proizvajalcev električne energije, premije za leto 2009, 2010 in 2011 se določijo na podlagi uskladitve teh premij z indeksom rasti polletnega povprečja cen
električne energije porabniške skupine ID po podatkih Statističnega urada
Republike Slovenije. Sklep o uskladitvi premij sprejme Vlada in ga objavi v
Uradnem listu Republike Slovenije;
-      
kvalificirani proizvajalci po dosedanjih predpisih z napravami za
proizvodnjo električne energije na biomaso ali kombinirane kvalificirane
elektrarne na obnovljive vire energije, ki uporabljajo biomaso in ki ob
uveljavitvi tega zakona prodajajo električno energijo na podlagi pogodbe o
obveznem odkupu ali samostojno prodajajo električno energijo in na podlagi
sklenjene pogodbe s sistemskim operaterjem ali distributerjem prejemajo za
proizvedeno električno energijo premijo lahko, na podlagi prenesenih pogodb in
potrdil o izvoru na center za podpore, prejemajo premije ali imajo zagotovljen
odkup do izteka veljavnosti pogodbe oziroma do konca leta 2009. Po tem letu
bodo na podlagi veljavnih pogodb do leta 2011 za zagotovljen odkup ali
prejemanje premij morali dosegati celotni izkoristek pretvorbe energije
dovedene z biomaso v električno energijo in koristno toploto najmanj 70%;
-      
kvalificirani proizvajalci po dosedanjih predpisih z napravami za
proizvodnjo električne energije na biomaso, ki proizvajajo električno energijo
s sosežigom biomase kjer predstavlja biomasa do 5% energetske vrednosti vhodne
energije in kjer za sosežig ni opravljena rekonstrukcija kurilne naprave, lahko
od centra za podpore, na podlagi prenesenih pogodb in potrdil o izvoru na
center za podpore, prejemajo premijo tudi v letu 2009. Višino premije in
količino električne energije, ki je upravičena do premije določi Vlada s
sklepom, ki ga objavi v Uradnem listu Republike Slovenije. Po tem letu velja
tudi za te proizvajalce enaka zahteva po izkoristku kot v prejšnji alineji.
43. člen
Potrdila o izvoru, izdana po dosedanjih predpisih, ostanejo v
veljavi.
44. člen
Vlada izda predpise iz 64.e člena, devetega odstavka 64.f
člena, šestega odstavka 64.g člena in tretjega odstavka 64.h člena, devetega
odstavka 64.n člena, šestega odstavka 64.p člena in prvega odstavka 64.s člena
zakona v treh mesecih po uveljavitvi tega zakona.
Predpise iz šestega odstavka 64.m člena in tretjega odstavka
66.b člena ter iz dvanajstega odstavka 64.n člena zakona izda vlada v šestih
mesecih po uveljavitvi tega zakona.
Vlada določi višino prispevka za obnovljive vire in za
soproizvodnjo po tretjem odstavku 64.s člena zakona prvič v štirih mesecih po
uveljavitvi tega zakona.
45. člen
Minister, pristojen za okolje, izda predpisa iz četrtega
odstavka 66.b člena in prvega odstavka 94. člena zakona v treh mesecih po
uveljavitvi tega zakona.
Minister, pristojen za energijo, uskladi predpise, ki urejajo
vprašanja iz 48. člena zakona, z določbami tega zakona v roku šestih mesecev od
njegove uveljavitve.
46. člen
Dobavitelj toplote iz omrežja ali iz skupne kotlovnice
oziroma izvajalec obračuna mora porabo toplote posamezne stavbe pričeti
obračunavati skladno s 93.a členom najkasneje do 1. oktobra 2009.
47. člen
Lastniki posameznih delov stavb morajo obveznosti iz 94.
člena izpolniti najkasneje do 1. oktobra 2011, do takrat pa se stroški za
ogrevanje in toplo vodo obračunavajo po dosedanjih predpisih.
48. člen
Agencija za energijo objavi metodologijo in način
obračunavanja minimalnih stroškov v omrežnini iz tretjega odstavka 27. člena
zakona v šestih mesecih po uveljavitvi tega zakona.
Agencija za energijo sprejme in objavi splošni akt iz sedmega
odstavka 64.i člena zakona v šestih mesecih po uveljavitvi tega zakona.
Organizator trga z električno energijo objavi pravila iz
tretjega odstavka 24. člena zakona v šestih mesecih po uveljavitvi tega zakona,
razen pravil za delovanje centra za podpore, ki jih objavi v treh mesecih po
uveljavitvi tega zakona.
Sistemski operaterji morajo uskladiti sistemska obratovalna
navodila s tem zakonom v enem letu po njegovi uveljavitvi.
49. člen
Ne glede na prvi odstavek 59. člena Zakona o dohodnini
(Uradni list RS, št. 117/06 in 10/08; v nadaljevanju: ZDoh-2), se pri
ugotavljanju davčne osnove od dohodkov, ki jih zavezanec iz tretjega in
četrtega odstavka 48. člena ZDoh-2 doseže s proizvodnjo električne energije iz
mikrosoproizvodnje in naprav za proizvodnjo električne energije iz obnovljivih
virov, katerih nazivna moč ne presega 50 kW, upoštevajo normirani odhodki v
višini 70% ustvarjenih prihodkov.
Določba prejšnjega odstavka se začne uporabljati
1. januarja 2009.
50. člen
Organizator trga z električno energijo organizira center za
podpore kot svojo notranjo organizacijsko enoto do 31. 12. 2008. Z
vzpostavitvijo Centra za podpore se vsi podatki o kvalificiranih proizvajalcih
prenesejo na ta center.
Sistemski operater prenosnega in distribucijskega omrežja ter
distributerji prenesejo vse podatkovne baze in pogodbe na center za podpore.
Sistemski operater prenosnega in distribucijskega omrežja ter
distributerji vsa prejeta finančna sredstva iz omrežnine za podpore
kvalificiranim proizvajalcem prenesejo v 30 dneh po vzpostavitvi centra za
podpore na center za podpore.
51. člen
Ta zakon začne veljati naslednji
dan po objavi v Uradnem listu Republike Slovenije, razen določbe 23. člena tega
zakona, ki se začne uporabljati šest mesecev po uveljavitvi tega zakona.«.

Zakon o spremembah in dopolnitvah Energetskega
zakona – EZ-D (Uradni list RS, št. 22/10)
spreminja 41. člen Zakona o spremembah in dopolnitvah Energetskega zakona
(Uradni list RS, št. 118/06)
tako, da se glasi:
»41. člen
Samoupravna lokalna skupnost ali več samoupravnih lokalnih
skupnosti skupaj sprejme lokalni energetski koncept iz 17. člena zakona
najpozneje do 1. januarja 2012.
Ne glede na določbo prejšnjega
odstavka sprejme mestna občina ali več mestnih občin skupaj lokalni energetski
koncept najpozneje do 1. januarja 2009.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
49. člen
Dobavitelji toplote ali drugih energetskih plinov, ki ob
uveljavitvi tega zakona izvajajo tržno oskrbo končnih odjemalcev s toploto ali
drugimi energetskimi plini v skladu s pogoji iz drugega odstavka 33. člena
zakona, morajo urediti pogodbena razmerja s končnimi odjemalci najkasneje v
šestih mesecih po uveljavitvi tega zakona.
50. člen
Vlada izda predpis, ki ureja pogoje za pridobitev in višino
učinkovitostne dividende iz drugega odstavka 66.č člena zakona, v šestih
mesecih po uveljavitvi tega zakona.
Minister, pristojen za energijo, izda predpis, ki ureja
obvezno vsebino, vrste podatkov ter način vodenja energetskega knjigovodstva iz
tretjega odstavka 66.c člena in predpis, ki določa ukrepe, ki zagotavljajo
zanesljivo oskrbo odjemalcev iz 43. člena zakona, v šestih mesecih po
uveljavitvi tega zakona.
Vlada v treh mesecih po uveljavitvi tega zakona uskladi s tem
zakonom:
-      
Uredbo o vzdrževalnih delih v javno korist na področju energetike
(Uradni list RS, št. 125/04 in 71/09);
-      
Uredbo o izdaji deklaracij za proizvodne naprave in potrdil o izvoru
električne energije (Uradni list RS, št. 8/09);
-      
Uredbo o omejevanju obtežb (Uradni list RS, št. 42/95 in 64/95),
-      
Uredbo o zagotavljanju prihrankov energije pri končnih odjemalcih
(Uradni list RS, št. 114/09).
Agencija za energijo uskladi s tem zakonom akt, ki ureja
metodologijo za obračunavanje omrežnine in določitev omrežnine iz 27. in 32. člena zakona ter metodologijo za določitev splošnih pogojev za dobavo in odjem toplote iz
distribucijskega omrežja in za oskrbo z drugimi plini iz omrežij iz 87. člena
zakona najkasneje v šestih mesecih po uveljavitvi tega zakona.
51. člen
Kvalificirani proizvajalci z napravami za proizvodnjo
električne energije na biomaso ali kombinirane kvalificirane elektrarne na
obnovljive vire energije do 10 MW, ki uporabljajo najmanj 5% delež biomase in
ki ob uveljavitvi tega zakona prodajajo električno energijo na podlagi pogodbe
o obveznem odkupu ali samostojno prodajajo električno energijo in na podlagi
sklenjene pogodbe s sistemskim operaterjem ali distributerjem prejemajo za
proizvedeno električno energijo premijo, lahko, na podlagi prenesenih pogodb in
potrdil o izvoru na center za podpore, prejemajo premije ali imajo zagotovljen
odkup do izteka veljavnosti pogodbe oziroma do konca leta 2010. Po tem letu
morajo za prejemanje podpor po tem členu dosegati celotni izkoristek pretvorbe
energije dovedene z biomaso v električno energijo in koristno toploto najmanj
50%. Po določbah tega člena lahko prejemajo podpore za proizvedeno električno
energijo najdlje do konca leta 2011. Doseganje izkoristkov preverja Agencija za
energijo, ki morebitno nedoseganje sporoči centru za podpore in proizvajalcu.
Če zahtevani izkoristki niso doseženi, mora prejemnik centru za podpore vrniti
morebiti prejeta sredstva, vključno z zamudnimi obrestmi.
52. člen
Obveznosti do kvalificiranih proizvajalcev, ki so do 31. decembra
2008 imeli pravico do prejemanja podpor in jim sistemski operaterji niso
poravnali obveznosti za odkupljeno električno energijo, prevzame center za podpore.
53. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Energetskega
zakona – EZ-E (Uradni list RS, št. 10/12)
vsebuje naslednje prehodne in končne določbe:
»PREHODNE IN KONČNE DOLOČBE
28. člen
Sistemska operaterja prenosnega in distribucijskega omrežja
prvo poročilo na podlagi šestega odstavka 64.k člena zakona posredujeta ministrstvu, pristojnemu
za energijo, do 30. junija 2013.
29. člen
Dobavitelji morajo osebe iz 42.a člena zakona imenovati
v treh mesecih od uveljavitve tega zakona.
30. člen
Vlada mora najkasneje v treh mesecih od uveljavitve tega zakona sprejeti
predpise iz drugega odstavka 13.c člena in desetega odstavka 68.f člena zakona.
Ministrstvo, pristojno za energijo, najkasneje v treh mesecih
od uveljavitve tega zakona
sprejeme predpis iz sedmega odstavka 68. člena.
31. člen
Ministrstvo, pristojno za energijo, mora najkasneje v treh mesecih
po uveljavitvi tega zakona
uskladiti Pravilnik o strokovnem usposabljanju in preizkusu znanja za
upravljanje energetskih naprav (Uradni list RS, št. 41/09, 49/10 in 3/11).
Vlada mora najkasneje v treh mesecih po uveljavitvi tega zakona uskladiti
Uredbo o izdaji deklaracij za proizvodne naprave in potrdil o izvoru električne
energije (Uradni list RS, št. 8/09).
32. člen
Zahteve iz prvega in drugega ali prvega in tretjega odstavka
31.č člena zakona,
mora podjetje, ki ob uveljavitvi tega zakona opravlja dejavnost operaterja
prenosnega sistema zemeljskega plina, izpolniti do 3. marca 2012.
33. člen
Večstanovanjski objekt z vsaj štirimi etažnimi enotami, ki je
bil zgrajen do leta 1980, mora pridobiti energetsko izkaznico najkasneje do
leta 2015. Večstanovanjski objekt z vsaj štirimi etažnimi enotami, ki je bil
zgrajen po letu 1980, mora pridobiti energetsko izkaznico najkasneje do leta
2030.
34. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
dohodnini – ZDoh-2L (Uradni list RS, št. 94/12)
spreminja 49. člen Zakona o spremembah in dopolnitvah Energetskega zakona
(Uradni list RS, št. 70/08)
tako, da se glasi:
»49. člen
(prenehal
veljati);
v zvezi s prenehanjem veljavnosti 49. člena
Zakona o spremembah in dopolnitvah Energetskega zakona (Uradni list RS, št. 70/08)
določa:
»Uporablja se še za davčno leto 2012.«;
ter vsebuje naslednjo končno določbo:
»37. člen
(1) Ta zakon začne veljati naslednji dan po objavi v Uradnem
listu Republike Slovenije, uporablja pa se za davčna leta, ki se začnejo od
vključno 1. januarja 2013.
(2) Ne glede na določbo prvega odstavka tega člena, se za
davčno leto 2012 uporablja ZDoh-2.«.