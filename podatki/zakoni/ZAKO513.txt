I. SPLOŠNE DOLOČBE
1. člen
Ta zakon ureja pravice potrošnikov in potrošnic (v nadaljnjem
besedilu: potrošnikov) pri ponujanju, prodajanju in drugih oblikah trženja
blaga in storitev s strani podjetij in določa dolžnosti državnih organov in
drugih subjektov, da te pravice zagotavljajo. 
Po tem zakonu je potrošnik fizična oseba, ki pridobiva ali
uporablja blago in storitve za namene izven njegove poklicne ali pridobitne
dejavnosti. 
Po tem zakonu se šteje za podjetje pravna ali fizična oseba,
ki opravlja pridobitno dejavnost, ne glede na njeno pravnoorganizacijsko obliko
ali lastninsko pripadnost. 
Obveznosti, ki jih ima po tem zakonu podjetje, se nanašajo
tudi na zavode in druge organizacije oziroma druge fizične osebe, ki
zagotavljajo potrošnikom blago in storitve. 
Po tem zakonu se za blago štejejo vse premične stvari razen
tistih, ki so prodane v okviru izvršbe ali drugih sodnih postopkov. Za blago se
štejejo tudi voda, plin in električna energija, če se prodajajo v omejeni
prostornini ali določeni količini, ter digitalna vsebina. 
Po tem zakonu se za blago, izdelano po natančnih navodilih
potrošnika, šteje blago, ki ni izdelano vnaprej, temveč na podlagi osebne
potrošnikove izbire ali odločitve. 
Po tem zakonu se za digitalno vsebino štejejo podatki, ki
nastanejo in so posredovani v digitalni obliki. 
Trajni nosilec podatkov je nosilec podatkov, ki potrošniku
omogoča trajno shranjevanje nanj naslovljenih podatkov ali informacij, trajen
dostop do njih in njihovo reprodukcijo. 
Dajalec garancije je podjetje, ki izda, ponuja ali oglašuje
garancijo. 
Za distributerja izdelka, ki ni proizveden v Republiki
Sloveniji, se šteje podjetje, ki kot prvo v distribucijski verigi izdelek da na
trg Republike Slovenije. 
Proizvajalec je po tem zakonu podjetje, ki izdeluje končne
izdelke ali sestavne dele ali pridobiva osnovne surovine ali oseba, ki se s
svojo firmo, blagovnim znakom ali drugim znakom razlikovanja na izdelku
predstavlja kot njegov proizvajalec. Za proizvajalca se štejejo tudi uvoznik in
distributer izdelka, predstavništvo proizvajalca v Republiki Sloveniji ali
katerakoli druga oseba, ki daje videz, da je proizvajalec s tem, da blago
označi s svojim imenom, blagovno znamko ali drugim znakom razlikovanja. 
Za uvoznika izdelka se šteje vsakdo, kdor uvozi izdelek na
carinsko območje Evropske skupnosti. 
Po tem zakonu so storitve informacijske družbe tiste
gospodarske dejavnosti, ki se izvajajo preko svetovnega spleta oziroma
interneta in vključujejo prodajo storitev in blaga na podlagi sklepanja pogodb
preko svetovnega spleta oziroma interneta ter brezplačne storitve kot so
posredovanje podatkov in oglasna sporočila, če ni drugače urejeno s tem ali
drugim zakonom. 
Po tem zakonu je ponudnik storitev informacijske družbe vsako
podjetje, ki nudi storitve iz prejšnjega odstavka. 
Finančne storitve po tem zakonu so storitve, ki so predmet
zakonov, ki urejajo področje bančništva, zavarovalništva, trga vrednostnih
papirjev investicijskih skladov, pokojninskih skladov, plačilnega prometa in
potrošniških kreditov. 
Organizator potovanja je podjetje, ki neposredno ali posredno
prek drugega podjetja ali skupaj z drugim podjetjem kombinira turistične pakete
in jih prodaja ali ponuja v prodajo, ali podjetje, ki podatke o potrošniku
posreduje drugemu podjetju v skladu s peto alinejo 2. točke prvega odstavka
a57.b člena tega zakona. 
Prodajalec potovanja je podjetje, ki ni organizator potovanja
in ki prodaja ali ponuja v prodajo turistične pakete, ki jih kombinira
organizator potovanja. 
Prodajna pogodba po tem zakonu je pogodba, s katero se
podjetje zavezuje, da bo blago, ki ga prodaja, izročilo potrošniku tako, da bo
ta pridobil lastninsko pravico, potrošnik pa se zavezuje, da bo podjetju plačal
kupnino. Za prodajno pogodbo po tem zakonu se šteje tudi pogodba, katere
predmet so blago in storitve. 
Pogodba o opravljanju storitev po tem zakonu je pogodba,
razen prodajne pogodbe, na podlagi katere se podjetje zavezuje opraviti
storitev za potrošnika, potrošnik pa se zavezuje, da bo za to plačal določeno
ceno. 
Sredstva za komuniciranje na daljavo po tem zakonu so tista
komunikacijska sredstva, ki omogočajo sklenitev pogodbe tako, da ni potrebna
istočasna fizična prisotnost pogodbenih strank. Ta sredstva so zlasti: pisemske
pošiljke in druge tiskovine, katalogi, telefonski pogovori, oglaševanje v tisku
z naročilnico, televizijska prodaja, faksimile naprava, elektronska pošta in
svetovni splet ali internet. 
Poslovni prostori po tem zakonu so nepremični maloprodajni
prostori, v katerih podjetje stalno opravlja dejavnost, ali premični maloprodajni
prostori, v katerih podjetje običajno opravlja svojo dejavnost. 
Pogodba o časovnem zakupu po tem zakonu je vsaka pogodba,
sklenjena za več kot eno leto, s katero potrošnik proti plačilu nadomestila od
podjetja pridobi v uporabo nepremičnine in premičnine, ki potrošniku omogočajo
namestitev čez noč za več kot eno obdobje uporabe. Za izračun trajanja pogodbe
o časovnem zakupu se upošteva vsaka določba iz pogodbe, ki dovoljuje obnovitev
ali drugo podaljšanje pogodbe. 
Pogodba o dolgoročnem počitniškem proizvodu po tem zakonu je
vsaka pogodba, sklenjena za več kot eno leto, s katero potrošnik proti plačilu
nadomestila, od podjetja pridobi predvsem pravico do popustov ali drugih
ugodnosti glede nastanitve, ločeno ali skupaj s potovanjem ali drugimi storitvami.
Za izračun trajanja pogodbe o časovnem zakupu se upošteva vsaka določba iz
pogodbe, ki dovoljuje obnovitev ali drugo podaljšanje pogodbe. 
Pogodba o nadaljnji prodaji po tem zakonu je vsaka pogodba, s
katero podjetje potrošniku proti plačilu nadomestila pomaga pri prodaji ali
nakupu časovnega zakupa ali dolgoročnega počitniškega proizvoda. 
Pogodba o zamenjavi po tem zakonu je vsaka pogodba, s katero
se potrošnik proti plačilu nadomestila vključi v sistem zamenjave, ki mu
omogoča namestitev čez noč ali druge storitve, v zameno pa potrošnik drugim
osebam začasno dovoli, da uživajo pravice, ki izvirajo iz njegove pogodbe o
časovnem zakupu. 
Pomožna pogodba po tem zakonu je vsaka pogodba, s katero
potrošnik pridobi pravico do storitev, ki so povezane s pogodbo o časovnem
zakupu ali pogodbo o dolgoročnem počitniškem proizvodu in ki jih ponuja
podjetje ali tretja stranka na podlagi dogovora med tretjo stranko in podjetjem
ali pogodba, s katero potrošnik pridobi blago ali storitev, povezano s pogodbo,
sklenjeno na daljavo ali zunaj poslovnih prostorov, blago pa dobavi ali
storitve zagotovi podjetje ali tretja oseba po dogovoru s podjetjem. 
Javna dražba po tem zakonu je način prodaje, pri kateri
podjetje ponudi blago ali storitve potrošnikom, ki se dražbe udeležijo ali se
je imajo možnost osebno udeležiti, po preglednem in konkurenčnem postopku, ki
ga vodi dražitelj, in pri kateri je uspešen ponudnik zavezan kupiti blago ali
storitve. 
Pravice, ki potrošniku pripadajo po tem zakonu, ne posegajo v
njegove pravice, ki jih ima po splošnih predpisih o obligacijskih razmerjih. 
Pravic, ki pripadajo potrošniku po tem zakonu, s pogodbo ni mogoče
omejiti ali izključiti. 
1.a člen
S tem zakonom se v pravni red Republike Slovenije prenašajo
naslednje direktive:
1.    
Direktiva Sveta 85/374/EGS z dne 25. julija
1985 o približevanju zakonov in drugih predpisov držav članic v zvezi z
odgovornostjo za proizvode z napako (UL L št. 210 z dne 7. 8. 1985, str. 29),
kakor je bila nazadnje spremenjena z Direktivo 1999/34/ES Evropskega parlamenta
in Sveta z dne 10. maja 1999 o spremembi Direktive Sveta 85/374/EGS o
prilagajanju zakonov in drugih predpisov držav članic v zvezi z odgovornostjo
za proizvode z napako (UL L št. 141 z dne 4. 6. 1999, str. 20);
2.    
Direktiva 2011/83/EU
Evropskega parlamenta in Sveta z dne 25. oktobra 2011 o pravicah potrošnikov,
spremembi Direktive Sveta 93/13/EGS in Direktive 1999/44/ES Evropskega
parlamenta in Sveta ter razveljavitvi Direktive Sveta 85/577/EGS in Direktive
97/7/ES Evropskega parlamenta in Sveta (UL L št. 304 z
dne 21. 11. 2011, str. 64);
3.    
Direktiva (EU) 2015/2302 Evropskega parlamenta
in Sveta z dne 25. novembra 2015 o paketnih potovanjih in povezanih
potovalnih aranžmajih, spremembi Uredbe (ES) št. 2006/2004 in Direktive
2011/83/EU Evropskega parlamenta in Sveta ter razveljavitvi Direktive Sveta
90/314/EGS (UL L št. 326 z dne 11. 12. 2015, str. 1; v nadaljnjem
besedilu: Direktiva (EU) 2015/2302);
4.    
Direktiva Sveta 93/13/EGS z dne 5. aprila 1993
o nedovoljenih pogojih v potrošniških pogodbah (UL L št. 95 z dne 21. 4. 1993,
str. 29);
5.    
Direktiva 94/19/ES Evropskega parlamenta in
Sveta z dne 30. maja 1994 o sistemih zajamčenih vlog (UL L št. 135 z dne 31. 5.
1994, str. 5) in
6.    
Direktiva 2008/122/ES Evropskega parlamenta in
Sveta z dne 14. januarja 2009 o varstvu potrošnikov v zvezi z nekaterimi vidiki
pogodb časovnega zakupa, dolgoročnih počitniških proizvodov, nadaljnje prodaje
in zamenjave (UL L št. 33, z dne 3. februarja 2009, str. 10);
7.    
Direktiva 97/9/ES Evropskega parlamenta in
Sveta z dne 3. marca 1997 o odškodninskih shemah za vlagatelje (UL L št. 84 z
dne 26. 3. 1997, str. 22);
8.    
Direktiva Evropskega parlamenta in Sveta
97/55/ES z dne 6. oktobra 1997 o spremembi Direktive 84/450/EGS o zavajajočem
oglaševanju, tako da vključuje primerjalno oglaševanje (UL L št. 290 z dne 23.
10. 1997, str. 18);
9.    
Direktiva Evropskega parlamenta in Sveta
98/6/ES z dne 16. februarja 1998 o varstvu potrošnikov pri označevanju cen
potrošnikom ponujenih proizvodov (UL L št. 80 z dne 18. 3. 1998, str. 27);
10. 
Direktiva 98/27/ES Evropskega parlamenta in
Sveta z dne 19. maja 1998 o opustitvenih tožbah zaradi varstva interesov
potrošnikov (UL L št. 166 z dne 11. 6. 1998, str. 51), kakor je bila nazadnje
spremenjena z Direktivo Evropskega parlamenta in Sveta 2005/29/ES z dne 11.
maja 2005 o nepoštenih poslovnih praksah podjetij v razmerju do potrošnikov na
notranjem trgu ter o spremembi Direktive Sveta 84/450/EGS, direktiv Evropskega
parlamenta in Sveta 97/7/ES, 98/27/ES in 2002/65/ES ter Uredbe (ES) št.
2006/2004 Evropskega parlamenta in Sveta (UL L št. 149 z dne 11. 6. 2005, str. 22);
11. 
Direktiva 1999/44/ES Evropskega parlamenta in
Sveta z dne 25. maja 1999 o nekaterih vidikih prodaje potrošniškega blaga in z
njim povezanih garancij (UL L št. 171 z dne 7. 7. 1999, str. 12),
12. 
Direktiva 2000/31/ES Evropskega parlamenta in
Sveta z dne 8. junija 2000 o nekaterih pravnih vidikih storitev informacijske
družbe, zlasti elektronskega poslovanja na notranjem trgu (UL L št. 178 z dne
17. 7. 2000, str. 1);
13. 
Direktiva 2002/65/ES Evropskega parlamenta in
Sveta z dne 23. septembra 2002 o trženju finančnih storitev potrošnikom na
daljavo in o spremembi Direktive Sveta 90/619/EGS ter direktiv 97/7/ES in
98/27/ES (UL L št. 271 z dne 9. 10. 2002, str. 16), kakor je bila nazadnje
spremenjena z Direktivo 2007/64/ES.
2. člen
(1) Podjetje mora s potrošniki poslovati v slovenskem jeziku,
na območjih kjer avtohtono živita italijanska ali madžarska narodna skupnost pa
tudi v jeziku narodne skupnosti. Pri tem mora v pisnih sporočilih uporabljati
celotno ime svoje firme in sedež. Pri označevanju izdelkov mora potrošniku
posredovati potrebne informacije glede značilnosti, prodajnih pogojev, uporabe
in namembnosti izdelka. Te informacije morajo biti v jeziku, ki je potrošnikom
na območju Republike Slovenije lahko razumljiv. Namesto besednega jezika lahko
podjetje pri označevanju izdelkov uporablja tudi splošno razumljive simbole in
slike.
(2) Procese poslovanja, v katerih mora podjetje na območjih,
kjer avtohtono živita italijanska ali madžarska narodna skupnost, uporabljati
tudi jezik narodne skupnosti, podrobneje določi minister, pristojen za
gospodarstvo.
(3) Podjetje lahko v pisnih sporočilih, ki niso namenjena
individualno določenemu potrošniku, uporablja tudi skrajšano firmo, če je s
skrajšano firmo vpisano v register, in kraj, kjer posluje, ali naslov spletnih
strani, če je iz njih nedvoumno razvidna identifikacija podjetja.
(4) Poleg podatkov iz prvega in tretjega odstavka je dolžan
ponudnik storitev informacijske družbe omogočiti tudi enostaven, neposreden in
stalen dostop do:
-      
svojih podatkov, vključno s svojim elektronskim
naslovom,
-      
podatkov o vpisu v register oziroma drugo javno
evidenco z navedbo registra oziroma evidence in številke vpisa,
-      
naziva pristojnega državnega organa, zbornice
ali druge nadzorne organizacije, če za svojo dejavnost potrebuje posebno dovoljenje,
-      
naziva poklicne zbornice oziroma združenja,
poklicnega naziva in države, v kateri je bil ta podeljen, ter napotil na
veljavna poklicna pravila te države in načinov dostopa do njih, če gre za
poklic oziroma dejavnost, za katera so predpisani posebni pogoji ali obvezno
združevanje v zbornice ali podobna združenja,
-      
podatkov o obveznosti plačila davka na dodano
vrednost in s tem povezanih predpisanih podatkov.
3. člen
Podjetja in druge organizacije, ki zagotavljajo potrošnikom
javne storitve in dobrine, so dolžni zagotoviti redno in kakovostno opravljanje
storitev ter skrbeti za ustrezen razvoj in dvig kakovosti storitev.
Če potrošnik pri pogodbah o zagotavljanju javnih storitev in
dobrin zamudi z izpolnitvijo obveznosti, ga mora upnik s pisnim opominom
pozvati k izpolnitvi obveznosti in mu določiti naknadni rok za izpolnitev, ki
ne sme biti krajši od 15 dni, če drug zakon ne določa daljšega roka. Pred
iztekom dodatnega roka za izpolnitev upnik ne sme prekiniti zagotavljanja javne
storitve ali dobrine.
Podjetja in druge organizacije so potrošnikom dolžne
zagotavljati proizvodnjo in prodajo varnih izdelkov. Minister, pristojen za
gospodarstvo, s posebnim predpisom določi splošno varnost izdelkov. (prenehal
veljati)
II. ODGOVORNOST ZA IZDELEK
4. člen
V skladu s splošnimi pravili o odgovornosti za škodo in s
pravilom o odgovornosti proizvajalca stvari z napako je dolžan proizvajalec
izdelka, kadar napaka na izdelku povzroči smrt, telesno poškodbo ali okvaro
zdravja človeka ali kadar zaradi napake na izdelku nastane škoda na drugi
stvari, povrniti nastalo škodo.
Proizvajalec je dolžan povrniti škodo na drugi stvari, če je
poškodovana stvar običajno namenjena za zasebno uporabo in jo je oškodovanec
pretežno uporabljal za zasebno uporabo, pri čemer znaša soudeležba oškodovanca
pri škodi 500 evrov.
Če proizvajalca izdelka ali uvoznika ni mogoče ugotoviti, se
vsak dobavitelj izdelka šteje za proizvajalca, razen če v razumnem roku oškodovanca
obvesti o tem, kdo je proizvajalec oziroma uvoznik, ali katera oseba mu je
izdelek dobavila.
5. člen
Izdelek v smislu tega poglavja je vsaka premična stvar, tudi če
je del druge premične stvari ali je povezana z nepremično stvarjo, vključno z
električno energijo.
6. člen
Izdelek ima napako, kadar njegova varnost ni takšna, kot jo
potrošnik lahko upravičeno pričakuje. Pri oceni, kakšno varnost je potrošnik
upravičen pričakovati, je treba upoštevati zlasti:
1.    
predstavitev izdelka glede na njegovo namembnost,
2.    
predvidljivo uporabo izdelka na razumen način,
3.    
čas, ko je bil izdelek dan v promet.
Ne šteje se, da ima izdelek napako samo zato, ker je bil
pozneje dan v promet boljši izdelek.
7. člen
Oškodovanec mora dokazati napako, škodo in vzročno zvezo med
njima.
8. člen
Izdelek je dan v promet v trenutku, ko ga je proizvajalec ne
glede na pravni naslov dal na razpolago ali v uporabo oziroma ga je odposlal.
9. člen
Proizvajalec je odgovoren za škodo, ki jo je povzročil
izdelek z napako, če je škoda nastala deset let od dneva, ko je ta izdelek dal
v promet.
10. člen
Proizvajalec ni odgovoren za škodo, če dokaže, da:
-      
izdelka ni dal v promet;
-      
iz okoliščin izhaja, da napake, ki je povzročila
škodo, ni bilo v času, ko je izdelek dal v promet;
-      
je napaka posledica skladnosti izdelka s
prisilnimi predpisi;
-      
je izdelal le sestavni del oziroma sestavino
izdelka oziroma pridobil osnovno surovino ali dodatno surovino ali aditiv in da
je napaka nastala zaradi konstrukcije ali izdelave izdelka, v katerega je bil
sestavni del vgrajen oziroma za katerega je bila uporabljena osnovna ali
dodatna surovina oziroma aditiv, ali da je napaka nastala zaradi navodila
proizvajalca tega izdelka;
-      
svetovna raven znanosti in tehničnega napredka
v času, ko je dal izdelek v promet, ni bila takšna, da bi bilo možno napako na
izdelku odkriti (npr. z znanimi metodami in analizami);
-      
izdelka ni izdelal za prodajo ali kakršnokoli
drugo obliko distribucije v ekonomske namene, niti ga ni izdelal ali dal v
promet v okviru svoje dejavnosti.
11. člen
Odgovornosti za škodo po tem poglavju s pogodbo ni mogoče
omejiti ali izključiti.
11.a člen
Pravice iz tega poglavja pripadajo tudi osebam, ki se po tem
zakonu ne štejejo za potrošnike.
III. OGLAŠEVANJE BLAGA IN STORITEV
12. člen
Oglaševanje blaga in storitev ne sme biti v nasprotju z
zakonom, ne sme biti nedostojno ali zavajajoče.
(2) Oglaševalska sporočila morajo biti v jeziku, ki je
potrošnikom na območju Republike Slovenije lahko razumljiv.
12.a člen
Nedostojno oglaševanje blaga in storitev pomeni oglaševanje,
ki vsebuje sestavine, ki so žaljive ali bi lahko bile žaljive za potrošnike,
bralce, poslušalce in gledalce, ali sestavine, ki nasprotujejo morali.
12.b člen
(1) Zavajajoče oglaševanje, ki je namenjeno potrošnikom,
je zavajajoča poslovna praksa v skladu z zakonom, ki ureja varstvo potrošnikov
pred nepoštenimi poslovnimi praksami.
(2) Oglaševanje, ki je namenjeno podjetjem ali lahko
doseže podjetja, se šteje kot zavajajoče, če na katerikoli način, vključno s
predstavitvijo, zavaja podjetja ali bi jih utegnilo zavajati in bi zaradi svoje
zavajajoče narave verjetno vplivalo na ekonomsko obnašanje podjetij ali bi iz
enakih razlogov škodilo ali bi utegnilo škoditi konkurentom.
12.c člen
Primerjalno oglaševanje po tem zakonu pomeni vsako
oglaševanje, ki na kakršenkoli način, izrecno ali z nakazovanjem, določa
identiteto konkurenta oziroma blaga ali storitev, ki jih ponuja konkurent.
Primerjalno oglaševanje je dovoljeno, če:
-      
ni zavajajoče;
-      
primerja resnične podatke glede blaga ali
storitev, ki zadovoljujejo iste potrebe ali imajo enak pomen;
-      
objektivno primerja eno ali več objektivnih,
namenskih ali predstavitvenih lastnosti glede takega blaga, tudi cene;
-      
ne ustvarja zmede na trgu med oglaševalcem in konkurentom
ali med blagovnimi oziroma storitvenimi znamkami, trgovskimi imeni, drugimi
znaki razlikovanja, blagom ali storitvami oglaševalca in konkurentov;
-      
ne diskreditira ali očrni blagovnih oziroma
storitvenih znamk, trgovskih imen, drugih znakov razlikovanja, storitev,
dejavnosti ali razmer konkurenta;
-      
pri izdelkih z označbo porekla blaga v vsakem
primeru obravnava izdelke z enakim poreklom;
-      
se nelojalno ne okorišča z ugledom blagovne
oziroma storitvene znamke, trgovskega imena ali drugimi znaki razlikovanja
konkurenta ali s poreklom konkurenčnih proizvodov;
-      
ne predstavlja blaga ali storitev kot ponaredke
ali kopije blaga, ki ima zavarovano blagovno oziroma storitveno znamko ali
trgovsko ime.
Vsaka primerjava, ki se nanaša na posebno ponudbo mora jasno
in nedvoumno navajati datum prenehanja ponudbe. Če ponudba še ni pričela
veljati, mora navajati tudi datum začetka obdobja, v katerem se uporablja
posebna cena ali kaki drugi pogoji. Primerjava mora navajati, da posebna
ponudba velja le za omejene količine blaga in storitev.
12.č člen
Določila tega poglavja se uporabljajo tudi za oblike
oglaševanja, ki niso namenjene potrošnikom.
12.d člen
Glede na okoliščine konkretnega primera in upoštevajoč
upravičen interes oglaševalca, potrošnika in drugih strank v postopku lahko
sodišče ali organ pred katerim teče postopek v postopku, ki se nanaša na
oglaševanje, od oglaševalca zahteva, naj predloži dokaze o resničnosti
oglaševalskih trditev, v katerih navaja domnevana dejstva, pri primerjalnem
oglaševanju pa, da mora predložiti dokaze v roku, ki ne sme biti daljši od
osmih dni.
Če oglaševalec dokazov iz prejšnjega odstavka ne predloži ali
če predloži pomanjkljive dokaze, se šteje, da trditve, v katerih so navedena
domnevana dejstva, niso točne.
13. člen
Na zahtevo državnega organa, organizacije potrošnikov,
potrošnika ali na lastno pobudo lahko poda stanovsko združenje oglaševalcev
mnenje o tem, ali je določeno oglaševanje nedostojno oziroma zavajajoče.
(2) Stanovsko združenje iz prejšnjega odstavka lahko opravlja
nadzor in daje mnenje skladno s prvim odstavkom 11. člena Zakona o varstvu
potrošnikov pred nepoštenimi poslovnimi praksami (Uradni list RS, št. 53/07) v
okviru svojega področja delovanja, opredeljenega s kodeksom ravnanja, ki so ga
sprejeli njegovi organi v skladu s pravili delovanja stanovskega združenja.
14. člen
Pravne in fizične, domače ali tuje osebe, ki opravljajo
dejavnost oglaševanja na območju Republike Slovenije, se lahko združujejo v
Slovensko oglaševalsko zbornico.
Zbornica je pravna oseba. Svojo organizacijo in delovanje
določi s statutom.
15. člen
Oglaševanje ne sme vsebovati sestavin, ki povzročajo ali bi
lahko povzročile telesno, duševno ali drugačno škodo pri otrocih ali sestavin,
ki izkoriščajo ali bi lahko izkoriščale njihovo zaupljivost ali pomanjkanje
izkušenj.
15.a člen
V vseh oglaševalskih sporočilih, ki so del ali pa
predstavljajo storitev informacijske družbe, mora biti, če ni z drugim
predpisom to že urejeno v enakem ali večjem obsegu, poleg podatkov iz 2. člena
tega zakona zagotovljeno tudi, da je jasno prepoznavno, da gre za oglaševalsko
sporočilo in katero podjetje je njegov naročnik.
Če oglaševalsko sporočilo obsega posebne ponudbe (popusti,
premije, darila in podobno), morajo biti le-te jasno prepoznavne, pogoji za
njihovo pridobitev pa dostopni in jasni ter nedvoumno navedeni. Enako velja
tudi za dovoljena nagradna tekmovanja ali igre na srečo.
IV. GARANCIJA 
15.b člen
Garancija je vsaka obveznost, ki jo podjetje prevzame do
potrošnika in s katero se zaveže, da potrošniku brezplačno popravi ali zamenja
blago, vrne kupnino ali zagotovi drugo sredstvo, kadar blago ne deluje
brezhibno ali nima lastnosti, navedenih v garancijskem listu ali oglaševalskem
sporočilu.
16. člen
Za blago, za katero je izdana garancija, mora prodajalec ob
sklenitvi prodajne pogodbe potrošniku izročiti garancijski list dajalca
garancije. Garancijski list mora vsebovati naslednje podatke: 
1.    
firmo in sedež dajalca garancije; 
2.    
firmo in sedež prodajalca, razen če ta ni
hkrati dajalec garancije; 
3.    
datum izročitve blaga; 
4.    
podatke, ki identificirajo blago; 
5.    
izjavo dajalca garancije, da jamči za lastnosti
ali brezhibno delovanje v garancijskem roku, ki začne teči z izročitvijo blaga
potrošniku; 
6.    
ozemeljsko območje veljavnosti garancije; 
7.    
trajanje garancijskega roka; 
8.    
za blago, za katero je izdaja garancije
obvezna, čas po preteku garancijskega roka, v katerem dajalec garancije
zagotavlja potrošniku vzdrževanje, nadomestne dele in priklopne aparate; 
9.    
opozorilo, da garancija ne izključuje pravic
potrošnika, ki izhajajo iz odgovornosti prodajalca za napake na blagu.
17. člen
Garancija dajalca garancije pravno zavezuje pod pogoji,
določenimi v garancijskem listu in oglaševalskem sporočilu. 
Pravice iz naslova garancije lahko potrošnik uveljavlja tudi
proti prodajalcu.
18. člen
Garancijski list mora biti potrošniku lahko razumljiv. Kadar
je izdelek namenjen prodaji na ozemlju Republike Slovenije, mora biti
garancijski list sestavljen v slovenskem jeziku pisno na papirju ali drugem
trajnem nosilcu podatkov, ki je enostavno dostopen potrošniku. 
Dajalec garancije ima vse obveznosti po zakonu, tudi če
garancijski list ne vsebuje vseh podatkov iz 16. člena zakona ali ni izdan v
skladu s prejšnjim odstavkom.
19. člen
Minister, pristojen za gospodarstvo, izda pravilnik, s
katerim določi: 
-      
blago, za katero mora proizvajalec izdati
garancijo za brezhibno delovanje za obdobje najmanj enega leta, in 
-      
rabljeno blago, za katero mora prodajalec
izdati garancijo za brezhibno delovanje za obdobje najmanj enega meseca.
20. člen
Proizvajalec mora za blago iz prve alineje prejšnjega člena
tega zakona: 
-      
zagotoviti potrošniku poleg garancijskega lista
tudi navodila za sestavo in uporabo ter seznam pooblaščenih servisov; 
-      
zagotavljati servis, ki ima pooblastilo
proizvajalca za izvajanje servisnih del na proizvodih ter z njim sklenjeno
pogodbo za dobavo nadomestnih delov, razen če sam ne opravlja te dejavnosti; 
-      
zagotavljati brezplačno odpravo napak v času
garancijskega roka; 
-      
zagotavljati proti plačilu popravilo,
vzdrževanje blaga, nadomestne dele in priklopne aparate vsaj tri leta po poteku
garancijskega roka tako, da servis opravlja sam ali ima sklenjeno pogodbo o
servisiranju z drugo osebo. 
Če proizvajalec ne zagotovi potrošniku navodil za uporabo in
seznama pooblaščenih servisov, jih je potrošniku dolžan izročiti prodajalec ob
sklenitvi prodajne pogodbe.
21. člen
Prodajalec mora ob sklenitvi prodajne pogodbe za blago iz
druge alinee 19. člena tega zakona izročiti potrošniku garancijski list,
navodila za sestavo in uporabo blaga ter zagotavljati brezplačno odpravo napak
na blagu v času garancijskega roka.
21.a člen
Proizvajalec in prodajalec imata vse obveznosti po tem zakonu
tudi, če za blago, za katero je izdaja garancije obvezna, garancijski list ni
bil izdan ali potrošniku ni bil izročen. 
Šteje se, da garancijski list ni bil izdan, če potrošniku
niso bile izročene listine, na katerih so podatki iz 16. člena tega zakona. Če
so podatki na različnih listinah, mora prodajalec potrošnika na to posebej
opozoriti.
21.b člen
Če blago, za katero je izdaja garancije obvezna, ne deluje
brezhibno ali nima lastnosti, navedenih v garancijskem listu ali oglaševalskem
sporočilu, lahko potrošnik najprej zahteva odpravo napak. Če napake niso
odpravljene v skupnem roku 45 dni od dneva, ko je proizvajalec, prodajalec ali
pooblaščeni servis od potrošnika prejel zahtevo za odpravo napak, mora
proizvajalec potrošniku brezplačno zamenjati blago z enakim, novim in
brezhibnim blagom. 
Če proizvajalec v roku iz prejšnjega odstavka ne popravi ali
ne zamenja blaga z novim, lahko potrošnik razdre pogodbo ali zahteva znižanje
kupnine. 
Za zamenjano blago ali zamenjan bistveni del blaga z novim
mora proizvajalec izdati nov garancijski list. 
Pravice potrošnika iz tega člena ugasnejo po dveh letih od
dneva, ko je potrošnik zahteval brezplačno odpravo napak ali zamenjavo blaga z
novim.
21.c člen
Proizvajalec oziroma pooblaščeni servis lahko potrošniku za
čas popravila blaga, za katero je bila izdana obvezna garancija, zagotovi
brezplačno uporabo podobnega proizvoda. 
Če proizvajalec potrošniku ne zagotovi nadomestnega proizvoda
v začasno uporabo, ima potrošnik pravico uveljavljati škodo, ki jo je utrpel,
ker proizvoda ni mogel uporabljati od trenutka, ko je zahteval popravilo ali
zamenjavo, do njune izvršitve. 
Stroške za material, nadomestne dele, delo, prenos in prevoz
izdelkov, ki nastanejo pri odpravljanju okvar oziroma nadomestitvi blaga z
novim, plača proizvajalec.
21.č člen
Pravice iz tega poglavja pripadajo tudi osebam, ki se po tem
zakonu ne štejejo za potrošnike, razen pravic iz 21. člena tega zakona.
V. POGODBENI POGOJI
22. člen
Za pogodbene pogoje po tem zakonu se štejejo vse sestavine
pogodbe, ki jih določi podjetje, zlasti tiste, ki so določene v obliki
formularne pogodbe ali splošnih pogojev poslovanja, na katere se pogodba
sklicuje.
Pogodbeni pogoji zavezujejo potrošnika le, če je bil pred
sklenitvijo pogodbe seznanjen z njihovim celotnim besedilom.
Šteje se, da je bil potrošnik seznanjen s celotnim besedilom
pogodbenih pogojev, če ga je nanje podjetje izrecno opozorilo in če so mu bili
dostopni brez težav.
Pogodbeni pogoji iz prvega odstavka tega člena morajo biti
jasni in razumljivi.
Nejasna določila je treba razlagati v korist potrošnika.
23. člen
Podjetje ne sme postavljati pogodbenih pogojev, ki so
nepošteni do potrošnika.
Pogodbeni pogoji iz prejšnjega odstavka so nični.
24. člen
Pogodbeni pogoji se štejejo za nepoštene, če:
-      
v škodo potrošnika povzročijo znatno
neravnotežje v pogodbenih pravicah in obveznostih strank ali
-      
povzročijo, da je izpolnitev pogodbe
neutemeljeno v škodo potrošnika ali
-      
povzročijo, da je izpolnitev pogodbe znatno
drugačna od tistega, kar je potrošnik utemeljeno pričakoval ali
-      
nasprotujejo načelu poštenja in vestnosti.
Pogodbene pogoje je treba razlagati v povezavi z drugimi
pogoji v isti pogodbi ali v drugi pogodbi med istima strankama in ob
upoštevanju narave blaga oziroma storitev in vseh drugih okoliščin v zvezi s
sklenitvijo pogodbe.
Če so izpolnjeni pogoji iz prvega odstavka tega člena, se
šteje za nepošten pogodbeni pogoj zlasti določba:
-      
po kateri lahko podjetje odstopi od pogodbe v
vsakem primeru;
-      
s katero se potrošnik odpove pravici do
uveljavljanja določenih ugovorov (npr. ugovor zaradi ničnosti, spodbojnosti,
neizpolnitve ali nepravilne izpolnitve pogodbe);
-      
po kateri cena ni določena ali ni dovolj
določena;
-      
ki izključuje odgovornost za škodo, ki jo je
podjetje ali oseba, za katero je podjetje odgovorno, povzročila namenoma ali iz
malomarnosti;
-      
s katero si podjetje zagotovi neprimerno dolg
rok za izpolnitev potrošnikovega naročila;
-      
s katero se podjetju dovoljuje, da enostransko
spremeni pogodbene pogoje, ki so bistveni za pogodbeno razmerje;
-      
po kateri si podjetje pridrži pravico odločati,
ali je dobavljeno blago v skladu s pogoji iz pogodbe;
-      
s katero se določi pogodbena kazen v korist
podjetja;
-      
s katero lahko podjetje prenese svoje pogodbene
obveznosti na tretjo osebo, ki v pogodbi ni bila navedena po imenu;
-      
s katero se na potrošnika prenese dokazno
breme, ki ga po veljavnem pravu nosi podjetje;
-      
ki izključuje ali omejuje odgovornost podjetja
za primer smrti ali poškodb potrošnika, ki so posledica dejanja ali opustitve
podjetja;
-      
ki od potrošnika zahteva plačilo nesorazmerno
visokega nadomestila v primeru, ko potrošnik ne izpolni svojih pogodbenih
obveznosti;
-      
ki podjetju omogoča, da brez primernega
odstopnega roka odstopi od pogodbe, sklenjene za nedoločen čas;
-      
ki podjetju omogoča, da enostransko in brez
navedbe razlogov spremeni lastnosti blaga ali storitev, ki so predmet pogodbe;
-      
ki podjetju omogoča, da ceno blaga ali storitev
določi ali zviša ob dobavi, potrošniku pa ne daje možnosti odstopa od pogodbe,
če je tako določena cena previsoka glede na ceno, dogovorjeno ob sklenitvi
pogodbe;
-      
ki podjetju daje izključno pravico razlage
pogodbenih določil;
-      
ki potrošnika zavezuje k izpolnitvi vseh
pogodbenih obveznosti tudi v primeru, ko podjetje ne izpolni svojih pogodbenih
obveznosti;
-      
ki omejuje ali izključuje potrošnikove pravice
do pravnega varstva, zlasti še določbe, ki potrošniku omejujejo dostop do
dokaznega gradiva;
-      
ki daje podjetju pravico do podaljševanja
pogodbe sklenjene za določen čas, kadar je rok, v katerem lahko potrošnik
izrazi željo, da ne bo podaljšal pogodbe, nerazumno kratek;
-      
ki omejuje obveznost podjetja, da spoštuje
obveznosti, ki so jih prevzeli njegovi zastopniki.
VI. PRODAJA BLAGA IN OPRAVLJANJE STORITEV
1. Splošno
25. člen
Podjetje mora prodajati blago potrošniku oziroma opravljati
storitve zanj na način, ki ni v nasprotju z dobrimi poslovnimi običaji.
Podjetje mora prodajati blago oziroma opravljati storitve
vsem potrošnikom pod enakimi pogoji.
25.a člen
Podjetje izpolni svojo obveznost iz prodajne pogodbe z
izročitvijo dejanske posesti nad blagom potrošniku ali s prenosom nadzora nad
blagom na potrošnika. Če čas izročitve v pogodbi ni določen, podjetje svojo
obveznost izpolni takoj, najpozneje pa v 30 dneh po sklenitvi pogodbe, razen če
sta se stranki dogovorili drugače. 
Če podjetje ne izpolni svoje obveznosti iz prejšnjega
odstavka v dogovorjenem roku ali v roku iz prejšnjega odstavka, mu potrošnik
določi primeren dodatni rok za izpolnitev pogodbe. Če podjetje niti v dodatnem
roku ne izpolni svojih obveznosti, lahko potrošnik odstopi od pogodbe. 
Ne glede na določbo prejšnjega odstavka lahko potrošnik po
preteku dogovorjenega roka ali po preteku roka iz prvega odstavka tega člena
odstopi od pogodbe, ne da bi podjetju pustil dodaten rok za izpolnitev
obveznosti, če: 
-      
podjetje zavrne dostavo blaga, 
-      
je glede na okoliščine ob sklenitvi pogodbe
dogovorjeni rok bistvena sestavina pogodbe ali 
-      
potrošnik pred sklenitvijo pogodbe podjetje
obvesti, da je dogovorjeni rok bistvena sestavina pogodbe. 
Če potrošnik odstopi od pogodbe, mu mora podjetje nemudoma
vrniti vsa opravljena plačila.
25.b člen
Podjetje mora potrošniku pred sklenitvijo pogodbe oziroma
preden potrošnika zavezuje ponudba na jasen in razumljiv način zagotoviti
naslednje informacije, če niso jasne že iz okoliščin: 
1.    
glavne značilnosti blaga ali storitev v obsegu,
ki ustreza nosilcu podatkov in blagu ali storitvam; 
2.    
firmo, sedež podjetja in telefonsko številko
podjetja, kadar je ta na voljo; 
3.    
končno ceno blaga ali storitve, vključno z
davki, ali način izračuna cene, če je zaradi narave blaga ali storitve ni
mogoče izračunati vnaprej; 
4.    
informacije o morebitnih dodatnih stroških
prevoza, dostave ali pošiljanja ali opozorilo, da taki stroški lahko nastanejo,
če jih ni mogoče vnaprej izračunati; 
5.    
plačilne pogoje ter pogoje dostave in izvedbe
storitve, rok dostave blaga ali izvedbe storitve, kadar je to potrebno; 
6.    
informacije o pritožbenem postopku pri
podjetju; 
7.    
seznanitev z odgovornostjo za stvarne napake; 
8.    
možnost in pogoje poprodajnih storitev in
prostovoljne garancije, kadar je to potrebno; 
9.    
trajanje pogodbe, kadar je to primerno, in
pogoje za odstop od pogodbe, sklenjene za nedoločen čas, ali pogodbe s
samodejnim podaljševanjem; 
10. 
funkcionalnost, vključno z veljavnimi ukrepi za
tehnično zaščito digitalne vsebine, kadar je to primerno; 
11. 
informacijo o združljivosti digitalne vsebine s
strojno in programsko opremo, s katero je podjetje seznanjeno oziroma bi moralo
biti seznanjeno. 
Določba prejšnjega odstavka se uporablja tudi za pogodbe o
dobavi vode, plina ali električne energije, če se ti ne prodajajo v omejeni
prostornini ali določeni količini, daljinskega ogrevanja ali digitalne vsebine,
ki ni zapisana na trajnem nosilcu. 
Določba prvega odstavka tega člena se ne uporablja za
pogodbe, ki vključujejo vsakodnevne transakcije in se izpolnijo nemudoma ob
sklenitvi.
25.c člen
Nevarnost za izgubo ali poškodovanje odposlanega blaga preide
s podjetja na potrošnika, ko ta blago fizično prejme ali ko blago fizično
prejme tretja oseba, ki ni prevoznik in jo v ta namen imenuje potrošnik. 
Če je potrošnik naročil prevoz pri prevozniku, ki ga ni
ponudilo podjetje, preide nevarnost za uničenje ali poškodovanje blaga ne glede
na prejšnji odstavek na potrošnika ob dostavi blaga prevozniku brez poseganja v
pravico potrošnika do izbire prevoznika.
25.č člen
Če se potrošnik s pogodbo poleg plačila za glavno pogodbeno
obveznost zaveže k dodatnim plačilom, mora podjetje za tako plačilo pridobiti
potrošnikovo izrecno soglasje, preden ga pogodba zavezuje. 
Če je podjetje soglasje iz prejšnjega odstavka pridobilo z
uporabo privzetih možnosti, ki jih mora potrošnik zavrniti, da se izogne
dodatnemu plačilu, je potrošnik upravičen do vračila dodatnih plačil.
25.d člen
Če podjetje vzpostavi telefonsko številko za namene
komuniciranja s potrošnikom v zvezi s sklenjeno pogodbo, potrošnika za klice na
to številko lahko bremeni le osnovna cena telefonskega pogovora, ki jo
zaračunava telekomunikacijski operater. 
26. člen
Podjetje mora za blago oziroma storitve, ki jih ponuja, vidno
označiti ceno, ki vključuje davek na dodano vrednost v primeru, da je podjetje
zavezanec za davek na dodano vrednost.
Cena blaga oziroma storitve mora biti označena v eurih.
Podjetje mora upoštevati označene cene.
V primeru, da gre za ponudbo v okviru storitev informacijske
družbe, mora biti poleg cene jasno in nedvoumno navedeno ali cena vključuje
tudi stroške dostave.
Minister, pristojen za trgovino, predpiše način označevanja
cen blaga in storitev.
27. člen
Ne glede na splošna pravila o obligacijskih razmerjih se
denarna obveznost potrošnika, ki se plačuje s posredovanjem banke ali druge
organizacije za plačilni promet, šteje za plačano z dnem, ko je potrošnik dal
nalog taki organizaciji.
27.a člen
Ne glede na splošna pravila o obligacijskih razmerjih se v
primeru zamude pri plačilu s strani potrošnika kot pogodbene stranke, ne sme
dogovoriti uporabe višjih zamudnih obresti, kot jih določa obligacijski
zakonik.
Stroški opomina, ki ga izda podjetje, v primeru zamude
plačila potrošnika kot pogodbene stranke, ne smejo presegati dejanskih stroškov
izdelave in pošiljanja opomina, hkrati pa tudi ne višine zamudnih obresti
27.b člen
Stroški, ki jih prejemnik plačila zaračuna potrošniku za
uporabo določenega plačilnega instrumenta, ne smejo presegati dejanskih
stroškov, ki jih ima prejemnik plačila z uporabo tega instrumenta. 
2. Posebna pravila o lastnostih blaga
28. člen
Podjetje mora razprodajo objaviti na krajevno običajen način.
Objava o uvedbi razprodaje mora vsebovati podatek o vrsti blaga, odstotku
znižanja in času trajanja tovrstne prodaje.
Blago, ki je na razprodaji, mora biti označeno s ceno pred
znižanjem in z znižano ceno.
Če je odstotek znižanja objavljen v razponu, mora najvišji
odstotek znižanja zajemati najmanj eno četrtino vrednosti vsega blaga, ki je na
razprodaji.
29. člen
Blago, ki je na razprodaji zato, ker bo v kratkem pretekel
rok uporabnosti, mora imeti poleg označbe iz drugega odstavka 28. člena tudi
posebej označen datum, ko poteče rok uporabnosti.
30. člen
Podjetje, ki prodaja blago z napako, mora tako blago fizično
ločiti od redne prodaje brezhibnega blaga in vidno opozoriti, da gre za prodajo
blaga z napako, ter vsak kos takega blaga posebej označiti.
31. člen
Podjetje je dolžno storiti vse, kar je potrebno, da se
ohranijo vse lastnosti blaga, ki je namenjeno prodaji, zlasti blaga z omejenim
rokom uporabnosti.
Če je za blago predpisan rok uporabnosti, mora biti ta rok na
blagu vidno in čitljivo označen.
Če blago zaradi svojih lastnosti ni primerno za običajno
uporabo, ga podjetje ne sme dati v prodajo oziroma mora ustaviti njegovo
prodajo ali na njem označiti, za katere namene je uporabno tudi s temi
lastnostmi.
32. člen
Podjetje mora potrošnika seznaniti z lastnostmi ponujenega
blaga, po katerem povprašuje.
Na izbranem kosu blaga mora podjetje potrošniku nazorno
prikazati delovanje in ugotoviti njegovo brezhibnost. Če to ni mogoče, je
podjetje dolžno potrošniku dati podrobna navodila in pojasnila o prodanem
blagu.
Če podjetje ne more zagotoviti zahteve iz drugega odstavka,
mora odstraniti blago iz prodaje.
33. člen
Blagu, pri katerem je za njegovo pravilno uporabo potreben
določen postopek ali bi potrošnik z njegovo napačno uporabo lahko povzročil
nevarnost zase ali za druge ali onesnažil okolje, mora proizvajalec priložiti
navodilo za uporabo. Navodila za uporabo so lahko tudi prilepljena ali
natisnjena na blagu oziroma na njegovi embalaži. Navodilo za uporabo je lahko v
obliki besedila, slike ali skice oziroma kombinacije teh oblik.
Vsebina navodila za uporabo mora biti za potrošnika lahko
razumljiva in mu mora omogočati pravilno uporabo izdelka. Kadar je blago
namenjeno prodaji na ozemlju Republike Slovenije, mora biti navodilo za uporabo
v celoti v slovenskem jeziku.
Navodilo za uporabo je dolžno priložiti tudi podjetje pri
prodaji blaga potrošnikom.
34. člen
Podjetje mora za blago, ki je namenjeno prodaji potrošnikom v
prodajalnah, zunaj prodajaln in prodaji blaga, sklenjeni s pogodbami na
daljavo, izročiti označbe, certifikat, izjavo o skladnosti, garancijski list,
navodilo za sestavo in uporabo, seznam pooblaščenih servisov oziroma druge
spremne dokumente, če je s predpisom tako določeno.
35. člen
Podjetje je dolžno za prodano blago oziroma opravljeno
storitev potrošniku izdati račun, razen če ni z drugim predpisom drugače določeno.
Potrošniku mora podjetje omogočiti, da preveri pravilnost
zaračunanega zneska glede na kakovost in količino kupljenega blaga oziroma
opravljene storitve.
36. člen
Prodajalec mora blago prodajati v primerni embalaži.
Na potrošnikovo zahtevo je podjetje dolžno blago posebej
zaviti. Takšno zavijanje lahko podjetje potrošniku posebej zaračuna do višine
dejanskih stroškov.
Embalaža mora biti zdravju neškodljiva, primerna obliki in
teži blaga in ne sme zavajati potrošnika o velikosti in teži blaga.
Prodajalec mora na potrošnikovo zahtevo obdržati embalažo.
37. člen
Prodajalec mora potrošniku izročiti blago v skladu s pogodbo
in odgovarja za stvarne napake svoje izpolnitve.
Napaka je stvarna:
1.    
če stvar nima lastnosti, ki so potrebne za
njeno normalno rabo ali za promet;
2.    
če stvar nima lastnosti, ki so potrebne za
posebno rabo, za katero jo kupec kupuje, ki pa je bila prodajalcu znana oziroma
bi mu morala biti znana;
3.    
če stvar nima lastnosti in odlik, ki so bile
izrecno ali molče dogovorjene oziroma predpisane;
4.    
če je prodajalec izročil stvar, ki se ne ujema
z vzorcem ali modelom, razen če je bil vzorec ali model pokazan le zaradi
obvestila.
Primernost blaga za normalno rabo se presoja glede na
običajno blago enake vrste in ob upoštevanju kakršnihkoli prodajalčevih izjav o
značilnostih blaga, ki jih je dal prodajalec ali proizvajalec zlasti z
oglaševanjem, predstavitvijo izdelka ali navedbami na blagu samem.
Za odgovornost za stvarne napake se uporabljajo določbe
zakona, ki ureja obligacijska razmerja, če ta zakon ne določa drugače.
37.a člen
Potrošnik lahko uveljavlja svoje pravice iz naslova stvarne
napake, če o napaki obvesti prodajalca v roku dveh mesecev od dneva, ko je bila
napaka odkrita.
Potrošnik mora v obvestilu o napaki natančneje opisati napako
in prodajalcu omogočiti, da stvar pregleda.
Obvestilo o napaki lahko potrošnik prodajalcu sporoči osebno,
o čemer mu prodajalec mora izdati potrdilo, ali ga pošlje v prodajalno, kjer je
bila stvar kupljena, ali pa zastopniku prodajalca, s katerim je sklenil
pogodbo.
37.b člen
Prodajalec ne odgovarja za stvarne napake na blagu, ki se
pokažejo potem, ko mineta dve leti, odkar je bila stvar izročena.
Če je predmet pogodbe med prodajalcem in potrošnikom rabljena
stvar, ne odgovarja prodajalec za stvarne napake na blagu, ki se pokažejo
potem, ko mine leto dni, odkar je bila stvar izročena.
Šteje se, da je napaka na stvari obstajala že v času
izročitve, če se pojavi v roku šest mesecev od izročitve.
37.c člen
Potrošnik, ki je pravilno obvestil prodajalca o napaki, ima
pravico od prodajalca zahtevati, da:
-      
odpravi napako na blagu ali
-      
vrne del plačanega zneska v sorazmerju z napako
ali
-      
blago z napako zamenja z novim brezhibnim
blagom ali
-      
vrne plačani znesek.
V vsakem primeru ima potrošnik tudi pravico, da od prodajalca
zahteva povrnitev škode, zlasti pa povračilo stroškov materiala, nadomestnih
delov, dela, prenosa in prevoza izdelkov, ki nastanejo zaradi izpolnitve
obveznosti iz prejšnjega odstavka tega člena.
Pravice potrošnika iz prvega odstavka ugasnejo s potekom dveh
let od dneva, ko je o stvarni napaki obvestil prodajalca.
37.č člen
Z nobenim pogodbenim določilom ni mogoče omejiti ali
izključiti prodajalčeve odgovornosti za stvarne napake, kot je določena s tem
zakonom.
Pogodbeno določilo, ki nasprotuje prejšnjemu odstavku, je
nično.
38. člen
Potrošnik ima pravico, če je bila storitev opravljena
nepravilno, od izvajalca storitve zahtevati, da:
-      
odpravi pomanjkljivosti pri opravljeni storitvi
ali
-      
vrne del plačanega zneska v sorazmerju s pomanjkljivostjo
pri opravljeni storitvi ali
-      
ponovno opravi storitev ali
-      
vrne plačani znesek.
Roki, ki so določeni za odgovornost prodajalca za stvarne
napake, se smiselno uporabljajo tudi za izvajalca storitve, če s posebnim
zakonom ni določen daljši rok.
39. člen
Če obstoj napake na blagu oziroma nepravilnost pri opravljeni
storitvi ni sporna, mora podjetje čimprej, vendar najpozneje v roku osmih dni
ugoditi potrošnikovi zahtevi iz 37.c in 38. člena tega zakona.
Podjetje mora pisno odgovoriti potrošniku na zahtevo
najpozneje v osmih dneh po njenem prejemu, če je obstoj napake na blagu oziroma
nepravilnost pri opravljeni storitvi sporen.
40. člen
Če podjetje uniči ali izgubi proizvod, ki mu je bil dan v
popravilo, vzdrževanje ali dodelavo, je dolžno potrošniku po njegovi izbiri
izročiti v osmih dneh nov enak proizvod ali mu takoj plačati odškodnino v
višini drobnoprodajne cene novega proizvoda.
Če podjetje poškoduje ali pokvari proizvod, ki mu je bil dan
v popravilo, vzdrževanje ali dodelavo, je dolžno na lastne stroške v treh dneh
odpraviti okvaro oziroma poškodbo, kadar se s tem ne zmanjšata vrednost in
uporabnost proizvoda. V primeru, da tega ni mogoče zagotoviti, pripada
potrošniku pravica iz prvega odstavka.
3. Predplačilo
41. člen
Če podjetje molče ali izrecno pogojuje nakup blaga ali
opravljanje storitev z delnim ali celotnim predplačilom in dobavi blago ali
opravi storitev po prejemu predplačila, je dolžno potrošniku ob dobavi blaga
ali izvedbi storitve obračunati in plačati obresti po obrestni meri, po kakršni
se obrestujejo hranilne vloge, vezane nad tri mesece.
Določba prejšnjega odstavka se ne uporablja, če je
predplačilo plačano v roku manj kot 3 delovne dni pred dnem, ko se opravi
dobava ali začne z opravljanjem storitev.
Določbe tega zakona, ki se nanašajo na predplačilo, se ne
uporabljajo v primeru, ko podjetje pogojuje nakup blaga ali opravljanje
storitve z izročitvijo are.
4. Posebne vrste pogodb
a) Dostava blaga na dom
42. člen
Če se podjetje in potrošnik dogovorita o dostavi na dom ali
na drug kraj, je podjetje dolžno, da potrošniku blago dostavi v brezhibnem
stanju, v dogovorjeni količini in v dogovorjenem času v potrošnikovo stanovanje
in mu hkrati izroči vso pripadajočo dokumentacijo.
Za dostavo na dom se ne šteje puščanje blaga pred vrati
potrošnikovega stanovanja.
b) Pogodbe, sklenjene na daljavo in pogodbe, sklenjene
zunaj poslovnih prostorov
43. člen
Pogodba, sklenjena na daljavo, po tem zakonu je pogodba,
sklenjena med podjetjem in potrošnikom na podlagi organizirane prodaje na
daljavo ali sistema opravljanja storitev brez istočasne fizične prisotnosti
pogodbenih strank, ki ga vodi podjetje, ki za namen sklenitve uporablja
izključno enega ali več sredstev za komuniciranje na daljavo vse do takrat in
vključno s trenutkom, ko je pogodba sklenjena. 
Pogodba, sklenjena zunaj poslovnih prostorov, po tem zakonu
je pogodba med podjetjem in potrošnikom: 
1.    
ki se sklene ob istočasni prisotnosti podjetja
in potrošnika zunaj poslovnih prostorov podjetja; 
2.    
za katero je potrošnik dal ponudbo za sklenitev
v okoliščinah iz prejšnje točke; 
3.    
ki je sklenjena v poslovnih prostorih podjetja
ali z uporabo sredstev za komuniciranje na daljavo takoj za tem, ko je bil
potrošnik s strani podjetja ob njuni istočasni prisotnosti osebno obravnavan v
prostorih, ki niso poslovni prostori podjetja; 
4.    
ki se sklene med izletom, ki ga organizira
podjetje z namenom ali učinkom trženja in prodaje blaga ali storitev. 
43.a člen
Določbe tega podpoglavja se ne uporabljajo za pogodbe: 
1.    
o gradnji ali prodaji nepremičnin, o prenosu
drugih pravic na nepremičninah ter o bistvenih spremembah namembnosti stavb in
najemne pogodbe za bivanje; 
2.    
o socialno varstvenih storitvah, o socialnih
stanovanjih in o varstvu otrok, ki jih zagotavlja država, od nje pooblaščeni
ponudniki ali od nje priznane dobrodelne organizacije, pri čemer se v to izjemo
ne uvrščajo npr. tovrstne storitve zasebnih ponudnikov brez pooblastila
državnih organov; 
3.    
o zdravstveni in lekarniški dejavnosti, v
skladu s predpisi na področju zdravstva; 
4.    
o igrah na srečo; 
5.    
o finančnih storitvah; 
6.    
o paketnem potovanju; 
7.    
o časovnem zakupu nepremičnin; 
8.    
sklenjene z nosilcem javnega pooblastila, ki je
skladno s predpisi zavezan k neodvisnosti in nepristranskosti dajanja
informacij; 
9.    
o prodaji hrane, pijače ali drugega blaga, ki
je namenjeno vsakodnevni porabi in ga podjetje redno in pogosto dobavlja
potrošniku na njegov dom, prebivališče ali delovno mesto; 
10. 
o prevozu potnikov, razen določb drugega in
tretjega odstavka 43.c člena; 
11. 
sklenjene z uporabo prodajnih avtomatov ali v
poslovnih prostorih, opremljenih s prodajnimi avtomati; 
12. 
sklenjene z operaterji telekomunikacij prek
javnih telefonskih govorilnic, za njihovo uporabo ali za uporabo ene povezave,
ki jo potrošnik vzpostavi po telefonu, internetu ali telefaksu. 
Določbe tega podpoglavja se ne uporabljajo za pogodbe,
sklenjene zunaj poslovnih prostorov, če vsota vseh plačil, ki jih mora plačati
potrošnik na podlagi te pogodbe, ne presega 20 eurov.
43.b člen
Pri pogodbah, sklenjenih na daljavo ali zunaj poslovnih
prostorov, mora potrošnik poleg informacij iz prvega odstavka 25.b člena tega
zakona najpozneje, preden ga pogodba ali ponudba zavezuje, prejeti še
informacije o: 
1.    
naslovu, na katerem podjetje dejansko opravlja
dejavnost, telefonsko številko, številko telefaksa in naslov elektronske pošte
podjetja, kadar so na voljo, po potrebi pa tudi firmo in sedež podjetja, v
imenu katerega deluje in na katerega lahko potrošnik naslovi svojo pritožbo; 
2.    
naslovu sedeža podjetja, če se razlikuje od
naslova iz prejšnje točke, in po potrebi o naslovu podjetja, v imenu katerega
deluje in na katero lahko potrošnik naslovi pritožbo; 
3.    
stroških, povezanih z uporabo komunikacijskega
sredstva, če se razlikujejo od osnovne tarife; 
4.    
pogojih, rokih in postopku za uveljavljanje
pravice do odstopa od pogodbe v skladu s 43.č in b43.d členom tega zakona,
skupaj z obrazcem za odstop od pogodbe iz petega odstavka b43.d člena; 
5.    
navedbi, da potrošnik krije stroške vračila
blaga, v primeru odstopa od pogodbe, če je potrebno; 
6.    
stroških vračila blaga, če ga pri pogodbah,
sklenjenih na daljavo, zaradi njegove narave ni mogoče vrniti po pošti; 
7.    
stroških, ki jih mora potrošnik plačati
podjetju v skladu s prvim odstavkom a43.e člena tega zakona, če odstopi od
pogodbe po tem, ko je vložil zahtevo v skladu s sedmim odstavkom 43.c ali tretjim
odstavkom a43.č člena tega zakona; 
8.    
neobstoju pravice do odstopa od pogodbe, če
potrošnik v skladu s petim odstavkom 43.č člena tega zakona nima pravice do
odstopa, ali po potrebi o okoliščinah, v katerih potrošnik izgubi pravico do
odstopa od pogodbe; 
9.    
obstoju kodeksov ravnanja in dostopnosti do
morebitnih kodeksov ravnanja; 
10. 
minimalnem trajanju obveznosti potrošnika na
podlagi pogodbe, če je potrebno; 
11. 
možnosti izvensodnega reševanja sporov in
drugih pravnih sredstev, ki se uporabljajo za podjetja, ter njihovi
dostopnosti, če je potrebno;
12. 
obstoju pologov ali drugih finančnih garancij
in pogojih v zvezi z njimi, ki jih mora plačati ali zagotoviti potrošnik na
zahtevo podjetja, če je to potrebno.
Prejšnji odstavek se uporablja tudi za pogodbe o dobavi vode,
plina ali električne energije, če se ti ne prodajajo v omejeni prostornini ali
določeni količini, daljinskega ogrevanja ali digitalne vsebine, ki ni zapisana
na otipljivem nosilcu podatkov. 
Pri pogodbi, sklenjeni za nedoločen čas, ali pogodbi, ki vključuje
naročnino, končna cena vsebuje skupne stroške za obračunsko obdobje. Če se taki
stroški zaračunavajo po nespremenljivi obrestni meri, skupna cena vsebuje tudi
skupne mesečne stroške. Kadar skupnih stroškov ni mogoče vnaprej izračunati,
podjetje navede način izračuna cene. 
Pri prodaji na javni dražbi se podatki o podjetju iz 1. in 2.
točke prvega odstavka tega člena ter 2. točke prvega odstavka 25.b člena
nadomestijo s podatki dražitelja. 
Informacije iz prvega odstavka tega člena so sestavni del pogodbe
in se lahko naknadno spremenijo le z izrecnim soglasjem pogodbenih strank. 
Informacije iz 4., 5., 6. in 7. točke prvega odstavka tega
člena lahko podjetje zagotovi potrošniku na obrazcu iz devetega odstavka tega
člena. Šteje se, da podjetje potrošniku zagotovi informacije iz 4., 5., 6. in
7. točke prvega odstavka tega člena, če pravilno izpolni obrazec iz devetega
odstavka tega člena in ga posreduje potrošniku. 
Če podjetje potrošniku ne posreduje informacij o dodatnih
stroških iz 5. in 6. točke prvega odstavka tega člena, tretjega odstavka tega
člena ter 4. točke prvega odstavka 25.b člena tega zakona, jih potrošnik ni
dolžan plačati. 
Dokazno breme glede izpolnjevanja obveznosti podjetja v zvezi
z obveščanjem potrošnika nosi podjetje. 
Obliko in vsebino obrazca z informacijami v zvezi z
uveljavljanjem pravice do odstopa od pogodbe, sklenjene na daljavo ali zunaj
poslovnih prostorov, s pravilnikom predpiše minister, pristojen za
gospodarstvo.
43.c člen
Pri pogodbah, sklenjenih na daljavo, podjetje potrošniku na
način, ki je primeren za uporabljeno sredstvo za komuniciranje na daljavo, v
enostavnem in razumljivem jeziku zagotovi ali da na voljo informacije iz prvega
odstavka 43.b člena tega zakona. Če so napisane na trajnem nosilcu podatkov,
morajo biti čitljive. 
Preden pogodba, ki se sklepa na daljavo z uporabo
elektronskih sredstev, zavezuje potrošnika k plačilu, podjetje jasno in v vidni
obliki potrošnika opozori na informacije iz 1., 3., 4. in 9. točke prvega
odstavka 25.b člena ter 10. točke prvega odstavka in tretjega odstavka 43.b
člena tega zakona neposredno preden potrošnik odda naročilo. 
Podjetje mora zagotoviti, da potrošnik v postopku oddaje
naročila pri sklenitvi pogodbe na daljavo z uporabo elektronskih sredstev
izrecno potrdi, da se z oddajo naročila strinja s plačilom. Funkcija, ki sproži
oddajo naročila, mora biti označena z besedami »naročilo z obveznostjo plačila«
ali z drugo izjavo, iz katere nedvoumno izhaja, da je z oddajo naročila
povezana obveznost plačila podjetju. Če podjetje ne spoštuje določil tega
odstavka, potrošnika pogodba ali naročilo ne zavezuje. 
Če se pogodba na daljavo sklene z uporabo sredstev za
komuniciranje na daljavo z omejenim prostorom ali časom za prikaz informacij,
podjetje na tem sredstvu zagotovi najmanj informacije iz 1., 2., 3., 4. in 9.
točke 25.b člena ter 4. točke prvega odstavka in tretjega odstavka 43.b člena
tega zakona preden pogodba zavezuje potrošnika. Druge informacije iz prvega
odstavka 43.b člena tega zakona podjetje zagotovi potrošniku na ustrezen način
v skladu s prvim odstavkom tega člena. 
Podjetje na svojih spletnih straneh najpozneje na začetku
postopka za naročanje jasno in razločno navede, ali obstajajo omejitve glede
dostave ali oblik plačila. 
Podjetje v razumnem času po sklenitvi pogodbe na daljavo,
vendar najpozneje pred dostavo blaga ali začetkom opravljanja storitve zagotovi
potrošniku potrdilo o sklenjeni pogodbi na trajnem nosilcu podatkov. Potrdilo
vsebuje informacije iz prvega odstavka 43.b člena tega zakona, razen če jih je
podjetje zagotovilo potrošniku na trajnem nosilcu podatkov pred sklenitvijo
pogodbe na daljavo, in soglasje potrošnika iz 13. točke petega odstavka 43.č
člena tega zakona, če je to potrebno. 
Podjetje lahko začne z opravljanjem storitev ali dobavo vode,
plina ali električne energije, če se ti ne prodajajo v omejeni prostornini ali
določeni količini, ali daljinskega ogrevanja v odstopnem roku iz 43.č člena
tega zakona na podlagi izrecne zahteve potrošnika. 
a43.č člen
Pri pogodbah, sklenjenih zunaj poslovnih prostorov, podjetje
pisno na papirju ali drugem trajnem nosilcu, če se potrošnik s tem strinja, v
enostavnem in razumljivem jeziku zagotovi čitljive informacije iz prvega
odstavka 43.b člena tega zakona. 
Podjetje potrošniku posreduje izvod podpisane pogodbe ali
potrdilo o sklenjeni pogodbi na papirju ali, če se potrošnik s tem strinja, na
drugem trajnem nosilcu, vključno s potrdilom o predhodnem izrecnem soglasju
glede začetka opravljanja storitev in privolitvijo potrošnika v skladu s 13.
točko petega odstavka 43.č člena tega zakona, če je to potrebno. 
Podjetje lahko začne z opravljanjem storitev ali dobavo vode,
plina ali električne energije, če se ti ne prodajajo v omejeni prostornini ali
določeni količini, ali daljinskega ogrevanja v odstopnem roku iz 43.č člena
tega zakona na podlagi izrecne zahteve potrošnika na trajnem nosilcu podatkov. 
43.č člen
Pri pogodbah, sklenjenih na daljavo ali zunaj poslovnih
prostorov, ima potrošnik pravico, da v 14 dneh obvesti podjetje, da odstopa od
pogodbe, ne da bi mu bilo treba navesti razlog za svojo odločitev. Pri tem
lahko potrošnika bremenijo le stroški iz sedmega odstavka 43.d člena tega
zakona. 
Pri prodajni pogodbi začne odstopni rok iz prejšnjega
odstavka teči z dnem, ko: 
-      
potrošnik ali tretja oseba, ki ni prevoznik in
jo imenuje potrošnik, pridobi dejansko posest nad blagom, 
-      
potrošnik ali tretja oseba, ki ni prevoznik in
jo imenuje potrošnik, pridobi dejansko posest nad zadnjim kosom blaga, če je
predmet pogodbe več kosov blaga, ki jih potrošnik naroči v enem naročilu, 
-      
potrošnik ali tretja oseba, ki ni prevoznik in
jo imenuje potrošnik, pridobi dejansko posest nad zadnjo pošiljko ali kosom
blaga, če je dostava blaga sestavljena iz več pošiljk ali kosov, 
-      
potrošnik ali tretja oseba, ki ni prevoznik in
jo imenuje potrošnik, pridobi dejansko posest nad prvim kosom blaga, če je
dostava blaga v določenem obdobju redna. 
Pri pogodbi o opravljanju storitev začne odstopni rok iz
prvega odstavka tega člena teči z dnem sklenitve pogodbe. 
Pri pogodbah o dobavi vode, plina ali električne energije, če
se ti ne prodajajo v omejeni prostornini ali določeni količini, daljinskega
ogrevanja ali digitalne vsebine, ki ni zapisana na otipljivem nosilcu, začne
odstopni rok iz prvega odstavka tega člena teči z dnem sklenitve pogodbe. 
Razen če sta se pogodbeni stranki dogovorili drugače,
potrošnik nima pravice do odstopa od pogodbe iz prvega odstavka tega člena pri
teh pogodbah: 
1.    
o blagu ali storitvah, katerih cena je odvisna
od nihanj na trgih, na katera podjetje nima vpliva in ki lahko nastopijo v roku
odstopa od pogodbe; 
2.    
o blagu, ki je izdelano po natančnih navodilih
potrošnika in prilagojeno njegovim osebnim potrebam; 
3.    
o blagu, ki je hitro pokvarljivo ali mu hitro
preteče rok uporabe; 
4.    
o opravljanju storitev, če podjetje pogodbo v
celoti izpolni ter se je opravljanje storitve začelo na podlagi potrošnikovega
izrecnega predhodnega soglasja in s privolitvijo, da izgubi pravico do odstopa
od pogodbe, ko jo podjetje v celoti izpolni; 
5.    
o dobavi zapečatenih avdio- ali videoposnetkov
in računalniških programov, če je potrošnik po dostavi odprl varnostni pečat; 
6.    
o dobavi časopisov, periodičnega tiska ali
revij razen pri naročniških pogodbah za dobavo takih publikacij; 
7.    
o dobavi zapečatenega blaga, ki ni primerno za
vračilo zaradi varovanja zdravja ali higienskih vzrokov, če je potrošnik po
dostavi odprl pečat; 
8.    
o dobavi blaga, ki je zaradi svoje narave
neločljivo pomešano z drugimi predmeti; 
9.    
o dobavi alkoholnih pijač, katerih cena je
dogovorjena ob sklenitvi prodajne pogodbe in ki se lahko dostavijo po 30 dneh,
njihova dejanska vrednost pa je odvisna od nihanj na trgu, na katera podjetje
nima vpliva; 
10. 
sklenjenih na javnih dražbah; 
11. 
pri katerih je potrošnik izrecno zahteval obisk
podjetja na domu zaradi izvedbe nujnega popravila ali vzdrževanja. Če podjetje
pri takem obisku opravi še dodatne storitve, ki jih potrošnik ni izrecno
zahteval, ali dostavi blago, ki ne predstavlja nadomestnih delov, nujno
potrebnih za vzdrževanje ali popravilo, ima potrošnik za navedene dodatne
storitve in blago pravico do odstopa od pogodbe; 
12. 
o nastanitvi, ki ni namenjena stalnemu bivanju,
prevozu blaga, najemu vozil, pripravi in dostavi hrane, ali storitvah za prosti
čas, pri katerih se podjetje zaveže, da bo izpolnilo svojo obveznost ob točno
določenem datumu ali v točno določenem roku; 
13. 
o dobavi digitalne vsebine, ki se ne dostavi na
otipljivem nosilcu podatkov, če se je opravljanje storitve začelo na podlagi
potrošnikovega izrecnega predhodnega soglasja in s privolitvijo, da s tem
izgubi pravico do odstopa od pogodbe. 
a43.d člen
Če podjetje potrošniku ne poda informacij o pravici do
odstopa od pogodbe iz 4. točke prvega odstavka 43.b člena tega zakona, je rok
za odstop od pogodbe 12 mesecev. Rok začne teči po izteku odstopnega roka iz
prvega odstavka prejšnjega člena. 
Če podjetje potrošniku poda informacije o pravici do odstopa
od pogodbe iz 4. točke prvega odstavka 43.b člena tega zakona v 12 mesecih po
začetku teka odstopnega roka iz drugega odstavka prejšnjega člena, začne
odstopni rok iz prvega odstavka prejšnjega člena teči z dnem, ko potrošnik
prejme informacije. 
b43.d člen
Obvestilo o odstopu lahko potrošnik predloži podjetju na
obrazcu iz petega odstavka tega člena ali z nedvoumno izjavo, iz katere jasno
izhaja, da odstopa od pogodbe. 
Šteje se, da je potrošnik podal odstopno izjavo pravočasno,
če jo pošlje v roku, določenem za odstop od pogodbe. 
Podjetje lahko na svoji spletni strani ponudi potrošniku tudi
možnost, da elektronsko izpolni in predloži obrazec iz petega odstavka tega
člena ali poda nedvoumno izjavo, iz katere izhaja potrošnikova volja za odstop
od pogodbe. V takem primeru mu podjetje nemudoma potrdi prejem obvestila o
odstopu od pogodbe na trajnem nosilcu podatkov. 
Dokazno breme glede uveljavljanja pravice do odstopa iz tega
člena nosi potrošnik. 
Obliko in vsebino obrazca z odstopno izjavo s pravilnikom
predpiše minister, pristojen za gospodarstvo. 
43.d člen
Z uveljavitvijo pravice do odstopa od pogodbe iz 43.č člena
tega zakona prenehajo obveznosti strank glede: 
-      
izpolnjevanja pogodbe ali 
-      
sklenitve pogodbe, kadar je dal ponudbo za
sklenitev pogodbe potrošnik. 
V primeru odstopa od pogodbe podjetje nemudoma oziroma
najpozneje v 14 dneh po prejemu obvestila o odstopu od pogodbe vrne vsa prejeta
plačila. 
Podjetje vrne prejeta plačila potrošniku z enakim plačilnim
sredstvom, kot ga je uporabil potrošnik, razen če je potrošnik izrecno zahteval
uporabo drugega plačilnega sredstva in če potrošnik zaradi tega ne nosi nobenih
stroškov. 
Potrošnik ne more zahtevati povračila dodatnih stroškov, ki
so nastali, če se je izrecno odločil za drugo vrsto pošiljke, kakor je cenovno
najugodnejša standardna pošiljka, ki jo ponuja podjetje. 
Pri prodajnih pogodbah lahko podjetje zadrži vračilo prejetih
plačil do prevzema vrnjenega blaga ali dokler potrošnik ne predloži dokazila,
da je blago poslal nazaj, razen če podjetje ponudi možnost, da samo prevzame
vrnjeno blago. 
Če je potrošnik blago že prejel in odstopi od pogodbe, ga
vrne ali izroči podjetju ali osebi, ki jo podjetje pooblasti za prevzem blaga,
nemudoma oziroma najpozneje v 14 dneh po obvestilu iz prvega odstavka 43.č
člena tega zakona, razen če podjetje ponudi, da samo prevzame vrnjeno blago.
Šteje se, da potrošnik pravočasno vrne blago, če ga pošlje pred iztekom 14
dnevnega roka za vračilo. 
Potrošnik v zvezi z odstopom od pogodbe krije samo stroške
vračila blaga, razen če te stroške krije podjetje ali če podjetje predhodno ne
seznani potrošnika, da ga bremeni ta strošek. 
Kadar je pri pogodbi, sklenjeni zunaj poslovnih prostorov,
blago dostavljeno na dom ob sklenitvi pogodbe, ga podjetje prevzame na lastne
stroške, če zaradi narave blaga ni mogoče vračilo na običajen način po pošti. 
Potrošnik odgovarja za zmanjšanje vrednosti blaga, če je
zmanjšanje vrednosti posledica ravnanja, ki ni nujno potrebno za ugotovitev
narave, lastnosti in delovanja blaga. Potrošnik ne odgovarja za zmanjšanje
vrednosti blaga, če ga podjetje ne seznani s pravico do odstopa od pogodbe
skladno s 4. točko prvega odstavka 43.b člena. 
Potrošnik z uveljavljanjem pravice do odstopa od pogodbe ne
prevzema nobenih obveznosti razen obveznosti iz tega člena ter četrtega
odstavka 43.d člena in a43.e člena tega zakona. 
a43.e člen
Če potrošnik odstopi od pogodbe po tem, ko je skladno s
sedmim odstavkom 43.c ali tretjim odstavkom a43.č člena tega zakona zahteval,
da podjetje začne opravljati storitev ali dobavo vode, plina ali električne
energije, če se ti ne prodajajo v omejeni prostornini ali določeni količini,
ali daljinskega ogrevanja v odstopnem roku iz 43.č člena tega zakona, plača podjetju
znesek v sorazmerju z opravljeno storitvijo do dneva obvestitve podjetja o
odstopu od pogodbe. Sorazmerni del se izračuna glede na skupno vrednost
pogodbe. Če je cena v pogodbi glede na tržno ceno previsoka, se sorazmerni del
izračuna glede na tržno vrednost. 
Potrošnika ne bremeni znesek iz prejšnjega odstavka, če mu
podjetje ni zagotovilo informacij iz 4. in 7. točke prvega odstavka 43.b člena
ali če ni zahteval, da podjetje začne opravljati storitev ali dobavo vode,
plina ali električne energije, če se ti ne prodajajo v omejeni prostornini ali
določeni količini, ali daljinskega ogrevanja skladno s sedmim odstavkom 43.c
ali tretjim odstavkom a43.č člena tega zakona. 
Potrošnika ne bremenijo stroški celotne ali delne dobave
digitalne vsebine, ki se ne dostavi na otipljivem nosilcu podatkov, če: 
-      
potrošnik ni dal predhodnega soglasja, da se
začne opravljati storitev pred pretekom odstopnega roka iz 43.č člena tega
zakona, 
-      
potrošnik ni potrdil, da s soglasjem iz
prejšnje točke izgubi pravico do odstopa, ali 
-      
podjetje potrošniku ni zagotovilo potrdila v
skladu s šestim odstavkom 43.c člena ali drugim odstavkom a43.č člena tega
zakona.
b43.e člen
Če potrošnik odstopi od pogodbe, sklenjene na daljavo ali
zunaj poslovnih prostorov, prenehajo veljati vse pomožne pogodbe brez stroškov
za potrošnika, razen stroškov iz 43.d člena in prejšnjega člena. Ta določba ne
posega v določbe zakona, ki ureja potrošniške kredite, glede odstopa od
povezane kreditne pogodbe. 
43.e člen
(črtan)
43.f člen
(črtan)
43.g člen
(črtan)
44. člen
(črtan)
45. člen
Nenaročene ponudbe blaga ali storitve, ki pozivajo potrošnika
k takojšnjemu ali odloženemu plačilu, niso dovoljene. Potrošnik nima nikakršnih
obveznosti v primeru nenaročene ponudbe blaga ali storitve. Če potrošnik na
ponudbo ne odgovori, se ne šteje, da ponudbo sprejema.
Prejšnji odstavek se uporablja tudi za nenaročeno dobavo
vode, plina, električne energije, če se ti ne prodajajo v omejeni prostornini
ali določeni količini, daljinskega ogrevanja ali digitalne vsebine in za nenaročene
finančne storitve. 
45.a člen
Pri telefonskih pogovorih mora oseba, ki v imenu podjetja
vzpostavi telefonski stik s potrošnikom z namenom sklenitve pogodbe na daljavo,
na začetku pogovora predstaviti firmo podjetja, po potrebi pa tudi identiteto
osebe, v imenu katere telefonira, ter potrošnika seznaniti o komercialnem
namenu klica. 
Pri sklepanju pogodbe na daljavo po telefonu mora podjetje
potrošniku podati tudi informacije iz četrtega odstavka 43.c člena tega zakona.
Pri sklepanju pogodbe na daljavo po telefonu podjetje
posreduje potrditev ponudbe potrošniku na trajnem nosilcu podatkov. Pogodba je
sklenjena, ko jo potrošnik podpiše ali pošlje pisno izjavo, da ponudbo
sprejema. 
c) Pogodbe, sklenjene zunaj poslovnih prostorov
(črtan)
46. člen
(črtan)
46.a člen
(črtan)
46.b člen
(črtan)
46.c člen
(črtan)
47. člen
(črtan)
d) Pogodbe o dobavi energije in vode
(črtan)
48. člen
(črtan)
e) Trženje finančnih storitev na daljavo
48.a člen
Pogodba o finančnih storitvah, sklenjena na daljavo, po tem
zakonu je pogodba, sklenjena med podjetjem in potrošnikom na podlagi
organizirane prodaje na daljavo ali sistema opravljanja storitev brez istočasne
fizične prisotnosti pogodbenih strank, ki ga vodi podjetje, ki za namen
sklenitve uporablja izključno enega ali več sredstev za komuniciranje na
daljavo vse do takrat in vključno s trenutkom, ko je pogodba sklenjena. 
Če pogodbe o finančnih storitvah obsegajo začetni sporazum o
storitvi, ki mu sledijo zaporedni posli ali niz ločenih poslov iste vrste, se
določbe tega podpoglavja uporabljajo za začetni sporazum. Kadar začetnega
sporazuma ni, zaporedni ali ločeni posli pa so iste vrste, opravljeni v
določenem času med istimi pogodbenimi strankami, se za prvi posel uporabljata
48.b in 48.c člen tega zakona. Kadar se posel iste vrste ne opravlja več kot
eno leto, velja naslednji posel za prvega v novem nizu poslov.
48.b člen
Pri pogodbi o finančnih storitvah, sklenjeni na daljavo, mora
potrošnik v času, ki je primeren glede na komunikacijsko sredstvo, dobiti te
informacije: 
1.    
o ponudniku: 
-  glavna poslovna dejavnost podjetja, sedež podjetja in vsi naslovi
iz poslovnega razmerja med potrošnikom in podjetjem; 
-  identiteta in naslov morebitnega zastopnika podjetja v državi
članici, v kateri ima potrošnik stalno prebivališče, ter identiteta, naslov in
funkcija morebitne tretje osebe, ki poklicno sodeluje v poslu, pa ni podjetje; 
-  register, v katerega je podjetje vpisano, z navedbo vpisne številke
ali druge enakovredne oznake, če je vpisano v sodni ali drug javni register; 
-  nadzorni organ, če je za dejavnost podjetja potrebno posebno
dovoljenje; 
2.    
o finančni storitvi: 
-  opis glavnih značilnosti finančne storitve; 
-  skupna cena, ki jo mora potrošnik za finančno storitev plačati
podjetju, vključno s provizijami, taksami in izdatki ter davki, ki jih podjetje
odvede pri opravi storitve, ali če natančne cene ni mogoče navesti, način
izračuna, ki potrošniku omogoča preverjanje cene; 
-  po potrebi opozorilo, da je finančna storitev povezana z
instrumenti, ki so zaradi lastnosti ali postopkov za izvedbo obremenjeni s
tveganjem ali je njihova cena odvisna od nihanj na finančnih trgih, na katera
podjetje nima vpliva, z opozorilom, da pretekli donosi niso kazalec prihodnjih
donosov; 
-  opozorilo glede možnosti obstoja dodatnih davkov in/ali stroškov,
ki jih ne odvede ali zaračuna podjetje; 
-  omejitve glede obdobja veljavnosti danih informacij, ki so na
voljo; 
-  plačilo in izpolnitev; 
-  stroški, povezani z uporabo komunikacijskega sredstva, če se
razlikujejo od običajne osnovne tarife, ki jo potrošnik običajno plačuje; 
3.    
o pogodbi, sklenjeni na daljavo: 
-  pogoji, roki in postopek za uveljavljanje pravice do odstopa od
pogodbe v skladu s prvim odstavkom 48.č člena tega zakona; v primerih, ko
potrošnik v skladu s tretjim odstavkom 48.č člena nima pravice do odstopa, mora
biti o tem izrecno obveščen; 
-  podatki o morebitnem znesku, ki ga mora potrošnik plačati v primeru
odstopa od pogodbe na podlagi prvega odstavka 48.d člena tega zakona; 
-  najkrajši rok trajanja pogodbe, če je predmet pogodbe trajna ali
ponavljajoča se finančna storitev; 
-  pogodbeno določilo glede prava, ki se uporablja za pogodbo,
sklenjeno na daljavo, in pristojnega sodišča; 
-  informacije o pravicah v primeru predčasne ali enostranske
prekinitve pogodbe, vključno z vsemi pogodbenimi kaznimi; 
4.    
o pravnih sredstvih: 
-  podatki o mehanizmu za izvensodno reševanje sporov in opis
morebitnih pogojev za dostop do tega mehanizma; 
-  informacije o obstoju sistema jamstva ali drugih odškodninskih
dogovorov, ki niso urejeni v zakonu, ki ureja bančništvo, zakonu, ki ureja trg
vrednostnih papirjev, in zakonu, ki ureja trg finančnih instrumentov. 
Pri ustnih sporočilih po telefonu mora podjetje potrošniku na
začetku pogovora jasno predstaviti firmo in sedež podjetja, ki opravlja
finančne storitve, in poslovni namen telefonskega klica ter ob izrecnem
potrošnikovem soglasju informacije o identiteti osebe, ki je v stiku s
potrošnikom, o njeni povezavi s podjetjem, ki opravlja finančne storitve, in
informacije iz prve, druge in četrte alineje 2. točke ter prve in druge alineje
3. točke prejšnjega odstavka. 
Pri ustnih sporočilih po telefonu mora podjetje seznaniti
potrošnika, da se mu na njegovo zahtevo posredujejo dodatne informacije iz
prvega odstavka tega člena. Poleg tega mora podjetje izpolniti tudi svojo
obveznost iz 48.c člena tega zakona. 
Informacije iz tega člena, katerih komercialni namen mora
biti jasno izražen, morajo biti predstavljene jasno in nedvoumno ter na način,
ki je primeren glede na sredstvo komuniciranja na daljavo, pri tem pa je treba
upoštevati načelo vestnosti in poštenja ter načelo varstva oseb, ki niso
poslovno sposobne.
48.c člen
Podjetje mora potrošniku zagotoviti informacije iz prejšnjega
člena in pogodbene pogoje na enostaven in razumljiv način ter na primernem
trajnem nosilcu podatkov v času, preden potrošnika zavezuje pogodba ali
ponudba. Izjemoma lahko podjetje izpolni svojo obveznost nemudoma po sklenitvi
pogodbe, če je bila pogodba na potrošnikovo željo sklenjena z uporabo sredstva
za komuniciranje na daljavo, ki ne omogoča predložitve informacij in pogodbenih
pogojev v navedeni obliki. 
Potrošnik lahko kadar koli v času pogodbenega odnosa zahteva
predložitev pogodbenih pogojev na papirju in spremembo sredstva za
komuniciranje na daljavo, razen če je sredstvo za sporazumevanje na daljavo
nezdružljivo s sklenjeno pogodbo ali vrsto finančne storitve.
48.č člen
Pri pogodbah o finančnih storitvah, sklenjenih na daljavo,
ima potrošnik pravico, da v 14 dneh podjetju sporoči, da odstopa od pogodbe, ne
da bi mu bilo treba navesti razlog za svojo odločitev ali plačati pogodbeno
kazen. Pri pogodbah o življenjskem zavarovanju, sklenjenih na daljavo, in
pogodbah o osebnih pokojninskih zavarovanjih, sklenjenih na daljavo, je ta rok
30 dni. Šteje se, da je sporočilo pravočasno, če je poslano v roku, določenem za
odstop od pogodbe. 
Če je podjetje v celoti izpolnilo obveznost iz prvega
odstavka 48.c člena tega zakona, začne teči rok za uveljavljanje pravice iz
prvega odstavka tega člena z dnem sklenitve pogodbe oziroma z dnem, ko je
podjetje izpolnilo to obveznost, če je bila izpolnjena po sklenitvi pogodbe. 
Razen če sta se pogodbeni stranki dogovorili drugače,
potrošnik nima pravice do odstopa od pogodbe iz prvega odstavka tega člena, in
sicer pri: 
1.    
pogodbah, katerih predmet so blago ali
storitve, katerih vrednost je odvisna od nihanj na finančnih trgih, na katera
podjetje nima vpliva in ki lahko nastopijo v roku odstopa od pogodbe, in
storitve v zvezi z devizami, instrumenti denarnega trga, prenosljivimi
vrednostnimi papirji, deleži v kolektivnih naložbenih podjemih, finančnimi
terminskimi pogodbami, vključno z enakovrednimi instrumenti z gotovinskim
plačilom, terminskimi pogodbami o obrestni meri, obrestnimi in valutnimi
zamenjavami, zamenjavami na podlagi delnic ali delniškega indeksa ter opcijami
za nakup ali prodajo katerega koli navedenega instrumenta, vključno z
enakovrednimi instrumenti z gotovinskim plačilom; 
2.    
zavarovalnih pogodbah za potovanje in prtljago
ali podobnih kratkoročnih zavarovalnih pogodbah z veljavnostjo, krajšo od enega
meseca; 
3.    
pogodbah o finančnih storitvah, ki sta jih na
potrošnikovo izrecno zahtevo obe stranki že v celoti izpolnili, preden je
potrošnik uresničil svojo pravico do odstopa od pogodbe.
48.d člen
Če je potrošnik odstopil od pogodbe o finančnih storitvah,
lahko podjetje zahteva od potrošnika plačilo storitve, ki jo je zanj opravilo.
Plačilo mora biti sorazmerno obsegu opravljene storitve v primerjavi s celotno
pogodbo in ne sme pomeniti pogodbene kazni. Podjetje lahko zahteva od
potrošnika plačilo le, če dokaže, da je bil potrošnik obveščen o znesku plačila
v primeru odstopa od pogodbe iz 48.b člena tega zakona. 
Podjetje lahko zahteva plačilo storitve iz prejšnjega
odstavka, če je potrošnik podal soglasje za začetek izpolnjevanja pogodbe pred
iztekom odstopnega roka in je bil o plačilu tega zneska obveščen v skladu z
48.c členom. 
Če je potrošnik znesek oziroma blago že prejel in od pogodbe
odstopi, mora nemudoma oziroma najpozneje v 30 dneh od oddaje sporočila iz
prvega odstavka prejšnjega člena vrniti podjetju znesek oziroma blago. 
Vračilo plačil mora podjetje opraviti nemudoma, najpozneje pa
v 30 dneh po prejemu sporočila o odstopu od pogodbe, razen zneska iz prejšnjega
odstavka.
48.e člen
Dokazno breme glede izpolnjevanja obveznosti podjetja v zvezi
z obveščanjem potrošnika, glede potrošnikovega soglasja za sklenitev pogodbe,
kadar je to primerno, in glede izpolnitve pogodbe nosi podjetje.
5. Prodaja na obroke
49. člen
S pogodbo o prodaji blaga na obroke se podjetje (prodajalec)
zavezuje, da bo potrošniku izročilo določeno blago, še preden mu bo kupnina
popolnoma izplačana, potrošnik pa se zavezuje, da ga bo odplačal v obrokih v
določenih časovnih presledkih.
Pogodba o prodaji na obroke mora biti sestavljena v pisni
obliki.
Določbe tega zakona, ki urejajo prodajo na obroke, se smiselno
uporabljajo tudi za prodajo storitev.
Določbe tega zakona, ki urejajo prodajo na obroke, ne
vplivajo na pravice potrošnikov po zakonu, ki ureja potrošniške kredite.
50. člen
V pogodbeni listini morajo biti poleg blaga in njegove cene
pri prodaji za gotovino navedeni tudi: skupen znesek vseh obročnih odplačil,
vštevši tudi tisto, kar je bilo plačano ob sklenitvi pogodbe, znesek posameznih
obrokov, njihovo število ter njihovi roki, sicer lahko potrošnik odstopi od
pogodbe.
V pogodbi morajo biti izrecno navedene tudi pravice, ki jih
ima potrošnik po tem poglavju (51., 53., 53.a in 54. člen).
Če pravice iz prejšnjega odstavka niso navedene v pogodbi,
jih lahko potrošnik kljub temu uveljavlja ali pa odstopi od pogodbe.
50.a člen
Nična so določila pogodbe o prodaji na obroke, ki bi bila za
potrošnika manj ugodna od določb tega poglavja, razen določil o lastninskem
pridržku.
51. člen
Potrošnik ima pravico, da kadarkoli predčasno odplača ostanek
dolžne kupnine, in to brez pogodbenih obresti, razen stroškov izdelave obračuna
predčasnega odplačila kupnine.
Drugačno pogodbeno določilo je nično.
52. člen
Prodajalec lahko odstopi od pogodbe, če pride potrošnik v
zamudo z začetnim obrokom.
Po plačilu začetnega obroka lahko prodajalec odstopi od
pogodbe, če pride potrošnik v zamudo z najmanj dvema zaporednima obrokoma, ki
pomenita najmanj osmino kupnine.
Izjemoma lahko prodajalec razdre pogodbo, če potrošnik pride
v zamudo le z enim obrokom, kadar za plačilo kupnine niso predvideni več kot
štirje obroki.
V primerih iz drugega in tretjega odstavka tega člena lahko
prodajalec, namesto da bi odstopil od pogodbe, zahteva od potrošnika, da plača
ves ostanek kupnine, vendar mu mora pred tem pustiti dodaten petnajstdnevni
rok.
53. člen
Kadar to opravičuje okoliščine primera, lahko sodišče na
zahtevo potrošnika podaljša roke za plačilo zamujenih obrokov, če da potrošnik
zavarovanje, da bo izpolnil obveznost in če prodajalec zaradi tega ne trpi
škode.
Nično je pogodbeno določilo o pogodbeni kazni za primer, če
bi potrošnik prišel v zamudo s plačilom kakšnega obroka kupnine.
53.a člen
Potrošnik lahko v vsakem primeru odstopi od pogodbe, če to
pisno sporoči prodajalcu v petnajstih dneh po podpisu. Potrošnik se tej pravici
ne more vnaprej odpovedati.
Drugačno pogodbeno določilo je nično.
54. člen
Če se pogodba razveže, mora prodajalec vrniti prejete obroke
z zakonitimi obrestmi od dneva, ko jih je prejel, in mu povrniti nujne stroške,
ki jih je imel za blago.
Potrošnik mora s svoje strani vrniti prodajalcu blago v
stanju, v kakršnem je bilo tedaj, ko mu je bilo izročeno, in mu dati povračilo
za njegovo uporabo vse do razveze pogodbe.
55. člen
(črtan)
56. člen
Določbe o prodaji na obroke iz tega poglavja veljajo tudi pri
drugih dogovorih, ki imajo enako vsebino, kot npr. zakupna pogodba z določilom,
da bo v zakup dano blago prešlo v potrošnikovo lastnino, če bo določen čas plačeval
zakupnino.
Te določbe se uporabljajo tudi pri posojilu, ki je bilo
potrošniku dano za nakup določenega blaga, če sta se podjetje, ki je potrošniku
dalo posojilo (posojilodajalec) in prodajalec sporazumela, da bo potrošnik
blago, ki mu ga je prodal prodajalec, odplačeval v obrokih, po pogodbi,
sklenjeni med potrošnikom in prodajalcem.
6. Pogodbe o paketnem potovanju in povezani potovalni
aranžmaji
57. člen
Dejavnost organiziranja in prodaje turističnih potovanj,
dejavnost turističnih vodnikov in spremljevalcev ter dejavnost vodenja in
usposabljanja na področju športa je urejeno v področnih zakonih.
57.a člen
(1) Pogodba o paketnem potovanju po tem zakonu je vsaka
pogodba o turističnem paketu. Če se turistični paket zagotovi na podlagi
ločenih pogodb, se za pogodbo o paketnem potovanju štejejo vse pogodbe, ki
zajemajo potovalne storitve, vključene v turistični paket. 
(2) Povezan potovalni aranžma pomeni vsaj dve različni vrsti
potovalnih storitev, kupljeni za namene istega potovanja ali počitnic, ki ne
štejejo za turistični paket, zaradi česar so sklenjene ločene pogodbe s
posameznimi ponudniki potovalnih storitev, če podjetje: 
-      
omogoči, da potrošnik ob enkratnem obisku
njegove prodajne točke ali v stiku z njo izbere in ločeno plača posamezne
potovalne storitve, ali 
-      
usmerjeno omogoča nakup vsaj ene dodatne
potovalne storitve drugega podjetja, če je pogodba s tem drugim podjetjem
sklenjena največ 24 ur po potrditvi rezervacije prve potovalne storitve. 
(3) Določbe tega podpoglavja se uporabljajo za turistične
pakete in povezane potovalne aranžmaje tudi, kadar jih podjetja ponujajo ali
prodajajo osebam, ki se po tem zakonu ne štejejo za potrošnika, razen v
primerih iz tretje alineje četrtega odstavka tega člena. 
(4) Določbe tega podpoglavja se ne uporabljajo za: 
-      
turistične pakete in povezane potovalne
aranžmaje, ki trajajo manj kot 24 ur in ne vključujejo prenočevanja, 
-      
turistične pakete in povezane potovalne aranžmaje,
ki so ponujeni ali izvedeni občasno na nepridobitni osnovi samo za zaključene
skupine potrošnikov, 
-      
turistične pakete in povezane potovalne
aranžmaje, kupljene na podlagi okvirne pogodbe za organiziranje poslovnih
potovanj med podjetjem in drugo fizično ali pravno osebo, ki deluje za namene,
povezane z njegovo pridobitno dejavnostjo (trgovsko, poslovno, obrtno ali
poklicno dejavnostjo). 
(5) Šteje se, da so turistični paketi in povezani potovalni
aranžmaji iz druge alineje prejšnjega odstavka tega člena izvedeni občasno, če
skupna letna višina vplačanih zneskov za njihovo izvedbo ne presega 15.000
eurov. Navedena omejitev vplačil se ne uporablja za: 
-      
vzgojno-izobraževalne ustanove pri izvajanju
strokovnih ekskurzij in podobnih oblik dela, ki so določene z letnim delovnim
načrtom, če te izvajajo za svoje udeležence izobraževanja v okviru javno
veljavnega vzgojno-izobraževalnega ali študijskega programa, 
-      
pravne osebe, ki jim je priznan status
delovanja v javnem interesu, 
-      
verske skupnosti, registrirane skladno z
zakonom, ki ureja versko svobodo, pri izvajanju njihovih rednih aktivnosti.
a57.b člen
(1) V tem podpoglavju imajo posamezni izrazi naslednji pomen:
1.    
»potovalna storitev« pomeni: 
-  prevoz, 
-  nastanitev, ki ni neločljivo povezana s prevozom in ni za namene
bivanja, 
-  najem osebnih avtomobilov in drugih motornih vozil, kot so
opredeljena v zakonu, ki ureja motorna vozila, ali motornih koles, za katera je
v skladu z zakonom, ki ureja vozniška dovoljenja, zahtevano vozniško dovoljenje
za vozila kategorije A; 
-  drugo turistično storitev, ki ni neločljivo povezana s prevozom,
nastanitvijo ali najemom motornih vozil ali motornih koles iz prejšnje alineje;
2.    
»turistični paket« pomeni kombinacijo vsaj dveh
različnih potovalnih storitev za namene istega potovanja ali počitnic, če
podjetje pred sklenitvijo ene pogodbe o vseh potovalnih storitvah združi vse
potovalne storitve, tudi če so te potovalne storitve združene na zahtevo
potrošnika ali v skladu z izbiro potrošnika, ali se, ne glede na to, če so s
posameznimi podjetji, ki ponujajo potovalne storitve, sklenjene ločene pogodbe,
te potovalne storitve: 
-  kupijo na eni prodajni točki in so bile izbrane, preden se
potrošnik strinja s plačilom; 
-  ponujajo, prodajajo ali zaračunavajo po skupni ali celotni ceni; 
-  oglašujejo ali prodajajo z uporabo izraza »turistični paket« ali
podobnim izrazom; 
-  sestavijo po sklenitvi pogodbe, s katero podjetje potrošniku
omogoči, da sam izbira med različnimi vrstami potovalnih storitev ali 
-  kupijo pri različnih podjetjih po povezanih postopkih spletne
rezervacije, pri katerih podjetje, s katerim je bila sklenjena prva pogodba,
drugemu ali drugim podjetjem posreduje ime potrošnika, njegov elektronski
naslov in podatke o plačilu ter je pogodba z drugim ali drugimi podjetji
sklenjena najpozneje 24 ur po potrditvi rezervacije prve potovalne storitve; 
3.    
»začetek turističnega paketa« pomeni začetek
izvajanja potovalnih storitev, vključenih v turistični paket; 
4.    
»prodajna točka« pomeni vsak premični ali
nepremični maloprodajni prostor ali spletno stran podjetja ali podobno spletno
prodajno orodje, tudi če so spletna stran podjetja ali podobno spletno prodajno
orodje potrošnikom predstavljeni kot eno samo orodje, vključno s telefonsko
storitvijo; 
5.    
»ustanovitev« pomeni dejansko izvajanje
storitvene dejavnosti po 43. členu Pogodbe o delovanju Evropske unije (UL
C št. 326 z dne 26. 10. 2012, str. 47), ki jo izvaja ponudnik
storitev za nedoločen čas in s stalno infrastrukturo, kjer se dejavnost
opravljanja storitev dejansko izvaja; 
6.    
»neizogibne in izredne okoliščine« so
okoliščine, na katere stranka, ki se na njih sklicuje, ne more vplivati in
katerih posledice bi bile kljub sprejetju vseh razumnih ukrepov neizbežne; 
7.    
»neskladnost« pomeni neizvedbo ali pomanjkljivo
izvedbo potovalnih storitev, vključenih v turistični paket; 
8.    
»povratek« pomeni vrnitev potrošnika na kraj
odhoda ali na drug kraj, o katerem se dogovorita pogodbeni stranki; 
9.    
»podjetje« ob upoštevanju elementov opredelitve
podjetja iz 1. člena tega zakona pomeni organizatorja potovanja,
prodajalca potovanja, podjetje, ki omogoča povezane potovalne aranžmaje ali
ponudnika potovalnih storitev. 
(2) Kombinacija potovalnih storitev, pri katerih se največ
ena potovalna storitev iz prve, druge ali tretje alineje 1. točke prejšnjega
odstavka kombinira z eno ali več turističnih storitev iz četrte alineje 1.
točke prejšnjega odstavka, se ne šteje za turistični paket, če slednje
potovalne storitve: 
-      
ne predstavljajo več kot četrtino vrednosti
celotnega turističnega paketa, se ne oglašujejo kot bistveni element turističnega
paketa in kako drugače ne predstavljajo bistvenega elementa turističnega paketa
ali 
-      
potrošnik izbere in kupi šele po začetku
izvajanja potovalne storitve iz prve, druge ali tretje alineje 1. točke
prejšnjega odstavka. 
(3) Kombinacija potovalnih storitev, pri katerih se največ
ena potovalna storitev iz prve, druge ali tretje alineje 1. točke prvega
odstavka tega člena kombinira z eno ali več turističnih storitev iz četrte
alineje 1. točke prvega odstavka tega člena, se ne šteje za povezan potovalni
aranžma, če potovalne storitve ne predstavljajo več kot četrtino skupne
vrednosti storitev, se ne oglašujejo kot bistven element kombinacije in kako
drugače ne predstavljajo bistvenega elementa potovanja ali počitnic.
57.b člen
(1) Organizator potovanja in prodajalec potovanja, kadar se
turistični paket prodaja prek njega, pred sklenitvijo pogodbe o paketnem
potovanju oziroma preden potrošnika zavezuje ponudba potrošniku zagotovita
standardne informacije na obrazcu iz šestega odstavka tega člena in naslednje
informacije o turističnem paketu, če se nanašajo na vsebino turističnega
paketa: 
1.    
o glavnih značilnostih potovalnih storitev: 
-  kraj oziroma kraje potovanja, načrt potovanja, obdobje bivanja z
datumi in število vključenih nočitev, kadar je vključena nastanitev; 
-  kraj, datum in čas odhoda in povratka oziroma okviren čas odhoda in
povratka, če čas še ni natančno določen; 
-  prevozna sredstva, njihove značilnosti in kategorije, trajanje
prevoza in kraji vmesnih postankov ter prometne povezave; 
-  lokacija, glavne značilnosti in po potrebi turistična kategorija
nastanitve v skladu s pravili države potovanja; 
-  načrt obrokov; 
-  obiski, izleti ali druge storitve, vključene v skupno dogovorjeno
ceno turističnega paketa; 
-  ali bo katera od potovalnih storitev zagotovljena v okviru skupine
in po možnosti podatek o velikosti skupine, kadar iz okoliščin ne izhaja, da bo
katera od potovalnih storitev zagotovljena v okviru skupine; 
-  jezik, v katerem bodo zagotovljene druge turistične storitve, kadar
so koristi potrošnika od teh storitev odvisne od ustne komunikacije; 
-  ali je potovanje na splošno primerno za osebe z omejeno mobilnostjo
in na zahtevo potrošnika podrobne informacije o primernosti potovanja ob
upoštevanju potreb potrošnika; 
2.    
firmo, poslovni naslov, telefonsko številko in
po potrebi elektronski naslov organizatorja potovanja in prodajalca potovanja,
kadar je to potrebno; 
3.    
skupno ceno turističnega paketa, vključno z
davki in z vsemi morebitnimi dodatnimi pristojbinami, taksami in drugimi
stroški ali navedbo vrste morebitnih dodatnih stroškov, ki jih bo potrošnik še
moral plačati, kadar teh stroškov ni mogoče razumno izračunati pred sklenitvijo
pogodbe; 
4.    
plačilne pogoje, vključno z vsemi zneski ali
odstotki cene, ki se plačajo kot predplačilo, in roke za plačilo razlike, ali
finančna jamstva, ki jih mora plačati ali zagotoviti potrošnik; 
5.    
najmanjše število prijavljenih oseb za izvedbo
turističnega paketa in rok iz 2. točke 57.g člena tega zakona, v katerem lahko
organizator potovanja odstopi od pogodbe, če je manj prijavljenih; 
6.    
potne listine in morebitne zahteve za vizume,
vključno z okvirnim obdobjem za pridobitev vizumov, ki veljajo za državljane
Republike Slovenije, ter zdravstvene formalnosti, ki so potrebne za potovanje
in bivanje v namembnem kraju potovanja; 
7.    
o pravici do odstopa od pogodbe, ki jo ima
potrošnik v skladu s prvim odstavkom 57.f člena tega zakona kadarkoli pred
začetkom potovanja proti plačilu odstopnine ali proti plačilu standardiziranih
odstopnin, ki jih morebiti zahteva organizator potovanja; 
8.    
o prostovoljnih ali obveznih zavarovanjih za
kritje stroškov odstopa od pogodbe s strani potrošnika ali stroškov pomoči,
vključno s povratkom, v primeru nesreče, bolezni ali smrti. 
(2) Informacije iz prejšnjega odstavka morajo biti podane na
jasen, razumljiv in viden način. Kadar so podane v pisni obliki, se navedejo
čitljivo. 
(3) Informacije iz 1., 3. do 5. in 7. točke prvega odstavka
tega člena, ki jih organizator potovanja ali prodajalec potovanja zagotovita
potrošniku, so sestavni del pogodbe o paketnem potovanju in se ne spreminjajo,
razen če se stranki izrecno dogovorita drugače. 
(4) Organizator potovanja in prodajalec potovanja, kadar se
turistični paket prodaja prek njega, potrošniku pred sklenitvijo pogodbe o
paketnem potovanju sporočita vse spremembe predhodnih informacij na jasen,
razumljiv in viden način. 
(5) Če organizator potovanja in prodajalec potovanja, kadar
se turistični paket prodaja prek njega, ne zagotovi informacij o dodatnih
pristojbinah, taksah in drugih stroških iz 3. točke prvega odstavka tega člena
na način, določen v drugem odstavku tega člena, potrošnik teh dodatnih plačil
ne krije. 
(6) Obrazec za standardne informacije iz prvega odstavka tega
člena predpiše minister, pristojen za varstvo potrošnikov.
57.c člen
(1) Če je pogodba o paketnem potovanju sklenjena po telefonu,
organizator potovanja in prodajalec potovanja, kadar se turistični paket
prodaja prek njega, potrošniku zagotovita standardne informacije na obrazcu iz
četrtega odstavka tega člena in informacije iz 1. do 8. točke prvega odstavka
prejšnjega člena. 
(2) Pri turističnih paketih, ki se kupijo pri različnih
podjetjih prek povezanih postopkov spletne rezervacije, pri katerih podjetje, s
katerim je bila sklenjena prva pogodba, drugemu ali drugim podjetjem posreduje
ime potrošnika, njegov elektronski naslov in podatke o plačilu ter je pogodba z
drugim ali drugimi podjetji sklenjena najpozneje 24 ur po potrditvi rezervacije
prve potovalne storitve, organizator potovanja in podjetje, ki so mu bili
podatki posredovani, zagotovita, da vsak od njiju potrošniku posreduje
informacije iz 1. do 8. točke prvega odstavka prejšnjega člena, če so povezane
s potovalnimi storitvami, ki jih ponujata, pred sklenitvijo pogodbe o paketnem
potovanju oziroma preden potrošnika zavezuje ponudba. Organizator potovanja
hkrati potrošniku zagotovi standardne informacije na obrazcu iz četrtega
odstavka tega člena. 
(3) Informacije iz prvega in drugega odstavka tega člena
morajo biti podane na jasen, razumljiv in viden način. Kadar so podane v pisni
obliki, se navedejo čitljivo. 
(4) Obrazec za standardne informacije iz prvega in drugega
odstavka tega člena predpiše minister, pristojen za varstvo potrošnikov.
57.č člen
(1) Pogodba o paketnem potovanju je sestavljena v preprostem
in razumljivem jeziku. Kadar se sklene v pisni obliki, mora biti napisana
čitljivo. 
(2) Organizator potovanja ali prodajalec potovanja potrošniku
zagotovi izvod pogodbe o paketnem potovanju ali potrdilo o sklenjeni pogodbi na
trajnem nosilcu podatkov ob sklenitvi pogodbe ali po njeni sklenitvi brez
nepotrebnega odlašanja. Če je bila pogodba sklenjena ob hkratni fizični
prisotnosti strank, lahko potrošnik zahteva izvod pogodbe na papirju. 
(3) Pri pogodbah o paketnem potovanju, sklenjenih zunaj
poslovnih prostorov, kot to določa drugi odstavek 43. člena tega zakona,
potrošnik prejme kopijo pogodbe o paketnem potovanju ali potrdilo o sklenjeni
pogodbi na papirju ali na drugem trajnem nosilcu podatkov, če se s tem strinja.
(4) Pogodba o paketnem potovanju ali potrdilo o sklenjeni
pogodbi vsebuje vse dogovore glede turističnega paketa, kar vključuje
informacije o turističnem paketu iz 1. do 8. točke prvega odstavka 57.b člena
tega zakona in naslednje informacije: 
1.    
posebne zahteve potrošnika, ki jih je
organizator potovanja sprejel; 
2.    
o odgovornosti organizatorja potovanja, ki jo
ima v skladu z določbami prvega do desetega odstavka 57.e člena in a57.f člena
tega zakona glede ustrezne izvedbe vseh potovalnih storitev, vključenih v
pogodbo; 
3.    
obveznosti organizatorja potovanja, da v skladu
s trinajstim in štirinajstim odstavkom 57.e člena tega zakona zagotavlja pomoč
potrošniku, če ima težave; 
4.    
naziv subjekta, ki zagotavlja jamstvo v primeru
likvidnostnih težav, in njegove kontaktne podatke, vključno z naslovom; 
5.    
ime, naslov, telefonsko številko, elektronski
naslov in po potrebi številko telefaksa lokalnega predstavnika organizatorja
potovanja, kontaktne točke ali druge službe, ki potrošniku omogoča, da lahko
hitro pride v stik z organizatorjem potovanja in z njim učinkovito komunicira,
zahteva pomoč, ko je v težavah, ali se pritoži glede neskladnosti izvajanja
storitev s pogodbo, ki jih je opazil med izvedbo turističnega paketa; 
6.    
obveznost potrošnika, da v skladu z drugim
odstavkom 57.e člena tega zakona brez nepotrebnega odlašanja, pri čemer se
upoštevajo vse okoliščine primera, obvesti organizatorja potovanja o
neskladnostih izvedbe turističnega paketa, ki jih opazi med izvedbo; 
7.    
kadar v okviru pogodbe o paketnem potovanju, ki
vključuje tudi nočitev, potuje mladoletnik brez spremstva staršev ali
zastopnika, informacije, ki omogočajo neposredne stike z mladoletnikom ali z
osebo, ki je odgovorna zanj v kraju njegove nastanitve; 
8.    
o razpoložljivem notranjem postopku za
reševanje pritožb; 
9.    
o mehanizmih za izvensodno reševanje
potrošniških sporov v skladu z zakonom, ki ureja izvensodno reševanje
potrošniških sporov, ter informacijo o izvajalcu izvensodnega reševanja
potrošniških sporov, če ga priznava, in o platformi za spletno reševanje
potrošniških sporov v skladu z Uredbo (EU) št. 524/2013 Evropskega
parlamenta in Sveta z dne 21. maja 2013 o spletnem reševanju potrošniških
sporov ter spremembi Uredbe (ES) št. 2006/2004 in Direktive 2009/22/ES (UL
L št. 165 z dne 18. 6. 2013, str. 1), kadar je to potrebno; 
10. 
o pravici do prenosa pogodbe na drugega
potrošnika v skladu z devetim do trinajstim odstavkom 57.f člena tega zakona. 
(5) Pri turističnih paketih, ki se kupijo pri različnih
podjetjih prek povezanih postopkov spletne rezervacije in pri katerih podjetje,
s katerim je bila sklenjena prva pogodba, drugemu ali drugim podjetjem
posreduje ime potrošnika, njegov elektronski naslov in podatke o plačilu ter je
pogodba z drugim ali drugimi podjetji sklenjena najpozneje 24 ur po potrditvi
rezervacije prve potovalne storitve, podjetje, ki so mu bili podatki
posredovani, obvesti organizatorja potovanja o sklenitvi pogodbe o paketnem
potovanju, na podlagi katere se oblikuje turistični paket, in mu posreduje
informacije, ki jih kot organizator potovanja potrebuje za izpolnitev svojih
obveznosti. 
(6) V primerih iz prejšnjega odstavka organizator potovanja
zagotovi potrošniku na trajnem nosilcu podatkov informacije iz 1. do 10. točke
četrtega odstavka tega člena takoj, ko je obveščen o oblikovanju turističnega
paketa. 
(7) Informacije iz četrtega, petega in šestega odstavka tega
člena morajo biti podane na jasen, razumljiv in viden način. 
(8) Organizator potovanja potrošniku pravočasno pred začetkom
turističnega paketa zagotovi potrebne račune, vavčerje, vozovnice in
informacije o načrtovanem času odhoda. Če je treba, zagotovi tudi informacije o
rokih za prijavo in načrtovani čas vmesnih postankov, prometnih povezav in prihoda.
(9) Dokazno breme glede izpolnjevanja obveznosti podjetja v
zvezi z informiranjem potrošnika nosi podjetje.
57.d člen
(1) Organizator potovanja lahko po sklenitvi pogodbe o
paketnem potovanju poviša cene le, če je ta možnost določena v pogodbi, če pogodba
vsebuje določilo, da je potrošnik upravičen tudi do znižanja cene v skladu s
petim odstavkom tega člena in če pogodba vsebuje način izračuna spremembe cene.
(2) Povišanje cene iz prejšnjega odstavka je možno samo kot
neposredna posledica sprememb: 
-      
cene prevoza zaradi sprememb cene goriva ali
drugih virov energije; 
-      
ravni davkov ali pristojbin za potovalne
storitve, vključene v pogodbi, ki jih naložijo tretje osebe, ki niso neposredno
vključene v izvedbo turističnega paketa, vključno s turističnimi taksami,
pristajalnimi pristojbinami ali pristojbinami za vkrcanje ali izkrcanje v
pristaniščih in na letališčih, ali 
-      
menjalnih tečajev valute, povezanih s
turističnim paketom. 
(3) Če povišanje cene iz prvega odstavka tega člena presega
osem odstotkov dogovorjene cene turističnega paketa, se uporabljajo pravila o
spremembi pogodbenih pogojev iz drugega do petega odstavka 57.h člena tega
zakona. 
(4) Ne glede na njegov obseg je povišanje cen mogoče le, če
organizator potovanja vsaj 20 dni pred začetkom turističnega paketa o tem
obvesti potrošnika jasno in razumljivo na trajnem nosilcu podatkov z vključeno
obrazložitvijo in izračunom tega povišanja. 
(5) Če je v pogodbi o paketnem potovanju določena možnost
povišanja cene, ima potrošnik v primeru zmanjšanja stroškov iz drugega odstavka
tega člena pravico do znižanja cene, če so se ti stroški zmanjšali po sklenitvi
pogodbe in pred začetkom turističnega paketa. 
(6) V primerih znižanja cene iz prejšnjega odstavka lahko
organizator potovanja od zneska, ki ga dolguje potrošniku, odšteje dejanske
administrativne stroške, ki jih je z znižanjem cene imel. Na zahtevo potrošnika
organizator potovanja predloži dokazila o teh administrativnih stroških.
57.e člen
(1) Organizator potovanja odgovarja za izpolnitev pogodbe o
paketnem potovanju, ne glede na to, ali vključene potovalne storitve izvaja sam
ali jih izvaja drugo podjetje. 
(2) Potrošnik brez nepotrebnega odlašanja, pri čemer se
upoštevajo vse okoliščine primera, obvesti organizatorja potovanja o vseh
neskladnostih, ki jih ugotovi med izvedbo potovalnih storitev, vključenih v
pogodbo o paketnem potovanju. 
(3) Če posamezna potovalna storitev ni izvedena v skladu s
pogodbo o paketnem potovanju, organizator potovanja odpravi neskladnosti, razen
če: 
-      
to ni mogoče ali 
-      
bi to povzročilo nesorazmerne stroške, pri
čemer se upošteva obseg neskladnosti in vrednost potovalnih storitev, pri
katerih so se pojavile neskladnosti s pogodbo. 
(4) Če organizator potovanja v razumnem roku, ki ga določi
potrošnik, ne odpravi neskladnosti, lahko potrošnik, razen v primerih iz
prejšnjega odstavka, sam odpravi neskladnosti in zahteva povračilo nastalih
stroškov. Potrošniku ni treba določiti razumnega roka za odpravo neskladnosti,
če je neskladnost takšne narave, da jo je treba odpraviti takoj ali če
organizator potovanja neskladnosti noče odpraviti. 
(5) Če organizator potovanja zaradi razlogov iz tretjega
odstavka tega člena ne odpravi neskladnosti, lahko potrošnik v skladu z
enajstim in dvanajstim odstavkom tega člena in b57.f členom tega zakona zahteva
znižanje cene in povrnitev škode. 
(6) Če organizator potovanja neskladnosti, ki znatno vplivajo
na izvedbo turističnega paketa, ne odpravi v razumnem roku, ki ga določi
potrošnik, lahko potrošnik odstopi od pogodbe o paketnem potovanju brez plačila
odstopnine in v skladu z enajstim in dvanajstim odstavkom tega člena in b57.f
členom tega zakona zahteva znižanje cene oziroma povrnitev škode, kadar je to
ustrezno. 
(7) Kadar organizator potovanja po začetku turističnega
paketa ugotovi, da ne more zagotoviti znatnega dela potovalnih storitev, kot je
dogovorjeno s pogodbo o paketnem potovanju, vključno s povratkom, potrošniku
brez plačila dodatnih stroškov za nadaljnjo izvedbo turističnega paketa ponudi
ustrezne nadomestne potovalne storitve, ki so po možnosti enake ali višje
kakovosti od dogovorjenih. 
(8) Kadar je posledica predlaganih nadomestnih potovalnih
storitev iz prejšnjega odstavka turistični paket nižje kakovosti, kot je
naveden v pogodbi o paketnem potovanju, organizator potovanja ustrezno zniža
ceno turističnega paketa. 
(9) Potrošnik lahko predlagane nadomestne potovalne storitve
zavrne le, če niso primerljive z navedenimi v pogodbi o paketnem potovanju ali
če je znižanje cene neustrezno. 
(10) Če organizator potovanja ne more zagotoviti ustreznih
nadomestnih potovalnih storitev ali če potrošnik predlagane nadomestne storitve
zavrne v skladu s prejšnjim odstavkom tega člena, lahko potrošnik, kadar je to
ustrezno, v skladu z določbami enajstega in dvanajstega odstavka tega člena in
b57.f člena tega zakona zahteva znižanje cene oziroma povrnitev škode, tudi če
od pogodbe o paketnem potovanju ne odstopi. 
(11) Potrošnik lahko za vsako obdobje, v katerem je obstajala
neskladnost izvedenih potovalnih storitev s pogodbo o paketnem potovanju zahteva
sorazmerno znižanje cene, razen če organizator potovanja dokaže, da je za
neskladnost odgovoren potrošnik. 
(12) Potrošnik ima pravico, da mu organizator potovanja brez
nepotrebnega odlašanja povrne vsakršno škodo, ki mu je nastala zaradi kakršne koli
neskladnosti s pogodbo, razen če organizator potovanja dokaže, da je: 
-      
za neskladnost odgovoren potrošnik; 
-      
za neskladnost odgovorna tretja oseba, ki ni
povezana z zagotavljanjem potovalnih storitev, vključenih v pogodbo o paketnem
potovanju, in je bila neskladnost nepredvidljiva ali neizogibna ali 
-      
neskladnost posledica neizogibnih in izrednih
okoliščin. 
(13) Organizator potovanja brez nepotrebnega odlašanja ponudi
ustrezno pomoč potrošniku, ki se med potovanjem znajde v težavah, vključno v
okoliščinah iz drugega odstavka a57.f člena tega zakona. Pomoč zajema zlasti: 
-      
zagotavljanje ustreznih informacij o
zdravstvenih storitvah, lokalnih organih oblasti in o konzularni pomoči, 
-      
pomoč pri zagotavljanju sredstev za
komuniciranje na daljavo in 
-      
pomoč pri iskanju nadomestnih potovalnih
aranžmajev. 
(14) Če težave nastanejo zaradi namernega ali malomarnega
ravnanja potrošnika, lahko organizator potovanja za pomoč, ki jo nudi v takem
primeru, zaračuna razumno nadomestilo, ki pa ne sme presegati njegovih dejanskih
stroškov. 
(15) Če organizator potovanja nima sedeža znotraj Evropskega
gospodarskega prostora, prodajalec potovanja, ki ima sedež v Republiki
Sloveniji, odgovarja za skladnost izvedbe turističnega paketa s pogodbo o
paketnem potovanju v skladu z določbami tega zakona, razen če dokaže, da
organizator potovanja ravna v skladu s temi določbami.
a57.f člen
(1) Če je v turistični paket vključen tudi prevoz,
organizator potovanja v primerih iz šestega in desetega odstavka prejšnjega
člena brez nepotrebnega odlašanja in brez dodatnih stroškov za potrošnika
zagotovi tudi povratek z enakovrednim prevoznim sredstvom. 
(2) Če zaradi neizogibnih in izrednih okoliščin ni mogoče
zagotoviti povratka potrošnika, kot je dogovorjeno s pogodbo o paketnem
potovanju, stroške potrebne nastanitve, ki je po možnosti enakovredne
kategorije, kot je dogovorjena v pogodbi o paketnem potovanju, krije
organizator potovanja za največ tri nočitve. Če posebni predpisi Evropske
unije, ki urejajo pravice potnikov, določajo daljše obdobje, ki velja za
povratek potrošnika s temi prevoznimi sredstvi, se v primerih uporabe teh
prevoznih sredstev uporabljajo daljša obdobja. 
(3) Organizator potovanja se ne sme sklicevati na neizogibne
in izredne okoliščine pri omejevanju odgovornosti v skladu s prejšnjim
odstavkom, če se zadevni prevoznik ne sme sklicevati na take okoliščine v
skladu z zakonodajo Evropske unije. 
(4) Omejitev stroškov iz drugega odstavka tega člena se ne
uporablja za osebe z omejeno mobilnostjo, kot je določeno v (a) točki
2. člena Uredbe (ES) št. 1107/2006 Evropskega parlamenta in Sveta z
dne 5. julija 2006 o pravicah invalidnih oseb in oseb z omejeno
mobilnostjo v zračnem prevozu (UL L št. 204 z dne 26. 7. 2006, str.
1), vključno z osebami, ki jih spremljajo, za nosečnice in mladoletnike brez
spremstva ter za osebe, ki potrebujejo posebno zdravstveno pomoč, če je bil
organizator potovanja vsaj 48 ur pred začetkom turističnega paketa obveščen o
njihovih posebnih potrebah.
b57.f člen
(1) Organizator potovanja lahko s pogodbo o paketnem
potovanju omeji višino denarne odškodnine za povzročeno škodo zaradi
neskladnosti s pogodbo, ki ne sme biti manjša od trikratnega zneska celotne
cene turističnega paketa, razen za povrnitev škode za telesne poškodbe in za
škodo, povzročeno namenoma ali iz malomarnosti. 
(2) Če mednarodne konvencije, ki zavezujejo Republiko
Slovenijo, omejujejo obseg povrnitve škode ali pogoje, pod katerimi ponudnik
posameznih potovalnih storitev, ki so del turističnega paketa, odgovarja za
povrnitev škode, se za organizatorja potovanja uporabljajo te omejitve. 
(3) Znižanje cene ali povrnitev škode zaradi neskladnosti s
pogodbo o paketnem potovanju po tem zakonu ne vpliva na pravice potnikov iz
Uredbe (ES) št. 261/2004 Evropskega parlamenta in Sveta z dne
11. februarja 2004 o določitvi skupnih pravil glede odškodnine in pomoči
potnikom v primerih zavrnitve vkrcanja, odpovedi ali velike zamude letov ter o
razveljavitvi Uredbe (EGS) št. 295/91 (UL L št. 46 z dne 17. 2.
2004, str. 1), Uredbe (ES) št. 1371/2007 Evropskega parlamenta in Sveta z
dne 23. oktobra 2007 o pravicah in obveznostih potnikov v železniškem
prometu (UL L št. 315 z dne 3. 12. 2007, str. 14), Uredbe (ES)
št. 392/2009 Evropskega parlamenta in Sveta z dne 23. aprila 2009 o
odgovornosti prevoznikov potnikov po morju v primeru nesreč (UL L št. 131
z dne 28. 5. 2009, str. 24), Uredbe (EU) št. 1177/2010 Evropskega
parlamenta in Sveta z dne 24. novembra 2010 o pravicah potnikov med
potovanjem po morju in celinskih plovnih poteh ter spremembi Uredbe (ES)
št. 2006/2004 (UL L št. 334 z dne 17. 12. 2010, str. 1) in
Uredbe (EU) št. 181/2011 Evropskega parlamenta in Sveta z dne
16. februarja 2011 o pravicah potnikov v avtobusnem prevozu in spremembi
Uredbe (ES) št. 2006/2004 (UL L št. 55 z dne 28. 2. 2011, str.
1) ter mednarodnih konvencij. Potrošniki so upravičeni do vložitve zahtevka v
skladu s tem zakonom in navedenimi uredbami ter mednarodnimi konvencijami. 
(4) Povrnitev škode ali znižanja cen, ki jih potrošnik prejme
na podlagi tega zakona in uredb ter mednarodnih konvencij iz prejšnjega
odstavka, se med seboj odštevajo, da se prepreči prekomerna izplačila. 
(5) Potrošnik lahko zahteva znižanje cene ali povrnitev škode
zaradi neskladnosti s pogodbo o paketnem potovanju v dveh letih od nastanka
neskladnosti.
c57.f člen
(1) Potrošnik lahko naslovi vsa sporočila, zahteve ali
pritožbe v zvezi z izvedbo turističnega paketa neposredno na prodajalca
potovanja, prek katerega je paket kupil. Prodajalec potovanja vsa prejeta
sporočila, zahteve ali pritožbe brez nepotrebnega odlašanja posreduje
organizatorju potovanja. 
(2) Šteje se, da je organizator potovanja prejel sporočila,
zahteve ali pritožbe, ko jih je prejel prodajalec potovanja.
57.f člen
(1) Potrošnik lahko kadarkoli pred začetkom turističnega
paketa odstopi od pogodbe o paketnem potovanju. 
(2) V primeru odstopa potrošnika od pogodbe o paketnem
potovanju lahko organizator potovanja zahteva od potrošnika plačilo ustrezne in
upravičene odstopnine. 
(3) S pogodbo o paketnem potovanju se lahko določi razumne
standardne odstopnine, pri čemer se upošteva preostali čas do začetka
turističnega paketa ter pričakovane prihranke stroškov in prihodke iz
nadomestne uporabe potovalnih storitev. 
(4) Če standardne odstopnine niso določene s pogodbo o
paketnem potovanju, se odstopnina izračuna tako, da se od skupne cene
turističnega paketa odšteje prihranke stroškov in prihodke iz nadomestne
uporabe potovalnih storitev. 
(5) Na zahtevo potrošnika organizator potovanja predloži
obrazložitev višine odstopnine. 
(6) Kadar se pred začetkom potovanja v kraju potovanja ali v
neposredni bližini pojavijo neizogibne in izredne okoliščine, ki bistveno
vplivajo na izvedbo turističnega paketa, ali neizogibne in izredne okoliščine,
ki bistveno vplivajo na prevoz potrošnika v kraj potovanja, potrošnik lahko od
pogodbe o paketnem potovanju odstopi in je upravičen do povračila vseh plačil
brez plačila kakršne koli odstopnine. V tem primeru potrošnik nima pravice
zahtevati povrnitve škode. 
(7) Ne glede na določbo 6. točke prvega odstavka
43.a člena tega zakona ima potrošnik v primeru pogodbe o paketnem
potovanju, sklenjene zunaj poslovnih prostorov, pravico, da v 14 dneh odstopi
od pogodbe brez navedbe razloga. Informacija o pravici do odstopa je sestavni
del pogodbe o paketnem potovanju. Glede uresničevanja pravice do odstopa od
pogodbe na podlagi tega odstavka in vračila prejetih plačil se smiselno
uporabljajo določbe 4.b podpoglavja VI. poglavja tega zakona, ki ureja pogodbe,
sklenjene na daljavo, in pogodbe, sklenjene zunaj poslovnih prostorov. 
(8) V primeru odstopa potrošnika od pogodbe o paketnem
potovanju v skladu s prvim do šestim odstavkom tega člena ali odstopa
organizatorja potovanja od pogodbe o paketnem potovanju v skladu s prvim
odstavkom 57.g člena tega zakona organizator potovanja brez nepotrebnega
odlašanja, vendar najpozneje v 14 dneh po odstopu od pogodbe, vrne potrošniku
vsa opravljena plačila, razen odstopnine, določene v skladu s tretjim in
četrtim odstavkom tega člena. 
(9) Potrošnik lahko prenese pogodbo o paketnem potovanju na
tretjo osebo, ki izpolnjuje pogoje, ki se uporabljajo za to pogodbo, potem, ko
je v razumnem roku pred začetkom turističnega paketa na trajnem nosilcu
podatkov o tem obvestil organizatorja potovanja. 
(10) Če potrošnik v primeru iz prejšnjega odstavka organizatorja
potovanja obvesti o prenosu pogodbe o paketnem potovanju vsaj sedem dni pred
začetkom turističnega paketa, se v vsakem primeru šteje, da je bilo obvestilo
podano v razumnem roku. 
(11) Prenositelj in prevzemnik pogodbe o paketnem potovanju
sta solidarno odgovorna za plačilo preostalih pogodbenih obveznosti in vseh
dodatnih pristojbin, taks ali drugih stroškov, nastalih pri prenosu. 
(12) Organizator potovanja obvesti prenositelja o dejanskih
stroških prenosa pogodbe o paketnem potovanju. Ti stroški morajo biti razumni
in ne smejo presegati dejanskih stroškov, ki jih ima organizator potovanja s
prenosom pogodbe. 
(13) Organizator potovanja zagotovi prenositelju dokazila o
dodatnih pristojbinah, taksah ali drugih stroških, ki nastanejo zaradi prenosa
pogodbe o paketnem potovanju.
57.g člen
Organizator potovanja lahko odstopi od pogodbe o paketnem
potovanju in potrošniku vrne vsa plačila, ne da bi moral potrošniku povrniti
škodo, le če: 
1.    
organizator potovanja zaradi neizogibnih in
izrednih okoliščin ne more izpolniti pogodbe o paketnem potovanju in o odstopu
od pogodbe obvesti potrošnika pred začetkom turističnega paketa brez
nepotrebnega odlašanja ali če 
2.    
se ni zbralo najmanjše število oseb, navedenih
v pogodbi o paketnem potovanju, in organizator potovanja obvesti potrošnika o
odstopu od pogodbe v pogodbeno dogovorjenem roku, vendar najpozneje: 
-  20 dni pred začetkom turističnega paketa pri potovanjih, daljših od
šest dni; 
-  sedem dni pred začetkom turističnega paketa pri potovanjih, ki
trajajo od dva do šest dni; 
-  48 ur pred začetkom turističnega paketa pri potovanjih, krajših od
dveh dni.
57.h člen
(1) Z izjemo spremembe cene v skladu s 57.d členom tega
zakona organizator potovanja pred začetkom turističnega paketa ne sme
enostransko spremeniti pogodbenih pogojev, razen če: 
-      
si je to pravico pridržal s pogodbo; 
-      
je sprememba zanemarljiva; in 
-      
organizator potovanja obvesti potrošnika o
spremembi na jasen, razumljiv in viden način na trajnem nosilcu podatkov. 
(2) Če organizator potovanja ugotovi, da je pred začetkom
turističnega paketa prisiljen bistveno spremeniti katero od glavnih značilnosti
potovalnih storitev iz 1. točke prvega odstavka 57.b člena tega zakona, da ne
more zagotoviti posebnih zahtev potrošnika v skladu s 1. točko četrtega
odstavka 57.č člena tega zakona, ali v skladu s tretjim odstavkom 57.d člena
tega zakona predlaga povišanje cene za več kot osem odstotkov, lahko potrošnik
v razumnem roku, ki ga določi organizator potovanja, privoli v predlagano
spremembo ali odstopi od pogodbe o paketnem potovanju, ne da bi moral plačati
odstopnino. Če potrošnik v postavljenem roku ne odgovori, se šteje, da odstopa
od pogodbe. 
(3) Če potrošnik v primerih iz prejšnjega odstavka odstopi od
pogodbe o paketnem potovanju, lahko sprejme nadomestni turistični paket, ki je
po možnosti enakovredne ali višje kakovosti, če ga organizator potovanja
ponuja. 
(4) Če potrošnik v skladu z drugim odstavkom tega člena
odstopi od pogodbe o paketnem potovanju in ne sprejme nadomestnega turističnega
paketa, mu organizator potovanja brez nepotrebnega odlašanja, vendar najpozneje
v 14 dneh po odstopu od pogodbe, vrne vsa plačila. Pri tem se smiselno
uporabljajo določbe enajstega in dvanajstega odstavka 57.e člena in b57.f
člena tega zakona. 
(5) Organizator potovanja brez nepotrebnega odlašanja na
jasen, razumljiv in viden način na trajnem nosilcu podatkov obvesti potrošnika
o: 
-      
predlaganih spremembah iz drugega odstavka tega
člena in, kadar je ustrezno, o njihovem vplivu na ceno turističnega paketa; 
-      
razumnem roku, v katerem lahko potrošnik
obvesti organizatorja potovanja o odločitvi na podlagi drugega odstavka tega
člena, in o posledicah, če na predlagano spremembo ne odgovori v tem roku; in 
-      
ponujenem nadomestnem turističnem paketu in
njegovi ceni, kadar je to primerno. 
(6) Če potrošnik v primerih iz drugega in tretjega odstavka
tega člena privoli v predlagano spremembo ali sprejme nadomestni turistični
paket, je upravičen do ustreznega znižanja cene, če je posledica sprememb
slabša kakovost ali nižji stroški turističnega paketa.
57.i člen
(1) Podjetje je odgovorno za napake, ki so nastale zaradi
tehničnih okvar v sistemu rezervacije in jih je podjetju mogoče pripisati. 
(2) Če podjetje soglaša, da opravi rezervacijo turističnega
paketa ali rezervacijo potovalnih storitev, ki so del povezanega potovalnega
aranžmaja, podjetje odgovarja za napake, storjene v procesu rezervacije, razen
če je za te napake odgovoren potrošnik ali so posledica neizogibnih in izrednih
okoliščin. 
(3) V primerih iz prvega in prejšnjega odstavka tega člena
potrošnik lahko zahteva povrnitev škode.
57.j člen
Organizator potovanja in v primerih iz petnajstega odstavka
57.e člena tega zakona tudi prodajalec potovanja ima pravico zahtevati
povrnitev škode od tretje osebe, ki je prispevala k neskladnosti izvedbe turističnega
paketa s pogodbo o paketnem potovanju, v tolikšni meri, kolikor je povrnil
škodo potrošniku, znižal ceno ali izpolnil druge obveznosti po tem zakonu.
57.k člen
(1) Podjetje, ki omogoča povezane potovalne aranžmaje,
potrošniku pred sklenitvijo pogodbe, s katero se oblikuje povezani potovalni
aranžma, oziroma preden potrošnika zavezuje ponudba na jasen, viden in
razumljiv način zagotovi naslednje informacije: 
-      
da potrošnik ne more uveljavljati pravic, ki mu
na podlagi tega poglavja pripadajo v primeru sklenitve pogodbe o paketnem
potovanju; 
-      
da je vsak ponudnik posamezne potovalne
storitve sam odgovoren za izvedbo te storitve na podlagi sklenjene pogodbe in 
-      
da potrošniku pripada varstvo v primeru
likvidnostnih težav v skladu s tem zakonom. 
(2) Obveznost iz prejšnjega odstavka se uporablja tudi za
podjetja, ki omogočajo povezane potovalne aranžmaje in nimajo sedeža v
Republiki Sloveniji, če na kakršenkoli način usmerjajo to dejavnost na območje
Republike Slovenije. 
(3) Obrazce za informacije iz prvega odstavka tega člena
predpiše minister, pristojen za varstvo potrošnikov. 
(4) Če obrazci iz prejšnjega odstavka ne pokrivajo določene
vrste povezanega potovalnega aranžmaja, zagotovi podjetje, ki omogoča povezane
potovalne aranžmaje, informacije, povezane s tem povezanim potovalnim
aranžmajem.
57.l člen
Če podjetje, ki omogoča povezane potovalne aranžmaje, ne
zagotovi potrošniku informacij iz prejšnjega člena in zahtev glede jamstva v
primeru likvidnostnih težav, ki jih določata 58. in 58.a člen tega zakona, se
za posamezne potovalne storitve, ki so del povezanega potovalnega aranžmaja,
uporabljajo določbe 57.e do 57.g člena tega zakona.
57.m člen
Če povezan potovalni aranžma nastane s sklenitvijo pogodbe o
posamezni potovalni storitvi s podjetjem, ki ne omogoča povezanih potovalnih
aranžmajev, to podjetje o sklenitvi pogodbe obvesti podjetje, ki omogoča
povezane potovalne aranžmaje.
58. člen
(1) Organizator potovanja zagotovi jamstvo za povračilo vseh
plačil, ki so bila izvedena s strani potrošnika ali v njegovem imenu, če
posamezne potovalne storitve niso bile izvedene zaradi likvidnostnih težav
organizatorja potovanja. 
(2) Šteje se, da ima organizator potovanja likvidnostne
težave, kadar postane nesposoben pravočasno izpolnjevati zapadle obveznosti in
zaradi tega ne pride do izvedbe potovalnih storitev. Šteje se, da organizator
potovanja ni sposoben izpolnjevati zapadlih obveznosti, če na zahtevo subjekta,
ki zagotavlja jamstvo v primeru likvidnostnih težav, ne predloži dokazil o
plačilu potovalnih storitev v roku 72 ur, če je potrošnik na subjekt, ki
zagotavlja jamstvo v primeru likvidnostnih težav, naslovil pisno zahtevo za
plačilo iz naslova jamstva v primeru likvidnostnih težav po tem, ko je
potrošnik organizatorja potovanja predhodno pozval na izpolnitev obveznosti in
organizator potovanja v roku 48 ur od zahtevka potrošnika svoje obveznosti ni
izpolnil. 
(3) Če pogodba o paketnem potovanju vključuje tudi prevoz, je
organizator potovanja v primeru svojih likvidnostnih težav odgovoren tudi za
povratek potrošnikov. 
(4) V primeru likvidnostnih težav lahko subjekt, ki
zagotavlja jamstvo v primeru likvidnostnih težav organizatorja potovanja,
ponudi tudi nadaljevanje turističnega paketa. 
(5) Če ima organizator potovanja sedež v drugi državi članici
Evropske unije in prodaja, ponuja v prodajo turistične pakete ali kako drugače
usmerja takšno dejavnost na trg Republike Slovenije, zagotovi jamstvo v primeru
likvidnostnih težav v skladu s tem zakonom. 
(6) Če ima organizator potovanja sedež v drugi državi članici
Evropske unije, se šteje, da izpolnjuje zahteve tega zakona glede jamstva v
primeru likvidnostnih težav, če zagotavlja jamstvo, ki je v skladu s predpisi
države članice Evropske unije, v kateri ima sedež, in ti predpisi izpolnjujejo
zahteve iz 17. člena Direktive (EU) 2015/2302. 
(7) Če ima organizator potovanja sedež zunaj Evropskega
gospodarskega prostora, jamstvo v primeru likvidnostnih težav zagotovi
prodajalec potovanja, ki ima sedež v Republiki Sloveniji, razen če dokaže, da
takšno jamstvo zagotavlja organizator potovanja.
58.a člen
(1) Organizator potovanja zagotovi, da je jamstvo iz
prejšnjega člena učinkovito in krije razumno predvidljive stroške, vključno s
stroški povratka potrošnika, kadar turistični paket vsebuje tudi prevoz. 
(2) Jamstvo mora zadoščati za kritje vseh plačil za namene
turističnega paketa s strani potrošnikov v obdobju leta, za katerega je
največje povpraševanje. Pri izračunu zahtevane višine jamstva se upoštevajo
vrsta in cena turističnih paketov, vrsta prevoza in dolžina obdobja med
predplačili in končnimi plačili ter zaključkom turističnega paketa. 
(3) Potrošniki uživajo pravice iz naslova jamstva v primeru
likvidnostnih težav organizatorja potovanja ne glede na svoj kraj bivanja, kraj
odhoda ali kraj prodaje turističnega paketa in ne glede na to, v kateri državi
članici Evropske unije je subjekt, ki zagotavlja jamstvo v primeru
likvidnostnih težav. 
(4) Če likvidnostne težave organizatorja potovanja vplivajo
na izvedbo turističnega paketa, ki se je že začel izvajati, jamstvo obsega tudi
brezplačno zagotovitev povratka potrošnikov in financiranje nastanitve pred
povratkom, če je to potrebno. 
(5) Jamstvo zagotavlja povračilo plačil za neizvedene
potovalne storitve brez nepotrebnega odlašanja po vložitvi zahteve potrošnika, če
je zahteva potrošnika upravičena. 
(6) Organizatorji potovanj zagotovijo jamstvo v obliki
jamstvene sheme, zavarovanja pri zavarovalnici, zavarovanja z namenskim
depozitom ali z bančno garancijo. 
(7) Metodologijo za izračun letnega prometa, povezanega z
izvedbo turističnih paketov, pogoje delovanja jamstvene sheme in najnižjo
višino zahtevanega jamstva, ki se šteje za učinkovito, za posamezno obliko
zavarovanja iz prejšnjega odstavka določi Vlada Republike Slovenije z uredbo.
58.b člen
(1) Nacionalna kontaktna točka zagotavlja kontaktnim točkam
drugih držav članic Evropske unije vse potrebne informacije o nacionalnih
zahtevah za jamstvo v primeru likvidnostnih težav in o identiteti subjektov, ki
zagotavljajo jamstvo v primeru likvidnostnih težav za posamezne organizatorje
potovanj s sedežem na območju Republike Slovenije. 
(2) Nacionalna kontaktna točka omogoči kontaktnim točkam
drugih držav članic Evropske unije dostop do seznamov organizatorjev potovanj,
ki izpolnjujejo obveznosti v zvezi z jamstvom v primeru likvidnostnih težav.
Sezname javno objavi na svoji spletni strani. 
(3) Nacionalna kontaktna točka preverja izpolnjevanje pogojev
organizatorjev potovanj, ki imajo sedež v drugih državah članicah in ki
poslujejo ali usmerjajo dejavnost tudi na trg Republike Slovenije. 
(4) Naloge nacionalne kontaktne točke opravlja ministrstvo,
pristojno za turizem.
58.c člen
(1) Nacionalna kontaktna točka lahko v primeru dvoma od druge
države članice, v kateri ima organizator potovanja sedež, zahteva pojasnila
glede njegovega jamstva v primeru likvidnostnih težav. 
(2) Če nacionalna kontaktna točka prejme zahtevo za pojasnila
iz prejšnjega odstavka od pristojnega organa druge države članice Evropske
unije, na prejeto zahtevo odgovori brez nepotrebnega odlašanja ob upoštevanju
nujnosti in zahtevnosti zadeve oziroma najpozneje v 15 delovnih dneh od prejema
zahteve.
58.č člen
(1) Podjetja, ki omogočajo povezane potovalne aranžmaje,
zagotovijo jamstvo za povračilo vseh plačil potrošnikov, če potovalna storitev,
ki je del povezanega potovalnega aranžmaja, ni izvedena zaradi njihovih
likvidnostnih težav. Če je podjetje, ki omogoča povezane potovalne aranžmaje,
odgovorno tudi za prevoz potrošnikov, jamstvo krije tudi povratek potrošnikov. 
(2) Glede zagotavljanja jamstva v primeru likvidnostnih težav
podjetij, ki omogočajo povezane potovalne aranžmaje, se smiselno uporabljajo
določbe četrtega odstavka 58. člena in 58.a do 58.c člena tega zakona o
odgovornosti organizatorja potovanja, obsegu in učinkovitosti jamstva, vzajemnem
priznavanju, nacionalni kontaktni točki in upravnem sodelovanju.
7. Pogodbe o časovnem zakupu, dolgoročnem počitniškem
proizvodu, nadaljnji prodaji in zamenjavi
59. člen
S tem podpoglavjem se ureja pogodba o časovnem zakupu
nepremičnin in premičnin, ki potrošniku omogočajo namestitev čez noč (v
nadaljnjem besedilu: pogodba o časovnem zakupu), pogodba o dolgoročnem
počitniškem proizvodu, pogodba o nadaljnji prodaji, pogodba o zamenjavi,
pomožna pogodba ter druga določila, vezana na navedene pogodbe. 
Pri sklepanju pogodbe o časovnem zakupu, pogodbe o
dolgoročnem počitniškem proizvodu, pogodbe o nadaljnji prodaji in pogodbe o
zamenjavi (v nadaljnjem besedilu tega podpoglavja: pogodba) se za podjetje
poleg pravne ali fizične osebe, opredeljene v tretjem odstavku 1. člena zakona,
šteje tudi vsakdo, kdor deluje v imenu podjetja ali po njegovem naročilu.
60. člen
Pogodba mora biti sestavljena pisno na papirju ali na drugem
trajnem nosilcu podatkov, ki je enostavno dostopen potrošniku. Pogodba mora
biti sestavljena v najmanj dveh izvodih, od katerih prejme vsaka pogodbena
stranka vsaj en izvod. 
Če ima potrošnik stalno prebivališče v eni od držav članic
Evropske unije ali je državljan te države, lahko zahteva, da je pogodba
sestavljena v uradnem jeziku te države. 
Pogodba, ki se izroča državljanu Republike Slovenije ali
osebi s stalnim prebivališčem v Republiki Sloveniji, mora biti sestavljena v
slovenskem jeziku. 
Pri pogodbah o časovnem zakupu mora podjetje poleg izvirnika
potrošniku izročiti overjen prevod pogodbe o časovnem zakupu v jeziku države,
kjer je nepremičnina, če je ta jezik drugačen od jezika, v katerem je
sestavljena pogodba o časovnem zakupu.
60.a člen
Preden postane pogodba ali ponudba za potrošnika zavezujoča,
mora podjetje potrošniku na jasen in razumljiv način brezplačno pisno na
papirju ali na drugem trajnem nosilcu podatkov, ki je enostavno dostopen
potrošniku, zagotoviti vse informacije, ki so določene v obrazcu iz šestega
odstavka tega člena (predpogodbene informacije). 
Za državljane Republike Slovenije ali osebe s stalnim
prebivališčem v Republiki Sloveniji mora biti obrazec iz šestega odstavka tega
člena v slovenskem jeziku. Če ima potrošnik stalno prebivališče v eni od držav
članic Evropske unije ali je državljan te države, lahko zahteva predpogodbene
informacije tudi v uradnem jeziku te države. 
Predpogodbene informacije morajo biti sestavni del pogodbe.
Če pogodbeni stranki ne skleneta drugačnega dogovora, se pred sklenitvijo
pogodbe lahko spremeni vsebina obrazca iz šestega odstavka tega člena le, če to
narekujejo okoliščine, na katere podjetje ni imelo vpliva. Podjetje mora
spremembe v pogodbi izrecno navesti in jih potrošniku pred sklenitvijo pogodbe
sporočiti pisno na papirju ali na drugem trajnem nosilcu podatkov, ki je
enostavno dostopen potrošniku. 
Pred sklenitvijo pogodbe mora podjetje potrošnika izrecno
opozoriti na pravico do odstopa od pogodbe, odstopni rok in prepoved predplačil
med odstopnim rokom. Odstopni obrazec iz šestega odstavka tega člena je
sestavni del vsake pogodbe in ga potrošniku zagotovi podjetje. Pogodbena
določila, ki vsebujejo informacije iz tega odstavka, mora potrošnik podpisati
ločeno od preostalih pogodbenih določil. 
Pogodba mora poleg informacij, ki so vsebovane v obrazcu iz
šestega odstavka tega člena, vsebovati ime, priimek, stalno prebivališče in
podpis potrošnika, firmo, sedež in podpis zakonitega zastopnika podjetja ter
datum in kraj podpisa pogodbe. 
Obliko in vsebino obrazcev z informacijami za pogodbe ter
odstopni obrazec s pravilnikom predpiše minister, pristojen za gospodarstvo.
60.b člen
Podjetje mora pri vsakem oglaševanju sklepanja pogodbe
potrošnika seznaniti, da lahko dobi predpogodbene informacije in kje jih je
mogoče dobiti. 
Če podjetje ponuja potrošniku sklenitev pogodbe osebno na
predstavitvenih dogodkih, mora v vabilu na dogodek jasno navesti, da je dogodek
tržne narave, potrošnikom pa morajo biti predpogodbene informacije iz šestega
odstavka prejšnjega člena tega zakona ves čas dostopne. 
Časovni zakup in dolgoročni počitniški proizvod se ne tržita
ali prodajata kot naložba.
60.c člen
V primeru pogodb o dolgoročnem počitniškem proizvodu
potrošnik izvede plačilo v skladu z načrtom obročnega odplačevanja, ki ga
pripravi podjetje. Podjetje ne sme zahtevati od potrošnika plačila, ki ni v
skladu z načrtom obročnega odplačevanja. 
Plačila, vključno z vsemi članarinami, se razdelijo na enake
letne obroke. Podjetje mora potrošniku vsaj štirinajst dni pred datumom izvedbe
vsakokratnega plačila posredovati pisni zahtevek za plačilo, ki mora biti na
papirju ali na drugem trajnem nosilcu podatkov, ki je dostopen potrošniku na
enostaven način. 
Potrošnik lahko od plačila drugega obroka dalje prekine
pogodbo o dolgoročnem počitniškem proizvodu brez kakršne koli kazni. Potrošnik
prekine pogodbo s pisnim sporočilom podjetju v štirinajstih dneh od prejema
zahtevka za plačilo posameznega obroka. Šteje se, da je sporočilo pravočasno,
če je poštna pošiljka oddana v roku. Ta pravila ne posegajo v pravice, ki jih
ima potrošnik po veljavni zakonodaji.
60.č člen
Potrošnik ima pravico, da v štirinajstih koledarskih dneh od
sklenitve pogodbe ali predpogodbe podjetje pisno na papirju ali na drugem
trajnem nosilcu podatkov obvesti, da odstopa od pogodbe ali predpogodbe, ne da
bi mu bilo treba navesti razloge za svojo odločitev. Šteje se, da je potrošnik
obvestilo poslal pravočasno, če ga pošlje v roku, določenem za odstop od
pogodbe. 
Odstopni rok za uveljavljanje pravice iz prejšnjega odstavka
tega člena začne teči od sklenitve pogodbe ali predpogodbe. Če potrošnik prejme
pogodbo ali predpogodbo po dnevu njene sklenitve, začne teči rok z dnem, ko
potrošnik prejme pogodbo ali predpogodbo. 
Če podjetje ni izpolnilo odstopnega obrazca pisno na papirju
ali na drugem trajnem nosilcu podatkov, ki je enostavno dostopen potrošniku in
ga ni izročilo potrošniku, kot to zahtevata četrti odstavek 60.a člena tega
zakona in osmi odstavek tega člena, začne teči rok iz prvega odstavka tega
člena z dnem, ko potrošnik prejme ta obrazec, a najkasneje eno leto po
sklenitvi oziroma prejemu pogodbe ali predpogodbe. 
Če se potrošniku pisno na papirju ali drugem trajnem nosilcu
podatkov, ki je na voljo in dostopen potrošniku na predpisanih obrazcih ne
zagotovijo predpogodbene informacije za pogodbe, začne rok iz prvega odstavka
tega člena teči z dnem, ko potrošnik prejme te informacije, a najkasneje tri
mesece po sklenitvi oziroma prejemu pogodbe ali predpogodbe. 
Če podjetje potrošniku hkrati s pogodbo o časovnem zakupu
ponudi pogodbo o zamenjavi, velja za obe pogodbi en odstopni rok v skladu s
prvim odstavkom tega člena. Odstopni rok za obe pogodbi se izračuna v skladu z
določbo drugega odstavka tega člena, kot se uporablja za pogodbo o časovnem
zakupu. 
Če potrošnik odstopi od pogodbe, ni dolžan povrniti nobenih
stroškov in drugih opravljenih storitev v času do odstopa od pogodbe. 
Potrošnik, ki uveljavlja pravico do odstopa od pogodbe, lahko
uporabi odstopni obrazec, ki je sestavni del vsake pogodbe in ga potrošniku v
skladu s četrtim odstavkom 60.a člena tega zakona zagotovi podjetje. 
Če potrošnik uveljavi pravico do odstopa, obveznost strank
glede izpolnitve pogodbe preneha.
60.d člen
Če potrošnik uveljavi svojo pravico do odstopa od pogodbe o
časovnem zakupu ali pogodbe o dolgoročnem počitniškem proizvodu, prenehajo
veljati vse pogodbe o zamenjavi ali druge pomožne pogodbe brez kakršnih koli
stroškov za potrošnika. 
Če se cena iz pogodbe o časovnem zakupu, pogodbe o
dolgoročnem počitniškem proizvodu, pogodbe o nadaljnji prodaji ali pogodbe o
zamenjavi, ki jo plača potrošnik, v celoti ali delno financira s kreditom, ki
ga odobri podjetje, z uveljavitvijo pravice odstopa od pogodbe o časovnem
zakupu, pogodbe o dolgoročnem počitniškem proizvodu, pogodbe o nadaljnji
prodaji ali pogodbe o zamenjavi preneha veljati tudi kreditna pogodba brez
kakršnih koli stroškov za potrošnika. 
Prejšnji odstavek tega člena se uporablja tudi v primerih, ko
je dajalec kredita tretja oseba, pa je podjetje posredovalo pri sklenitvi
kreditne pogodbe oziroma je potrošnika napotilo na dajalca kredita.
60.e člen
Pogodbeno določilo, s katerim podjetje od potrošnika v času
odstopnega roka, določenega za pogodbe o časovnem zakupu, pogodbe o dolgoročnem
počitniškem proizvodu in pogodbe o zamenjavi, oziroma v primeru pogodbe o
nadaljnji prodaji, preden je bila dejanska prodaja izvedena ali drugače
prekinjena, zahteva predplačila, zagotavljanje jamstev, blokirani zneski na
računih, izrecno priznanje dolga ali kakršnakoli druga plačila nadomestila
potrošnika podjetju ali katerikoli drugi tretji stranki, je nično.
60.f člen
Če se za pogodbo ali kreditno pogodbo iz 60.d člena tega
zakona uporablja pravo druge države članice, se potrošnik ne more odpovedati
pravicam, ki jih določa sedmo podpoglavje. 
Če se za pogodbo uporablja pravo države nečlanice EU, se
določbe tega zakona uporabljajo, če: 
-      
je nepremičnina na ozemlju države članice
Evropske unije ali 
-      
podjetje v primeru pogodbe, ki ni neposredno
vezana na nepremičnino, opravlja svojo dejavnost na ozemlju države članice
oziroma na kakršenkoli način usmerja to dejavnost v državo članico, pogodba pa
sodi v okvir te dejavnosti.
60.g člen
Če je sprejet kodeks ravnanja v odnosu do potrošnikov, mora
podjetje, ki je pristopilo k podpisu tega kodeksa, potrošnika seznaniti z
njegovo vsebino.«.
VII. NOSILCI VARSTVA POTROŠNIKOV
1. Urad za varstvo potrošnikov
(črtano)
61. člen
Dejavnosti s področja varstva potrošnikov opravlja v skladu z
zakonom ministrstvo, pristojno za gospodarstvo (v nadaljevanju: ministrstvo).
Urad na podlagi nacionalnega programa varstva potrošnikov
pripravi letni program varstva potrošnikov, ki ga sprejme Vlada Republike
Slovenije. (črtan)
62. člen
(črtan)
2. Organizacije potrošnikov
(črtano)
63. člen
Za organizacije potrošnikov se štejejo organizacije,
registrirane kot društva ali zavodi ali druge organizacije, ki ne opravljajo pridobitne
dejavnosti in jih ustanovijo potrošniki zaradi varstva svojih pravic ter so
vpisane v register potrošniških organizacij pri ministrstvu.
Pogoj za vpis v register potrošniških organizacij v register
je nevtralnost in neodvisnost organizacije od interesov ponudnikov blaga in
storitev, kar pomeni, da organizacija ne sme pridobivati sredstev od ponudnikov
blaga in storitev.
Za vpis v register potrošniških organizacij mora organizacija
izpolnjevati določene organizacijske, prostorske in tehnične pogoje. 
Izbris iz registra potrošniških organizacij se opravi na
predlog potrošniške organizacije, ki želi biti izbrisana, ali po uradni
dolžnosti. 
Izbris potrošniške organizacije iz registra po uradni
dolžnosti se opravi, če potrošniška organizacija ne izpolnjuje več pogojev iz
drugega ali tretjega odstavka tega člena.
Potrošniške organizacije, registrirane pri ministrstvu, se
lahko povezujejo v zvezo potrošniških organizacij z namenom aktivno podpirati
in krepiti interese potrošniških organizacij na državnem in mednarodnem nivoju.
Minister pristojen za gospodarstvo predpiše način vpisa in
organizacijske, tehnične in prostorske pogoje, ki jih mora izpolnjevati
organizacija za vpis v register.
3. Izvajalci izobraževanja potrošnikov
(črtano)
64. člen
Vzgojno-izobraževalni programi osnovnega in srednjega šolstva
vsebujejo tudi temeljna znanja o varstvu potrošnikov.
Organizacije potrošnikov lahko sodelujejo z
vzgojno-izobraževalnimi institucijami, pripravljajo vzgojno-izobraževalna
gradiva in vodijo druge vzgojno-izobraževalne aktivnosti s področja varstva
potrošnikov za potrošnike vseh starostnih skupin.
4. Varuh človekovih pravic
(črtano)
65. člen
Na področju varstva pravic potrošnikov opravlja svoje naloge
v razmerju do državnih organov, organov lokalne samouprave in nosilcev javnih
pooblastil tudi varuh človekovih pravic.
VIII. NACIONALNI PROGRAM VARSTVA POTROŠNIKOV
66. člen
Dejavnosti s področja varstva potrošnikov se opravljajo kot
javna služba, katere trajnost in nemotenost opravljanja zagotavlja v javnem
interesu Republika Slovenija.
Javna služba iz prejšnjega odstavka se ne opravlja z namenom
pridobivanja dobička.
Dejavnosti s področja varstva potrošnikov, ki se opravljajo
kot javna služba, so: svetovanje potrošnikom, obveščanje in izobraževanje
potrošnikov ter izvajanje primerjalnih ocenjevanj blaga in storitev.
Obseg javne službe na področju varstva potrošnikov se določi
z nacionalnim programom varstva potrošnikov. (črtan)
67. člen
Načela in cilje politike varstva potrošnikov ter načrt za
dosego ciljev določa nacionalni program varstva potrošnikov, ki ga sprejme
Državni zbor Republike Slovenije za obdobje šestih let. Na podlagi nacionalnega
programa se vsako drugo leto pripravi dvoletni izvedbeni program, ki ga sprejme
Vlada Republike Slovenije in v katerem se določijo prednostne naloge na
področju varstva potrošnikov, ki se financirajo ali sofinancirajo iz državnega
proračuna.
Z nacionalnim programom varstva potrošnikov se določijo
zlasti:
-      
načela in cilji politike varstva potrošnikov,
-      
naloge, ki imajo pri uresničevanju politike
varstva potrošnikov prioriteto,
-      
vrste nalog na področju varstva potrošnikov, ki
se bodo opravljale na podlagi koncesij,
-      
okvirni obseg sredstev za izvedbo nalog iz
nacionalnega programa,
-      
okvirni obseg sredstev za spodbujanje razvoja
in delovanja potrošniških organizacij.
68. člen
Javno službo lahko opravljajo organizacije, vpisane v
register potrošniških organizacij pri ministrstvu, ali druge nevladne
organizacije, ki so ustanovljene za varstvo pravic potrošnikov in izvajajo
posamezne strokovne in raziskovalne naloge na področju varstva potrošnikov in
ki izkažejo nepridobitnost, nevtralnost in neodvisnost organizacije od
interesov ponudnikov blaga in storitev. 
Za opravljanje javne službe na posameznih področjih varstva
potrošnikov se lahko podeli koncesija.
69. člen
Predmet koncesije, pogoje in postopek podeljevanja koncesij
za opravljanje javne službe na področju varstva potrošnikov, koncesijska
razmerja, financiranje izvajanja koncesije ter nadzor nad izvajanjem koncesije
se določijo z uredbo Vlade Republike Slovenije.
Koncesija se podeli z odločbo Vlade Republike Slovenije na
podlagi javnega razpisa.
V javnem razpisu za podelitev koncesije se navedejo zlasti:
-      
predmet koncesije,
-      
pogoji za opravljanje javne službe,
-      
čas, za katerega se bo podelila koncesija,
-      
rok, do katerega se sprejemajo prijave in
-      
rok, do katerega bodo prijavljeni obveščeni o
izbiri. 
(črtan)
Razmerja med koncedentom in koncesionarjem se uredijo s
pogodbo o koncesiji.
S pogodbo se uredijo zlasti:
-      
obseg izvajanja javne službe,
-      
začetek izvajanja javne službe,
-      
rok za odpoved koncesije,
-      
sredstva, ki jih za opravljanje javne službe
zagotavlja koncedent.
(črtan)
Pogodba se sklene v pisni obliki. (črtan)
IX. INŠPEKCIJSKI NADZOR IN UPRAVNI UKREPI
70. člen
Tržni inšpektorat in drugi pristojni inšpekcijski organi v
skladu s svojimi pooblastili nadzirajo uresničevanje tega zakona in izrekajo
ukrepe v skladu z zakonom.
71. člen
Če podjetje neupravičeno zavrne potrošnikovo zahtevo, naj
odpravi napako na blagu, naj blago z napako zamenja z novim blagom, naj vrne
del plačanega zneska v sorazmerju z napako na blagu ali ves plačani znesek za
blago, lahko izda Tržni inšpektorat RS ali drug pristojni inšpekcijski organ
odločbo, s katero podjetju odredi, naj ugodi zahtevi.
Odločbo iz prejšnjega odstavka izda pristojni organ le, če
med strankama ni spora o obstoju napake ali če potrošnik predloži mnenje
sodnega izvedenca, ali če je na drug način nedvomno dokazana.
V primeru potrošnikovega zahtevka po vračilu dela plačanega
zneska v sorazmerju z napako lahko pristojni organ odločbo iz prvega odstavka
izda le, če je na podlagi ugotovljene delne napake mogoče nedvoumno ugotoviti
višino zneska za delno napako na blagu.
Določbe prejšnjih odstavkov se smiselno uporabljajo tudi za nepravilno
opravljeno storitev.
72. člen
Če pristojni tržni inšpektorat ali drugi pristojni
inšpekcijski organ ugotovi, da:
-      
garancijski list ne vsebuje vseh predpisanih
podatkov (16. člen);
-      
podjetje pri sklepanju pogodb s potrošniki
uporablja nepoštene pogodbene pogoje (prvi odstavek 23. člena);
-      
cene blaga oziroma storitev niso označene ali
niso vidno označene (prvi odstavek 26. člena);
-      
cena blaga oziroma storitve ni označena v eurih
(drugi odstavek 26. člena);
-      
najvišji odstotek znižanja cen blaga na
razprodaji, objavljen v razponu, ne zajema najmanj ene četrtine vrednosti
blaga, ki je na razprodaji (tretji odstavek 28. člena);
-      
blago z napako ni fizično ločeno od redne
prodaje brezhibnega blaga ali podjetje ni vidno opozorilo, da gre za prodajo
blaga z napako ali vsakega kosa blaga z napako ni posebej označilo (prvi
odstavek 30. člena);
-      
predpisani rok uporabnosti na blagu ni vidno in
čitljivo označen (drugi odstavek 31. člena);
-      
je podjetje dalo v prodajo oziroma ni ustavilo
prodaje blaga, ki zaradi svojih lastnosti ni primerno za običajno uporabo in na
njem ni označilo, za kakšne namene je uporabno tudi s temi lastnostmi (tretji
odstavek 31. člena);
-      
blagu, pri katerem je za njegovo pravilno
uporabo potreben določen postopek ali bi potrošnik z njegovo napačno uporabo
lahko povzročil nevarnost zase ali za druge ali onesnažil okolje, ni priloženo
navodilo za uporabo v skladu s 33. členom tega zakona (33. člen);
-      
podjetje za blago, ki je namenjeno prodaji
potrošnikom v prodajalnah, zunaj prodajaln in prodaji blaga, sklenjeni s
pogodbami na daljavo, ne izroči označb, certifikata, izjave o skladnosti,
garancijskega lista, navodila za sestavo in uporabo, seznama pooblaščenih
servisov oziroma drugih spremnih dokumentov (34. člen);
-      
podjetje, ki omogoča povezane potovalne
aranžmaje, ne zagotavlja jamstva za povračilo vseh plačil potrošnikov, če
potovalna storitev, ki je del povezanega potovalnega aranžmaja, ni izvedena
zaradi njegovih likvidnostnih težav, na način, ki je določen v 58.a členu tega
zakona
izda odločbo, s katero prepove prodajo tega
blaga oziroma storitev do odprave pomanjkljivosti.
72.a člen
Če tržni inšpektorat ali drugi pristojni inšpekcijski organ
ugotovi,
-      
da podjetje potrošniku pri končnem obračunu od
predplačila za blago ali storitev ne obračuna in plača obresti po obrestni
meri, po kakršni obrestujejo banke hranilne vloge, vezane nad tri mesece (41.
člen); 
-      
podjetje potrošniku nemudoma ne vrne plačil, če
potrošnik odstopi od pogodbe na podlagi drugega ali tretjega odstavka 25.a
člena tega zakona (četrti odstavek 25.a člena); 
izda odločbo, s katero naloži podjetju izpolnitev zakonske
obveznosti.
73. člen
Če tržni inšpektorat ali drugi pristojni inšpekcijski organ
ugotovi, da:
1.    
podjetje oglašuje blago ali storitve na način,
ki je v nasprotju z 12., 12.a in 12.b členom tega zakona;
2.    
podjetje primerjalno oglašuje blago ali
storitve v nasprotju z določili tega zakona (12.c člen);
3.    
oglaševanje vsebuje sestavine, ki povzročajo
ali bi lahko povzročile telesno, duševno ali drugačno škodo pri otrocih ali
sestavine, ki jih izkoriščajo ali bi lahko izkoriščale njihovo zaupljivost ali
pomanjkanje izkušenj (15. člen);
z odločbo začasno prepove takšno oglaševanje blaga ali
storitev ali prepove objavo takšnega oglasa, če ta še ni bil objavljen, a je
tik pred javno objavo.
X. PREMOŽENJSKOPRAVNO VARSTVO
74. člen
(prenehal
veljati)
74.a člen
(prenehal
veljati)
75. člen
(prenehal
veljati)
76. člen
(prenehal
veljati)
XI. KAZENSKE DOLOČBE
77. člen
Z globo od 3.000 do 40.000 eurov se za prekršek kaznuje
pravna oseba, samostojni podjetnik posameznik in posameznik, ki samostojno
opravlja dejavnost, če: 
1.    
s potrošniki ne posluje v skladu z 2. členom
zakona ali v pisnih sporočilih potrošnikom ne uporabi celotnega imena svoje
firme in sedeža ali naslov spletnih strani, če je iz njih nedvoumno razvidna
identifikacija podjetja ali v pisnih sporočilih, ki niso namenjena individualno
določenemu potrošniku ne uporabi vsaj skrajšane firme in sedeža ali naslov
spletnih strani, če je iz njih nedvoumno razvidna identifikacija podjetja (prvi
in tretji odstavek 2. člena); 
2.    
kot ponudnik storitev informacijske družbe ne
omogoči enostaven neposreden in stalen dostop do podatkov, določenih v četrtem
odstavku 2. člena tega zakona; 
3.    
oglašuje blago ali storitve na način, ki je v
nasprotju z 12., 12.a in 12.b členom tega zakona; 
4.    
primerjalno oglašuje blago ali storitve v
nasprotju z določili tega zakona (12.c člen); 
5.    
oglaševanje blaga ali storitev vsebuje
sestavine, ki povzročajo ali bi lahko povzročile telesno, duševno ali drugačno
škodo pri otrocih ali sestavine, ki izkoriščajo ali bi lahko izkoriščale
njihovo zaupljivost ali pomanjkanje izkušenj (15. člen); 
6.    
oglaševalsko sporočilo, ki je del ali pa
predstavlja storitev informacijske družbe ni v skladu s 15.a členom tega zakona
(15.a člen); 
7.    
pri sklepanju pogodb s potrošniki uporablja
nepoštene pogodbene pogoje (prvi odstavek 23. člena); 
8.    
potrošnikom ne prodaja blaga oziroma ne
opravlja storitev pod enakimi pogoji (drugi odstavek 25. člena); 
8.a če pri odstopu od pogodbe v skladu z drugim ali tretjim
odstavkom 25.a člena podjetje potrošniku nemudoma ne vrne vseh plačil (četrti
odstavek 25.a člena); 
9.    
najvišji odstotek znižanja cen blaga na
razprodaji, objavljen v razponu, ne zajema najmanj ene četrtine vrednosti vsega
blaga, ki je na razprodaji (tretji odstavek 28. člena); 
10. 
potrošniku pri končnem obračunu od predplačila
za blago ali storitev ne obračuna in plača obresti po obrestni meri, po kakršni
obrestujejo banke hranilne vloge, vezane nad tri mesece (41. člen); 
11. 
pri dogovorjeni dostavi na dom ali na drug kraj
blaga ne dostavi v brezhibnem stanju, ali dogovorjeni količini ali dogovorjenem
času v potrošnikovo stanovanje z vso pripadajočo dokumentacijo (prvi odstavek
42. člena); 
12. 
v primeru dostave blaga na dom blago pusti pred
vrati potrošnikovega stanovanja (drugi odstavek 42. člena); 
13. 
pri pogodbi, sklenjeni na daljavo ali zunaj
poslovnih prostorov, preden ga zavezuje pogodba ali ponudba, ne zagotovi
potrošniku informacij iz prvega odstavka 43.b člena v skladu s prvim, drugim in
četrtim odstavkom 43.c člena in prvim odstavkom a43.č člena; 
14. 
ob oddaji naročila ne zagotovi, da potrošnik
izrecno potrdi, da je z oddajo naročila zavezan k plačilu (tretji odstavek 43.c
člena); 
15. 
v primeru obstoja omejitev glede dostave ali
oblik plačila, tega ne navede jasno in razločno na svojih spletnih straneh
najpozneje na začetku postopka naročanja (peti odstavek 43.c člena); 
16. 
potrošniku ne zagotovi potrdila o sklenjeni
pogodbi na daljavo na trajnem nosilcu podatkov pred dostavo blaga ali začetkom
opravljanja storitev (šesti odstavek 43.c člena); 
17. 
pri pogodbi, sklenjeni na daljavo ali zunaj
poslovnih prostorov, ali pri pogodbi o finančnih storitvah, sklenjenih na
daljavo, v primeru, da je potrošnik odstopil od pogodbe, v predpisanem roku ne
vrne vseh opravljenih plačil (drugi odstavek 43.d in četrti odstavek 48.d
člena); 
18. 
pri pogodbah o finančnih storitvah, sklenjenih
na daljavo, v predpisanih rokih potrošniku ne zagotovi informacij iz 48.b člena
tega zakona na primernem trajnem nosilcu podatkov (48.c člen);
19. 
pri prodaji na obroke, potrošniku ne omogoči
predčasnega odplačila ostanka dolžne kupnine brez pogodbenih obresti (51.
člen); 
20. 
pri prodaji na obroke, v primeru da potrošnik
odstopi od pogodbe, ne vrne prejetih obrokov z zakonitimi zamudnimi obrestmi od
dneva, ko jih je prejel in ne povrne nujnih stroškov, ki jih je imel za blago
(54. člen); 
21. 
če brez izrecnega dogovora s potrošnikom
spremeni informacije iz tretjega odstavka 57.b člena tega zakona; 
22. 
če potrošniku pred sklenitvijo pogodbe ne
sporoči vseh sprememb predhodnih informacij v skladu s četrtim odstavkom 57.b
člena tega zakona; 
23. 
če pogodba o paketnem potovanju ni sestavljena
v preprostem in razumljivem jeziku in če pogodba, ki je sklenjena v pisni
obliki, ni napisana čitljivo (prvi odstavek 57.č člena); 
24. 
če potrošniku ne zagotovi izvoda podpisane
pogodbe o paketnem potovanju ali potrdila o sklenjeni pogodbi v skladu z drugim
ali tretjim odstavkom 57.č člena tega zakona; 
25. 
če pri turističnih paketih, ki se kupijo pri različnih
podjetjih prek povezanih postopkov spletne rezervacije, pri katerih podjetje, s
katerim je bila sklenjena prva pogodba, drugemu ali drugim podjetjem posreduje
ime potrošnika, njegov elektronski naslov in podatke o plačilu ter je pogodba z
drugim ali drugimi podjetji sklenjena najpozneje 24 ur po potrditvi rezervacije
prve potovalne storitve, podjetje, ki so mu bili podatki posredovani, ne
obvesti organizatorja o sklenitvi pogodbe, na podlagi katere se oblikuje
turistični paket in mu ne posreduje informacij, ki jih kot organizator
potrebuje za izpolnitev svojih obveznosti (peti odstavek 57.č člena); 
26. 
če pogodba o sklenjenem potovanju ali potrdilo
o sklenjeni pogodbi ne vsebuje vseh informacij iz četrtega odstavka 57.č člena
tega zakona ali če te informacije niso podane na jasen, razumljiv in viden
način (sedmi odstavek 57.č člena); 
27. 
če potrošniku pred začetkom turističnega paketa
ne zagotovi dokumentacije in informacij iz osmega odstavka 57.č člena tega
zakona; 
28. 
če zviša ceno v nasprotju s prvim in drugim
odstavkom 57.d člena tega zakona; 
29. 
če potrošniku ne zniža cene v skladu s petim
odstavkom 57.d člena tega zakona; 
30. 
če potrošniku ne predloži dokazila o
administrativnih stroških iz šestega odstavka 57.d člena tega zakona; 
31. 
če ne odpravi neskladnosti potovalnih storitev
v skladu s tretjim odstavkom 57.e člena tega zakona; 
32. 
če potrošniku na njegovo zahtevo v skladu s
četrtim odstavkom 57.e člena tega zakona ne povrne stroškov, ki jih je imel z
odpravo neskladnosti; 
33. 
če na zahtevo potrošnika ne zniža cene v skladu
s petim odstavkom 57.e člena tega zakona;
33.a  če potrošniku brez plačila dodatnih
stroškov za nadaljevanje izvajanja turističnega paketa ne ponudi ustrezne
nadomestne storitve, ki je po možnosti enake ali višje kakovosti od dogovorjene
(sedmi odstavek 57.e člena), ali mu ne odobri ustreznega znižanja cene, kadar
je posledica sprememb potovalnih storitev turistični paket nižje kakovosti, kot
je naveden v pogodbi o turističnem paketu (osmi odstavek 57.e člena);
33.b  če v primeru neskladnosti izvedenih potovalnih storitev s pogodbo o
turističnem paketu na potrošnikovo zahtevo ne zniža cene v skladu s enajstim
odstavkom 57.e člena tega zakona;
33.c  če na zahtevo potrošnika ne predloži obrazložitve višine odstopnine
(peti odstavek 57.f člena);
33.č  če potrošniku v primeru odstopa od pogodbe o turističnem paketu ne
vrne plačil v skladu z osmim odstavkom 57.f člena tega zakona;
33.d  če prenositelju ne zagotovi dokazila o dodatnih pristojbinah,
taksah ali drugih stroških, ki nastanejo zaradi prenosa pogodbe o paketnem
potovanju (trinajsti odstavek 57.f člena);
33.e  če odstopi od pogodbe v nasprotju s 57.g členom tega zakona;
33.f če pred začetkom turističnega paketa enostransko spremeni pogoje v
nasprotju s prvim odstavkom 57.h člena in potrošniku ne vrne vseh plačil v
skladu s četrtim odstavkom 57.h člena tega zakona, kadar potrošnik zaradi
spremembe pogojev odstopi od pogodbe;
33.g  če v primeru sprememb pogodbenih pogojev o turističnem paketu ne
obvesti potrošnika v skladu s petim odstavkom 57.h člena tega zakona;
33.h  če v primerih iz šestega odstavka 57.h člena tega zakona potrošniku
ustrezno ne zniža cene turističnega paketa;
33.i omogoča povezane potovalne aranžmaje in pri tem ne zagotavlja
jamstva za povračilo vseh plačil potrošnikov, če potovalna storitev, ki je del
povezanega potovalnega aranžmaja, ni izvedena zaradi njegovih likvidnostnih
težav (58.č člen).
34. 
pogodbe o časovnem zakupu, pogodbe o
dolgoročnem počitniškem proizvodu, pogodbe o nadaljnji prodaji ali pogodbe o
zamenjavi ne sklene v pisni obliki ali na drugem trajnem nosilcu podatkov (prvi
odstavek 60. člena); 
35. 
potrošniku pred sklenitvijo pogodbe ne zagotovi
predpogodbenih informacij (prvi odstavek 60.a člena); 
36. 
potrošnika pred sklenitvijo pogodbe o časovnem
zakupu, pogodbe o dolgoročnem počitniškem proizvodu, pogodbe o nadaljnji
prodaji ali pogodbe o zamenjavi izrecno ne opozori na pravico do odstopa od
pogodbe, odstopni rok in prepoved predplačil med odstopnim rokom ter mu ne
zagotovi odstopnega obrazca (četrti odstavek 60.a člena); 
37. 
pogodba o časovnem zakupu, pogodba o
dolgoročnem počitniškem proizvodu, pogodba o nadaljnji prodaji ali pogodba o
zamenjavi ne vsebuje predpisanih informacij (peti odstavek 60.a člena). 
Z globo od 1.200 do 4.000 eurov se za prekršek kaznuje
odgovorna oseba pravne osebe ali odgovorna oseba samostojnega podjetnika
posameznika, če stori prekršek iz prejšnjega odstavka. 
Za prekrške iz tega člena se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.
78. člen
(1) Z globo 1.200 eurov se za prekršek kaznuje pravna oseba,
samostojni podjetnik posameznik in posameznik, ki samostojno opravlja
dejavnost, če:
1.    
pri pogodbah o zagotavljanju javnih storitev in
dobrin, v primeru, ko potrošnik zamudi z izpolnitvijo obveznosti, ne ravna v
skladu z drugim odstavkom 3. člena;
1.a  garancijski list ne vsebuje vseh
podatkov iz 16. člena; 
1.b  ne spoštuje zaveze, dane v
garancijskem listu in oglaševalskem sporočilu (prvi odstavek 17. člena); 
1.c  garancijski list ni v celoti v
slovenskem jeziku in lahko razumljiv (18. člen); 
1.č  za blago iz 19. člena tega zakona
ob sklenitvi prodajne pogodbe potrošniku ne izroči garancijskega lista,
navodila za sestavo in uporabo ter seznama pooblaščenih servisov (prva alinea
prvega odstavka 20. člena); 
1.d  ne zagotovi servis, ki ima veljavno
pooblastilo proizvajalca za izvajanje servisnih del na proizvodih ter z njim
sklenjeno pogodbo za dobavo nadomestnih delov, razen če sam ne opravlja te
dejavnosti (druga alinea prvega odstavka 20. člena); 
1.e  ne zagotovi brezplačne odprave
napak v času garancijskega roka (tretja alinea prvega odstavka 20. člena); 
1.f  ne zagotovi proti plačilu
popravila, vzdrževanja blaga, nadomestnih delov in priklopnih aparatov vsaj tri
leta po poteku garancijskega roka tako, da servis opravlja sam ali ima
sklenjeno pogodbo o servisiranju z drugo osebo (četrta alinea prvega odstavka
20. člena); 
1.g  kot proizvajalec, prodajalec ali
pooblaščeni servis ravna v nasprotju z 21.b členom tega zakona;
1.h če podjetje potrošniku, preden ga
zavezuje pogodba, ne zagotovi informacij iz prvega odstavka 25.b člena; 
2.    
za blago oziroma storitve, ki jih ponuja, ne
označi cene ali je vidno ne označi oziroma označena cena ne vključuje davka na
dodano vrednost v primeru, da je podjetje zavezanec za davek na dodano vrednost
(prvi odstavek 26. člena);
3.    
cene blaga oziroma storitve ne označi v eurih
(drugi odstavek 26. člena);
4.    
ne upošteva označenih cen (tretji odstavek 26.
člena);
5.    
če v ponudbi v okviru informacijske družbe ni
poleg cene jasno in nedvoumno navedeno ali cena vključuje tudi stroške dostave
(četrti odstavek 26. člena);
6.    
se ne drži predpisanega načina označevanja cen
blaga in storitve (peti odstavek 26. člena);
7.    
uporabi višje zamudne obresti kot jih določa
obligacijski zakonik (prvi odstavek 27.a člena);
8.    
v primeru zamude potrošnika kot pogodbene
stranke, izda opomin, katerega stroški presežejo dejanske stroške izdelave in
pošiljanja opomina oziroma višino zamudnih obresti (drugi odstavek 27.a člena);
8.a če prejemnik plačila za uporabo določenega
plačilnega instrumenta zaračuna potrošniku stroške, ki presegajo dejanske
stroške, ki jih ima z uporabo tega plačilnega instrumenta (27.b člen);
9.    
če razprodaje ne objavi v skladu s prvim
odstavkom 28. člena ali če blaga na razprodaji ne označi s ceno pred znižanjem
in z znižano ceno (prvi in drugi odstavek 
28. člena);
10. 
blaga z napako fizično ne loči od redne prodaje
brezhibnega blaga in vidno ne opozori, da gre za blago z napako, ter vsakega
kosa blaga z napako posebej ne označi (prvi odstavek 30. člena);
11. 
prodaja blago oziroma ne ustavi prodaje blaga,
ki zaradi svojih lastnosti ni primerno za običajno uporabo, in na njem ne
označi, za katere namene je uporabno tudi s temi lastnostmi (tretji odstavek
31. člena);
11.a  blagu, pri katerem je za njegovo
pravilno uporabo potreben določen postopek ali bi potrošnik z njegovo napačno
uporabo lahko povzročil nevarnost zase ali za druge ali onesnažil okolje, ne
priloži navodil za uporabo v skladu s 33. členom tega zakona;
12. 
ne odstrani blaga iz prodaje, čeprav ne more
zagotoviti zahteve iz drugega odstavka 32. člena (tretji odstavek 32. člena);
13. 
za blago, ki je namenjeno prodaji potrošnikom v
prodajalnah, zunaj prodajaln in prodaji blaga, sklenjeni s pogodbami na
daljavo, potrošniku ne izroči označbe, certifikata, izjave o skladnosti,
garancijskega lista, navodila za sestavo in uporabo, seznama pooblaščenih
servisov oziroma drugih spremnih dokumentov oziroma če dokumenti ne vsebujejo
vseh podatkov, ki jih določajo zakoni ali na podlagi zakonov sprejeti predpisi
(34. člen);
14. 
ne izda računa za prodano blago oziroma
opravljeno storitev ali potrošniku ne omogoči, da preveri pravilnost zaračunane
cene glede na kakovost in količino kupljenega blaga oziroma opravljene storitve
(35. člen);
15. 
ne prodaja blaga v primerni embalaži in če ga
na potrošnikovo zahtevo posebej ne zavije (prvi in drugi odstavek 36. člena);
16. 
embalaža ni primerna obliki in teži blaga in če
zavaja potrošnika glede velikosti in teže blaga (tretji odstavek 36. člena);
17. 
v primeru, ko obstoj napake na blagu oziroma nepravilnost
pri opravljeni storitvi ni sporna, ne ugodi potrošnikovi zahtevi iz 37.c in 38.
člena najpozneje v osmih dneh (prvi odstavek 39. člena);
18. 
potrošniku ne odgovori pisno v osmih dneh po
prejemu potrošnikove zahteve (drugi odstavek 39. člena);
19. 
pred sklenitvijo pogodbe o paketnem potovanju
oziroma preden potrošnika zavezuje ponudba, potrošniku ne zagotovi informacij
iz prvega odstavka 57.b člena v skladu z drugim odstavkom 57.b člena tega
zakona;
20. 
ne zagotovi informacij iz prvega in drugega
odstavka 57.k člena na obrazcu iz tretjega odstavka 57.k člena tega zakona.
(2) Z globo 400 eurov se za prekršek kaznuje odgovorna oseba
pravne osebe ali odgovorna oseba samostojnega podjetnika posameznika, če stori
prekršek iz prejšnjega odstavka.
78.a člen
Postopek o prekršku zastara, ko potečeta dve leti od dneva,
ko je bil prekršek storjen, v nobenem primeru pa ni več mogoč, ko potečejo
štiri leta od dneva storitve prekrška.

Zakon o varstvu potrošnikov – ZVPot (Uradni
list RS, št. 20/98)
vsebuje naslednje prehodne in končne določbe:
»XII. PREHODNE IN KONČNE DOLOČBE
79. člen
Predpis o splošni varnosti izdelkov iz drugega odstavka 3.
člena tega zakona, o označevanju cen iz 26. člena tega zakona, predpis o načinu
merjenja dejanske dobave energije in vode potrošnikom iz 48. člena tega zakona
in predpis o organizaciji izletov in potovanj iz 58. člena tega zakona se
sprejmejo najpozneje v šestih mesecih po uveljavitvi tega zakona.
Strokovni svet iz 62. člena se ustanovi najkasneje v treh
mesecih po uveljavitvi tega zakona.
Nacionalni program varstva potrošnikov predloži Vlada
Republike Slovenije Državnemu zboru Republike Slovenije v sprejem najkasneje v
enem letu po uveljavitvi tega zakona.
80. člen
Z dnem, ko začne veljati ta zakon, se prenehajo uporabljati
členi 10 do 19, 35., 36., 38., 42., 43., 46. in 47. člen zakona o trgovini (Uradni list SFRJ, št. 46/90), členi od 23. do 30. člena zakona o blagovnem prometu
(Uradni list RS, št. 21/77 in 29/86) in 62. do 64. člen zakona o
standardizaciji (Uradni list SFRJ, št. 37/88, 23/91 in 55/91 – popr.).
Do uveljavitve predpisa iz 17. člena zakona se uporabljajo:
-      
odredba o izdelkih, ki smejo v promet le z
garancijskim listom, tehničnim navodilom in seznamom pooblaščenih servisov, ter
o najkrajšem garancijskem roku zanje (Uradni list SFRJ, št. 5/78),
-      
odredba o elektromedicinskih pripravah oziroma
opremi, ki sme v promet le z garancijskim listom in tehničnim navodilom, ter o
najkrajšem garancijskem roku in roku zagotovljenega servisiranja zanjo (Uradni
list SFRJ, št. 66/80),
-      
odredba o grafični opremi, ki sme v promet le z
garancijskim listom in tehničnim navodilom, ter o najkrajšem garancijskem roku
in roku zagotovljenega servisiranja zanjo (Uradni list SFRJ, št. 66/80),
-      
odredba o električnih aparatih za
gospodinjstvo, ki smejo v promet le z garancijskim listom in tehničnim
navodilom, ter o najkrajšem garancijskem roku in roku zagotovljenega
servisiranja zanje (Uradni list SFRJ, št. 4/81),
-      
odredba o plinskih aparatih za gospodinjstvo,
ki smejo v promet le z garancijskim listom in tehničnim navodilom, ter o
najkrajšem garancijskem roku in roku zagotovljenega servisiranja zanje (Uradni
list SFRJ, št. 4/81),
-      
odredba o proizvodih avtomobilske industrije,
ki smejo v promet le z garancijskim listom in tehničnim navodilom ter o
najkrajšem garancijskem roku in roku zagotovljenega servisiranja zanje (Uradni
list SFRJ, št. 9/81, 62/84),
-      
odredba o določitvi aparatov za gašenje požara,
ki smejo v promet samo, če so opremljeni z garancijskim listom in tehničnim
navodilom, ter o najkrajšem garancijskem roku in roku zagotovljenega
servisiranja zanje (Uradni list SFRJ, št. 45/81),
-      
odredba o opremi za opravljanje dejavnosti v
kmetijstvu, ki mora biti opremljena s tehničnim navodilom in mora biti zanjo
določen rok zagotovljenega servisiranja, ter o najkrajšem roku zagotovljenega
servisiranja zanje (Uradni list SFRJ, št. 63/81),
-      
odredba o pisarniških pisalnih strojih,
računalniških strojih in strojih za razmnoževanje besedila ter registrirnih
blagajnah za uporabo v trgovini, gostinstvu in hotelirstvu, ki smejo v promet
le z garancijskim listom in tehničnim navodilom, ter o najkrajšem garancijskem
roku in roku zagotovljenega servisiranja zanje (Uradni list SFRJ, št. 17/85),
-      
odredba o izolacijskih napravah in opremi za
kontrolo izolacijskih naprav, ki smejo v promet le z garancijskim listom in
tehničnim navodilom, ter o najkrajšem garancijskem roku in roku zagotovljenega
servisiranja zanje (Uradni list SFRJ, št. 4/87),
-      
odredba o športni opremi in rekvizitih, ki
smejo v promet le z garancijskim listom in tehničnim navodilom, ter o
najkrajšem garancijskem roku in roku zagotovljenega servisiranja zanje (Uradni
list SFRJ, št. 41/87),
-      
odredba o napravah s področja radiokomunikacij,
avdio in video tehnike in napravah, ki se nanje priključujejo, ki smejo v
promet le z garancijskim listom, ter o najkrajšem garancijskim roku in roku
zagotovljenega servisiranja zanje (Uradni list SFRJ, št. 28/89).
81. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o splošni varnosti proizvodov – ZSVP
(Uradni list RS, št. 23/99)
vsebuje naslednjo končno določbo:
»11. člen
Ta zakon začne veljati naslednji
dan po objavi v Uradnem listu Republike Slovenije.«.

Zakon o spremembah in dopolnitvah zakona o
varstvu potrošnikov – ZVPot-A (Uradni list RS, št. 110/02)
spreminja 79. člen zakona tako, da se glasi:
»79. člen
Predpis o splošni varnosti izdelkov iz drugega odstavka 3.
člena tega zakona, o označevanju cen iz 26. člena tega zakona, predpis o načinu
merjenja dejanske dobave energije in vode potrošnikom iz 48. člena tega zakona
se sprejmejo najpozneje v šestih mesecih po uveljavitvi tega zakona.
Strokovni svet iz 62. člena se ustanovi najkasneje v treh
mesecih po uveljavitvi tega zakona.
Nacionalni program varstva potrošnikov predloži Vlada
Republike Slovenije Državnemu zboru Republike Slovenije v sprejem najkasneje v
enem letu po uveljavitvi tega zakona.«;
vsebuje naslednjo prehodno določbo:
»64. člen
Rok za izdajo podzakonskega predpisa iz 15.b člena je šest
mesecev od uveljavitve tega zakona.«;
spreminja 80. člen zakona tako, da se glasi:
»80. člen
Z dnem, ko začne veljati ta zakon, se prenehajo uporabljati
členi 10 do 19, 35., 36., 38., 42., 43., 46. in 47. člen zakona o trgovini
(Uradni list SFRJ, št. 46/90), členi od 23. do 30. člena zakona o blagovnem
prometu (Uradni list RS, št. 21/77 in 29/86) in 62. do 64. člen zakona o
standardizaciji (Uradni list SFRJ, št. 37/88, 23/91 in 55/91 – popr.).
Do uveljavitve predpisa iz 15.b člena zakona se uporabljajo:
-      
odredba o izdelkih, ki smejo v promet le z garancijskim
listom, tehničnim navodilom in seznamom pooblaščenih servisov, ter o najkrajšem
garancijskem roku zanje (Uradni list SFRJ, št. 5/78),
-      
odredba o elektromedicinskih pripravah oziroma
opremi, ki sme v promet le z garancijskim listom in tehničnim navodilom, ter o
najkrajšem garancijskem roku in roku zagotovljenega servisiranja zanjo (Uradni
list SFRJ, št. 66/80),
-      
odredba o grafični opremi, ki sme v promet le z
garancijskim listom in tehničnim navodilom, ter o najkrajšem garancijskem roku
in roku zagotovljenega servisiranja zanjo (Uradni list SFRJ, št. 66/80),
-      
odredba o električnih aparatih za
gospodinjstvo, ki smejo v promet le z garancijskim listom in tehničnim
navodilom, ter o najkrajšem garancijskem roku in roku zagotovljenega
servisiranja zanje (Uradni list SFRJ, št. 4/81),
-      
odredba o plinskih aparatih za gospodinjstvo,
ki smejo v promet le z garancijskim listom in tehničnim navodilom, ter o
najkrajšem garancijskem roku in roku zagotovljenega servisiranja zanje (Uradni
list SFRJ, št. 4/81),
-      
odredba o proizvodih avtomobilske industrije,
ki smejo v promet le z garancijskim listom in tehničnim navodilom ter o
najkrajšem garancijskem roku in roku zagotovljenega servisiranja zanje (Uradni
list SFRJ, št. 9/81, 62/84),
-      
odredba o določitvi aparatov za gašenje požara,
ki smejo v promet samo, če so opremljeni z garancijskim listom in tehničnim
navodilom, ter o najkrajšem garancijskem roku in roku zagotovljenega
servisiranja zanje (Uradni list SFRJ, št. 45/81),
-      
odredba o opremi za opravljanje dejavnosti v
kmetijstvu, ki mora biti opremljena s tehničnim navodilom in mora biti zanjo
določen rok zagotovljenega servisiranja, ter o najkrajšem roku zagotovljenega
servisiranja zanje (Uradni list SFRJ, št. 63/81),
-      
odredba o pisarniških pisalnih strojih,
računalniških strojih in strojih za razmnoževanje besedila ter registrirnih
blagajnah za uporabo v trgovini, gostinstvu in hotelirstvu, ki smejo v promet
le z garancijskim listom in tehničnim navodilom, ter o najkrajšem garancijskem
roku in roku zagotovljenega servisiranja zanje (Uradni list SFRJ, št. 17/85),
-      
odredba o izolacijskih napravah in opremi za
kontrolo izolacijskih naprav, ki smejo v promet le z garancijskim listom in
tehničnim navodilom, ter o najkrajšem garancijskem roku in roku zagotovljenega
servisiranja zanje (Uradni list SFRJ, št. 4/87),
-      
odredba o športni opremi in rekvizitih, ki
smejo v promet le z garancijskim listom in tehničnim navodilom, ter o
najkrajšem garancijskem roku in roku zagotovljenega servisiranja zanje (Uradni
list SFRJ, št. 41/87),
-      
odredba o napravah s področja radiokomunikacij,
avdio in video tehnike in napravah, ki se nanje priključujejo, ki smejo v
promet le z garancijskim listom, ter o najkrajšem garancijskim roku in roku
zagotovljenega servisiranja zanje (Uradni list SFRJ, št. 28/89).«;
ter vsebuje naslednje prehodne in končne
določbo:
»66. člen
Razveljavi se druga alinea tretjega odstavka 13. člena zakona
o varstvu konkurence (Uradni list RS, št. 18/93).
Razveljavita se 42. in 50. člen pravilnika o minimalnih
tehničnih in drugih pogojih, ki se nanašajo na prodajne objekte za opravljanje
trgovinske dejavnosti, in pogojih za prodajo blaga zunaj prodajaln (Uradni list
RS, št. 28/93, 34/93, 57/93).
67. člen
Določbe šestega odstavka 1. člena, tretjega odstavka 60.
člena, 1. točke 60.e člena in tretjega in četrtega odstavka 75. člena se
začnejo uporabljati z dnem pristopa Republike Slovenije k Evropski uniji.
68. člen
Ta zakon začne veljati trideseti dan po objavi v Uradnem
listu Republike Slovenije.«.

Zakon o spremembah in dopolnitvah zakona o varstvu
potrošnikov – ZVPot-B (Uradni list RS, št. 51/04)
vsebuje naslednje prehodne in končno določbo:
»PREHODNA IN KONČNA DOLOČBA
19. člen
Določbe 1. člena in 8. do 15. člena tega zakona se začnejo
uporabljati 9. oktobra 2004.
Določbi prvega in četrtega odstavka 17. člena in določbe 18. člena
tega zakona se pričnejo uporabljati 1. januarja 2005.
Do začetka uporabe Zakona o prekrških (Uradni list RS, št.
7/03) se v postopku o prekršku izrekajo denarne kazni iz 77. in 78. člena
zakona.
20. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o uvedbi eura – ZUE (Uradni list RS, št.
114/06)
vsebuje naslednjo končno določbo:
»26. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu potrošnikov – ZVPot-C (Uradni list RS, št. 126/07)
vsebuje naslednje prehodne in končne določbe:
»PREHODNE IN KONČNE DOLOČBE
24. člen
(1) Podjetja, ki poslujejo na območjih, kjer avtohtono
živita italijanska ali madžarska narodna skupnost, morajo svoje poslovanje
uskladiti z določbo prvega stavka prvega odstavka 2. člena zakona najkasneje v
dvanajstih mesecih po sprejetju predpisa iz drugega odstavka 2. člena zakona.
(2) Minister, pristojen za gospodarstvo, sprejme predpis
iz drugega odstavka 2. člena zakona v šestih mesecih po uveljavitvi tega
zakona.
25. člen
Z dnem uveljavitve tega zakona preneha veljati Pravilnik o
izvajanju 2. in 12. člena Zakona o varstvu potrošnikov (Uradni list RS, št.
84/07).
26. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu potrošnikov – ZVPot-D (Uradni list RS, št. 86/09)
vsebuje naslednjo končno določbo:
»KONČNA DOLOČBA
10. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
varstvu potrošnikov – ZVPot-E (Uradni list RS, št. 78/11)
vsebuje naslednje prehodne in končne določbe:
»PREHODNE IN KONČNE DOLOČBE
32. člen
Z dnem uveljavitve tega zakona prenehajo veljati Pravilnik o
načinu in pogojih za vpis potrošniških organizacij v register (Uradni list RS,
št. 46/98 in 97/03), Uredba o koncesiji za opravljanje javne službe svetovanja
potrošnikom (Uradni list RS, št. 103/06), Uredba o izvajanju javne službe na
področju izdajanja revije s področja varstva potrošnikov (Uradni list RS, št.
93/02) in Pravilnik o blagu, za katerega se izda garancija za brezhibno
delovanje (Uradni list RS, št. 73/03 in 92/03). 
Pravilnik o blagu, za katerega se izda garancija za brezhibno
delovanje (Uradni list RS, št. 73/03 in 92/03) se uporablja do uveljavitve
pravilnika 19. člena zakona. 
Uredba o izvajanju javne službe na področju izdajanja revije
s področja varstva potrošnikov se uporablja do 31. decembra 2012. 
Potrošniška organizacija, ki je na dan uveljavitve tega zakona
že vpisana v register potrošniških organizacij, mora predložiti ministrstvu
dokazila o izpolnjevanju pogojev iz tretjega odstavka 63. člena zakona v šestih
mesecih od uveljavitve akta, izdanega na podlagi sedmega odstavka 63. člena
zakona, sicer se izbriše iz registra. 
Če nacionalni program ni sprejet pred iztekom veljavnosti
zadnje veljavnega nacionalnega programa, se do sprejema novega nacionalnega
programa začasno uporablja zadnje veljavni nacionalni program. Obdobje
začasnega izvajanja lahko traja največ eno leto po izteku veljavnosti zadnje
veljavnega nacionalnega programa. Če nov nacionalni program ni sprejet v
dodatnem roku enega leta začasnega izvajanja, lahko Državni zbor na predlog
Vlade podaljša začasno izvajanje nacionalnega programa za največ šest mesecev,
če je to potrebno za financiranje javnih služb.
33. člen
Uredbo iz prvega odstavka 69. člena zakona sprejme vlada
najkasneje v treh mesecih po uveljavitvi tega zakona.
34. člen
Minister, pristojen za gospodarstvo, sprejme pravilnik iz 19.
člena, šestega odstavka 60.a člena ter sedmega odstavka 63. člena zakona v treh
mesecih po uveljavitvi tega zakona.
35. člen
Postopki izbrisa iz registra potrošniških organizacij, ki so
se začeli pred uveljavitvijo tega zakona, se končajo po Pravilniku o načinu in
pogojih za vpis potrošniških organizacij v register (Uradni list RS, št. 46/98
in 97/03).
36. člen
Vlada Republike Slovenije najpozneje v 60 dneh od dneva
uveljavitve tega zakona spremeni uredbo, ki ureja organe v sestavi ministrstev.
37. člen
Ministrstvo za gospodarstvo prevzame vse nedokončane zadeve,
arhive, evidence in osnovna sredstva, ki jih do prenehanja delovanja vodi Urad
RS za varstvo potrošnikov. 
Ministrstvo za gospodarstvo prevzame vse pravice in
obveznosti iz pogodb, ki jih urad sklene s tretjimi osebami do prenehanja
delovanja.
38. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne dva meseca po njegovi
uveljavitvi.«.

Zakon o spremembah in dopolnitvah Zakona o
varstvu potrošnikov – ZVPot-F (Uradni list RS, št. 38/14) vsebuje
naslednjo prehodno in končno določbo:
»PREHODNA IN KONČNA DOLOČBA
24. člen
Minister, pristojen za gospodarstvo, izda pravilnik iz
devetega odstavka 43.b člena zakona in iz petega odstavka b43.d člena v treh
mesecih po uveljavitvi tega zakona.
25. člen
Ta zakon začne veljati 13. junija 2014.«.

Zakon o spremembi Zakona o varstvu potrošnikov
– ZVPot-G (Uradni list RS, št. 19/15)
vsebuje naslednjo končno določbo:
»2. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o kolektivnih tožbah – ZKolT (Uradni list RS, št. 55/17) v
zvezi s prenehanjem veljavnosti 74. do 76. člena zakona določa:
»Z dnem uveljavitve tega zakona prenehajo veljati določbe 74.
do 76. člena Zakona o varstvu potrošnikov (Uradni list RS, št. 98/04
– uradno prečiščeno besedilo, 114/06 – ZUE, 126/07, 86/09, 78/11, 38/14 in
19/15), uporabljajo pa se šest mesecev po njegovi uveljavitvi.«;
ter vsebuje naslednjo končno določbo:
67. člen
(začetek veljavnosti in
uporabe)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne šest mesecev po njegovi
uveljavitvi.«.

Zakon o spremembah in dopolnitvah Zakona o
varstvu potrošnikov – ZVPot-H (Uradni list RS, št. 31/18)
vsebuje naslednje prehodne in končne določbe:
»PREHODNE IN KONČNE DOLOČBE
26. člen
Vlada Republike Slovenije izda podzakonski predpis iz novega
58.a člena zakona v treh mesecih po uveljavitvi tega zakona. 
Minister, pristojen za varstvo potrošnikov, izda podzakonski
predpis iz novega 57.b, 57.c in 57.k člena zakona v tridesetih dneh po
uveljavitvi tega zakona.
27. člen
Ministrstvo, pristojno za turizem, začne opravljati naloge
nacionalne kontaktne točke iz novega 58.b člena zakona v treh mesecih po
uveljavitvi tega zakona.
28. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. julija 2018.«.