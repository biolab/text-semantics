I. TEMELJNE DOLOČBE
1. člen
(vsebina zakona)
(1) Ta zakon določa cilje kmetijske
politike, načrtovanje razvoja kmetijstva in podeželja, ukrepe kmetijske
politike, prilagajanje podnebnim spremembam in blaženjem posledic podnebnih
sprememb, informiranje javnosti o kmetijski politiki, promet s kmetijskimi
pridelki in živili, verigo preskrbe s hrano, varnost živil neživalskega izvora
v vseh fazah proizvodnje, predelave in distribucije, kakovost živil v vseh
fazah proizvodnje, predelave in distribucije, varnost in kakovost živil v
gostinski dejavnosti, institucionalnih obratih prehrane in obratih za prehrano
na delu, označevanje kmetijskih pridelkov in živil, varstvo potrošnikov v delu,
ki se nanaša na živila in kmetijske storitve, doniranje hrane, dopolnilne
dejavnosti na kmetiji, začasno ali občasno delo v
kmetijstvu, javne službe v kmetijstvu, zbirke podatkov
in informiranje na področju kmetijstva, postopke in organe za izvedbo tega
zakona, raziskovalno delo, izobraževanje in razvojno-strokovne naloge ter
inšpekcijski nadzor.
(2) Ta zakon ureja izvajanje:
1.    
Uredbe Sveta (EGS) št. 2219/89 z dne
18. julija 1989 o posebnih pogojih za izvoz živil in krme po jedrski
nesreči ali kakršnikoli drugi radiološki nevarnosti (UL L št. 211 z dne
22. 7. 1989, str. 4);
2.    
Uredbe Sveta (EGS) št. 315/93 z dne
8. februarja 1993 o določitvi postopkov Skupnosti za kontaminate v hrani
(UL L št. 37 z dne 13. 2. 1993, str. 1), zadnjič spremenjene z Uredbo
(ES) št. 596/2009 Evropskega parlamenta in Sveta z dne 18. junija
2009 o prilagoditvi nekaterih aktov, za katere se uporablja postopek iz člena
251 Pogodbe, Sklepu Sveta 1999/468/ES glede regulativnega postopka s pregledom
– Prilagoditev regulativnemu postopku s pregledom – Četrti del (UL L št. 188
z dne 18. 7. 2009, str. 14);
3.    
Uredbe (ES) št. 1760/2000 Evropskega
parlamenta in Sveta z dne 17. julija 2000 o uvedbi sistema za
identifikacijo in registracijo govedi ter o označevanju govejega mesa in
proizvodov iz govejega mesa in razveljavitvi Uredbe Sveta (ES) št. 820/97
(UL L št. 204 z dne 11. 8. 2000, str. 1), zadnjič spremenjene z
Delegirano uredbo Komisije (EU) št. 2019/2035 z dne 28. junija 2019 o
dopolnitvi Uredbe (EU) 2016/429 Evropskega parlamenta in Sveta glede pravil za
obrate, ki gojijo kopenske živali, in valilnice ter za sledljivost nekaterih
gojenih kopenskih živali in valilnih jajc (UL L št. 314 z dne 5. 12.
2019, str. 115);
4.    
Uredbe (ES) št. 178/2002 Evropskega
parlamenta in Sveta z dne 28. januarja 2002 o določitvi splošnih načel in
zahtevah živilske zakonodaje, ustanovitvi Evropske agencije za varnost hrane in
postopkih, ki zadevajo varnost hrane (UL L št. 31 z dne 1. 2.
2002, str. 1), zadnjič spremenjene z Uredbo (EU) št. 2019/1381 Evropskega
parlamenta in Sveta z dne 20. junija 2019 o preglednosti in trajnosti
ocenjevanja tveganja v prehranski verigi v EU ter o spremembah uredb (ES)
št. 178/2002, (ES) št. 1829/2003, (ES) št. 1831/2003, (ES)
št. 2065/2003, (ES) št. 1935/2004, (ES) št. 1331/2008, (ES)
št. 1107/2009, (EU) 2015/2283 in Direktive 2001/18/ES (UL L št. 231 z
dne 6. 9. 2019, str. 1);
5.    
Uredbe (ES) št. 1829/2003 Evropskega
parlamenta in Sveta z dne 22. septembra 2003 o gensko spremenjenih živilih
in krmi (UL L št. 268 z dne 18. 10. 2003, str. 1), zadnjič
spremenjene z Uredbo (EU) št. 2019/1381 Evropskega parlamenta in Sveta z
dne 20. junija 2019 o preglednosti in trajnosti ocenjevanja tveganja v
prehranski verigi v EU ter o spremembah uredb (ES) št. 178/2002, (ES)
št. 1829/2003, (ES) št. 1831/2003, (ES) št. 2065/2003, (ES)
št. 1935/2004, (ES) št. 1331/2008, (ES) št. 1107/2009, (EU)
2015/2283 in Direktive 2001/18/ES (UL L št. 231 z dne 6. 9. 2019,
str. 11);
6.    
Uredbe (ES) št. 1830/2003 Evropskega
parlamenta in Sveta z dne 22. septembra 2003 o sledljivosti in označevanju
gensko spremenjenih organizmov ter sledljivosti živil in krme, proizvedenih iz
gensko spremenjenih organizmov, ter o spremembi Direktive 2001/18/ES (UL L št. 268
z dne 18. 10. 2003, str. 24), zadnjič spremenjene z Uredbo (EU)
št. 2019/1243 Evropskega parlamenta in Sveta z dne 20. junija 2019 o
prilagoditvi več zakonodajnih aktov, v katerih je določena uporaba
regulativnega postopka s pregledom, členoma 290 in 291 Pogodbe o delovanju
Evropske unije (UL L št. 198 z dne 25. 7. 2019, str. 241);
7.    
Uredbe (ES) št. 2065/2003 Evropskega
parlamenta in Sveta z dne 10. novembra 2003 o aromah dima, ki se
uporabljajo ali so namenjene uporabi v ali na živilih (UL L št. 309 z dne
26. 11. 2003, str. 1), zadnjič spremenjene z Uredbo (EU)
št. 2019/1381 Evropskega parlamenta in Sveta z dne 20. junija 2019 o
preglednosti in trajnosti ocenjevanja tveganja v prehranski verigi v EU ter o
spremembah uredb (ES) št. 178/2002, (ES) št. 1829/2003, (ES)
št. 1831/2003, (ES) št. 2065/2003, (ES) št. 1935/2004, (ES)
št. 1331/2008, (ES) št. 1107/2009, (EU) 2015/2283 in Direktive
2001/18/ES (UL L št. 231 z dne 6. 9. 2019, str. 1);
8.    
Uredbe Evropskega parlamenta in Sveta (ES)
št. 852/2004 z dne 29. aprila 2004 o higieni živil (UL L št. 139
z dne 30. 4. 2004, str. 1), zadnjič spremenjene z Uredbo Komisije (EU)
št. 2021/382 z dne 3. marca 2021 o spremembi prilog k Uredbi
Evropskega parlamenta in Sveta (ES) št. 852/2004 o higieni živil v zvezi z
upravljanjem na področju živilskih alergenov, prerazporejanjem hrane in kulturo
varnosti hrane (UL L št. 74 z dne 4. 3. 2021, str. 3), (v nadaljnjem
besedilu: Uredba 852/2004/ES);
9.    
Uredbe Evropskega parlamenta in Sveta (ES)
št. 396/2005 z dne 23. februarja 2005 o mejnih vrednostih ostankov
pesticidov v ali na hrani in krmi rastlinskega in živalskega izvora ter o
spremembi Direktive Sveta 91/414/EGS (UL L št. 70 z dne 16. 3. 2005,
str. 1), zadnjič spremenjene z Uredbo Komisije (EU) št. 2021/2202 z dne 9. decembra
2021 o spremembi prilog II, III in IV k Uredbi Evropskega parlamenta in Sveta
(ES) št. 396/2005 glede mejnih vrednosti ostankov za acekvinocil, Bacillus
subtilis sev IAB/BS03, emamektin, flutolanil in imazamoks v ali na nekaterih
proizvodih (UL L št. 446 z dne 14. 12. 2021, str. 8);
10. 
Uredbe Komisije (ES) št. 1850/2006 z dne
14. decembra 2006 o določitvi podrobnih pravil za certificiranje hmelja in
hmeljnih proizvodov (UL L št. 355 z dne 15. 12. 2016, str. 72),
zadnjič spremenjene z Uredbo Komisije (EU) št. 519/2013 z dne
21. februarja 2013 o prilagoditvi nekaterih uredb ter odločb in sklepov na
področjih prostega pretoka blaga, prostega gibanja oseb, pravice do
ustanavljanja in svobode opravljanja storitev, prava družb, politike
konkurence, kmetijstva, varnosti hrane, veterinarske in fitosanitarne politike,
ribištva, prometne politike, energetike, obdavčitve, statistike, socialne
politike in zaposlovanja, okolja, carinske unije, zunanjih odnosov ter zunanje,
varnostne in obrambne politike zaradi pristopa Hrvaške (UL L št. 158 z dne
10. 6. 2013, str. 74);
11. 
Uredbe (ES) št. 1924/2006 Evropskega
parlamenta in Sveta z dne 20. decembra 2006 o prehranskih in zdravstvenih
trditvah na živilih (UL L št. 404 z dne 30. 12. 2006, str. 9),
zadnjič spremenjene z Uredbo Komisije (EU) št. 2019/343 z dne 28. februarja
2019 o odstopanjih od člena 1(3) Uredbe (ES) št. 1924/2006 Evropskega
parlamenta in Sveta o prehranskih in zdravstvenih trditvah na živilih glede
uporabe nekaterih generičnih deskriptorjev (UL L št. 62 z dne 1. 3.
2019, str. 1);
12. 
Uredbe (ES) št. 1925/2006 Evropskega
parlamenta in Sveta z dne 20. decembra 2006 o dodajanju vitaminov,
mineralov in nekaterih drugih snovi živilom (UL L št. 404 z dne
30. 12. 2006, str. 26), zadnjič spremenjene z Uredbo Komisije (EU)
št. 2021/468 z dne 18. marca 2021 o spremembi Priloge III k Uredbi
(ES) št. 1925/2006 Evropskega parlamenta in Sveta glede botaničnih vrst,
ki vsebujejo hidroksiantracenske derivate (UL L št. 96 z dne 19. 3.
2021, str. 6);
13. 
Uredbe (ES) št. 1331/2008 Evropskega
parlamenta in Sveta z dne 16. decembra 2008 o vzpostavitvi skupnega
postopka odobritve za aditive za živila, encime za živila in arome za živila
(UL L št. 354 z dne 31. 12. 2008, str. 1), zadnjič spremenjene z
Uredbo (EU) št. 2019/1381 Evropskega parlamenta in Sveta z dne
20. junija 2019 o preglednosti in trajnosti ocenjevanja tveganja v
prehranski verigi v EU ter o spremembah uredb (ES) št. 178/2002, (ES)
št. 1829/2003, (ES) št. 1831/2003, (ES) št. 2065/2003, (ES)
št. 1935/2004, (ES) št. 1331/2008, (ES) št. 1107/2009, (EU)
2015/2283 in Direktive 2001/18/ES (UL L št. 231 z dne 6. 9. 2019,
str. 1);
14. 
Uredbe (ES) št. 1332/2008 Evropskega
parlamenta in Sveta z dne 16. decembra 2008 o encimih za živila in
spremembi Direktive Sveta 83/417/EGS, Uredbe Sveta (ES) št. 1493/1999,
Direktive 2000/13/ES, Direktive Sveta 2001/112/ES in Uredbe (ES)
št. 258/97 (UL L št. 354 z dne 31. 12. 2008, str. 7), zadnjič
spremenjene z Uredbo (EU) št. 2015/2283 Evropskega parlamenta in Sveta z
dne 25. novembra 2015 o novih živilih, spremembi Uredbe (EU)
št. 1169/2011 Evropskega parlamenta in Sveta in razveljavitvi Uredbe (ES)
št. 258/97 Evropskega parlamenta in Sveta ter Uredbe Komisije (ES)
št. 1852/2001 (UL L št. 372 z dne 11. 11. 2015, str. 1);
15. 
Uredbe (ES) št. 1333/2008 Evropskega
parlamenta in Sveta z dne 16. decembra 2008 o aditivih za živila (UL L
št. 354 z dne 31. 12. 2008, str. 16), zadnjič spremenjene z Uredbo
Komisije (EU) 2022/63 z dne 14. januarja 2022 o spremembi prilog II in III
k Uredbi (ES) št. 1333/2008 Evropskega parlamenta in Sveta glede aditiva
za živila titanov dioksid (E 171) (UL L št. 11 z dne 18. 1. 2022, str.
1);
16. 
Uredbe (ES) št. 1334/2008 Evropskega
parlamenta in Sveta z dne 16. decembra 2008 o aromah in nekaterih
sestavinah živil z aromatičnimi lastnostmi za uporabo v in na živilih ter
spremembi Uredbe Sveta (EGS) št. 1601/91, uredb (ES) št. 2232/96 in
(ES) št. 110/2008 ter Direktive 2000/13/ES (UL L št. 354 z dne
31. 12. 2008, str. 34), zadnjič spremenjene z Uredbo Komisije (EU)
št. 2021/1917 z dne 3. novembra 2021 o spremembi Priloge I k Uredbi
(ES) št. 1334/2008 Evropskega parlamenta in Sveta glede vključitve
2-(4-metilfenoksi)-N- (1H-pirazol-3-il)-N-(tiofen-2-ilmetil)acetamida na seznam
Unije z aromami (UL L št. 389 z dne 4. 11. 2021, str. 15);
17. 
Uredbe Sveta (ES) št. 1217/2009 z dne
30. novembra 2009 o vzpostavitvi mreže za zbiranje računovodskih podatkov
o dohodkih in poslovanju kmetijskih gospodarstev v Evropski skupnosti (UL L
št. 328 z dne 15. 12. 2009, str. 27), zadnjič spremenjene z
Delegirano uredbo Komisije (EU) št. 2017/2278 z dne 4. septembra 2017
o spremembi Priloge I k Uredbi Sveta (ES) št. 1217/2009 o vzpostavitvi
mreže za zbiranje računovodskih podatkov o dohodkih in poslovanju kmetijskih
gospodarstev v Evropski uniji (UL L št. 328 z dne 12. 12. 2017, str.
1);
18. 
Uredbe (EU) št. 1169/2011 Evropskega
parlamenta in Sveta z dne 25. oktobra 2011 o zagotavljanju informacij o
živilih potrošnikom, spremembah uredb (ES) št. 1924/2006 in (ES)
št. 1925/2006 Evropskega parlamenta in Sveta ter razveljavitvi Direktive
Komisije 87/250/EGS, Direktive Sveta 90/496/EGS, Direktive Komisije 1999/10/ES,
Direktive 2000/13/ES Evropskega parlamenta in Sveta, direktiv Komisije
2002/67/ES in 2008/5/ES in Uredbe Komisije (ES) št. 608/2004 (UL L
št. 304 z dne 22. 11. 2011, str. 18), zadnjič spremenjene z Uredbo
(EU) št. 2015/2283 Evropskega parlamenta in Sveta z dne 25. novembra
2015 o novih živilih, spremembi Uredbe (EU) št. 1169/2011 Evropskega
parlamenta in Sveta in razveljavitvi Uredbe (ES) št. 258/97 Evropskega
parlamenta in Sveta ter Uredbe Komisije (ES) št. 1852/2001 (UL L
št. 327 z dne 11. 12. 2015, str. 1);
19. 
Uredbe (EU) št. 1151/2012 Evropskega
parlamenta in Sveta z dne 21. novembra 2012 o shemah kakovosti kmetijskih
proizvodov in živil (UL L št. 343 z dne 14. 12. 2012, str. 1),
zadnjič spremenjene z Uredbo (EU) št. 2021/2117 Evropskega parlamenta in
Sveta z dne 2. decembra 2021 o spremembi uredb (EU) št. 1308/2013 o
vzpostavitvi skupne ureditve trgov kmetijskih proizvodov, (EU)
št. 1151/2012 o shemah kakovosti kmetijskih proizvodov in živil, (EU)
št. 251/2014 o opredelitvi, opisu, predstavitvi, označevanju in zaščiti geografskih
označb aromatiziranih vinskih proizvodov in (EU) št. 228/2013 o posebnih
ukrepih za kmetijstvo v najbolj oddaljenih regijah Unije (UL L št. 435 z
dne 6. 12. 2021, str. 262);
20. 
Uredbe (EU) št. 1303/2013 Evropskega
parlamenta in Sveta z dne 17. decembra 2013 o skupnih določbah o Evropskem
skladu za regionalni razvoj, Evropskem socialnem skladu, Kohezijskem skladu,
Evropskem kmetijskem skladu za razvoj podeželja in Evropskem skladu za
pomorstvo in ribištvo, o splošnih določbah o Evropskem skladu za regionalni
razvoj, Evropskem socialnem skladu, Kohezijskem skladu in Evropskem skladu za
pomorstvo in ribištvo ter o razveljavitvi Uredbe Sveta (ES) št. 1083/2006
(UL L št. 347 z dne 20. 12. 2013, str. 320), zadnjič spremenjene z
Uredbo (EU) 2020/2221 Evropskega parlamenta in Sveta z dne 23. decembra
2020 o spremembi Uredbe (EU) št. 1303/2013, kar zadeva dodatne vire in
ureditev izvrševanja, da se zagotovi pomoč za spodbujanje odprave posledic
krize v okviru pandemije COVID-19 in njenih socialnih posledic ter za pripravo
zelenega, digitalnega in odpornega okrevanja družbe in gospodarstva (REACT-EU)
(UL L št. 437 z dne 28. 12. 2020, str. 30);
21. 
Uredbe (EU) št. 1305/2013 Evropskega
parlamenta in Sveta z dne 17. decembra 2013 o podpori za razvoj podeželja
iz Evropskega kmetijskega sklada za razvoj podeželja (EKSRP) in razveljavitvi
Uredbe Sveta (ES) št. 1698/2005 (UL L št. 347 z dne 20. 12.
2013, str. 487), razveljavljene z Uredbo (EU) 2021/2115 Evropskega parlamenta
in Sveta z dne 2. decembra 2021 o določitvi pravil o podpori za strateške
načrte, ki jih pripravijo države članice v okviru skupne kmetijske politike
(strateški načrti SKP) in se financirajo iz Evropskega kmetijskega jamstvenega
sklada (EKJS) in Evropskega kmetijskega sklada za razvoj podeželja (EKSRP), ter
o razveljavitvi uredb (EU) št. 1305/2013 in (EU) št. 1307/2013 (UL L
št. 435 z dne 6. 12. 2021, str. 1);
22. 
Uredbe (EU) št. 1306/2013 Evropskega
parlamenta in Sveta z dne 17. decembra 2013 o financiranju, upravljanju in
spremljanju skupne kmetijske politike in razveljavitvi uredb Sveta (EGS)
št. 352/78, (ES) št. 165/94, (ES) št. 2799/98, (EC) No 814/2000,
(ES) št. 1290/2005 in (ES) št. 485/2008 (UL L št. 347 z dne
20. 12. 2013, str. 549), zadnjič spremenjene z Uredbo (EU) 2021/2116
Evropskega parlamenta in Sveta z dne 2. decembra 2021 o financiranju,
upravljanju in spremljanju skupne kmetijske politike ter razveljavitvi Uredbe
(EU) št. 1306/2013 (UL L št. 435 z dne 6. 12. 2021, str. 187);
23. 
Uredba (EU) št. 1307/2013 Evropskega
parlamenta in Sveta z dne 17. decembra 2013 o pravilih za neposredna
plačila kmetom na podlagi shem podpore v okviru skupne kmetijske politike ter
razveljavitvi Uredbe Sveta (ES) št. 637/2008 in Uredbe Sveta (ES)
št. 73/2009 (UL L št. 347, z dne 20. 12. 2013, str. 608),
razveljavljene z Uredbo (EU) 2021/2115 Evropskega parlamenta in Sveta z dne
2. decembra 2021 o določitvi pravil o podpori za strateške načrte, ki jih
pripravijo države članice v okviru skupne kmetijske politike (strateški načrti
SKP) in se financirajo iz Evropskega kmetijskega jamstvenega sklada (EKJS) in
Evropskega kmetijskega sklada za razvoj podeželja (EKSRP), ter o razveljavitvi
uredb (EU) št. 1305/2013 in (EU) št. 1307/2013 (UL L št. 435 z
dne 6. 12. 2021, str. 1);
24. 
Uredbe (EU) št. 1308/2013 Evropskega
parlamenta in Sveta z dne 17. decembra 2013 o vzpostavitvi skupne ureditve
trgov kmetijskih proizvodov in razveljavitvi uredb Sveta (EGS) št. 922/72,
(EGS) št. 234/79, (ES) št. 1037/2001 in (ES) št. 1234/2007 (UL L
št. 347 z dne 20. 12. 2013, str. 671), zadnjič spremenjene z Uredbo
(EU) 2021/2117 Evropskega parlamenta in Sveta z dne 2. decembra 2021 o
spremembi uredb (EU) št. 1308/2013 o vzpostavitvi skupne ureditve trgov
kmetijskih proizvodov, (EU) št. 1151/2012 o shemah kakovosti kmetijskih
proizvodov in živil, (EU) št. 251/2014 o opredelitvi, opisu, predstavitvi,
označevanju in zaščiti geografskih označb aromatiziranih vinskih proizvodov in
(EU) št. 228/2013 o posebnih ukrepih za kmetijstvo v najbolj oddaljenih
regijah Unije (UL L št. 435 z dne 6. 12. 2021, str. 262), (v nadaljnjem
besedilu: Uredba 1308/2013/EU);
25. 
Uredbe Komisije (EU) št. 1407/2013 z dne
18. decembra 2013 o uporabi členov 107 in 108 Pogodbe o delovanju Evropske
unije pri pomoči de minimis (UL L št. 352, z dne 24. 12. 2013, str.
1), zadnjič spremenjene z Uredbo Komisije (EU) 2020/972 z dne 2. julija
2020 o spremembi Uredbe (EU) št. 1407/2013 v zvezi s podaljšanjem njene
veljavnosti in o spremembi Uredbe (EU) št. 651/2014 v zvezi s podaljšanjem
njene veljavnosti in ustreznimi prilagoditvami (UL L št. 215 z dne
7. 7. 2020, str. 3);
26. 
Uredbe Komisije (EU) št. 1408/2013 z dne
18. decembra 2013 o uporabi členov 107 in 108 Pogodbe o delovanju Evropske
unije pri pomoči de minimis v kmetijskem sektorju (UL L št. 352 z dne
24. 12. 2013, str. 9), zadnjič spremenjene z Uredbo Komisije (EU) 2019/316
z dne 21. februarja 2019 o spremembi Uredbe (EU) št. 1408/2013 o
uporabi členov 107 in 108 Pogodbe o delovanju Evropske unije pri pomoči de
minimis v kmetijskem sektorju (UL L št. 51I, z dne 22. 2. 2019, str.
1);
27. 
Delegirane uredbe (EU) št. 639/2014 z dne
11. marca 2014 o dopolnitvi Uredbe (EU) št. 1307/2013 Evropskega
parlamenta in Sveta o vzpostavitvi pravil za neposredna plačila kmetom v
podpornih shemah v okviru skupne kmetijske politike ter o spremembi Priloge X k
navedeni uredbi (UL L št. 181 z dne 20. 6. 2014, str. 1), zadnjič
spremenjene z Izvedbenim sklepom Komisije (EU) 2019/1389 z dne
4. septembra 2019 o odobritvi odstopanj od Uredbe (EU) št. 1307/2013
Evropskega parlamenta in Sveta ter Delegirane uredbe Komisije (EU) št. 639/2014
glede izvajanja nekaterih pogojev pri plačilu za zeleno komponento za leto
vloge 2019 v Belgiji, Španiji, Franciji, Litvi, na Poljskem in Portugalskem (UL
L št. 230 z dne 6. 9. 2019, str. 3);
28. 
Izvedbene uredbe Komisije (EU)
št. 641/2014 z dne 16. junija 2014 o določitvi pravil za uporabo
Uredbe (EU) št. 1307/2013 Evropskega parlamenta in Sveta o pravilih za
neposredna plačila kmetom na podlagi shem podpore v okviru skupne kmetijske
politike (UL L št. 181 z dne 20. 6. 2014, str. 74), zadnjič spremenjene
z Izvedbeno uredbo Komisije (EU) št. 2018/557 z dne 9. aprila 2018 o
spremembi Izvedbene uredbe (EU) št. 641/2014 glede obvestila o povečanju
zgornje meje za shemo enotnega plačila na površino iz člena 36(4) Uredbe (EU)
št. 1307/2013 Evropskega parlamenta in Sveta (UL L št. 93 z dne
11. 4. 2018, str. 1);
29. 
Uredbe Komisije (EU) št. 702/2014 z dne
25. junija 2014 o razglasitvi nekaterih vrst pomoči v kmetijskem in
gozdarskem sektorju ter na podeželju za združljive z notranjim trgom z uporabo
členov 107 in 108 Pogodbe o delovanju Evropske unije (UL L št. 193 z dne
1. 7. 2014, str. 1), zadnjič spremenjene z Izvedbeno uredbo Komisije (EU)
2020/2008 z dne 8. decembra 2020 o spremembi uredb (EU) št. 702/2014,
(EU) št. 717/2014 in (EU) št. 1388/2014 v zvezi z obdobjem njihove
uporabe in drugimi ustreznimi prilagoditvami (UL L št. 414 z dne
9. 12. 2020, str. 15);
30. 
Uredbe (EU) št. 1144/2014 Evropskega
parlamenta in Sveta z dne 22. oktobra 2014 o ukrepih za informiranje o
kmetijskih proizvodih in njihovo promocijo, ki se izvajajo na notranjem trgu in
v tretjih državah, ter o razveljavitvi Uredbe Sveta (ES) št. 3/2008 (UL L
št. 317 z dne 4. 11. 2014, str. 56);
31. 
Izvedbene Uredbe Komisije (EU)
št. 2015/220 z dne 3. februarja 2015 o določitvi pravil za uporabo
Uredbe Sveta (ES) št. 1217/2009 o vzpostavitvi mreže za zbiranje
računovodskih podatkov o dohodkih in poslovanju kmetijskih gospodarstev v
Evropski uniji (UL L št. 46 z dne 19. 2. 2005, str.1), zadnjič
spremenjene z Izvedbeno uredbo Komisije (EU) 2020/1652 z dne 4. novembra
2020 o spremembi Izvedbene uredbe (EU) 2015/220 o določitvi pravil za uporabo
Uredbe Sveta (ES) št. 1217/2009 o vzpostavitvi mreže za zbiranje
računovodskih podatkov o dohodkih in poslovanju kmetijskih gospodarstev v
Evropski uniji (UL L št. 372 z dne 9. 11. 2020, str. 1);
32. 
Uredbe (EU) 2015/2283 Evropskega parlamenta in
Sveta z dne 25. novembra 2015 o novih živilih, spremembi Uredbe (EU)
št. 1169/2011 Evropskega parlamenta in Sveta in razveljavitvi Uredbe (ES)
št. 258/97 Evropskega parlamenta in Sveta ter Uredbe Komisije (ES)
št. 1852/2001 (UL L št. 327 z dne 11. 12. 2015, str. 1), zadnjič
spremenjene z Uredbo (EU) št. 2019/1381 Evropskega parlamenta in Sveta z
dne 20. junija 2019 o preglednosti in trajnosti ocenjevanja tveganja v
prehranski verigi v EU ter o spremembah uredb (ES) št. 178/2002, (ES)
št. 1829/2003, (ES) št. 1831/2003, (ES) št. 2065/2003, (ES)
št. 1935/2004, (ES) št. 1331/2008, (ES) št. 1107/2009, (EU)
2015/2283 in Direktive 2001/18/ES (UL L št. 231 z dne 6. 9. 2019,
str. 1);
33. 
Uredbe (EU) št. 2016/429 Evropskega
parlamenta in Sveta z dne 9. marca 2016 o prenosljivih boleznih živali in
o spremembi ter razveljavitvi določenih aktov na področju zdravja živali
(„Pravila o zdravju živali“) (UL L št. 84 z dne 31. 3. 2016, str. 1),
zadnjič spremenjene z Delegirano uredbo Komisije (EU) št. 2020/2154 z dne
14. oktobra 2020 o dopolnitvi Uredbe (EU) 2016/429 Evropskega parlamenta
in Sveta glede zahtev v zvezi z zdravstvenim varstvom živali, veterinarskimi
spričevali in uradnim obveščanjem o premikih proizvodov živalskega izvora iz
kopenskih živali znotraj Unije (UL L št. 431 z dne 21. 12. 2020,
str. 5);
34. 
Uredbe (EU) št. 2017/625 Evropskega
parlamenta in Sveta z dne 15. marca 2017 o izvajanju uradnega nadzora in
drugih uradnih dejavnosti, da se zagotovi uporaba zakonodaje o živilih in krmi,
pravil o zdravju in dobrobiti živali ter zdravju rastlin in fitofarmacevtskih
sredstvih, ter o spremembi uredb (ES) št. 999/2001, (ES)
št. 396/2005, (ES) št. 1069/2009, (ES) št. 1107/2009, (EU) št. 1151/2012,
(EU) št. 652/2014, (EU) 2016/429 in (EU) 2016/2031 Evropskega parlamenta
in Sveta, uredb Sveta (ES) št. 1/2005 in (ES) št. 1099/2009 ter
direktiv Sveta 98/58/ES, 1999/74/ES, 2007/43/ES, 2008/119/ES in 2008/120/ES ter
razveljavitvi uredb (ES) št. 854/2004 in (ES) št. 882/2004 Evropskega
parlamenta in Sveta, direktiv Sveta 89/608/EGS, 89/662/EGS, 90/425/EGS,
91/496/EGS, 96/23/ES, 96/93/ES in 97/78/ES ter sklepa Sveta 92/438/EGS (Uredba
o uradnem nadzoru), zadnjič spremenjene z Delegirano uredbo Komisije (EU)
2021/2305 z dne 21. oktobra 2021 o dopolnitvi Uredbe (EU) 2017/625
Evropskega parlamenta in Sveta s pravili o primerih in pogojih, v katerih
oziroma pod katerimi so ekološki proizvodi in proizvodi iz preusmeritve izvzeti
iz uradnega nadzora na mejnih kontrolnih točkah, ter kraju uradnega nadzora ter
o spremembi delegiranih uredb Komisije (EU) 2019/2123 in (EU) 2019/2124 (UL L 461
z dne 27. 12. 2021, str. 5);
35. 
Uredbe (EU) 2018/841 Evropskega parlamenta in
Sveta z dne 30. maja 2018 o vključitvi emisij toplogrednih plinov in
odvzemov zaradi rabe zemljišč, spremembe rabe zemljišč in gozdarstva v okvir
podnebne in energetske politike do leta 2030 ter spremembi Uredbe (EU)
št. 525/2013 in Sklepa št. 529/2013/EU (UL L št. 156 z dne
19. 6. 2018, str. 1), zadnjič spremenjene z Delegirano uredbo
Komisije (EU) 2021/268 z dne 28. oktobra 2020 o spremembi Priloge IV k
Uredbi (EU) 2018/841 Evropskega parlamenta in Sveta glede referenčnih vrednosti
za gospodarjenje z gozdovi, ki jih morajo države članice upoštevati v obdobju
2021–2025 (UL L št. 60 z dne 22. 2. 2021, str. 21);
36. 
Uredbe (EU) 2018/848 Evropskega parlamenta in
Sveta z dne 30. maja 2018 o ekološki pridelavi in označevanju ekoloških
proizvodov in razveljavitvi Uredbe Sveta (ES) št. 834/2007 (UL L
št. 150 z dne 14. 6. 2018, str. 1), zadnjič spremenjene z Delegirano
uredbo Komisije (EU) št. 2021/2306 z dne 21. oktobra 2021 o
dopolnitvi Uredbe (EU) 2018/848 Evropskega parlamenta in Sveta s pravili o uradnem
nadzoru pošiljk ekoloških proizvodov in proizvodov iz preusmeritve, namenjenih
za uvoz v Unijo, ter o certifikatu o kontrolnem pregledu (UL L št. 461 z
dne 27. 12. 2021, str. 13);
37. 
Uredbe (EU) 2018/1999 Evropskega parlamenta in
Sveta z dne 11. decembra 2018 o upravljanju energetske unije in podnebnih
ukrepov, spremembi uredb (ES) št. 663/2009 in (ES) št. 715/2009
Evropskega parlamenta in Sveta, direktiv 94/22/ES, 98/70/ES, 2009/31/ES,
2009/73/ES, 2010/31/EU, 2012/27/EU in 2013/30/EU Evropskega parlamenta in
Sveta, direktiv Sveta 2009/119/ES in (EU) 2015/652 ter razveljavitvi Uredbe
(EU) št. 525/2013 Evropskega parlamenta in Sveta (UL L št. 328 z dne
21. 12. 2018, str. 77), zadnjič spremenjene z Uredbo (EU)
št. 2021/1119 Evropskega parlamenta in Sveta z dne 30. junija 2021 o
vzpostavitvi okvira za doseganje podnebne nevtralnosti in spremembi uredb (ES)
št. 401/2009 in (EU) 2018/1999 (evropska podnebna pravila) (UL L št. 243
z dne 9. 7. 2021, str. 1);
38. 
Uredbe (EU) 2019/787 Evropskega parlamenta in
Sveta z dne 17. aprila 2019 o opredelitvi, opisu, predstavitvi in
označevanju žganih pijač, uporabi imen žganih pijač pri predstavitvi in
označevanju drugih živil, zaščiti geografskih označb žganih pijač, uporabi
etanola in destilatov kmetijskega porekla v alkoholnih pijačah ter o
razveljavitvi Uredbe (ES) št. 110/2008 (UL L 130 z dne 17. 5. 2019,
str. 1), zadnjič spremenjene z Delegirano uredbo Komisije (EU) 2021/1465 z dne
6. julija 2021 o spremembi Uredbe (EU) 2019/787 Evropskega parlamenta in
Sveta glede opredelitve sklicevanj na pravna imena žganih pijač ali geografske
označbe žganih pijač in njihove uporabe pri opisu, predstavitvi in označevanju
žganih pijač razen tistih, na katere se sklicuje (UL L 321 z dne 13. 9.
2021, str. 12);
39. 
Uredbe (EU) 2019/1009 Evropskega parlamenta in
Sveta z dne 5. junija 2019 o določitvi pravil o omogočanju dostopnosti
sredstev za gnojenje EU na trgu, spremembi uredb (ES) št. 1069/2009 in
(ES) št. 1107/2009 ter razveljavitvi Uredbe (ES) št. 2003/2003 (UL L
št. 170 z dne 25. 6. 2019, str. 1), zadnjič spremenjene z Delegirano
uredbo Komisije (EU) št. 2021/2088 z dne 7. julija 2021 o spremembi
prilog II, III in IV k Uredbi (EU) 2019/1009 Evropskega parlamenta in Sveta
zaradi dodatka materialov, pridobljenih s pirolizo in uplinjanjem, kot kategorije
sestavnih materialov v sredstvih za gnojenje EU (UL L št. 427 z dne
30. 11. 2021, str. 140), (v nadaljnjem besedilu: Uredba 2019/1009/EU);
40. 
Uredbe (EU) št. 2021/2115 Evropskega
parlamenta in Sveta z dne 2. decembra 2021 o določitvi pravil o podpori za
strateške načrte, ki jih pripravijo države članice v okviru skupne kmetijske
politike (strateški načrti SKP) in se financirajo iz Evropskega kmetijskega
jamstvenega sklada (EKJS) in Evropskega kmetijskega sklada za razvoj podeželja
(EKSRP), ter o razveljavitvi uredb (EU) št. 1305/2013 in (EU)
št. 1307/2013 (UL L št. 435 z dne 6. 12. 2021, str. 186; v
nadaljnjem besedilu: Uredba 2021/2115/EU);
41. 
Uredbe (EU) št. 2021/2116 Evropskega
parlamenta in Sveta z dne 2. decembra 2021 o financiranju, upravljanju in
spremljanju skupne kmetijske politike ter razveljavitvi Uredbe (EU)
št. 1306/2013 (UL L št. 435 z dne 6. 12. 2021, str. 187; v
nadaljnjem besedilu: Uredba 2021/2116/EU).
(3) Ta zakon vsebinsko prenaša:
1.    
določbe 17. člena Direktive 2014/23/EU
Evropskega parlamenta in Sveta z dne 26. februarja 2014 o podeljevanju
koncesijskih pogodb (UL L št. 94 z dne 28. 3. 2014, str. 1) zadnjič
spremenjene z Delegirano uredbo Komisije (EU) 2019/1827 z dne 30. oktobra
2019 o spremembi Direktive 2014/23/EU Evropskega parlamenta in Sveta glede
mejnih vrednosti za koncesije (UL L št. 279 z dne 31. 10. 2019,
str. 23) glede pogojev, pod katerimi se direktiva ne uporablja;
2.    
Direktivo (EU) 2019/633/EU Evropskega parlamenta in
Sveta z dne 17. aprila 2019 o nepoštenih trgovinskih praksah med podjetji
v verigi preskrbe s kmetijskimi in živilskimi proizvodi (UL L št. 111 z
dne 25. 4. 2019, str. 59; v nadaljnjem besedilu: Direktiva 2019/633/EU).
(4) Ta zakon ureja izvajanje:
1.    
Sklepa št. 529/2013/EU Evropskega
parlamenta in Sveta z dne 21. maja 2013 o pravilih za obračunavanje emisij
in odvzemov toplogrednih plinov, ki nastanejo pri dejavnostih v zvezi z rabo
zemljišč, spremembo rabe zemljišč in gozdarstvom, ter informacijah o ukrepih v
zvezi s temi dejavnostmi (UL L št. 165, z dne 18. 6. 2013, stran 80),
zadnjič spremenjenega s Sklepom Sveta (EU) št. 2016/374 z dne
14. marca 2016 o spremembi Sklepa št. 529/2013/EU Evropskega
parlamenta in Sveta, da se vključijo referenčne ravni za gospodarjenje z
gozdovi, minimalne vrednosti za opredelitev gozdov in izhodiščno leto emisij za
Republiko Hrvaško (UL L št. 70 z dne 16. 3. 2016, str. 20);
2.    
Smernic Evropske unije o državni pomoči v
kmetijskem in gozdarskem sektorju ter na podeželju za obdobje od 2014 do 2020
(UL C št. 204 z dne 1. 7. 2014, str. 1).
2. člen
(cilji kmetijske politike)
Za uresničevanje gospodarske, prostorske,
ekološke in socialne vloge kmetijstva ter njegovega trajnostnega razvoja so
cilji kmetijske politike v Republiki Sloveniji:
-      
stabilna pridelava kakovostne, konkurenčne in
varne hrane ter zagotavljanje prehranske varnosti in čim višje stopnje
samooskrbe;
-      
ohranjanje poseljenosti in obdelanosti podeželja
ter krajine;
-      
trajno ohranjanje rodovitnosti kmetijskih zemljišč;
-      
varstvo kmetijskih zemljišč pred onesnaženjem in
nesmotrno rabo ter ohranjanje in izboljšanje virov za trajnostno pridelavo
hrane;
-      
trajno povečevanje konkurenčne sposobnosti
kmetijstva;
-      
zagotavljanje primerne dohodkovne ravni kmetijskim
gospodarstvom in
-      
uresničevanje načel varstva okolja in ohranjanja
narave ter ohranjanja genskih virov.
3. člen
(pomen izrazov)
Izrazi, uporabljeni v tem zakonu, imajo
naslednji pomen:
1.    
kmetijska dejavnost je gospodarska panoga, ki
obsega pridelovanje kmetijskih rastlin oziroma živinorejo ter storitve za
rastlinsko pridelavo oziroma živinorejo, razen veterinarskih storitev, in
dejavnosti, ki so v predpisih, ki urejajo standardno klasifikacijo dejavnosti,
navedene pod »01.1 Pridelovanje netrajnih rastlin«, »01.2 Gojenje trajnih
nasadov«, »01.3 Razmnoževanje rastlin«, »01.4 Živinoreja«, »01.5 Mešano
kmetijstvo« in »01.6 Storitve za kmetijsko proizvodnjo in priprava pridelkov«;
2.    
kmetijsko gospodarstvo pomeni vse enote, ki se
uporabljajo za kmetijske dejavnosti in s katerimi upravlja nosilec ali nosilka
kmetijskega gospodarstva (v nadaljnjem besedilu: nosilec) ter se nahajajo na
ozemlju Republike Slovenije;
3.    
nosilec je kmet v skladu z Uredbo 2021/2115/EU
ter pomeni pravno osebo, fizično osebo, agrarno skupnost ali pašno skupnost, ki
opravlja kmetijsko dejavnost in je odgovorna za izvajanje kmetijske dejavnosti
na kmetijskem gospodarstvu;
4.    
hrana ali živilo je hrana v skladu z
2. členom Uredbe 178/2002/ES;
5.    
kmetijski pridelki so živalski in rastlinski
pridelki;
6.    
skupni pašnik predstavljajo geografsko zaokrožena
zemljišča, vključno z morebitnimi gospodarskimi objekti ter objekti in
napravami za oskrbo ljudi in živali, ki so namenjeni paši živali ter so v
skupnem upravljanju agrarne skupnosti ali pašne skupnosti;
7.    
planina je zemljišče v alpskem, predalpskem ali
dinarskem svetu z naslednjimi značilnostmi:
a)      
geografsko zaokrožena zemljišča, porasla s
travo, vključno z morebitnimi gospodarskimi objekti ter objekti in napravami za
oskrbo ljudi in živali v upravljanju agrarne skupnosti, pašne skupnosti, pravne
osebe ali fizične osebe,
b)      
na zemljiščih je organizirana sezonska paša
živali brez vsakodnevnega vračanja in
c)      
najnižja točka zemljišča je na nadmorski višini
750 metrov ali nadmorski višini najmanj 400 metrov, kadar je to utemeljeno
iz geografskih, zgodovinskih ali drugih razlogov;
8.    
kmetijski in živilski proizvodi v skladu z
Direktivo 2019/633/EU so proizvodi, našteti v Prilogi I k Pogodbi o delovanju
Evropske unije (Prečiščena različica Pogodbe o delovanju Evropske unije, UL C
št. 202 z dne 7. 6. 2016, str. 47), in proizvodi, ki niso
našteti v navedeni prilogi, vendar so predelani za uporabo v prehranske namene
z uporabo proizvodov, naštetih v navedeni prilogi;
9.    
kupec je v skladu z Direktivo 2019/633/EU vsaka
fizična ali pravna oseba, ne glede na kraj njene ustanovitve, ali vsak javni
organ v Uniji, ki kupuje kmetijske in živilske proizvode; izraz kupec lahko
vključuje skupino takšnih fizičnih in pravnih oseb;
10. 
javni organ v skladu z Direktivo 2019/633/EU
pomeni nacionalne, regionalne ali lokalne organe, osebe javnega prava ali
združenja enega ali več takšnih organov oziroma ene ali več takšnih oseb
javnega prava;
11. 
dobavitelj v skladu z Direktivo 2019/633/EU
pomeni vsakega kmetijskega proizvajalca ali vsako fizično ali pravno osebo, ki
prodaja kmetijske in živilske proizvode, ne glede na njegov oziroma njen kraj
ustanovitve; izraz dobavitelj lahko vključuje skupino takšnih kmetijskih
proizvajalcev ali skupino takšnih fizičnih in pravnih oseb, kot so organizacije
proizvajalcev, organizacije dobaviteljev in združenja takšnih organizacij;
12. 
letni promet dobavitelja in kupca v zvezi z
Direktivo 2019/633/EU pomeni letni promet v skladu s Prilogo Priporočila
Komisije 2003/361/ES z dne 6. maja 2003 o opredelitvi mikro, malih in
srednjih podjetij (UL L št. 124 z dne 20. 5. 2003, str. 36), zlasti z
opredelitvami samostojnega podjetja, partnerskega podjetja in povezanega
podjetja;
13. 
čebelar ali čebelarka (v nadaljnjem besedilu:
čebelar) je oseba, ki je vpisana v centralni register čebelnjakov kot odgovorna
oseba za vzrejo čebel.
4. člen
(kmetija)
Kmetija je oblika kmetijskega gospodarstva,
kjer se nosilec in člani ali članice kmetije (v nadaljnjem besedilu: člani
kmetije) ter zaposleni ukvarjajo s kmetijsko dejavnostjo.
5. člen
(pravica do uporabe
zemljišč kmetijskega gospodarstva, nosilec, člani kmetije)
(1) Nosilec ima pravico vlagati vloge iz
naslova ukrepov kmetijske politike in je dolžan posredovati podatke v evidence
z delovnega področja ministrstva, pristojnega za kmetijstvo, gozdarstvo in
prehrano (v nadaljnjem besedilu: ministrstvo).
(2) Nosilec ima pravico do uporabe zemljišč
kmetijskega gospodarstva in je odgovoren za obveznosti, ki izhajajo iz tega
zakona. Šteje se, da ima nosilec pravico do uporabe zemljišč, ki so vpisana v
register kmetijskih gospodarstev (v nadaljnjem besedilu: RKG).
(3) Šteje se, da ima nosilec pravico do
uporabe zemljišč iz prejšnjega odstavka, če je lastnik ali zakupnik zemljišč
oziroma ima za uporabo zemljišč pridobljeno soglasje lastnika zemljišč ali
drugo pravno podlago, iz katere izhaja pravica do uporabe zemljišč. Pri
zemljiščih v solastnini ali skupni lastnini ima nosilec pravico do uporabe
zemljišč v skladu z zakonom, ki ureja kmetijska zemljišča.
(4) Član kmetije je lahko fizična oseba,
starejša od 15 let, ki ima stalno prebivališče v Republiki Sloveniji in
nosilec za njen vpis v RKG pridobi njeno pisno soglasje. Član kmetije ima
stalno prebivališče na istem naslovu kot nosilec ali je nosilčev zakonec,
zunajzakonski partner ali oseba, s katero je v sorodstvu v ravni vrsti ali
stranski vrsti do vštetega drugega kolena ter v sorodstvu po svaštvu v prvem
kolenu. Fizična oseba je lahko član kmetije le na eni kmetiji. Samostojni
podjetnik posameznik, ki opravlja registrirano kmetijsko dejavnost, ne more
biti član kmetije.
(5) Osebe iz drugega in četrtega odstavka
tega člena postanejo nosilec ali član kmetije oziroma kmetijskega gospodarstva
z dnem vpisa v RKG.
(6) Nosilec je lahko pravna oseba ali
samostojni podjetnik posameznik, če imata sedež v Republiki Sloveniji, fizična
oseba, ki nima stalnega prebivališča v Republiki Sloveniji, pa je vpisana v
Centralni register prebivalstva (v nadaljnjem besedilu: CRP), agrarna skupnost
ali pašna skupnost. Ne glede na prejšnji stavek je nosilec kmetije lahko
fizična oseba, ki ima stalno prebivališče v Republiki Sloveniji. Poslovni
subjekt v skladu s predpisom, ki ureja poslovni register Slovenije, ne more
biti nosilec kmetije.
(7) Posamezna pravna oseba, fizična oseba
ali samostojni podjetnik posameznik, agrarna skupnost ali pašna skupnost je
lahko nosilec samo enega kmetijskega gospodarstva.
5.a člen
(pašne skupnosti)
(1) Pašna skupnost je skupnost fizičnih
oziroma pravnih oseb, ki se povezujejo z namenom izvajanja paše živali članov
pašne skupnosti na skupnem pašniku oziroma planini.
(2) Pašna skupnost se ustanovi na podlagi
pogodbe, v kateri se uredijo medsebojne pravice, obveznosti in odgovornosti
članov pašne skupnosti v zvezi s skupnim pašnikom oziroma planino, določijo se
zemljiške parcele skupnega pašnika oziroma planine, predsednik in namestnik
predsednika pašne skupnosti ter pravila za vključitev novih članov oziroma
zagotavljanje pravice do paše drugim pašnim interesentom. Pašni interesenti po
tem zakonu so imetniki živali, ki so fizične oziroma pravne osebe, katerih
obstoj in delovanje je pomembno povezano z rabo skupnega pašnika oziroma
planine.
(3) Pašna skupnost se vpiše v register
pašnih skupnost iz 162.b člena tega zakona in ima odprt svoj transakcijski
račun. Vlogi za vpis se priloži pogodba o ustanovitvi pašne skupnosti s podatki
o imenu pašne skupnosti, zemljiških parcelah skupnega pašnika oziroma planine,
predsedniku, namestniku in članih pašne skupnosti ter transakcijski račun pašne
skupnosti.
(4) Ne glede na 1. točko 3. člena tega
zakona se prva faza predelave mleka živine na paši na planinah ali skupnih pašnikih,
katerih najnižja točka je na nadmorski višini najmanj 750 metrov in kjer je
nosilec kmetijskega gospodarstva pašna skupnost, v obdobju paše živine od
začetka junija do konca septembra in prodaja teh izdelkov na kraju proizvodnje štejeta
za kmetijsko dejavnost.
(5) Ne glede na določbe zakona, ki ureja
osebno dopolnilno delo, lahko v obdobju paše živine od začetka junija do konca
septembra opravlja delo na planini ali skupnem pašniku po pooblastilu
predsednika pašne skupnosti tudi pastir kot osebno dopolnilo delo.
(6) Vrednotnico v primeru iz prejšnjega
odstavka pridobi predsednik pašne skupnosti.
5.b člen
(prenos kmetijskega gospodarstva)
(1) Prenos kmetijskega gospodarstva je
prodaja, zakup ali podobni pravni posel z enotami, ki se uporabljajo za kmetijsko
dejavnost, oziroma v primeru kmetije pravni posel, s katerim se pridobi pravica
do uporabe vseh kmetijskih zemljišč kmetije v lasti članov kmetije za najmanj
pet let.
(2) Ne glede na prejšnji odstavek ob smrti
nosilca kmetijsko gospodarstvo preide na novega nosilca s soglasjem večine
oseb, ki so poklicane k dedovanju. Šteje se, da ima novi nosilec pravico do
uporabe do zemljišč v lasti prejšnjega nosilca do pravnomočnosti sklepa o
dedovanju.
(3) Novi nosilec iz prvega in drugega
odstavka tega člena se vpiše v RKG in z dnem vpisa v RKG postane nosilec. Vlogi
za vpis se priloži pisna pogodba o prenosu ali druga ustrezna dokazila.
5.c člen
(vpliv prenosa kmetijskega gospodarstva na
ukrepe kmetijske politike)
(1) Novi nosilec iz prvega odstavka
prejšnjega člena v primeru prenosa kmetijskega gospodarstva po oddani vlogi za
ukrepe kmetijske politike obvesti Agencijo Republike Slovenije za kmetijske
trge in razvoj podeželja (v nadaljnjem besedilu: agencija) o prenosu
kmetijskega gospodarstva po vpisu v RKG in vloži vlogo za plačilo pomoči,
podpore ali spremembe obveznosti pravice do sredstev ter predloži vse dokaze,
ki jih zahteva agencija.
(2) O vlogi odloča agencija. Če so
izpolnjeni pogoji in namen ukrepa iz predpisov iz 10., 11.a in 12. člena
tega zakona, agencija odloči z odločbo o pravicah, obveznostih in sankcijah.
6. člen
(črtan)
7. člen
(črtan)
8. člen
(podzakonski predpisi)
Vlada Republike Slovenije (v nadaljnjem
besedilu: vlada) oziroma ministrica ali minister, pristojen za kmetijstvo,
gozdarstvo in prehrano (v nadaljnjem besedilu: minister), izdaja podzakonske
predpise, predvidene v določbah tega zakona, ter druge predpise, potrebne za
izvajanje tega zakona in predpisov Evropske unije (v nadaljnjem besedilu:
predpisi Unije), ki se nanašajo
na vsebino tega zakona.
II. NAČRTOVANJE RAZVOJA KMETIJSTVA IN PODEŽELJA
9. člen
(nacionalni program)
(1) Nacionalni program o strateških
usmeritvah razvoja slovenskega kmetijstva in živilstva opredeljuje zlasti
strateške razvojne cilje, analizo stanja slovenskega kmetijstva in živilstva,
prednostne programske usmeritve, področja ukrepov kmetijske politike z
operativnimi cilji ter načela in mehanizme ukrepanja, z namenom uresničevanja
strateških ciljev razvoja slovenskega kmetijstva s čim učinkovitejšim
izkoriščanjem javnih sredstev.
(2) Nacionalni program zaščite kranjske
čebele opredeljuje zlasti stanje na področju čebelarstva, cilje in ukrepe za
ohranitev avtohtone populacije kranjske čebele in njene diverzitete ter
ohranitev enakomerne in zadostne poseljenosti Slovenije s čebeljimi družinami,
prednostne naloge, usmeritve za razvoj čebelarstva in javnih služb s področja
čebelarstva, oceno potrebnih sredstev za izvedbo programa ter njihovih virov.
(3) Državni zbor Republike Slovenije na
predlog vlade sprejme nacionalna programa iz prvega in drugega odstavka tega
člena.
(4) Vlada na predlog ministrstva sprejme
strategije oziroma operativne programe za izvedbo nacionalnih programov iz
prvega in drugega odstavka tega člena.
9.a člen
(strateški načrt skupne kmetijske politike)
Predlog strateškega načrta skupne kmetijske
politike (v nadaljnjem besedilu: SN SKP) pripravi ministrstvo. SN SKP potrdi
vlada za namen predložitve Evropski komisiji za izvajanje Uredbe 2021/2115/EU.
9.b člen
(organ upravljanja, odbor za spremljanje
in upravljavska telesa za SN SKP)
(1) Organ upravljanja za SN SKP iz
123. člena Uredbe 2021/2115/EU je ministrstvo.
(2) Odbor za spremljanje iz 124. člena
Uredbe 2021/2115/EU je odbor za spremljanje izvajanja SN SKP, ki ga ustanovi
vlada z odlokom, s katerim določi njegove naloge, sestavo in način delovanja.
(3) Pristojni organ iz 8. člena Uredbe
2021/2116/EU je ministrstvo.
(4) Akreditirana plačilna agencija iz
9. člena Uredbe 2021/2116/EU je agencija.
(5) Certifikacijski organ iz 12. člena
Uredbe 2021/2116/EU je Urad Republike Slovenije za nadzor proračuna, ki je
organ v sestavi Ministrstva za finance.
9.c člen
(akcijski načrt za razvoj ekološkega
kmetijstva in dela z mladimi kmeti)
(1) Akcijski načrt razvoja ekološkega
kmetijstva opredeljuje zlasti stanje na področju ekološkega kmetijstva ter
potrebe, cilje in ukrepe za večletni razvoj ekološkega kmetijstva.
(2) Akcijski načrt za delo z mladimi kmeti
opredeljuje zlasti stanje na področju mladih kmetov, cilje in ukrepe za
hitrejšo generacijsko prenovo nosilcev kmetijskih gospodarstev, kakovostno
delovno okolje in življenje na kmetiji ter informiranje in ozaveščanje širše
javnosti.
(3) Vlada na predlog ministrstva sprejme
akcijski načrt iz prvega in drugega odstavka tega člena.
10. člen
(izvedba ukrepov kmetijske politike)
Vlada v skladu s programskimi dokumenti sprejme
predpise za izvedbo ukrepov kmetijske politike.
11. člen
(kmetijska tržno cenovna politika)
Za izvajanje ukrepov kmetijske tržno cenovne
politike vlada določi:
-      
vrste ukrepov kmetijske tržno cenovne politike po
posameznih kmetijskih pridelkih in živilih;
-      
pogoje, merila in podrobnejša pravila postopka za
uvedbo in izvajanje posameznega ukrepa, kadar je to potrebno zaradi izvajanja
predpisov Unije;
-      
upravičenke ali upravičence (v nadaljnjem besedilu:
upravičenec) in načine uveljavljanja ukrepov;
-      
način nadzora nad izvajanjem ukrepov kmetijske
tržno cenovne politike.
11.a člen
(izvajanje SN SKP)
Za izvajanje SN SKP vlada določi vrsto
ukrepov, upravičence, pogoje, merila, postopke, finančna sredstva ter kontrolni
sistem in upravne sankcije za izvajanje posameznega ukrepa.
12. člen
(razvoj podeželja)
 Za izvajanje ukrepov razvoja podeželja vlada
določi:
-      
vrsto ukrepov, pogoje, upravičence, merila in
postopke za uvedbo in izvajanje posameznega ukrepa razvoja podeželja;
-      
finančna sredstva, namenjena za posamezni ukrep
razvoja podeželja.
13. člen
(poročilo o izvajanju nacionalnega programa)
(1) Vlada najmanj enkrat letno obravnava
poročilo o stanju na področju kmetijstva in živilstva, ki ga pripravi
ministrstvo.
(2) Za namen poročila iz prejšnjega
odstavka Kmetijski inštitut Slovenije kot javno pooblastilo za ministrstvo
izvede analize, zlasti: kmetijske proizvodnje, cen v kmetijstvu, ekonomskih
rezultatov kmetijstva, zunanje trgovine s kmetijskimi pridelki, stanja v
živilskopredelovalni industriji.
(3) Medsebojna razmerja med Kmetijskim
inštitutom Slovenije in ministrstvom se uredijo s pogodbo.
13.a člen
(podnebno poročilo o stanju v kmetijstvu)
(1) Ministrstvo pripravi letno poročilo o
prilagajanju na podnebne spremembe, blaženju podnebnih sprememb in emisijah
toplogrednih plinov, amonijaka in drugih onesnaževal zraka v kmetijstvu.
(2) Poročilo iz prejšnjega odstavka
vključuje prikaz stanja in aktivnosti na področju prilagajanja podnebnim
spremembam in blaženja podnebnih sprememb, s poudarkom na področju rabe tal,
spremembe rabe tal in gozdarstva in emisij toplogrednih plinov in amonijaka ter
drugih onesnaževal zraka v kmetijstvu. Prav tako vključuje prikaz stanja
kmetijskih tal, rabe in porabe gnojil v kmetijstvu ter stanja na področju
trajnostne rabe energije in obnovljivih virov energije v kmetijstvu in povezane
vsebine. Podrobnejšo vsebino iz tega odstavka predpiše minister.
(3) Naloge zbiranja in obdelovanja podatkov
za prikaz stanja in aktivnosti iz prejšnjega odstavka se izvajajo kot javno
pooblastilo.
(4) Nosilec javnega pooblastila iz
prejšnjega odstavka je lahko pravna oseba ali samostojni podjetnik posameznik,
ki sama ali skupaj z drugo pravno osebo ali samostojnim podjetnikom
posameznikom, s katerim ima sklenjeno pogodbo o izvajanju del, izpolnjuje
naslednje pogoje:
-      
ima zaposlene strokovnjake z izkazanimi znanji
in izkušnjami za vsebine iz prvega odstavka tega člena ter strokovnjake z
izkazanimi znanji in izkušnjami na področju rastlinske pridelave in živinoreje;
-      
ni v postopku prenehanja, prisilne poravnave,
stečaja, prepovedi delovanja, sodne likvidacije, izbrisa iz registra in
-      
ima poravnane vse davke, prispevke in druge
dajatve, določene s predpisi.
(5) Merila za izbor nosilca javnega
pooblastila na javnem razpisu so izkazana znanja, reference in delovne izkušnje
s področja obračunavanja in poročanja o emisijah oziroma ponorih ogljika na
kmetijskih tleh, s področja morfologije in kakovosti kmetijskih tal, s področja
spremljanja stanja kmetijskih tal, s področja obračunavanja in poročanja o
emisijah toplogrednih plinov, amonijaka in drugih onesnaževal zraka v
kmetijstvu ter s področja poznavanja metodike za potrebe poročanja o ponorih in
emisijah v skladu s predpisi Unije. Podrobnejša merila predpiše minister. Pri
izboru se upošteva na javnem razpisu doseženo najvišje število točk na podlagi
meril.
(6) Javno pooblastilo iz tega člena podeli
minister z odločbo v upravnem postopku za obdobje petih let. Medsebojna
razmerja med nosilcem javnega pooblastila in ministrstvom se uredijo s pogodbo.
(7) Podrobnejše pogoje iz četrtega odstavka
tega člena, ki jih mora izpolnjevati nosilec javnega pooblastila, in način
oblikovanja cene storitev iz tega člena predpiše minister.
(8) Javno pooblastilo preneha sporazumno
ali če nosilec javnega pooblastila preneha izpolnjevati pogoje, ki so določeni
s tem zakonom ali predpisi, izdanimi na njegovi podlagi, ali predpisi Unije, če
krši pogodbo ali če ravna v nasprotju z navedenimi predpisi, kar ugotovi
ministrstvo z odločbo v upravnem postopku.
(9) Ministrstvo o poročilu iz prvega
odstavka tega člena poroča Državnemu zboru Republike Slovenije najkasneje v
enem mesecu po pripravi poročila.
III. UKREPI KMETIJSKE POLITIKE
1. Skupne določbe
14. člen
(ukrepi)
(1) Ukrepi kmetijske politike obsegajo
ukrepe kmetijsko tržno cenovne politike, ukrepe razvoja podeželja in druge
ukrepe, pomembne za uresničevanje sprejetih ciljev kmetijske politike. Ukrepi
za izvajanje SN SKP so vključeni v posamezne ukrepe kmetijske politike iz
prejšnjega stavka.
(2) Ukrepi kmetijske politike morajo biti
med seboj usklajeni in se izvajajo po načelu enakopravnosti.
15. člen
(trajnostno kmetijstvo)
(1) Ukrepi kmetijske politike morajo biti
usmerjeni predvsem v razvoj trajnostnega kmetijstva.
(2) S trajnostnim kmetijstvom se vzdržuje
biotska raznovrstnost živalskih in rastlinskih vrst in ohranja tla ter njihovo
rodovitnost ob varovanju naravnih razmer za življenje v tleh, vodi in zraku.
15.a člen
(sistem za spremljanje površin)
Agencija v skladu s predpisi vzpostavi in
upravlja sistem za spremljanje površin, ki omogoča redno in sistematično
opazovanje, sledenje in presojo dejavnosti in praks na kmetijskih in gozdnih
zemljiščih v Republiki Sloveniji, z uporabo podatkov satelitov Sentinel
programa Copernicus, drugih enakovrednih satelitskih podatkov, podatkov,
pridobljenih z daljinskim zaznavanjem, in geografsko označenih fotografij.
16. člen
(financiranje)
Ukrepi kmetijske politike se financirajo iz:
-      
proračuna Republike Slovenije,
-      
občinskih proračunov,
-      
proračuna Unije,
-      
namenskih dotacij,
-      
drugih virov.
17. člen
(upravičenci)
(1) Upravičenec za ukrepe kmetijske
politike je:
-      
nosilec,
-      
fizična, pravna oseba in združenje pravnih
oziroma fizičnih oseb na ozemlju Republike Slovenije, ki opravljajo kmetijsko,
živilsko, trgovinsko ali drugo dejavnost.
(2) Zahtevek iz naslova ukrepov kmetijske politike
vlaga nosilec, razen če je s podzakonskim predpisom določeno drugače.
(3) Upravičenec odgovarja za osebe, ki po
njegovem naročilu v zvezi z ukrepi kmetijske politike izvajajo dela in storitve,
kot da bi jih opravil sam.
(4) Ob prenosu kmetijskega gospodarstva vse
pravice, obveznosti in sankcije, ki se nanašajo na ukrepe kmetijske politike,
preidejo na novega nosilca.
(5) Ne glede na prejšnji odstavek se
pravice in obveznosti iz ukrepa dohodkovno plačilo za mlade kmete in zagonska
podpora za mlade prevzemnike ne prenesejo.
(6) Ne glede na četrti odstavek tega člena
pri ukrepih za okoljske, podnebne in druge upravljavske obveznosti, ki so
večletne, v primeru prenosa kmetijskega gospodarstva, celotnega zemljišča
oziroma dela zemljišča v obdobju trajanja obveznosti obveznost ali njen del, ki
ustreza prenesenemu zemljišču, za preostanek obdobja prevzame novi nosilec, če
s tem v zvezi izrazi voljo, sicer pa obveznost preneha veljati in se od
prejšnjega nosilca ne zahteva vračila sredstev za obdobje, v katerem je
obveznost veljala.
(7) Ne glede na četrti odstavek tega člena
je v primeru obveznosti vračila sredstev sredstva zavezan vrniti nosilec, na
katerega se odločba glasi.
(8) Upravičenci, ki so pridobili sredstva,
morajo dokumentacijo, ki je bila podlaga za pridobitev sredstev, hraniti še pet
let od dneva zadnjega izplačila sredstev, razen če predpisi, ki urejajo ukrepe
kmetijske politike, določajo drugače.
18. člen
(organ, pristojen za izvajanje ukrepov
kmetijske politike)
Za izvajanje ukrepov kmetijske politike po
tem zakonu je pristojna agencija.
18.a člen
(strokovna komisija)
(1) Če je za odločanje o posameznih ukrepih
kmetijske politike potrebno dodatno strokovno znanje, se lahko imenuje
strokovna komisija, ki poda neobvezno in obrazloženo strokovno mnenje.
(2) Minister predpiše sestavo, pogoje za
imenovanje, naloge strokovne komisije, način obvladovanja nasprotij interesov,
način delovanja komisije, njeno financiranje in druga podrobnejša vprašanja za
posamezno strokovno komisijo iz prejšnjega odstavka.
(3) Člane strokovne komisije iz tega člena
imenuje s sklepom predstojnik organa, pred katerim se vodi upravni postopek.
18.b člen
(katalog stroškov)
(1) Vrste stroškov in njihove vrednosti na
enoto, na osnovi katerih se izračuna upravičeni znesek podpore v okviru
izvajanja ukrepov programa razvoja podeželja ali SN SKP, se podrobneje opredelijo s
katalogom stroškov.
(2) Način določitve stroškov za vrste
stroškov, ki niso vključene v katalog stroškov iz prejšnjega odstavka, se
določi v predpisih iz 10., 11.a in 12. člena tega
zakona.
(3) Katalog stroškov iz tega člena predpiše
minister.
18.c člen
(obveščanje javnosti o dodeljenih
sredstvih iz programa razvoja podeželja in SN SKP)
(1) Upravičenci do sredstev iz programa
razvoja podeželja ali SN SKP, ki se financirajo iz Evropskega kmetijskega
sklada za razvoj podeželja, razen ukrepov, vezanih na površino ali žival, so
odgovorni za obveščanje javnosti o podprtih aktivnostih. Obveščanje javnosti se
izvaja kot označevanje vira financiranja.
(2) Način obveščanja javnosti iz prejšnjega
odstavka podrobneje predpiše minister.
18.č člen
(določitev glave velike živine)
(1) Glava velike živine (v nadaljnjem
besedilu: GVŽ) je standardna merilna enota za primerjavo med vrstami in
kategorijami rejnih živali, ki se uporablja za namene izvedbe ukrepov kmetijske
politike ter statističnega in ekonomskega raziskovanja v živinoreji.
(2) Koeficienti GVŽ po posameznih vrstah in
kategorijah rejnih živali se izračunajo na podlagi povprečne telesne mase
določene vrste in kategorije rejnih živali.
(3) Izhodišče za izračun koeficientov GVŽ
je telesna masa žive živali, pri čemer se šteje, da je 500 kg telesne mase
živali enako 1 GVŽ.
(4) Podrobnejše izračune koeficientov GVŽ
iz drugega odstavka tega člena predpiše minister.
18.d člen
(višja sila in izjemne okoliščine)
(1) Za namene financiranja, upravljanja in
spremljanja ukrepov kmetijske politike so lahko višja sila in izjemne
okoliščine, ki začasno ali trajno onemogočajo ali ovirajo izvajanje kmetijske
dejavnosti na kmetijskem gospodarstvu, priznane zlasti v naslednjih primerih:
1.    
huda naravna nesreča, hud vremenski dogodek ali
izjemna okoliščina, ki resno prizadene kmetijsko gospodarstvo;
2.    
uničenje poslopij in kmetijske mehanizacije ter
objektov za živino na kmetijskem gospodarstvu zaradi nesreče;
3.    
izbruh epizootske bolezni in bolezni rastlin
ali navzočnost škodljivega organizma rastlin, ki deloma ali v celoti prizadene
čredo živine ali kmetijske rastline upravičenca;
4.    
razlastitev celotnega ali velikega dela
kmetijskega gospodarstva, če te razlastitve ni bilo mogoče pričakovati na dan
predložitve vloge;
5.    
smrt upravičenca;
6.    
dolgotrajna nezmožnost upravičenca za delo;
7.    
izguba ali pogin domačih živali zaradi napada
divjih zveri, kljub izvedbi vseh predpisanih ukrepov;
8.    
pogin domačih živali zaradi nesreče (požar,
udar strele, električni udar, padci ipd.);
9.    
škoda na površinah, ki jo povzročijo divje
živali;
10. 
napad bolezni oziroma škodljivcev v čebeljem
panju, zaradi katerih je potrebno čebele v tem panju uničiti oziroma nadomestiti
z novo čebeljo družino;
11. 
sprememba obsega kmetijskih zemljišč na
kmetijskem gospodarstvu, vrste dejanske rabe ali načina kmetovanja neodvisno od
upravičenca.
(2) V predpisih za izvedbo ukrepov
kmetijske politike se za primer višje sile ali izjemnih okoliščin določijo
pogoji glede upravičenj, vračilo sredstev in uporaba upravnih sankcij.
(3) O primerih višje sile in izjemnih
okoliščin se agencijo pisno obvesti v 15 delovnih dneh od dneva, ko je
upravičenec to zmožen storiti, priložijo pa se tudi ustrezni dokazi.
(4) O višji sili ali izjemnih okoliščinah
agencija izda odločbo.
2. Ukrepi kmetijske tržno cenovne politike
19. člen
(vloga in namen)
(1) Namen ukrepov kmetijske tržno cenovne
politike je predvsem zagotavljanje stabilnih in za uresničevanje ciljev
kmetijske politike primernih prihodkov kmetijskim pridelovalkam ali
pridelovalcem (v nadaljnjem besedilu: pridelovalec).
(2) V interesu enotnosti trga in enakopravnega
konkurenčnega položaja vseh pridelovalcev se ukrepi kmetijske tržno-cenovne
politike uveljavljajo na celotnem ozemlju Republike Slovenije v skladu s
predpisi Unije.
20. člen
(ureditev tržnih standardov)
Za izvajanje predpisov Unije o določitvi tržnih standardov za
nekatere kmetijske proizvode minister predpiše podrobnejša merila.
21. člen
(ukrepi za preprečevanje motenj)
Če pride ali grozi, da bo prišlo do resnih
motenj na trgu s kmetijskimi pridelki ali živili, zaradi katerih so lahko
ogroženi cilji kmetijske politike, lahko vlada v skladu s predpisi Unije in ob upoštevanju omejitev iz
mednarodnih pogodb, ki zavezujejo Republiko Slovenijo, uvede potrebne ukrepe.
Ti ukrepi veljajo, dokler ogroženost trga ne preneha.
3. Ukrepi razvoja podeželja
22. člen
(namen)
Ukrepi razvoja podeželja so usmerjeni k
povečanju učinkovitosti in konkurenčnosti pridelave ter predelave kmetijskih
pridelkov in živil, okolju prijazni kmetijski dejavnosti, prestrukturiranju in
ohranjanju poseljenosti podeželja ter krajine, ob upoštevanju okoljske in
naravovarstvene sprejemljivosti, ter izboljšanju kakovosti življenja na
podeželju in spodbujanju večje raznovrstnosti gospodarskih dejavnosti na
podeželju.
23. člen
(pomoč kmetijskim gospodarstvom v težavah)
(1) Kmetijskim gospodarstvom v težavah se lahko
namenijo pomoči v skladu s predpisi Unije.
(2) Upravičenci do
sredstev pomoči so nosilci kmetijskih gospodarstev in čebelarji, katerih
kmetijska gospodarstva so nekrivdno zašla v težak finančni položaj.
(3) Za dodelitev sredstev pomoči po tem
členu vlada določi:
-      
za katere ukrepe se izdajo informativne odločbe
na podlagi podatkov iz uradnih evidenc ter
-      
podrobnejše pogoje in merila.
24. člen
(ukrepi občine)
(1) Občina lahko uvede ukrepe razvoja
podeželja, ki ne smejo biti v nasprotju z nacionalnim programom razvoja
podeželja, predpisi iz 10. člena tega zakona in predpisi Unije.
(2) Sredstva za ukrepe iz tega člena zagotovi
občina v svojem proračunu.
25. člen
(pomoč neprofitnim in nevladnim organizacijam
ter skupinam proizvajalcev)
(1) Sredstva pomoči so namenjena delovanju
društev, njihovih zvez, združenj in drugih oblik neprofitnega povezovanja na
področju kmetijstva in razvoja podeželja.
(2) Sredstva pomoči so namenjena tudi
sofinanciranju dejavnosti skupin proizvajalk ali skupin proizvajalcev (v
nadaljnjem besedilu: skupina proizvajalcev), ki so vključene v sheme kakovosti.
(3) Podrobnejše pogoje in merila za dodelitev
sredstev iz tega člena določi vlada.
25.a člen
(izvajanje finančnih instrumentov)
Za izvajanje ukrepov politike razvoja
podeželja, kjer se zagotavljajo povratna sredstva v obliki finančnih
instrumentov, se sredstva dodelijo v skladu s predpisi Unije, ki urejajo
pravila izvajanja finančnih instrumentov.
4. Državne pomoči
26. člen
(ukrepi razvoja podeželja upravljavcev pomoči)
(1) Ukrepi razvoja podeželja, ki jih lahko
uvedejo upravljavci pomoči, morajo biti skladni z nacionalnim programom razvoja
podeželja, predpisi iz 10. člena tega zakona in predpisi Unije.
(2) Upravljavci pomoči so institucionalne
enote, skladno s statističnimi predpisi opredeljene v sektorju država, ki
pripravijo vsebino predvidene pomoči in jo priglasijo. Upravljavec pomoči skrbi
za njeno pravilno izvajanje in poročanje o njenem izvajanju pristojnemu organu
za področje državnih pomoči.
(3) Sredstva za ukrepe iz tega člena zagotovijo
upravljavci pomoči v svojem proračunu.
27. člen
(pristojni organ za državne pomoči)
(1) Ministrstvo je pristojno za spremljanje
državnih pomoči s področja kmetijstva.
(2) Ministrstvo izvaja zlasti naslednje naloge:
-      
obravnava, ocenjuje in posreduje priglasitev
državnih pomoči s področja kmetijstva Evropski komisiji;
-      
obravnava, ocenjuje in daje mnenje o skladnosti za
državne pomoči, ki pomenijo skupinsko izjemo in za pomoči po pravilu »de
minimis« v kmetijstvu;
-      
zbira, obdeluje in spremlja podatke o državnih
pomočeh in o pomočeh, dodeljenih po pravilu »de minimis« ter vodi evidence o
teh podatkih;
-      
pripravi letno poročilo, skladno z nacionalnimi
predpisi in predpisi Unije;
-      
svetuje upravljavcem državnih pomoči s področja
kmetijstva.
(3) Podrobnejšo vsebino in postopek spremljanja
državnih pomoči z delovnega področja ministrstva predpiše vlada.
5. Ukrepi za pospeševanje prodaje
28. člen
(pomoč za pospeševanje prodaje)
(1) Za pospeševanje prodaje kmetijskih
pridelkov in živil se lahko uvedejo pomoči za promocijo in trženje v skladu s
predpisi Unije.
(2) Vlada podrobneje določi ukrepe, pogoje in
merila za dodelitev sredstev iz tega člena.
6. Prilagajanje podnebnim spremembam in
blaženje posledic podnebnih sprememb
a28.a člen
(izdelava ocen emisij toplogrednih plinov,
amonijaka in drugih onesnaževal zraka v kmetijstvu)
(1) Ministrstvo za izvajanje predpisov Unije,
ki urejajo upravljanje energetske unije in podnebnih ukrepov, ter za izvajanje
ukrepov kmetijske politike zbira in obdeluje podatke, potrebne za oceno
uspešnosti teh ukrepov na področju zmanjšanja emisij toplogrednih plinov,
amonijaka in za nekatera druga onesnaževala zraka v kmetijstvu.
(2) Naloge iz prejšnjega odstavka se izvajajo
kot javno pooblastilo.
(3) Naloge nosilca javnega pooblastila iz
tega člena so:
1.    
ocene prispevka ukrepov kmetijske politike k
zmanjšanju neposrednih in posrednih emisij toplogrednih plinov, amonijaka in
drugih onesnaževal zraka iz kmetijstva, po virih in sektorjih;
2.    
izboljševanje metod za oceno ukrepov za
zmanjšanje emisij toplogrednih plinov, amonijaka in drugih onesnaževal zraka iz
kmetijstva;
3.    
pridobivanje specifičnih podatkov za oceno
emisij toplogrednih plinov, amonijaka in drugih onesnaževal zraka iz
kmetijstva;
4.    
interpretacija trendov emisij in priprava
podatkov emisij toplogrednih plinov, amonijaka in drugih onesnaževal zraka iz
kmetijstva za vnos v zbirko podatkov iz 161.a člena tega zakona;
5.    
izvajanje usposabljanj, prispevek k poročanju
na nacionalni in mednarodni ravni ter informiranje javnosti na področju emisij
toplogrednih plinov, amonijaka in drugih onesnaževal zraka iz kmetijstva;
6.    
priprava poročil o opravljenih aktivnostih na
področju zmanjševanja emisij toplogrednih plinov, amonijaka in drugih onesnaževal
zraka iz kmetijstva.
(4) Nosilec javnega pooblastila iz tega
člena je lahko pravna oseba ali samostojni podjetnik posameznik, ki sama ali
skupaj z drugo pravno osebo ali samostojnim podjetnikom posameznikom, s katerim
ima sklenjeno pogodbo o izvajanju del, izpolnjuje naslednje pogoje:
-      
ima zaposlene strokovnjake z izkazanimi znanji
in izkušnjami za vsebine iz prvega odstavka tega člena ter strokovnjake z
izkazanimi znanji in izkušnjami rastlinske pridelave in živinoreje;
-      
ni v postopku prenehanja, prisilne poravnave,
stečaja, prepovedi delovanja, sodne likvidacije in izbrisa iz registra ter
-      
ima poravnane vse davke, prispevke in druge
dajatve, določene s predpisi.
(5) Merila za izbor nosilca javnega
pooblastila iz tega člena na javnem razpisu so izkazana znanja, reference in
delovne izkušnje s področja emisij toplogrednih plinov, amonijaka in drugih
onesnaževal zraka iz kmetijstva, ter poznavanje metodike za potrebe poročanja o
emisijah v skladu s predpisi Unije. Podrobnejša merila predpiše minister. Pri
izboru se upošteva na javnem razpisu doseženo najvišje število točk na podlagi
meril.
(6) Javno pooblastilo iz tega člena podeli
minister z odločbo v upravnem postopku za obdobje petih let. Medsebojna
razmerja med nosilcem javnega pooblastila in ministrstvom se uredijo s pogodbo.
(7) Podrobnejše pogoje iz četrtega odstavka
tega člena, ki jih mora izpolnjevati nosilec javnega pooblastila iz tega člena
in način oblikovanja cene storitev iz tega člena, predpiše minister.
(8) Javno pooblastilo preneha sporazumno
ali če nosilec javnega pooblastila preneha izpolnjevati pogoje, ki so določeni
s tem zakonom ali predpisi, izdanimi na njegovi podlagi, ali predpisi Unije, če
krši pogodbo ali če ravna v nasprotju z navedenimi predpisi, kar ugotovi
ministrstvo z odločbo v upravnem postopku.
28.a člen
(emisije in odvzemi toplogrednih plinov v
kmetijstvu)
(1) Ministrstvo za namen izvajanja
predpisov Unije, ki urejajo obračunavanje emisij in odvzemov toplogrednih
plinov, ki nastanejo pri dejavnostih v zvezi z rabo zemljišč, spremembo rabe
zemljišč in kmetijske proizvodnje, spremlja:
1.    
vsebnosti organske snovi v tleh;
2.    
odmrle nadzemne biomase;
3.    
lesne biomase;
4.    
fizikalno-kemijskih lastnosti tal v kmetijskih
rabah, ki se nanašajo na:
- 
suho snov,
- 
vsebnost vode,
- 
pH,
- 
skupni dušik,
- 
organski ogljik,
- 
teksturo tal (delež peska, melja, gline) in
- 
navidezno specifično težo ter
5.    
način rabe kmetijskih zemljišč, ki so kmetijska
zemljišča v skladu s 165. členom tega zakona.
(2) Ministrstvo je pristojno tudi za:
-      
zbiranje in analiziranje podatkov iz prejšnjega
odstavka,
-      
pripravo poročil, informacij in drugih
aktivnosti za izvajanje predpisov Unije, ki urejajo obračunavanje emisij in
odvzemov toplogrednih plinov, ki nastanejo pri dejavnostih v zvezi z rabo
zemljišč, spremembo rabe zemljišč in kmetijske pridelave.
(3) Način in pogostost vzorčenja, kriterije
za vzorčenje tal, nadzemne in lesne biomase na kmetijskih zemljiščih, parametre
in metode laboratorijskih analiz, zagotavljanje kakovosti vzorčenja in način
vodenja rezultatov analiz v zbirki podatkov iz 161.a člena tega zakona predpiše
minister.
(4) Naloge iz prvega in drugega odstavka
tega člena se izvajajo kot javno pooblastilo.
(5) Nosilec javnega pooblastila iz prejšnjega
odstavka je lahko pravna oseba ali samostojni podjetnik posameznik, ki sama ali
skupaj z drugo pravno osebo ali samostojnim podjetnikom posameznikom, s katerim
ima sklenjeno pogodbo o izvajanju del, izpolnjuje naslednje pogoje:
-      
ima zaposlene strokovnjake z znanji in
izkušnjami za vsebine iz prvega odstavka tega člena,
-      
je ustrezno tehnično opremljena,
-      
ima laboratorij, akreditiran v skladu z
evropskimi in mednarodnimi priznanimi standardi, za izvajanje analiz iz drugega
odstavka tega člena,
-      
ni v postopku prenehanja, prisilne poravnave,
stečaja, prepovedi delovanja, sodne likvidacije, izbrisa iz registra in
-      
ima poravnane vse davke, prispevke in druge
dajatve, določene s predpisi.
(6) Merila za izbor nosilca javnega
pooblastila na javnem razpisu so izkazana znanja, reference in delovne izkušnje
s področja rabe zemljišč, spremembe rabe zemljišč in kmetijske proizvodnje na
področju emisij in odvzemov toplogrednih plinov ter poznavanje zahtev za
potrebe poročanja v skladu s predpisi Unije, ki urejajo obračunavanje emisij in
odvzemov toplogrednih plinov, ki nastanejo pri dejavnostih v zvezi z rabo
zemljišč, spremembo rabe zemljišč in kmetijske pridelave. Podrobnejša merila
predpiše minister. Pri izboru se upošteva na javnem razpisu doseženo najvišje
število točk na podlagi meril.
(7) Javno pooblastilo iz četrtega odstavka
tega člena podeli minister z odločbo v upravnem postopku za obdobje petih let.
Medsebojna razmerja med nosilcem javnega pooblastila in ministrstvom se uredijo
s pogodbo.
(8) Podrobnejše pogoje iz petega odstavka
tega člena in način oblikovanja
cene predpiše minister.
(9) Nadzor, razen inšpekcijskega nadzora
nad nosilcem javnega pooblastila, izvaja ministrstvo.
(10) Javno pooblastilo preneha sporazumno
ali če nosilec javnega pooblastila preneha izpolnjevati pogoje, določene s tem
zakonom ali predpisi, izdanimi na njegovi podlagi, ali predpisi Unije, če krši
pogodbo ali če ravna v nasprotju z navedenimi predpisi, kar ugotovi ministrstvo
z odločbo v upravnem postopku.
7. Spremljanje stanja kmetijskih tal in
gnojenje
a28.b člen
(spremljanje stanja kmetijskih tal)
(1) Spremljanje stanja kmetijskih tal z
namenom trajnega ohranjanja rodovitnosti kmetijskih zemljišč in varstva pred
onesnaženjem z namenom trajnega ohranjanja rodovitnosti kmetijskih zemljišč in
varstva pred onesnaženjem obsega spremljanje osnovnih pedoloških parametrov, ki
opredeljujejo glavne kemijske in fizikalne lastnosti horizonta ali sloja tal,
in so:
1.    
suha snov,
2.    
kislost (pH),
3.    
delež organske snovi,
4.    
skupni dušik,
5.    
rastlinam dostopna fosfor in kalij,
6.    
zrnavost tal (tekstura),
7.    
kationska izmenjalna kapaciteta ter
8.    
prostorninska gostota tal.
(2) Zaradi ugotavljanja degradacije
kmetijskih tal spremljanje stanja kmetijskih tal poleg osnovnih pedoloških
parametrov iz prejšnjega odstavka obsega tudi spremljanje:
1.    
biotskih lastnosti tal,
2.    
erozije tal,
3.    
zbitosti tal,
4.    
zakisanja tal in
5.    
vsebnosti težkih kovin in drugih onesnaževal.
(3) Naloge spremljanja stanja kmetijskih
tal iz prvega in drugega odstavka tega člena kot javno pooblastilo izvaja
nosilec javnega pooblastila za krovno spremljanje stanja kmetijskih tal v
skladu z b28.b členom tega zakona. Naloge spremljanja stanja kmetijskih tal iz
prvega odstavka tega člena kot javno pooblastilo izvaja nosilec javnega
pooblastila za spremljanje stanja kmetijskih tal v skladu s c28.b členom tega
zakona.
(4) Minister za spremljanje stanja kmetijskih
tal iz prvega in drugega odstavka tega člena predpiše obseg in način vzorčenja
kmetijskih tal, parametre za spremljanje stanja kmetijskih tal, metodologijo
vzorčenja tal in analiziranja vzorcev tal, način zagotavljanja kakovosti in
vsebino poročila o stanju kmetijskih tal.
(5) Poleg podatkov iz prvega in drugega
odstavka tega člena se kot podatki o spremljanju stanja kmetijskih tal štejejo
tudi podatki iz prvega odstavka 28.a člena tega zakona in podatki o kakovosti
tal, pridobljeni v skladu s predpisom, ki ureja spremljanje kakovosti tal.
(6) Za dostop do zemljišča, kjer se izvaja
spremljanje stanja kmetijskih tal iz tega člena, se mora predhodno pridobiti
soglasje lastnika oziroma uporabnika kmetijskega zemljišča.
b28.b člen
(nosilec javnega pooblastila za krovno
spremljanje stanja kmetijskih tal)
(1) Nosilec javnega pooblastila za krovno
spremljanje stanja kmetijskih tal je lahko pravna oseba, ki izpolnjuje
naslednje pogoje:
1.    
registrirana je za opravljanje tehničnega
svetovanja ali tehničnega preizkušanja ali analiziranja;
2.    
razpolaga z ustrezno opremo za spremljanje
stanja kmetijskih tal;
3.    
usposobljena je za izvajanje spremljanja
kmetijskih tal in ima akreditacijsko listino za laboratorij za analizo tal, ki
jo izda Slovenska akreditacija ali akreditacijska služba druge države članice,
ki ima z Evropsko akreditacijo sklenjen sporazum o medsebojnem priznavanju
akreditacij;
4.    
sodeluje v mednarodni primerjalni
laboratorijski shemi za zagotavljanje kakovosti in primerljivost laboratorijev;
5.    
ima zaposlene strokovnjake z znanji s področja
pedologije in izkušnjami, ki se nanašajo na pedološki opis značilnosti tal,
vzorčenje in oceno kakovosti kmetijskih tal;
6.    
ni v postopku prenehanja, prisilne poravnave,
stečaja, prepovedi delovanja, sodne likvidacije in izbrisa iz registra in
7.    
ima poravnane vse davke, prispevke in druge
dajatve, določene s predpisi.
(2) Podrobnejše pogoje iz prejšnjega
odstavka in način oblikovanja
cene predpiše minister.
(3) Naloge nosilca javnega pooblastila za
krovno spremljanje stanja kmetijskih tal so:
1.    
vzorčenje, pedološki opis značilnosti tal na
kmetijskem zemljišču in ocena kakovosti kmetijskih tal;
2.    
izvajanje laboratorijskih analiz vzorcev tal;
3.    
interpretacija analiz in priprava podatkov o
stanju kmetijskih tal za vnos v zbirko podatkov iz 161.a člena tega zakona;
4.    
organizacija oziroma izvajanje primerjalnih
laboratorijskih testov za zagotavljanje kakovosti in primerljivosti
laboratorijev nosilcev javnega pooblastila za spremljanje stanja kmetijskih
tal;
5.    
izvajanje usposabljanja vzorčenja tal in pedološkega
opisovanja tal na kmetijskih zemljiščih in
6.    
priprava poročil o opravljenih aktivnostih na
področju spremljanja stanja kmetijskih tal.
(4) Merila za izbor nosilca javnega
pooblastila za krovno spremljanje stanja kmetijskih tal na javnem razpisu so reference in delovne izkušnje s področja spremljanja stanja
kmetijskih tal, pedologije kmetijskih tal, laboratorijskih analiz kmetijskih
tal in vzorčenja kmetijskih tal. Podrobnejša merila
predpiše minister. Pri izboru se upošteva na javnem razpisu doseženo najvišje
število točk na podlagi meril.
(5) Javno pooblastilo podeli minister z
odločbo v upravnem postopku za obdobje petih let. Medsebojna razmerja med
nosilcem javnega pooblastila in ministrstvom se uredijo s pogodbo.
(6) Nadzor, razen inšpekcijskega nadzora
nad nosilcem javnega pooblastila, izvaja ministrstvo.
(7) Javno pooblastilo preneha veljati
sporazumno ali če nosilec javnega pooblastila preneha izpolnjevati pogoje,
določene s tem zakonom ali predpisi, izdanimi na njegovi podlagi, ali predpisi
Unije, če krši pogodbo ali če ravna v nasprotju z navedenimi predpisi, kar
ugotovi ministrstvo z odločbo v upravnem postopku.
c28.b člen
(nosilec javnega pooblastila za
spremljanje stanja kmetijskih tal)
(1) Nosilec javnega pooblastila za
spremljanje stanja kmetijskih tal je lahko pravna oseba ali samostojni
podjetnik posameznik, če izpolnjuje naslednje pogoje:
1.    
registriran je za opravljanje tehničnega
svetovanja ali tehničnega preizkušanja ali analiziranja;
2.    
razpolaga z ustrezno opremo za spremljanje
stanja kmetijskih tal;
3.    
usposobljen je za izvajanje spremljanja
kmetijskih tal;
4.    
ima vzpostavljen sistem notranje kontrole
kakovosti v skladu z načeli standardov za izvajanje laboratorijskega dela;
5.    
ima ustrezne strokovne izkušnje glede
spremljanja kmetijskih tal;
6.    
udeležuje se primerjalnih laboratorijskih
testov za zagotavljanje kakovosti in primerljivosti laboratorijev, ki jih
organizira nosilec javnega pooblastila za krovno spremljanje stanja kmetijskih
tal;
7.    
ni v postopku prenehanja, prisilne poravnave,
stečaja, prepovedi delovanja, sodne likvidacije in izbrisa iz registra in
8.    
ima poravnane vse davke, prispevke in druge
dajatve, določene s predpisi.
(2) Podrobnejše pogoje iz prejšnjega
odstavka predpiše minister.
(3) Naloge nosilca javnega pooblastila za
spremljanje stanja kmetijskih tal so:
1.    
vzorčenje tal in pedološki opis značilnosti tal
na kmetijskem zemljišču,
2.    
izvajanje laboratorijskih analiz vzorcev tal;
3.    
priprava poročil o rezultatih vzorčenja,
pedološkem opisu in analizah tal ter
4.    
priprava podatkov o vzorčenju, pedološkem opisu
in analizah tal za vnos v zbirko podatkov iz 161.a člena tega zakona.
(4) Za pridobitev javnega pooblastila za
spremljanje stanja kmetijskih tal vlagatelj na ministrstvo vloži vlogo z
dokazili o izpolnjevanju pogojev iz prvega odstavka tega člena. Javno
pooblastilo podeli minister z odločbo v upravnem postopku za obdobje petih let.
Medsebojna razmerja med nosilcem javnega pooblastila in ministrstvom se uredijo
s pogodbo. Seznam nosilcev javnega pooblastila za spremljanje stanja kmetijskih
tal vodi ministrstvo in je javno dostopen.
(5) Nadzor, razen inšpekcijskega nadzora
nad nosilcem javnega pooblastila, izvaja ministrstvo.
(6) Javno pooblastilo preneha veljati
sporazumno ali če nosilec javnega pooblastila preneha izpolnjevati pogoje,
določene s tem zakonom ali predpisi, izdanimi na njegovi podlagi, ali predpisi
Unije, če krši pogodbo ali če ravna v nasprotju z navedenimi predpisi, kar
ugotovi ministrstvo z odločbo v upravnem postopku.
č28.b člen
(gnojenje kmetijskih zemljišč)
(1) Gnojenje je agrotehnični ukrep, ki
zagotavlja trajnostno rabo in rodovitnost kmetijskih tal, zagotavlja primerno
vsebnost hranil v tleh in vzdrževanje ali izboljšanje fizikalno- kemijskih in
biotskih lastnosti tal.
(2) Za gnojenje na kmetijskih zemljiščih se
lahko uporabljajo:
1.    
sredstva za gnojenje, v skladu s predpisi
Unije, ki urejajo sredstva za gnojenje;
2.    
gnojila in sredstva za gnojenje v skladu z
nacionalnimi predpisi, ki urejajo gnojila in sredstva za gnojenje, ter
3.    
ostanki kmetijske pridelave in predelave.
(3) Načine gnojenja iz prvega odstavka tega
člena, ki se izvaja na podlagi analize tal in gnojilnega načrta, predpiše
vlada. Pri tem se upoštevajo določbe predpisov s področja varstva okolja in
drugih predpisov, ki urejajo kmetijsko rabo tal.
(4) Analizo tal iz prejšnjega odstavka
lahko opravi le nosilec javnega pooblastila za krovno spremljanje stanja
kmetijskih tal iz b28.b člena ali nosilec javnega pooblastila za spremljanje
stanja kmetijskih tal iz c28.b člena tega zakona.
(5) Vzorčenje tal za analizo tal in analiza
tal se izvedeta v skladu s predpisom iz četrtega odstavka a28.b člena tega
zakona.
(6) Podatke vzorčenja tal in analiz tal
nosilec javnega pooblastila za krovno spremljanje stanja kmetijskih tal iz
b28.b člena in nosilci javnega pooblastila za spremljanje stanja kmetijskih tal
iz c28.b člena tega zakona vodijo v zbirki podatkov iz 161.a člena tega zakona.
(7) Vlada predpiše vrste ostankov kmetijske
pridelave in predelave iz 3. točke drugega odstavka tega člena ter podrobnejše
pogoje za njihovo skladiščenje, ravnanje in uporabo.
(8) Vlada predpiše:
1.    
podrobnejše pogoje za skladiščenje, ravnanje in
uporabo sredstev za gnojenje iz 1. in 2. točke drugega odstavka tega člena;
2.    
podrobnejše pogoje za zavezance za izdelavo
analiz tal in gnojilnih načrtov iz tretjega odstavka tega člena;
3.    
parametre za analizo tal in pogostnost
izvajanja analiz tal;
4.    
vsebino in način izdelave gnojilnega načrta ter
5.    
pogoje za izdelovalce gnojilnih načrtov.
d28.b člen
(sredstva za gnojenje)
Vlada predpiše pristojne organe, nadzor in
sankcije za izvajanje Uredbe 2019/1009/EU.
III.a INFORMIRANJE JAVNOSTI O KMETIJSTVU IN KMETIJSKI
POLITIKI
28.b člen
(informiranje javnosti o kmetijstvu in
kmetijski politiki)
(1) Za izboljšanje informiranosti javnosti
o kmetijstvu in kmetijski politiki ministrstvo izvaja dejavnosti informiranja,
oglaševanja in promocije zlasti na področju kmetijstva, gozdarstva in razvoja
podeželja s poudarkom na posebnih lastnostih kmetijskih pridelkov oziroma
živil, shemah kakovosti kmetijskih pridelkov oziroma živil, varnosti in kakovosti
kmetijskih pridelkov oziroma živil, verigi preskrbe s hrano, združevanju
proizvajalcev, dopolnilnih dejavnostih na kmetijah in povečevanju konkurenčnosti
kmetijstva in gozdarstva.
(2) Dejavnosti informiranja, oglaševanja in
promocije iz prejšnjega odstavka vključujejo zlasti:
-      
širjenje informacij in znanj z izobraževanjem,
informiranjem in oglaševanjem prek različnih tržno-komunikacijskih orodij in
kanalov;
-      
organiziranje izobraževalnih in promocijskih
dogodkov, pokušanj, razstav, prodajnih obiskov in podobnih dogodkov v zvezi z
odnosi z javnostmi ter udeležbo na sejmih;
-      
raziskovanje trga, statistične analize in
ocenjevanje učinkovitosti dejavnosti informiranja in promocije.
(3) Ministrstvo izvaja dejavnosti
informiranja, oglaševanja in promocije na podlagi predpisov, ki urejajo javna
naročila, in predpisov, ki urejajo državne pomoči.
28.c člen
(projekti informiranja javnosti)
(1) Ministrstvo lahko sofinancira projekte,
ki prispevajo k informiranju javnosti, oglaševanju in promociji na področju
kmetijstva, gozdarstva in razvoja podeželja, s posebnim poudarkom na posebnih
lastnostih kmetijskih pridelkov oziroma živil, shemah kakovosti kmetijskih
pridelkov oziroma živil, varnosti in kakovosti kmetijskih pridelkov oziroma
živil, verigi preskrbe s hrano, združevanju proizvajalcev, dopolnilnih
dejavnostih na kmetijah in povečevanju konkurenčnosti kmetijstva in gozdarstva.
(2) Vlada podrobneje določi upravičence,
merila in višino sredstev za projekte iz prejšnjega odstavka.
(3) Ministrstvo izvaja javne razpise v
skladu s predpisi, ki urejajo javne finance.
28.č člen
(subvencioniranje nabave kmetijskih
pridelkov in živil ter izvedbe izobraževanj za namen informiranja javnosti)
(1) Za informiranje javnosti o kmetijskih
pridelkih in živilih lahko ministrstvo pravnim osebam s področja dejavnosti
vzgoje in izobraževanja, zdravstva, socialnega varstva, otroškega varstva in
invalidskega varstva subvencionira nabavo kmetijskih pridelkov in živil oziroma
izobraževanje s področja kmetijskih pridelkov in živil.
(2) Minister podrobneje določi upravičence,
ukrepe, pogoje glede kmetijskih pridelkov in živil in izvedbe izobraževanj,
način izvedbe subvencioniranja ter višino sredstev za dejavnosti iz prejšnjega
odstavka.
IV. POSEBNA UREDITEV UPRAVNEGA POSTOPKA
1. Skupne določbe
29. člen
(načelo javnosti podatkov)
Podatki iz upravnih odločb o dodelitvi sredstev
po tem zakonu so javni, razen davčne številke, enotne matične številke občana
(v nadaljnjem besedilu: EMŠO) in identifikacijske številke kmetijskega
gospodarstva (v nadaljnjem besedilu: KMG-MID).
30. člen
(oblika vloge)
(1) Vlada lahko s predpisi iz 10.,
11.a in 12. člena tega zakona določi, da se vloge ali deli vlog,
razen vlog za uveljavljanje pravic do pravnih sredstev, vlagajo le v
elektronski obliki in podpišejo s kvalificiranim
elektronskim podpisom.
(2) S predpisom ali javnim razpisom se
lahko določi vsebina obrazca za vložitev vloge.
(3) Vloge, ki niso vložene v skladu s tem
členom, se zavržejo.
30.a člen
(pooblastilo)
(1) Šteje se, da je stranka pooblastila
pooblaščenca za vložitev ali umik vloge, ki je vložena v elektronski obliki in
podpisana s kvalificiranim elektronskim podpisom, če je elektronski vlogi priložena izpolnjena izjava pooblaščenca
o obstoju in sprejemu pooblastila.
(2) Če organ dvomi v obstoj pooblastila iz
prejšnjega odstavka, zahteva od stranke ali pooblaščenca, da ga predloži v
določenem roku. Stranka in pooblaščenec morata hraniti pooblastilo najmanj pet
let od dneva, ko je stranka pridobila sredstva.
31. člen
(umik zahtevka)
(1) Če stranka v postopku uveljavljanja
sredstev iz naslova ukrepov kmetijske politike umakne katerega od že vloženih
zahtevkov iz vloge pred potekom roka za oddajo vloge, se sklep o ustavitvi
postopka glede tega zahtevka izda hkrati z odločbo o drugih zahtevkih.
(2) Kadar stranka med postopkom, v katerem je
položila varščino, umakne zahtevek in pristojni organ sprosti varščino, se
šteje, da je postopek ustavljen v trenutku, ko je bila varščina sproščena.
32. člen
(rok za odločbo)
Rok, v katerem mora pristojni organ izdati odločbo
na prvi stopnji, začne teči od dneva, ko so v skladu s predpisi Unije ugotovljena vsa dejstva in izvedene
predpisane kontrole.
33. člen
(rok za odpravo pomanjkljivosti)
Če je vloga nepopolna ali nerazumljiva, mora
pristojni organ v roku treh mesecev od poteka roka za vložitev zahtevka od
stranke zahtevati, da pomanjkljivosti odpravi, in ji določi rok, v katerem mora
vlogo popraviti.
34. člen
(zahteva za odpravo pomanjkljivosti)
(1) Pristojni organ lahko stranko pred pisno
zahtevo za odpravo pomanjkljivosti opozori na pomanjkljivosti po telefonu ali
na drug primeren način, če to prispeva k lažjemu uresničevanju pravic strank.
(2) Če stranka odpravi pomanjkljivosti po
telefonu, uradna oseba o tem napravi uradni zaznamek.
(3) Če stranka kljub opozorilu iz prvega
odstavka tega člena ne odpravi pomanjkljivosti, pristojni organ pisno zahteva
od stranke, da pomanjkljivosti odpravi, in ji določi rok, v katerem mora vlogo
popraviti.
(4) Stranka mora pomanjkljivosti odpraviti v
roku, določenem v pisni zahtevi za odpravo pomanjkljivosti. Pristojni organ
morebitne odprave pomanjkljivosti vloge, poslane po roku, pri odločanju ne
upošteva.
35. člen
(podatki o transakcijskih računih strank)
(1) Sredstva iz naslova vseh ukrepov
kmetijske politike se nakazujejo samo na en transakcijski račun stranke.
(2) Stranki, ki ima v Republiki Sloveniji
odprt transakcijski račun, se sredstva nakažejo na račun iz registra
transakcijskih računov, ki ga stranka agenciji sporoči. Če stranka
transakcijskega računa ne sporoči, se sredstva nakažejo na račun, razviden iz registra
transakcijskih računov.
(3) Stranki, ki nima v Republiki Sloveniji
odprtega transakcijskega računa, se sredstva nakažejo na račun, odprt v drugi
državi članici, ki ga stranka agenciji sporoči. Stranka agenciji predloži pogodbo, sklenjeno z banko v drugi državi
članici, ali potrdilo banke v drugi državi članici, ki dokazuje, da ima stranka
pri tej banki odprt transakcijski račun, na katerega naj se ji nakažejo
sredstva.
(4) Kadar transakcijski račun stranke ni
razviden iz registra transakcijskih računov ali stranka ne ravna v skladu s
prejšnjim odstavkom, agencija zahteva odpravo pomanjkljivosti. Če stranka v
roku iz zahteve za odpravo pomanjkljivosti ne sporoči transakcijskega računa ali ne predloži dokazila iz prejšnjega
odstavka, agencija vlogo stranke zavrže.
(5) Za potrebe vodenja postopka iz tega
člena in vodenje evidence iz 153. člena tega zakona ima pristojni organ
neposredni elektronski dostop do podatkov iz registra transakcijskih računov.
35.a člen
(pridobivanje podatkov o poravnanih
obveznih dajatvah in drugih denarnih nedavčnih obveznostih)
(1) Kadar mora upravičenec v skladu s
predpisi iz 10. člena tega zakona za pridobitev sredstev iz ukrepov
kmetijske politike izpolnjevati pogoj poravnanih obveznih dajatev in drugih
denarnih nedavčnih obveznosti v skladu z zakonom, ki ureja finančno upravo, ki
jih izterjuje davčni organ v skladu s predpisi države, pri čemer vrednost teh
neplačanih zapadlih obveznosti ne sme znašati 50 eurov ali več, davčni organ
agenciji, na njeno zahtevo, v postopku odločanja, v skladu z zakonom, ki ureja
davčni postopek, posreduje podatek o tem, ali ima upravičenec navedene
obveznosti poravnane. Šteje se, da vlagatelj ne izpolnjuje obveznosti iz
prejšnjega stavka tudi, če nima predloženih vseh obračunov davčnih odtegljajev
za dohodke iz delovnega razmerja v obdobju zadnjih petih let.
(2) Vloga za uveljavljanje sredstev iz
ukrepa kmetijske politike vsebuje obvestilo vlagatelju, da agencija v postopku
obravnave vloge po uradni dolžnosti pridobi podatek o izpolnjevanju pogoja iz
prejšnjega odstavka.
(3) Če pogoj iz prvega odstavka tega člena
ni izpolnjen, agencija vlagatelja pred odločitvijo pozove, da poravna zapadle
neporavnane obveznosti iz prvega odstavka tega člena v osmih dneh od vročitve poziva
in za to predloži dokaze. Če vlagatelj obveznosti iz prvega odstavka tega člena
tudi v roku iz prejšnjega stavka ne izpolni oziroma za to ne predloži dokaza,
agencija vlogo za pridobitev sredstev zavrne.
36. člen
(pregledi na kraju samem)
(1) Naloge pregledov na kraju samem, ki so
potrebni za ugotavljanje dejstev in okoliščin, pomembnih za odločitev o
upravičenosti do zaprošenih ali dodeljenih sredstev oziroma o namenski rabi
dodeljenih sredstev po tem zakonu, opravlja agencija oziroma se opravljajo kot
javno pooblastilo.
(2) Za opravljanje nalog pregledov na kraju
samem mora izbrani izvajalec izpolnjevati strokovne, prostorske, tehnične in
organizacijske pogoje.
(3) Izbira izvajalca za izvajanje nalog iz
tega člena se opravi na podlagi javnega razpisa.
(4) Agencija izvajalcu, izbranem na javnem
natečaju, podeli javno pooblastilo z odločbo v upravnem postopku. V odločbi
morajo biti navedene strokovne delavke ali strokovni delavci, ki izvajajo
naloge iz tega člena (v nadaljnjem besedilu: kontrolor). Z izvajalci se
sklenejo pogodbe, s katerimi se uredijo medsebojna razmerja.
(5) Javno pooblastilo se podeli za določen
čas in preneha:
-      
s potekom časa, za katerega je podeljeno,
-      
če niso več izpolnjeni pogoji iz drugega
odstavka tega člena ali če se naloge iz tega člena opravljajo v nasprotju s
predpisi, kar ugotovi agencija z odločbo v upravnem postopku.
(6) Zoper odločbo iz četrtega in petega
odstavka tega člena ni pritožbe, možen pa je upravni spor.
(7) Kontrolor se šteje za uradno osebo po
zakonu, ki določa upravni postopek, in ima pooblastilo za opravljanje posameznih
dejanj v upravnem postopku.
(8) Kontrolor pri pregledu na kraju samem
postopa v skladu z določbami zakona, ki ureja upravni postopek, in o
opravljenem pregledu sestavi zapisnik.
36.a člen
(zapisnik o pregledu na kraju samem)
(1) Zapisnik o pregledu na kraju samem se
sestavi v fizični ali elektronski obliki. Ne glede na določbe zakona, ki ureja
splošni upravni postopek, zapisnik, sestavljen v elektronski obliki, in v
zapisniku navedene morebitne izjave po opravljenem pregledu na kraju samem
potrdi stranka s podpisom z uporabo podpisne tablice, overi pa ga uradna oseba
s kvalificiranim elektronskim podpisom.
(2) Zapisnik o pregledu na kraju samem, ki
je sestavljen v elektronski obliki in podpisan ter overjen v skladu s prejšnjim
odstavkom, se stranki posreduje tako, da se pošlje na elektronski naslov, ki ga
stranka navede v zapisnik, če se stranka s tem strinja.
36.b člen
(orodje za komunikacijo s strankami)
(1) Agencija vzpostavi in upravlja informacijsko
orodje za komunikacijo s strankami Sopotnik (v nadaljnjem besedilu: Sopotnik),
ki omogoča elektronsko izmenjavo informacij in dokumentov med agencijo in
strankami.
(2) Uporaba Sopotnika je obvezna za
komunikacijo med agencijo in strankami, kadar je tako določeno v predpisih iz
10. in 11.a člena tega zakona, pri čemer agencija v postopku odločanja o
upravičenosti do sredstev dejansko stanje ugotavlja na podlagi podatkov,
pridobljenih z uporabo sistema za spremljanje površin iz 15.a člena tega
zakona.
(3) V primeru iz prejšnjega odstavka se
Sopotnik uporablja za naslednjo komunikacijo:
-      
seznanitev stranke z dejanskim stanjem, ki ga
je agencija ugotovila na podlagi podatkov, pridobljenih z uporabo sistema za
spremljanje površin iz 15.a člena tega zakona;
-      
podajo izjave stranke o ugotovljenem dejanskem
stanju iz prejšnje alineje in predložitev dokazov. Stranka lahko predloži
izjavo o ugotovljenem dejanskem stanju iz prejšnje alineje in dokaze v roku, ki
se določi v predpisih iz 10. in 11.a člena tega zakona, pri čemer ta rok
ne nastopi pred 1. oktobrom v koledarskem letu;
-      
vročanje obvestila iz četrtega odstavka 36.c
člena tega zakona in podajo pripomb k temu obvestilu.
(4) Če agencija v primeru iz prve alineje
prejšnjega odstavka na podlagi podatkov, pridobljenih z uporabo sistema za
spremljanje površin iz 15.a člena tega zakona, ugotovi neskladja, stranko o tem
dodatno obvesti na način, ki ga je ta opredelila v zbirni vlogi.
(5) Stranka za izmenjavo informacij in
dokumentov prek Sopotnika ne potrebuje kvalificiranega elektronskega podpisa.
(6) Šteje se, da je stranka z informacijo,
razen z obvestilom iz četrtega odstavka 36.c člena tega zakona, seznanjena z
dnem objave v Sopotniku.
(7) Podrobnejši način uporabe, način poteka
komunikacije preko Sopotnika in način dodatnega obveščanja strank predpiše minister,
pristojen za kmetijstvo.
(8) Za potrebe delovanja Sopotnika se lahko
obdelujejo podatki, prevzeti iz zbirne vloge stranke in iz RKG, ter naslednji
osebni podatki registriranih uporabnikov: osebno ime, kontaktni podatki,
uporabniško ime in prvotno dodeljeno geslo, podatki o uporabniških pravicah
posameznega uporabnika in njegov naslov internetnega protokola. Osebni podatki
se hranijo največ deset let od zadnje prijave uporabnika.
36.c člen
(pregledi s spremljanjem)
(1) Vlada lahko v predpisih iz 10. in 11.a
člena tega zakona določi, da se pri posameznem ukrepu kmetijske politike za
preverjanje pogojev upravičenosti do sredstev opravijo pregledi s spremljanjem
in podrobnejša pravila za izvedbo teh pregledov.
(2) Pri pregledu s spremljanjem agencija
uporablja podatke iz sistema za spremljanje površin iz 15.a člena tega zakona,
podatke, pridobljene z uporabo orodja Sopotnik, in druge podatke, pridobljene v
ugotovitvenem postopku.
(3) Kadar na podlagi satelitskih podatkov
in drugih ustreznih dokazov ni mogoče ugotoviti pogojev upravičenosti, se
opravi hitri terenski ogled. O izvedbi hitrega terenskega ogleda se stranke
predhodno ne obvešča in se izvede brez njene navzočnosti.
(4) Kadar vlada za posamezen ukrep kmetijske
politike v predpisu iz 10. in 11.a člena tega zakona določi, da se za
preverjanje pogojev upravičenosti do sredstev opravijo pregledi s spremljanjem,
v tem predpisu določi tudi rok, do katerega agencija v Sopotniku vsako leto
objavi obvestila o ugotovitvah pregleda s spremljanjem.
(5) Šteje se, da je obvestilo iz prejšnjega
odstavka stranki vročeno s potekom osmega dne od objave v Sopotniku. Stranko,
pri kateri so bile pri pregledu s spremljanjem ugotovljene nepravilnosti,
agencija o vročitvi obvestila iz prejšnjega odstavka obvesti na način, ki ga je
opredelila v zbirni vlogi.
(6) V primeru ugotovljenih neskladij pri
pregledu s spremljanjem ima stranka pravico podati pripombe na obvestilo v
osmih dneh od vročitve obvestila. Če v osmih dneh ne poda pripomb na obvestilo,
se šteje, da nima pripomb. Na to je stranka pri vročitvi obvestila posebej
opozorjena. Pripombe stranka poda v Sopotnik.
37. člen
(vročitev)
(1) Odločbe in sklepi organa prve stopnje s
področja ukrepov kmetijske politike, razen odločb o vračilu sredstev, in
posamični akti iz naslova vodenja evidence imetnic ali imetnikov (v nadaljnjem
besedilu: imetnik) rejnih živali in evidence rejnih živali, se vročajo z
navadno vročitvijo. Šteje se, da je vročitev opravljena 20. dan od dneva
odpreme, navedenega na odločbi in sklepu oziroma na posamičnem aktu.
(2) Stranka lahko pisno obvesti pristojni organ
prve stopnje, da odločbe ali sklepa ni prejela, v roku 30 dni od datuma, do
katerega morajo biti izdane odločbe za posamezen ukrep. Datum je določen v
predpisih iz 10. člena tega zakona.
(3) Pristojni organ prve stopnje stranki v
primerih iz prejšnjega odstavka odločbo ali sklep vroči z osebno vročitvijo.
37.a člen
(odvzem upravičenj, vračilo sredstev in
upravne sankcije)
Agencija odloči o odvzemu upravičenj,
vračilu sredstev oziroma o upravnih sankcijah v skladu s predpisi Unije in
predpisi za njihovo izvrševanje.
38. člen
(oblika pritožbe)
Pritožba se vloži pisno.
39. člen
(rok organa za odstop pritožbe)
Rok, v katerem mora pristojni organ prve
stopnje odstopiti pritožbo z dokumenti, ki se tičejo zadeve, pristojnemu organu
druge stopnje potem, ko preveri, ali je vložena pritožba pravočasna, dovoljena
in ali jo je vložila upravičena oseba, pa izpodbijane odločbe ne nadomesti z
novo odločbo, je dva meseca od prejema pritožbe.
40. člen
(rok organa druge stopnje za izdajo odločbe)
(1) Rok, v katerem mora pristojni organ izdati
odločbo na drugi stopnji, začne teči od dneva, ko prejme popolno pritožbo in
dokumente, ki se tičejo zadeve.
(2) Če o pritožbi stranke ni odločeno v štirih
mesecih od vložitve pritožbe, lahko stranka postopa po določbah zakona, ki
ureja upravni spor.
41. člen
(izvršljivost odločbe)
Pritožba zoper odločbo iz naslova ukrepov
kmetijske politike, pritožba zoper odločbo o izbrisu
zemljišč iz RKG in pritožba zoper odločbo o zasegu
varščine ne zadrži njene izvršitve.
41.a člen
(neizpolnitev ali kršitev obveznosti)
(1) Če stranka predloži lažne podatke ali
če podatkov, pomembnih za odločitev, zaradi malomarnosti ne razkrije, pristojni
organ vlogo ali zahtevek zavrne.
(2) Če stranka stori kršitev, zaradi katere
je onemogočeno doseganje ciljev ukrepa, kot na primer uporaba sredstev v
nasprotju z namenom, za katerega so bila dodeljena in, razen v primeru višje
sile, nedokončanje projekta, se stranki izda odločba, s katero se zahteva
vračilo izplačanih sredstev in določi rok vračila izplačanih sredstev. Če
stranka teh sredstev ne vrne v roku, določenem s to odločbo, se ji zaračunajo
zakonite zamudne obresti.
(3) V primerih iz prvega in drugega odstavka
tega člena se stranka izključi iz prejemanja podpore v okviru istega ukrepa,
podukrepa ali operacije za koledarsko leto ugotovitve in naslednje koledarsko
leto v skladu s predpisi, ki urejajo skupno kmetijsko politiko.
(4) V primeru neizpolnjevanja drugih
obveznosti, ki izhajajo iz pravice do sredstev, se stranki določijo upravni
ukrepi in sankcije v skladu s predpisom iz 10. člena tega zakona.
42. člen
(posebni primeri odprave odločbe prve stopnje)
(1) Kadar je odločba izdelana samodejno z
uporabo informacijskega sistema in je v njej nepravilno ugotovljeno dejansko
stanje ali napačno uporabljen materialni predpis, agencija v enem letu po
vročitvi odločbe stranki tako odločbo odpravi in izda novo odločbo. Kot datum
izdaje nove odločbe se šteje datum na odločbi.
(2) Kadar pristojni organ na podlagi
dokončnega poročila ali drugega končnega akta pristojnega nadzornega ali
revizijskega organa ugotovi, da so bila sredstva dodeljena ali izplačana v
nasprotju s predpisi ali predpisi niso bili v celoti pravilno uporabljeni,
pristojni organ svojo odločbo v roku petih let od dokončnosti odločbe odpravi in
jo nadomesti z novo odločbo.
(3) Kadar pristojni organ ugotovi, da je v
odločbi ugotovljeno dejansko stanje nepravilno ali nepopolno ugotovljeno, ker
je stranka predložila lažne podatke ali ker stranka podatkov, pomembnih za
odločitev, zaradi malomarnosti ni razkrila, svojo odločbo v petih letih od
dokončnosti odločbe odpravi in jo nadomesti z novo odločbo.
(4) Pristojni organ v odločbi iz prejšnjega
odstavka odloči tudi, da se stranka izključi iz prejemanja podpore v okviru
istega ukrepa, podukrepa ali operacije za koledarsko leto ugotovitve in
naslednje koledarsko leto, če to zahtevajo predpisi, ki urejajo skupno
kmetijsko politiko.
(5) Pristojni organ v odločbi iz prvega,
drugega in tretjega odstavka tega člena zahteva tudi vračilo izplačanih
sredstev in določi rok vračila izplačanih sredstev. Če stranka teh sredstev ne
vrne v roku, določenem s to odločbo, se ji zaračunajo zakonite zamudne obresti.
(6) Zoper novo odločbo po prvem, drugem in
tretjem odstavku tega člena je dovoljena pritožba, razen v primerih, ko v
skladu z določbami tega zakona zoper odpravljeno odločitev agencije pritožba ni
dovoljena.
43. člen
(odprava odločbe po nadzorstveni pravici)
(1) Organ, pristojen za nadzor, lahko po
nadzorstveni pravici, poleg primerov iz zakona, ki ureja upravni postopek,
odpravi odločbo pod pogoji, v roku in iz razlogov, določenih v predpisu Unije, ki določa obveznost vračila strankam,
kadar jim je bilo z odločbo odobrenih preveč sredstev ali upravičenj.
(2) Če predpis Unije roka iz prejšnjega odstavka ne določa drugače, lahko pristojni organ
odločbo odpravi v petih letih od vročitve odločbe.
44. člen
(enotna odločba)
(1) Kadar je pri organu druge stopnje vloženih
več kot pet pritožb zoper odločbe prve stopnje ali predlogov za odpravo po
nadzorstveni pravici in se pravice ali obveznosti opirajo na isto ali podobno
dejansko stanje in isto pravno podlago ter pristojni organ druge stopnje
ugotovi, da so pritožbe ali predlogi utemeljeni, lahko izda enotno odločbo.
(2) Z enotno odločbo organ odpravi odločbe v
delu, ki je nepravilen, in vrne zadeve organu prve stopnje v ponovni postopek.
Organ druge stopnje je dolžan s svojo enotno odločbo opozoriti organ prve
stopnje, glede česa je treba dopolniti postopek, organ prve stopnje pa mora
vseskozi ravnati po tej odločbi.
(3) Sestavni del enotne odločbe je seznam z
imeni strank in njihovih zakonitih zastopnic ali zakonitih zastopnikov ali
pooblaščenk ali pooblaščencev ter označba prvostopne odločbe.
(4) Enotna odločba se pošlje organu prve
stopnje, ki mora brez odlašanja, najpozneje pa v 30 dneh od prejema zadeve,
izdati nove odločbe. Strankam se kopija enotne odločbe brez posebnega seznama
vroči skupaj z novo odločbo. Zoper novo odločbo je dovoljena pritožba.
45. člen
(obnova postopka)
(1) Postopek, ki je
končan z odločbo, zoper katero v upravnem postopku ni rednega pravnega
sredstva, se poleg razlogov iz zakona, ki ureja splošni upravni postopek,
obnovi tudi, če:
1.    
odločba temelji na upravni odločbi, ki je bila
pravnomočno spremenjena, razveljavljena ali odpravljena;
2.    
če za obnovo postopka pristojni organ na
podlagi pravnomočne odločbe drugega pristojnega organa izve za nova dejstva, ki
bi lahko sama zase ali v zvezi z že ugotovljenimi dejstvi pripeljala do
drugačne odločbe, če bi bila ta dejstva upoštevana v prejšnjem postopku.
(2) Stranka lahko predlaga obnovo iz vseh
obnovitvenih razlogov v treh mesecih. Rok začne teči v skladu z določbami
zakona, ki ureja upravni postopek, v primerih iz prejšnjega odstavka pa od
dneva, ko je stranka zvedela za pravnomočno odločbo.
(3) Pristojni organ
lahko začne postopek obnove po uradni dolžnosti iz vseh obnovitvenih razlogov v
petih mesecih. Rok začne teči v skladu z zakonom, ki ureja splošni upravni postopek,
v primeru iz 1. točke prvega odstavka tega člena od dneva, ko je odločba
postala pravnomočna, v primeru iz 2. točke prvega odstavka tega člena pa od
dneva, ko je pristojni organ izvedel za pravnomočno odločbo drugega pristojnega
organa.
(4) Sklep o dovolitvi obnove ali sklep o obnovi
se izda skupaj z odločbo.
(5) Po preteku petih
let od dokončnosti odločbe se obnova iz kateregakoli obnovitvenega razloga ne
more več predlagati niti ne uvesti po uradni dolžnosti.
46. člen
(črtan)
47. člen
(poračunavanje in vračila neupravičeno
izplačanih sredstev)
(1) Sredstva, ki jih mora stranka na podlagi
izvršljive odločbe vrniti, lahko pristojni organ poračuna s sredstvi, ki
stranki še niso bila izplačana, in sicer iz katerega koli ukrepa kmetijske
politike, če predpisi Unije ne
določajo drugače, sicer mora pristojni organ takoj zahtevati vračilo v
proračun.
(2) Če stranka, ki mora vrniti sredstva,
poleg glavnice dolguje tudi obresti in stroške, se ti vračunavajo tako, da se
najprej odplača glavnica, nato obresti in končno stroški.
47.a člen
(obročno plačilo dolga in odlog plačila)
(1) Stranka lahko pred iztekom z odločbo
določenega roka za vračilo sredstev pri agenciji vloži vlogo za obročno plačilo
dolga iz naslova ukrepov kmetijske politike.
(2) Najnižji skupni znesek dolga stranke,
za katerega se dovoli obročno plačilo, je 500 eurov.
(3) Na podlagi vloge stranke se lahko
dovoli obročno plačilo dolga v treh trimesečnih obrokih. V tem primeru se
nominalni znesek dolga razdeli na tri enake dele ali obroke, pri katerih se
določi tudi datum njihove zapadlosti.
(4) Če stranka zamudi s plačilom za kateri
koli posamezni obrok, se dolg takoj izterja v celoti. Agencija v odločbi, s
katero dovoli obročno plačilo dolga, stranko opozori na posledice zamude. Zakonske zamudne obresti se obračunajo od dneva zapadlosti
posameznega obroka do dneva plačila, če predpisi Unije ne določajo drugače.
(5) Vloga za obročno plačilo dolga mora
biti vložena na obrazcu, ki je objavljen na spletni strani agencije.
(6) Odlog plačila dolga iz naslova ukrepov
skupne kmetijske politike ni mogoč.
48. člen
(neupravičeno
izplačana sredstva pod določenim zneskom)
O vračilu neupravičeno izplačanih sredstev
ali odvzemu neutemeljeno dodeljenih upravičenj, ki ne presegajo zneska,
določenega v skladu s predpisi Unije, se odločba ne izda.
2. Postopek za izvajanje ukrepov politike
razvoja podeželja
49. člen
(uporaba postopka)
(1) Poseben upravni
postopek za izvajanje ukrepov politike razvoja podeželja se uporablja za ukrepe
v sektorju čebelarskih proizvodov iz SN SKP in ukrepe politike razvoja
podeželja, razen za ukrepe za okoljske, podnebne in druge upravljavske
obveznosti, ki so večletne, plačila za območja z omejenimi možnostmi za
kmetijsko dejavnost in dobrobit živali.
(2) Pri izvajanju ukrepov politike razvoja
podeželja iz prejšnjega odstavka se uporabljajo določbe 29. do 48. člena tega
zakona razen določb:
-      
31. člena ter prvega, drugega in tretjega odstavka
34. člena za vloge iz odprtega javnega razpisa po prvi alineji prvega odstavka
51. člena tega zakona in
-      
37. člena tega zakona.
(3) Ne glede na prvi in drugi odstavek tega
člena se 56.b člen tega zakona uporablja samo za ukrepe iz prve alineje
tretjega odstavka 23. člena tega zakona.
50. člen
(čas in način vložitve vloge)
(1) Če stranka vlogo pošilja po pošti, jo mora
poslati s priporočeno pošiljko. Pri vlogi, ki je poslana s priporočeno
pošiljko, se za čas vložitve šteje čas oddaje pošiljke na pošti. Kadar na
priporočeni pošiljki čas oddaje pošiljke ni ugotovljen kljub poizvedbi na
pošti, se šteje, da je vloga vložena kot zadnja na dan, ko je bila pošiljka
oddana na pošti. Vloga poslana po pošti kot navadna pošiljka, se zavrže.
(2) Kadar vlogo izroči stranka neposredno pri
pristojnem organu, se za čas vložitve šteje čas prejema pošiljke v glavni
pisarni pristojnega organa.
(3) Vloga, ki se vloži v elektronski
obliki, se šteje za vloženo takrat, ko njen sprejem samodejno evidentira
informacijski sistem agencije za sprejem vlog.
(4) Če sta dve ali več
vlog vloženi istočasno in je vrstni red pomemben za dodelitev sredstev, se
vrstni red prispelih vlog določi na podlagi objektivnega kriterija, določenega
v predpisu iz 10., 11.a in 12. člena tega zakona.
51. člen
(oblike javnih razpisov)
(1) V predpisu iz 10. člena tega
zakona se določi vrsta javnega razpisa:
-      
odprt javni razpis, kjer se vloge odpirajo in
obravnavajo po vrstnem redu oddaje vlog;
-      
delno odprt javni razpis, kjer se vloge
odpirajo in obravnavajo v določenih časovnih obdobjih, ki se določijo v javnem
razpisu, ali
-      
zaprt javni razpis, kjer se vloge odpirajo in
obravnavajo sočasno.
(2) Vloga za posamezni javni razpis se
odobri:
-      
v odprtih javnih razpisih: po vrstnem redu
prejema popolnih vlog, ki izpolnjujejo predpisane pogoje in dosežejo minimalni
prag točk pri merilih za izbor, če so le ta določena, do porabe sredstev;
-      
v delno odprtih javnih razpisih: na podlagi
prejema popolnih vlog v posameznem časovnem obdobju in prejetih popolnih vlog v
predhodnih časovnih obdobjih, ki niso bile odobrene zaradi pomanjkanja
razpisanih sredstev, ki izpolnjujejo predpisane pogoje, dosežejo minimalni prag
točk pri merilih za izbor in so razvrščene po vrstnem redu od najvišje do
najnižje točkovane vloge, za katero so razpisana sredstva v celoti še na voljo.
V predpisu iz 10., 11.a in 12. člena tega zakona se določi ravnanje s sredstvi,
ki v posameznem časovnem obdobju ostanejo nerazdeljena, in z vlogami, ki v
posameznem časovnem obdobju dosežejo minimalni prag točk pri merilih za izbor,
vendar razpisana sredstva niso več na voljo. V javnem razpisu se določijo
časovna obdobja za prejem vlog;
-      
v zaprtih javnih razpisih: na podlagi popolnih
vlog, ki izpolnjujejo predpisane pogoje, dosežejo minimalni prag točk pri
merilih za izbor po vrstnem redu od najvišje do najnižje točkovane vloge, za
katero so razpisana sredstva v celoti še na voljo.
(3) Ne glede na tretjo alinejo prejšnjega
odstavka se v podzakonskem predpisu iz 10. člena tega zakona lahko pri
zaprtih javnih razpisih, s katerimi se ne dodeljujejo sredstva Unije, določi,
da se sredstva razdelijo proporcionalno glede na delež doseženih točk od
skupnega števila točk, glede na razpisana sredstva in glede na skupno vrednost
zaprošenih sredstev.
51.a člen
(razveljavitev javnega razpisa)
(1) Javni razpis, ki je v nasprotju s
predpisi Unije ali predpisi za njihovo izvrševanje, se razveljavi.
(2) Sklep o razveljavitvi javnega razpisa
se objavi v Uradnem listu Republike Slovenije.
(3) Vloge, o katerih do razveljavitve
javnega razpisa še ni odločeno, se s sklepom zavržejo.
52. člen
(vloge)
(1) Pri odprtem javnem razpisu se upošteva
dopolnitev vloge, ne da bi bila stranka na dopolnitev pozvana, do zaprtja
javnega razpisa, objavljenega na spletni strani ministrstva. Šteje se, da je
bila vloga vložena takrat, ko je bila dopolnjena.
(2) Pri delno odprtem javnem razpisu se
vloge obravnavajo v okviru tistega časovnega obdobja, v katerem so popolne.
Upoštevajo se vsebinske spremembe vloge, ki so poslane do zaključka časovnega
obdobja, v katerem je prispela popolna vloga.
(3) Pri zaprtem javnem razpisu se
upoštevajo vsebinske spremembe vlog, ki so, ne da bi bila stranka na dopolnitev
pozvana, poslane do zaprtja javnega razpisa.
(4) Vloga, pri kateri obstaja sum na
nepravilnost, kot to določajo predpisi Unije, ki urejajo zaščito finančnih
interesov Unije, se ne obravnava sočasno z ostalimi vlogami ali po vrstnem redu
oddaje vlog, sredstva, zaprošena s to vlogo, pa se štejejo za porabljena na tem
javnem razpisu. Če se sum izkaže za neutemeljen, se vloga odobri, če so
izpolnjeni pogoji iz 53. člena tega zakona. Pristojni organ sum na
nepravilnosti preveri najpozneje v enem letu od vložitve popolne vloge.
(5) Uradna oseba o razlogih za sum iz
prejšnjega odstavka napiše uradni zaznamek z utemeljitvijo. O obravnavi vloge
po prejšnjem odstavku se stranka obvesti z obvestilom.
(6) Stranka nima pravice do vpogleda v
dokumente, ki so v zvezi s postopkom razjasnjevanja suma iz četrtega odstavka
tega člena, če bi njihovo razkritje škodovalo izvedbi postopka razjasnjevanja
tega suma.
(7) Vloga, pri kateri je treba postopek
obravnave prekiniti zaradi rešitve predhodnega vprašanja, se ne obravnava
sočasno z ostalimi vlogami ali po vrstnem redu oddaje vlog, sredstva, zaprošena
s to vlogo, pa se štejejo za porabljena na tem javnem razpisu.
(8) S predpisom iz
10. in 12. člena tega zakona se lahko določijo obvezne priloge, brez
katerih se vloga zavrže brez pozivanja na dopolnitev, in podrobnejši postopki
za obravnavo vlog.
(9) S predpisom iz 10., 11.a in
12. člena tega zakona se določijo dokazila glede meril za izbor vlog, brez
katerih se vloga pri posameznem merilu oceni z nič točkami brez pozivanja na
dopolnitev, in podrobnejši postopki za ocenjevanje vlog.
53. člen
(odločba o pravici do sredstev)
(1) Strankam, katerih vloge izpolnjujejo
predpisane pogoje iz predpisov in javnega razpisa in so za ta namen
zagotovljena sredstva, pristojni organ izda odločbo o pravici do sredstev.
(2) Ne glede na določbo 56. člena tega
zakona se s predpisom iz 10., 11.a in 12. člena tega zakona lahko določi,
da se za posamezen ukrep stranki sredstva izplačajo na podlagi odločbe iz tega
člena.
54. člen
(sprememba obveznosti o pravici do sredstev)
(1) Po izdaji odločbe o pravici do sredstev in
pred potekom roka za izpolnitev obveznosti iz predpisov, javnega razpisa in
odločbe o pravici do sredstev, lahko stranka vloži obrazložen zahtevek za
spremembo obveznosti, določenih v odločbi o pravici do sredstev. Če bi bile
tudi s spremembo obveznosti izpolnjene vse zahteve iz predpisov in javnega
razpisa ter dosežen namen, za katerega je bila stranki dodeljena pravica do
sredstev, pristojni organ strankinemu zahtevku za spremembo ugodi.
(2) Pristojni organ v primeru iz prejšnjega
odstavka izda odločbo, s katero določi, da se spremeni obveznost.
(3) V primeru, da pristojni organ ugotovi, da
ni dosežen namen iz prvega odstavka tega člena, z odločbo strankin zahtevek za
spremembo obveznosti zavrne.
(4) Obrazložen zahtevek za spremembo
obveznosti iz prvega odstavka tega člena lahko stranka vloži dvakrat, če ima v
odločbi o pravici do sredstev predvidenih več zahtevkov za izplačilo sredstev,
pa največ tolikokrat, kot je v odločbi o pravici do sredstev predvidenih
zahtevkov za izplačilo sredstev.
55. člen
(odrek pravici do sredstev)
(1) Če se stranka odreče pravici do
sredstev iz odločbe iz 53. člena tega zakona, o tem pisno obvesti
pristojni organ v roku, ki se določi s predpisom iz 10., 11.a in 12. člena
tega zakona in ne sme biti krajši od 30 dni.
(2) Umik obvestila iz prejšnjega odstavka
ni mogoč.
(3) Pristojni organ v primeru iz prvega
odstavka tega člena izda odločbo o odreku pravici do sredstev.
(4) Pristojni organ v odločbi iz prejšnjega
odstavka odloči tudi, da je stranka izključena iz prejemanja podpore v okviru
istega ukrepa, podukrepa ali operacije za koledarsko leto ugotovitve in
naslednje koledarsko leto, če to zahtevajo predpisi, ki urejajo skupno kmetijsko
politiko.
(5) Če so bila stranki sredstva že
izplačana, pristojni organ v odločbi iz tretjega odstavka tega člena zahteva
vračilo izplačanih sredstev in določi rok vračila izplačanih sredstev. Stranki
se v primeru iz prejšnjega stavka zaračunajo zakonske zamudne obresti, ki
tečejo od dneva izplačila sredstev.
56. člen
(zahtevki za izplačilo)
(1) Za izplačilo sredstev stranke vlagajo
zahtevke, razen v primeru iz drugega odstavka
53. člena tega zakona.
(2) Zahtevek, ki izpolnjuje pogoje iz
predpisov, javnega razpisa in odločbe o pravici do sredstev, organ odobri in
sredstva izplača na strankin transakcijski račun. Nakazilo na račun stranke
šteje, da je bilo zahtevku za izplačilo v celoti ugodeno.
(3) Če zahtevku stranke ni v celoti
ugodeno, pristojni organ o zahtevku odloči z odločbo.
(4) Zahtevek, ki je v nasprotju z zahtevami
iz predpisov, javnega razpisa ali odločbe o pravici do sredstev, organ z
odločbo zavrne.
(5) Če pristojni organ
v primeru iz tretjega odstavka tega člena zavrne znesek, ki znaša do največ dva
odstotka celotne vrednosti zahtevka ali zavrnjen znesek ne presega 250 eurov,
lahko izda odločbo s skrajšano obrazložitvijo, ki vsebuje samo kratko
obrazložitev strankinega zahtevka, sklicevanje na predpise, na podlagi katerih
je bilo o zahtevku odločeno, in pravni pouk. V pravnem pouku pristojni organ
stranko pouči o pravici do vložitve ugovora zoper tako odločbo in posledicah,
če ugovora ne vloži, roku in organu za vložitev ugovora. Prav tako jo pouči, da
bo v primeru, če ugovoru ne bo ugodeno, izdana odločba s polno obrazložitvijo.
(6) Stranka lahko v primeru iz prejšnjega
odstavka pri pristojnem organu, ki je odločil o zahtevku, vloži ugovor v
petnajstih dneh od vročitve odločbe s skrajšano obrazložitvijo. Pristojni organ
preveri navedbe stranke iz ugovora in izda odločbo.
(7) Zoper odločbo, izdano na ugovor
stranke, je dopustna pritožba. Rok za vložitev pritožbe začne teči od vročitve
odločbe, s katero je bilo odločeno o ugovoru stranke. Če stranka ugovora ne
vloži, postane odločba s skrajšano obrazložitvijo dokončna in pravnomočna.
56.a člen
(pridobivanje podatkov zaradi kontrole)
Zaradi kontrole upravičenosti izplačil mora
davčni organ na pisno zahtevo agencije v treh mesecih pridobiti in posredovati
podatke iz poslovnih knjig, davčnih evidenc, knjigovodskih listin in druge
dokumentacije upravičenca ali tretje osebe v zvezi z izvedbo sofinancirane
dejavnosti.
56.b člen
(informativna odločba)
(1) Za ukrepe iz prve alineje tretjega
odstavka 23. člena tega zakona se odločbe izdajo na podlagi podatkov iz
uradnih evidenc, če je za posamezni ukrep tako določeno s predpisom iz
12. člena tega zakona.
(2) V primerih iz prejšnjega odstavka agencija
izda informativno odločbo.
(3) Če stranka ugotovi, da je izračun v
informativni odločbi iz prejšnjega odstavka nepravilen, lahko v 15 dneh od
vročitve odločbe vloži ugovor. Agencija preveri navedbe stranke in izda
odločbo.
(4) Če stranka zoper odločbo ne ugovarja,
velja informativna odločba za dokončno odločbo. V tem primeru se šteje, da se je
stranka odpovedala pritožbi.
(5) Stranka lahko v 15 dneh od vročitve
odločbe iz tretjega odstavka tega člena vloži pritožbo. Pritožba ne zadrži
izvršitve odločbe.
(6) Odločbe in sklepi iz tega člena se
vročajo v skladu s 37. členom tega zakona.
57. člen
(črtan)
3. Postopek za ugotavljanje skladnosti
kmetijskih pridelkov ali živil
57.a člen
(pogoji za kontrolorje)
(1) Kontrolor v organizaciji za kontrolo in
certificiranje iz 92. člena tega zakona se v postopku za ugotavljanje
skladnosti kmetijskih pridelkov ali živil šteje za uradno osebo v skladu z
zakonom, ki ureja splošni upravni postopek, in ima pooblastilo za opravljanje
posameznih dejanj v upravnem postopku.
(2) Kontrolor v postopku za ugotavljanje
skladnosti kmetijskih pridelkov ali živil ravna v skladu z zakonom, ki ureja
splošni upravni postopek, in o opravljeni kontroli sestavi zapisnik.
57.b člen
(odločanje o skladnosti)
(1) O skladnosti kmetijskih pridelkov ali
živil odloča organizacija za kontrolo in certificiranje iz 92. člena tega
zakona. Organizacija za kontrolo in certificiranje iz 92. člena tega zakona
izda certifikat za kmetijske pridelke ali živila, za katere ugotovi skladnost,
za pridelke ali živila, ki ne izpolnjujejo pogojev za skladnost, izdajo
certifikata z odločbo zavrne.
(2) Če pridelek ali živilo ne izpolnjuje
več katerega od pogojev skladnosti postopkov za pridelavo in predelavo,
predpisanih s tem zakonom in predpisi Unije, organizacija iz 92. člena tega
zakona certifikat delno ali v celoti razveljavi.
57.c člen
(ugovor)
(1) Stranka lahko v 15 dneh od prejema
certifikata ali odločbe iz prejšnjega člena vloži pisni ugovor na naslov
organizacije za kontrolo in certificiranje iz 92. člena tega zakona. Ugovor se
lahko vloži, če je bil pri izdaji certifikata ali odločbe napačno uporabljen
materialni predpis oziroma sploh ni bil uporabljen, če je bilo dejansko stanje
nepopolno ali napačno ugotovljeno ali če so podane kršitve pravil postopka v
skladu z zakonom, ki ureja splošni upravni postopek.
(2) Dejanja v postopku pred izdajo odločbe
o ugovoru opravijo, v skladu s standardom SIST EN ISO/IEC 17065:2012, člani
komisije za obravnavanje ugovorov, ki jih imenuje organizacija za kontrolo in
certificiranje iz 92. člena tega zakona. Člani komisije za obravnavanje
ugovorov se štejejo za uradne osebe v skladu z zakonom, ki ureja splošni
upravni postopek, in imajo pooblastilo za opravljanje posameznih dejanj v
upravnem postopku. Odločbo o ugovoru izda predstojnik organizacije za kontrolo
in certificiranje iz 92. člena tega zakona.
(3) Če ugovor ni dovoljen, če je prepozen
ali če ga je vložila neupravičena oseba, se s sklepom zavrže.
(4) Organizacija za kontrolo in
certificiranje iz 92. člena tega zakona o ugovoru odloči najpozneje v dveh
mesecih od njegovega prejetja.
(5) Zoper odločbo ali sklep o ugovoru ni
pritožbe, dopusten pa je upravni spor.
V. PROMET S KMETIJSKIMI PRIDELKI IN ŽIVILI
58. člen
(promet s kmetijskimi pridelki in živili)
(1) Kmetijski pridelki in živila so lahko v
prometu po tem zakonu, če so skladni s predpisanimi zahtevami in označeni na
predpisani način.
(2) Če je kmetijski pridelek ali živilo
namenjeno izvozu, je lahko, ne glede na prejšnji odstavek, proizveden in
označen v skladu z naročilom kupca, če to predpisi dovoljujejo, vendar ne sme
zavajati glede označb kmetijskih pridelkov in živil.
(3) Pri ugotavljanju skladnosti kmetijskih
pridelkov in živil, proizvedenih na območju držav članic Evropske unije (v
nadaljnjem besedilu: EU), se upoštevajo listine o skladnosti, ki jih izdajo
organizacije za ugotavljanje skladnosti držav članic EU.
58.a člen
(pogodbena razmerja v sektorju mleka in
mlečnih izdelkov)
(1) Pogodbe, katerih predmet je odkup
surovega mleka, namenjenega predelavi, in se sklenejo med proizvajalcem mleka
in odkupovalci oziroma predelovalci mleka, morajo izpolnjevati pogoje iz
predpisov Unije in morajo biti sklenjene v pisni obliki.
(2) Podrobnejše pogoje iz tega člena
predpiše vlada.
58.b člen
(javno naročanje živil)
(1) Naročniki po predpisih o javnem
naročanju so pri realizaciji javnih naročil, ki se nanašajo na živila, dolžni
upoštevati delež ekoloških živil in živil iz shem kakovosti, katerega višina
izhaja iz predpisa, ki ureja zeleno javno naročanje.
(2) Naročniki iz prejšnjega odstavka v roku
treh mesecev po plačilu zadnjega računa, ki se nanaša na javno naročilo iz
prejšnjega odstavka, pripravijo poročilo, iz katerega so za vsako leto
realizacije javnega naročila razvidne količine vseh prejetih živil ter količine
prejetih ekoloških živil in živil iz shem kakovosti, vse izraženo v kilogramih.
59. člen
(prepustitev uvoženih kmetijskih pridelkov
ali živil v carinski postopek sprostitve blaga v prosti promet in veljavnost
listin ter znakov, izdanih v tretjih državah)
(1) Uvoženi kmetijski pridelki in živila iz
držav, ki niso članice EU (v nadaljnjem besedilu: tretje države), se lahko
prepustijo v carinski postopek sprostitve blaga v prost promet, če so skladni s
predpisanimi zahtevami in označeni v skladu s predpisi.
(2) Če je za uvoz posameznih kmetijskih
pridelkov in živil predpisan pregled kakovosti kmetijskih pridelkov in živil na
mejnem prehodu ali na prvem vstopnem mestu, je treba za sprostitev uvoženih
kmetijskih pridelkov oziroma živil v prosti promet pridobiti predhodno soglasje
pristojne inšpektorice ali inšpektorja (v nadaljnjem besedilu: inšpektor).
(3) Ne glede na prejšnji odstavek, za
ekološke kmetijske pridelke in živila, skladnost pošiljke s certifikatom in
izvirno potrdilo o kontrolnem pregledu za uvoz preveri in potrdi pristojni
carinski organ. Če pristojni carinski organ pri opravljanju nadzora ugotovi, da
k pošiljki ni priložen certifikat, so pa kmetijski pridelki in živila na
označbi ali na spremni dokumentaciji označeni kot ekološka, ne dovoli uvoza in
o tem obvesti pristojnega inšpektorja za hrano.
(4) V Republiki Sloveniji veljajo listine o
skladnosti in znaki skladnosti, izdani v tretjih državah, če so izdani v skladu
z mednarodnimi pogodbami.
60. člen
(stroški postopka)
(1) Za opravljanje uradnega nadzora
kakovosti kmetijskih pridelkov in živil ob uvozu v EU in izvozu iz EU, izdajo
potrdila o kakovosti ter pregled kakovosti plača vlagatelj strošek postopka.
(2) Strošek postopka iz prejšnjega odstavka
je prihodek proračuna Republike Slovenije in se vplačuje na posebni vplačilni
račun, skladno s predpisi, ki urejajo način plačevanja in razpolaganja z
javnofinančnimi prihodki.
(3) Minister predpiše višino stroškov
postopka glede na vrsto in količino kmetijskih pridelkov in živil.
61. člen
(registracija oziroma
odobritev obratov, majhne količine in lokalni trg)
(1) Fizične in pravne osebe, ki dajejo v
promet kmetijske pridelke oziroma živila in so nosilci živilske dejavnosti v
skladu s 3. točko 3. člena Uredbe 178/2002/ES, morajo biti registrirane oziroma
odobrene v skladu s 6. členom Uredbe 852/2004/ES pri organu, pristojnem za
varno hrano, veterinarstvo in varstvo rastlin (v nadaljnjem besedilu: uprava),
na podlagi česar se vpišejo v register obratov iz 152.a člena tega zakona.
(2) Ne glede na prejšnji odstavek
registracija oziroma odobritev ni potrebna za fizično osebo, ki ni samostojni
podjetnik posameznik ali nosilec dopolnilne dejavnosti na kmetiji in daje v
promet majhne količine kmetijskih pridelkov in živil, ki spadajo med primarne
proizvode rastlinskega izvora v skladu z Uredbo 178/2002/ES, pri čemer fizična
oseba ne sme biti hkrati registrirana kot nosilec živilske dejavnosti za
enakovrstno dejavnost.
(3) Majhne količine iz prejšnjega odstavka
so količine, ki jih fizična oseba iz prejšnjega odstavka sama pridela in
neposredno prodaja končnemu potrošniku na lokalnem trgu ali maloprodajnim
podjetjem, ki jih neposredno prodajajo končnemu potrošniku na lokalnem trgu.
(4) Kot neposredna prodaja končnemu
potrošniku na lokalnem trgu se štejejo: prodaja na mestu pridelave, prodaja na
tržnicah, prodaja na premičnih prodajnih objektih, kot so premična stojnica in
potujoča prodajalna, prodaja od vrat do vrat, prodaja na sejmih in prireditvah.
(5) Lokalni trg je celotno območje
Republike Slovenije.
(6) Podrobnejše pogoje iz tega člena
predpiše minister.
61.a člen
(prodaja kmetijskih pridelkov)
(1) Kmetijske pridelke, pridelane na kmetiji,
lahko neposredno prodajajo končnemu potrošniku nosilec, člani kmetije in
zaposleni na kmetiji, ki so vpisani v RKG in druge osebe, ki opravljajo delo na kmetiji na način in pod
pogoji, določenimi v predpisih, ki urejajo delovno pravo in pogodbena razmerja.
(2) Osebe iz prejšnjega odstavka ne smejo
neposredno prodajati istovrstnih skupin kmetijskih pridelkov končnemu
potrošniku, če je nosilec ali član kmetije:
-      
samostojni podjetnik posameznik, registriran za
prodajo kmetijskih pridelkov in vpisan v register obratov iz 152.a člena tega
zakona za istovrstne skupine kmetijskih pridelkov, ali
-      
nosilec dopolnilne dejavnosti na kmetiji iz
100. člena tega zakona, registriran za dopolnilno dejavnost prodaje kmetijskih
pridelkov, ali
-      
zakoniti zastopnik pravne osebe ali ima
večinski delež v pravni osebi, registrirani za prodajo kmetijskih pridelkov in
vpisani v register obratov iz 152.a člena tega zakona za istovrstne skupine
kmetijskih pridelkov.
(3) Ne glede na
prvi odstavek tega člena zaposleni na kmetiji in osebe, ki opravljajo delo na
kmetiji na način in pod pogoji, določenimi v predpisih, ki urejajo delovno
pravo in pogodbena razmerja, ne smejo na kmetiji prodajati istovrstnih skupin
kmetijskih pridelkov končnemu potrošniku, če so hkrati tudi osebe iz prve ali
tretje alineje prejšnjega odstavka.
(4) Nosilec, člani kmetije, zaposleni na
kmetiji in osebe, ki opravljajo delo na kmetiji na način in pod pogoji,
določenimi v predpisih, ki urejajo delovno pravo in pogodbena razmerja, smejo v
okviru kmetijske dejavnosti prodajati kmetijske pridelke neposredno potrošniku
le, če so pridelani na tej kmetiji.
V.a VERIGA PRESKRBE S KMETIJSKIMI IN ŽIVILSKIMI PROIZVODI
61.b člen
(plačilni roki)
(1) Ne glede na 10. člen Zakona o
preprečevanju zamud pri plačilih (Uradni list RS, št. 57/12 in 61/20 −
ZDLGPE) plačilni rok za hitro pokvarljive kmetijske in živilske proizvode ne
sme biti daljši od 30 dni od dneva dostave ali prejema računa. V primeru redne
dostave hitro pokvarljivih kmetijskih in živilskih proizvodov plačilni rok ne
sme biti daljši od 30 dni od zadnje dostave ali od dneva prejema računa.
Obdobje redne dostave lahko obsega največ en mesec. Plačilni roki za hitro
pokvarljive kmetijske in živilske proizvode začnejo teči od dneva dostave ali
od dneva prejema računa, v primeru redne dostave pa po koncu dogovorjenega
roka, v katerem je bila opravljena dostava ali od dneva prejema računa, pri čemer
se upošteva poznejši datum.
(2) Ne glede na 10. člen Zakona o
preprečevanju zamud pri plačilih (Uradni list RS, št. 57/12 in 61/20 −
ZDLGPE) plačilni rok za druge kmetijske in živilske proizvode ne sme biti
daljši od 60 dni od dneva dostave ali prejema računa. V primeru redne dostave
drugih kmetijskih in živilskih proizvodov plačilni rok ne sme biti daljši od 60
dni od zadnje dostave ali od dneva prejema računa. Obdobje redne dostave lahko
obsega največ en mesec. Plačilni roki za druge kmetijske in živilske proizvode
začnejo teči od dneva dostave ali od dneva prejema računa, v primeru redne
dostave pa po koncu dogovorjenega roka, v katerem je bila opravljena dostava
ali od dneva prejema računa, pri čemer se upošteva poznejši datum.
(3) Hitro pokvarljivi kmetijski in živilski
proizvodi iz prvega odstavka tega člena so:
1.    
proizvodi, ki bi zaradi svoje narave ali
stopnje predelave lahko postali neprimerni za prodajo v 30 dneh po spravilu
pridelka, proizvodnji ali predelavi;
2.    
sveže sadje in zelenjava iz Priloge I Uredbe
1308/2013/EU;
3.    
svež krompir;
4.    
mleko in mlečni izdelki, ki niso sterilizirani;
5.    
predpakirano in nepredpakirano sveže meso, mleto
meso, mesni pripravki, drobovina in notranji organi;
6.    
nepredpakirani presni in pasterizirani mesni
izdelki;
7.    
sveže ribe, raki in mehkužci;
8.    
jajca v lupini;
9.    
sveže gobe in zelišča;
10. 
predpakirani in nepredpakiran kruh in pekovsko
pecivo;
11. 
nepredpakirani fini pekovski izdelki.
(4) Drugačen dogovor o dolžini plačilnega
roka iz tega člena je ničen.
61.c člen
(izjeme pri plačilnih rokih)
(1) Določbe prejšnjega člena se ne
uporabljajo za plačila:
1.    
kupca dobavitelju, kadar se taka plačila
izvedejo v okviru šolske sheme na podlagi 23. člena Uredbe
št. 1308/2013/EU,
2.    
oseb javnega prava, ki zagotavljajo zdravstveno
varstvo, v skladu s točko (b) četrtega odstavka 4. člena Direktive
2011/7/EU Evropskega parlamenta in Sveta z dne 16. februarja 2011 o boju
proti zamudam pri plačilih v trgovinskih poslih (UL L št. 48 z dne
23. 2. 2011, str. 1; v nadaljnjem besedilu: Direktiva 2011/7/EU),
3.    
po pogodbah o dobavi med dobavitelji grozdja
ali grozdnega mošta za proizvodnjo vina ter njihovimi neposrednimi kupci, pod
pogojem:
- 
da so posebni plačilni pogoji za prodajne posle
vključeni v standardne pogodbe, za katere so države članice na podlagi
164. člena Uredbe 1308/2013/EU pred 1. januarjem 2019 določile, da so
zavezujoče, in če države članice to razširitev standardnih pogodb s tem datumom
obnovijo brez večjih sprememb plačilnih pogojev v škodo dobaviteljev grozdja
ali grozdnega mošta, in
- 
da so pogodbe o dobavi med dobavitelji grozdja
ali grozdnega mošta za proizvodnjo vina in njihovimi neposrednimi kupci
večletne ali postanejo večletne v skladu z Uredbo 1308/2013/EU.
(2) Določbe prvega in drugega odstavka
prejšnjega člena se ne uporabljajo za:
1.    
posledice zamud pri plačilih in pravna sredstva
iz Direktive 2011/7/EU in zakona, ki ureja preprečevanje zamud pri plačilih,
2.    
primere, ko se kupec in dobavitelj dogovorita o
klavzuli o porazdelitvi vrednosti v skladu z 172.a členom Uredbe 1308/2013/EU.
(3) Ne glede na prvi in drugi odstavek
prejšnjega člena je plačilni rok za grozdje ali grozdni mošt za proizvodnjo
vina 30 dni od datuma dostave oziroma 30 dni od datuma določitve zneska za
plačilo, pri čemer se upošteva poznejši datum.
61.č člen
(veriga preskrbe s hrano)
Veriga preskrbe s hrano vključuje pridelavo
oziroma prirejo, predelavo, distribucijo, veleprodajo oziroma maloprodajo do
končnega potrošnika in je trajnostno naravnana, saj s svojim obstojem in
delovanjem vpliva na gospodarstvo, zdravje in okolje.
61.d člen
(varuh)
(1) Varuh odnosov v verigi preskrbe s hrano
(v nadaljnjem besedilu: varuh) spremlja ravnanja deležnikov v verigi preskrbe s
hrano, objavlja primere dobrih poslovnih praks na spletni strani varuha in o
tem obvešča javnost, v skladu s predpisi, ki urejajo varstvo osebnih podatkov
in varovanje poslovnih skrivnosti.
(2) Varuh priglasi Javni agenciji Republike
Slovenije za varstvo konkurence morebitna nedovoljena ravnanja v verigi
preskrbe s hrano (v nadaljnjem besedilu: nedovoljena ravnanja).
(3) Varuh za vsake
tri mesece v tekočem letu do petega dne v naslednjem mesecu poroča ministru in
ministru, pristojnemu za trgovino, o svojih aktivnostih in stanju glede
nepoštenih praks v verigi preskrbe s hrano. Varuh letno poroča vladi o primerih
dobrih in slabih poslovnih praks v verigi preskrbe s hrano ter vladi predlaga
sprejetje tistih ukrepov, ki pozitivno vplivajo na verigo preskrbe s hrano, pri
čemer upošteva varstvo osebnih podatkov in varovanje poslovnih skrivnosti.
61.e člen
(imenovanje, razrešitev in financiranje
varuha)
(1) Varuha na predlog ministra in v
soglasju z ministrom, pristojnim za trgovino, po predhodnem posvetovanju z
deležniki v verigi preskrbe s hrano, imenuje vlada za obdobje petih let.
(2) Minister za varuha predlaga osebo, ki
uživa strokovni in moralni ugled ter podporo deležnikov v verigi preskrbe s
hrano. Predlagani kandidat za varuha ne sme imeti funkcije v državnem organu,
organu politične stranke ali organu sindikata ter ne sme biti član v organu
upravljanja ali nadzora pravne osebe, ki se ukvarja s pridelavo, predelavo,
distribucijo ali prodajo hrane, niti ne sme biti kmet, samostojni podjetnik
posameznik ali ustanovitelj ali družbenik v gospodarski družbi, ki se ukvarja s
pridelavo, predelavo, distribucijo ali prodajo hrane. Glede nasprotja interesov
ter daril se za varuha, tudi če ni javni uslužbenec, uporabljajo določbe
predpisov, ki se uporabljajo za javne uslužbence. Za varuha je lahko imenovan
kandidat:
1.    
ki je državljan Republike Slovenije;
2.    
ki obvlada uradni jezik;
3.    
ki ni pravnomočno obsojen na kazen zapora več
kot enega leta;
4.    
ki ima najmanj deset let delovnih izkušenj na
področju pridelave, predelave, distribucije ali prodaje kmetijskih ali
živilskih proizvodov.
(3) Varuh svoje delo opravlja nepoklicno.
Pri svojem delu je neodvisen in samostojen ter ravna častno in pošteno.
(4) Vlada lahko na predlog ministra in v
soglasju z ministrom, pristojnim za trgovino, predčasno razreši varuha, če:
1.    
to sam zahteva;
2.    
trajno izgubi delovno zmožnost za opravljanje
svojega dela;
3.    
huje krši svoje obveznosti;
4.    
je bil v času trajanja mandata pravnomočno
obsojen na kazen zapora več kot enega leta;
5.    
nastopi funkcijo v državnem organu, organu
politične stranke ali organu sindikata, če postane član v organu upravljanja
ali nadzora pravne osebe, ki se ukvarja s pridelavo, predelavo distribucijo ali
prodajo hrane, ali če postane kmet, samostojni podjetnik posameznik ali
ustanovitelj ali družbenik v gospodarski družbi, ki se ukvarja s pridelavo,
predelavo, distribucijo ali prodajo hrane.
(5) Varuh deluje na sedežu ministrstva, ki
zagotavlja materialna in finančna sredstva za njegovo delovanje. Varuh je
upravičen do nagrade za svoje opravljeno delo in do povračila potnih stroškov.
(6) Podrobnejše pogoje o delovanju in
financiranju varuha predpiše vlada.
61.f člen
(nedovoljena ravnanja)
(1) Nedovoljena
ravnanja so tista ravnanja, s katerimi kupec s svojo znatno tržno močjo,
razvidno iz letnega prometa v skladu z 12. točko 3. člena tega zakona, še
zlasti v razmerju do dobavitelja, v nasprotju z dobrimi poslovni običaji
izkorišča dobavitelja.
(2) Šteje se, da ima kupec znatno tržno
moč, če letni promet, ki je ustvarjen v preteklem letu, s strani:
1.    
dobavitelja ne presega 2.000.000 eurov, s
strani kupca pa presega 2.000.000 eurov;
2.    
dobavitelja presega 2.000.000 eurov, vendar ne
presega 10.000.000 eurov, in s strani kupca presega 10.000.000 eurov;
3.    
dobavitelja presega 10.000.000 eurov, vendar ne
presega 50.000.000 eurov, in s strani kupca presega 50.000.000 eurov;
4.    
dobavitelja presega 50.000.000 eurov, vendar ne
presega 150.000.000 eurov, in s strani kupca presega 150.000.000 eurov;
5.    
dobavitelja presega 150.000.000 eurov, vendar
ne presega 350.000.000 eurov, in s strani kupca presega 350.000.000 eurov.
(3) Ne glede na prvi in drugi odstavek tega
člena se določbe tega člena uporabljajo tudi za prodajo kmetijskih in živilskih
proizvodov s strani dobaviteljev, katerih letni promet ne presega 350.000.000
eurov, vsem kupcem, ki so javni organi.
(4) Nedovoljena ravnanja so:
1.    
povračilo za storitve, ki niso bile opravljene,
ali za storitve, ki so bile opravljene, vendar niso bile pisno in jasno vnaprej
dogovorjene med strankama;
2.    
povračilo za uvrstitev, ohranitev ali širjenje
asortimaja oziroma izdelkov;
3.    
povračilo za skladiščenje ali razstavljanje ali
postavitev izdelkov na police na prodajnih mestih, ali za omogočanje
dostopnosti takih proizvodov na trgu, ali za stroške osebja za opremljanje
prostorov, uporabljenih za prodajo proizvodov dobavitelja, razen če se
dobavitelj in kupec jasno in nedvoumno vnaprej dogovorita v pogodbi o dobavi
ali poznejših pisnih dogovorih med dobaviteljem in kupcem, ki bodo izvedeni in
katerih realizacijo je mogoče dokazati;
4.    
zaračunavanje stroškov popustov promocije,
oglaševanja in trženja kmetijskih in živilskih proizvodov, razen če se
dobavitelj in kupec pisno, jasno, nedvoumno in vnaprej dogovorita v pogodbi o
dobavi ali poznejših pisnih dogovorih med dobaviteljem in kupcem, ki bodo
izvedeni in katerih realizacijo je mogoče dokazati;
5.    
povračilo stroškov za sklenitev pogodbe;
6.    
prispevek za širitev prodajne mreže trgovine,
izboljšanje ali preureditve obstoječih prodajnih mest, širitev skladiščnih
kapacitet, širitev distribucijskega omrežja in podobnih aktivnosti;
7.    
vračilo neprodanih hitro pokvarljivih
kmetijskih in živilskih proizvodov in proizvodov, katerih rok uporabe je še
najmanj ena tretjina obdobja od dostave do zapadlosti, ne da bi kupec plačal za
te neprodane proizvode ali ne da bi plačal za odstranitev teh proizvodov ali
oboje, razen če je bilo vračilo kmetijskih in živilskih proizvodov, ki niso
hitro pokvarljivi, jasno in nedvoumno vnaprej dogovorjeno v pogodbi o dobavi
ali v poznejših pisnih dogovorih med dobaviteljem in kupcem, katerih realizacijo
je mogoče dokazati;
8.    
plačilo blaga, ki ni bilo prodano v času
trajanja akcije, po nabavnih akcijskih cenah;
9.    
redno ali nesorazmerno zaračunavanje popusta za
plačilo računov pred rokom zapadlosti;
10. 
zaračunavanje nadomestila za zmanjšanje
prometa, prodaje ali marže zaradi zmanjšane prodaje določenega blaga;
11. 
nespoštovanje plačilnih rokov iz tega zakona;
12. 
neprevzemanje dogovorjenih količin izdelkov
skladno z dogovorjeno dinamiko odkupa, če ta odstopa od dogovora za več kot 25
odstotkov;
13. 
pogojevanje sklenitve pogodbe oziroma
poslovnega sodelovanja s protidobavo po nekonkurenčnih pogojih;
14. 
zahteva po ekskluzivnosti prodaje posameznega
blaga, razen za blago, ki je proizvedeno za prodajo po trgovinski blagovni
znamki ali na zahtevo stranke in po strankinih specifikacijah;
15. 
pogojevanje sklenitve ali podaljšanja pogodbe
ali prevzema izdelkov z zahtevo po proizvodnji in dobavi izdelkov za trgovinsko
blagovno znamko, ki se štejejo za zamenljive z blagovnimi znamkami
proizvajalca;
16. 
zahteva kupca, da dobavitelj ne prodaja
izdelkov tretjim strankam po nižjih cenah od tistih, ki jih plača sam;
17. 
odpoved naročila hitro pokvarljivih kmetijskih
in živilskih proizvodov v tako kratkem roku, da za dobavitelja ni mogoče
razumno pričakovati, da bo našel nadomestni način za trženje ali uporabo teh
proizvodov; odpoved v roku, krajšem od 30 dni, se vedno šteje kot kratek rok;
18. 
diskriminatorno ali nesorazmerno zaračunavanje
nadomestila za razkladanje dobavljenega blaga;
19. 
zahteva po plačilu za poslabšanje ali izgubo
kmetijskih in živilskih proizvodov oziroma za oboje, do katerih pride v
prostorih kupca ali po prenosu lastništva na kupca, kadar takšno poslabšanje
ali izguba ni posledica malomarnosti ali krivde dobavitelja;
20. 
prenos poslovnega tveganja na stranko po dobavi
za naložene globe ali druge kazni, razen če je globa ali druga naložena kazen
zaradi pomanjkljivosti blaga, za katero je odgovoren dobavitelj;
21. 
določanje nesorazmernih ali nepoštenih
pogodbenih kazni;
22. 
prepoved odstopa terjatev;
23. 
zavrnitev pisne potrditve pogojev pogodbe o
dobavi med kupcem in dobaviteljem, ali neizpolnjevanje obveznosti iz 61.g člena
tega zakona glede pisne oblike oziroma obveznih sestavin pogodbe;
24. 
enostranska sprememba pogojev pogodbe o dobavi
kmetijskih in živilskih proizvodov, ki zadevajo pogostost, način, kraj, roke
ali obseg dobave ali dostave kmetijskih in živilskih proizvodov, standarde
kakovosti, plačilne pogoje ali cene, oziroma ki zadevajo opravljanje storitev;
25. 
protipravna pridobitev, uporaba ali razkritje
poslovne skrivnosti dobavitelja s strani kupca v skladu z zakonom, ki ureja
poslovno skrivnost;
26. 
grožnje kupca s povračilnimi ukrepi (npr. umik
proizvodov iz ponudbe, zmanjšanje naročenih količin proizvodov ali prekinitev
določenih storitev, ki jih kupec opravlja za dobavitelja, kot so trženje ali
promocije proizvodov dobavitelja) oziroma izvedba takšnih ukrepov, če
dobavitelj uveljavlja svoje pogodbene ali zakonske pravice, vključno z
vložitvijo prijave pri organih iz 61.i člena tega zakona ali s sodelovanjem s
temi organi med postopkom;
27. 
zahteva kupca po nadomestilu za stroške,
nastale pri preučevanju prijave strank v zvezi s prodajo proizvodov
dobavitelja, čeprav ne gre za malomarnost ali krivdo dobavitelja.
(5) Na glede na 4. točko prejšnjega
odstavka je celotno ali delno kritje stroškov popustov, s strani dobavitelja,
za kmetijske in živilske proizvode, ki jih je kupec prodal v okviru promocije,
prepovedano, razen če kupec pred promocijo, ki jo je začel, opredeli trajanje
promocije in pričakovano količino kmetijskih in živilskih proizvodov, ki naj bi
bili naročeni po znižani ceni.
(6) Kadar kupec za primere nedovoljenih
ravnanj iz 3. in 4. točke četrtega odstavka tega člena zahteva plačilo, kupec
dobavitelju zagotovi pisno oceno plačil na enoto ali skupnih plačil ter pisno
oceno stroškov in podlago za to oceno, ki je lahko v obliki cenika aktivnosti
storitev ali cenika marketinških oziroma promocijskih aktivnosti.
(7) Nedovoljena ravnanja iz četrtega
odstavka tega člena pomenijo prevladujoče obvezne določbe, ki se uporabljajo za
vsak primer, ki spada na področje uporabe nedovoljenih ravnanj, ne glede na
pravo, ki bi se sicer uporabilo za pogodbo o dobavi med strankama.
(8) Če pogodba vsebuje nedovoljena
ravnanja, so takšna določila pogodbe nična.
61.g člen
(pisnost pogodb)
(1) Pogodbe v verigi preskrbe s hrano
morajo biti sklenjene v pisni obliki in pred dobavo blaga ter vsebovati
naslednje obvezne sestavine:
1.    
okvirna vrednost prometa in okvirni cenik
blaga;
2.    
okvirna količino blaga in okvirni časovni
razpored dobave blaga, če gre za blago iz prve alineje tretjega odstavka 61.b
člena tega zakona;
3.    
trajanje pogodbe, ki se lahko sklene za določen
ali nedoločen čas z določili o odpovedi;
4.    
podrobnosti o plačilnih rokih in postopkih;
5.    
načine dobave blaga;
6.    
pravila, ki se uporabljajo za spremembo cene
blaga, in
7.    
pravila, ki se uporabijo v primeru višje sile.
(2) Ne glede na prejšnji odstavek pisne
pogodbe niso obvezne, če vrednost pogodb med dvema subjektoma v posameznem
koledarskem letu ne preseže 15.000 eurov, za ta del pa morajo biti izdane
dobavnice ali odkupni blok, razen če dobavitelj od
kupca zahteva sklenitev pisne pogodbe.
(3) Za pogodbe iz 58.a člena tega zakona se
ta člen ne uporablja.
(4) Določbe prvega in drugega odstavka tega
člena se ne uporabljajo kadar sporazum o dobavi zadeva proizvode, ki jih član
organizacije proizvajalcev, vključno z zadrugo, odda organizaciji
proizvajalcev, katere član je dobavitelj, če statut te organizacije
proizvajalcev ali pravila in odločitve, ki so v njem določeni ali iz njega
izhajajo, vsebujejo določbe s podobnimi učinki, kot jih imajo pogoji sporazuma
o dobavi.
61.h člen
(dolžno nadzorstvo)
(1) Vodstveni ali nadzorni organ stranke iz
61.f člena tega zakona mora redno in strokovno izvajati nadzor nad vsemi
subjekti podjetja tako, da oblikuje ustrezne delovne procese ter nadzoruje in
preverja ravnanje podjetja, zaposlenih ter zunanjih sodelavcev podjetja, ki
ravnajo v imenu podjetja, tako da ne pride do možnih kršitev 61.f člena tega
zakona.
(2) Vodstveni ali nadzorni organ
odgovornost za izvajanje dolžnega nadzorstva iz prejšnjega odstavka ne more
prenesti na drugo odgovorno osebo.
61.i člen
(prijave)
(1) Dobavitelji lahko vložijo prijave
nedovoljenih ravnanj v Republiki Sloveniji pri Javni agenciji Republike
Slovenije za varstvo konkurence oziroma pri izvršilnemu organu v državi članici,
v kateri je ustanovljen dobavitelj ali pri izvršilnemu organu v državi članici,
v kateri je ustanovljen kupec, za katerega se sumi, da je izvajal nedovoljena
ravnanja. Prijava se vloži pri izvršilnem organu, ki je pristojen za obravnavo
nedovoljenih ravnanj iz 61.f člena tega zakona.
(2) Organizacije proizvajalcev, druge
organizacije dobaviteljev in združenja takšnih organizacij lahko vložijo
prijavo iz prejšnjega odstavka na zahtevo enega ali več svojih članov ali, na
zahtevo enega ali več članov njihovih članic organizacij, kadar ti člani
menijo, da so prizadeti zaradi nedovoljenih ravnanj. Druge organizacije, ki
predstavljajo dobavitelje, lahko na zahtevo dobavitelja in v njegovem interesu
vložijo prijavo, in sicer pod pogojem, da so takšne organizacije neodvisne
neprofitne pravne osebe.
(3) Javna agencija Republike Slovenije za
varstvo konkurence sprejme potrebne ukrepe za ustrezno zaščito identitete
prijavitelja, članov ali dobaviteljev iz tega člena ter za ustrezno zaščito
vseh drugih informacij, v zvezi s katerimi prijavitelj meni, da bi razkritje
takih informacij škodovalo interesom prijavitelja, članov ali dobaviteljev.
Prijavitelj opredeli morebitne informacije, v zvezi s katerimi zahteva
zaupnost.
(4) Če Javna agencija Republike Slovenije
za varstvo konkurence po prejemu prijave iz prvega ali drugega odstavka tega
člena meni, da ni zadostne podlage za obravnavo prijave, v roku, ki ni daljši
od 30 dni po prejemu prijave, o tem obvesti prijavitelja.
(5) Če Javna agencija Republike Slovenije
za varstvo konkurence meni, da obstajajo zadostni razlogi za obravnavo prijave,
zoper kupca uvede postopek in o tem obvesti prijavitelja.
(6) Če Javna agencija Republike Slovenije
za varstvo konkurence ugotovi eno ali več nedovoljenih ravnanj iz
61.f člena tega zakona, od kupca zahteva, da z nedovoljenimi ravnanji
preneha.
61.j člen
(alternativno reševanje sporov)
Varuh iz 61.e člena tega zakona lahko ne
glede na pravico dobaviteljev do vložitve prijav nedovoljenih ravnanj iz 61.i
člena spodbuja prostovoljno uporabo učinkovitih in neodvisnih mehanizmov
alternativnega reševanja sporov, kakršna je mediacija, ki jo lahko sprožijo
dobavitelji ali kupci z namenom rešitve sporov med dobavitelji in kupci v zvezi
z uporabo nedovoljenih ravnanj s strani kupca.
61.k člen
(sodelovanje med izvršilnimi organi)
(1) Javna agencija Republike Slovenije za
varstvo konkurence sodeluje na področju odpravljanja nepravilnosti v verigi
preskrbe s hrano z drugim izvršilnimi organi držav članic in z Evropsko
komisijo pri postopkih s čezmejno razsežnostjo, s tem namenom se:
-      
udeležuje sestankov v skladu z Direktivo
2019/633/EU,
-      
sprejme priporočila iz Direktive 2019/633/EU.
(2) Ministrstvo in Javna agencija Republike
Slovenije za varstvo konkurence skleneta dogovor o financiranju izvajanja aktivnosti
Javne agencija Republike Slovenije za varstvo konkurence iz tega člena, v
kateri se natančneje določijo medsebojne pravice, obveznosti, roki in način
plačila. Ta dogovor je sestavni del pogodbe o financiranju iz sedmega odstavka
172. člena tega zakona.
61.l člen
(poročanje)
(1) Javna agencija Republike Slovenije za
varstvo konkurence vsako leto do 15. marca na svoji spletni strani objavi
letno poročilo o svojih dejavnostih s področja nedovoljenih ravnanj v verigi
preskrbe s kmetijskimi in živilskimi proizvodi, v katerem med drugim navede
število obravnavanih ali zaključenih postopkov, prejetih prijav in število
odprtih ali zaključenih postopkov v preteklem letu. Poročilo za vsak zaključeni
postopek vsebuje kratek opis zadeve, rezultat postopka in po potrebi sprejeto
odločitev, pri čemer veljajo zahteve glede zaupnosti iz tretjega odstavka 61.i
člena tega zakona.
(2) Javna agencija Republike Slovenije za
varstvo konkurence do 15. marca vsako leto Komisiji pošlje poročilo o
nedovoljenih ravnanjih v verigi preskrbe s kmetijskimi in živilskimi proizvodi.
Poročilo vsebuje zlasti vse ustrezne podatke o uporabi in izvrševanju določb
tega poglavja v prejšnjem letu.
61.m člen
(področje uporabe)
(1) Določbe tega poglavja se uporabljajo za
prodajo kmetijskih in živilskih proizvodov, pri kateri je dobavitelj oziroma
kupec ali pa oba ustanovljena v EU.
(2) Določbe tega poglavja se uporabljajo
tudi za storitve, ki jih kupec opravlja za dobavitelja, če so izrecno navedene
v tem poglavju.
(3) Določbe tega poglavja se ne uporabljajo
za sporazume med dobavitelji in potrošniki.
VI. VARNOST ŽIVIL
62. člen
(pristojni organ in
uradni nadzor)
(1) Pristojni organ, odgovoren za izvajanje
predpisov Unije s področja varnosti živil neživalskega izvora v vseh fazah
proizvodnje, predelave in distribucije ter varnosti živil v gostinski
dejavnosti, institucionalnih obratih prehrane in obratih za prehrano na delu,
je uprava.
(2) Uprava izvaja uradni nadzor nad
varnostjo živil iz prejšnjega odstavka v skladu s predpisi Unije, ki urejajo
uradni nadzor.
(3) Vlada sprejme predpise za zagotavljanje
varnosti živil iz prvega odstavka tega člena.
(4) Podrobnejše pogoje glede varnosti živil
iz prvega odstavka tega člena predpiše minister.
63. člen
(mikrobiološka kontaminacija, ostanki
pesticidov in onesnaževal v primarni pridelavi rastlinskega izvora)
V primarni pridelavi morajo kmetijski pridelki
in živila rastlinskega izvora, ob dajanju v promet ali uporabi glede
mikrobiološke kontaminacije, ostankov pesticidov in onesnaževal v kmetijskih
pridelkih in živilih rastlinskega izvora, izpolnjevati predpisane zahteve.
VII. KAKOVOST IN OZNAČEVANJE KMETIJSKIH
PRIDELKOV IN ŽIVIL, VARSTVO INTERESOV POTROŠNIKOV IN SHEME KAKOVOSTI
1. Kakovost kmetijskih pridelkov in živil
ter varstvo interesov potrošnikov
64. člen
(kakovost kmetijskih pridelkov in živil)
(1) Kakovost kmetijskih pridelkov in živil
po tem zakonu je skupek lastnosti in značilnosti, zaradi katerih kmetijski
pridelki in živila zadostijo pričakovanja potrošnika.
(2) Šteje se, da kmetijski pridelek ali
živilo ustreza zahtevam iz prejšnjega odstavka, če ustreza predpisani in
označeni kakovosti.
(3) Uprava izvaja nadzor nad izvajanjem
predpisanih zahtev kakovosti in označevanja kmetijskih pridelkov in živil.
(4) Podrobnejše pogoje glede kakovosti kmetijskih
pridelkov in živil predpiše minister.
65. člen
(varstvo interesov potrošnikov)
(1) Fizične in pravne osebe, ki dajejo v
promet kmetijske pridelke in živila, morajo zagotavljati izpolnjevanje pogojev
iz tega zakona in predpisov Unije, ki urejajo splošna načela in zahteve
živilske zakonodaje v delu, ki se nanaša na varstvo interesov potrošnikov,
predpisov Unije, ki urejajo zagotavljanje informacij o živilih potrošnikom, ter
predpisov Unije, ki urejajo sledljivost in označevanje gensko spremenjenih organizmov
(v nadaljnjem besedilu: GSO) ter določajo meje naključne ali nenamerne prisotnosti
GSO v pridelkih in živilih.
(2) Uprava izvaja uradni nadzor nad
izpolnjevanjem pogojev iz prejšnjega odstavka v skladu s predpisi Unije, ki
urejajo uradni nadzor.
(3) Podrobnejše pogoje glede varnosti in
kakovosti kmetijskih pridelkov in živil iz prvega odstavka tega člena predpiše
minister.
(4) Podrobnejše pogoje glede zagotavljanja sledljivosti porekla in informacij o živilih iz prvega odstavka tega člena predpiše minister
v soglasju z ministrom, pristojnim za trgovino.
66. člen
(prepoved zavajanja)
(1) Označevanje, oglaševanje oziroma
trženje kmetijskih pridelkov in živil ter storitev, ki so povezane s kmetijsko
dejavnostjo, ne sme besedno, slikovno ali kako drugače zavajati potrošnika
glede resničnosti navedb.
(2) Označevanje, oglaševanje oziroma
trženje kmetijskih pridelkov in živil se šteje za zavajajoče, če je v nasprotju
s predpisom Unije, ki ureja zagotavljanje informacij o živilih potrošnikom.
(3) Označevanje, oglaševanje oziroma
trženje storitev, ki so povezane s kmetijsko dejavnostjo, se šteje kot
zavajajoče, če na kakršen koli način zavaja potrošnika ali bi ga utegnilo
zavajati in bi zaradi svoje zavajajoče narave verjetno vplivalo na njegove
odločitve glede uporabe storitev. Kot zavajajoča se šteje tudi uporaba besed
oziroma besednih zvez, ki se nanašajo na kmetijsko dejavnost in uporabljajo pri
označevanju, oglaševanju oziroma trženju storitev iz nekmetijske dejavnosti.
(4) Če oglašuje ali trži kmetijske proizvode
ali živila fizična ali pravna oseba, ki nima prebivališča ali sedeža v
Republiki Sloveniji, mora določiti odgovorno osebo ali pooblaščenca s
prebivališčem ali sedežem v Republiki Sloveniji. Če nima določene odgovorne
osebe ali pooblaščenca s prebivališčem ali sedežem v Republiki Sloveniji, se
vročitev dokumentov opravi z javnim naznanilom v skladu z zakonom, ki ureja
splošni upravni postopek.
67. člen
(sodelovanje)
Ministrstvo in Uprava sodelujeta z mednarodnimi organizacijami na področju kakovosti in varnosti živil
ter varstva interesov potrošnikov po tem zakonu.
2. Prostovoljno označevanje
68. člen
(prostovoljne označbe)
(1) Prostovoljne označbe so navedbe posebnih
lastnosti, postopkov pridelave in predelave ter drugih lastnosti kmetijskih
pridelkov in živil, ki dopolnjujejo obvezno označevanje.
(2) Kmetijski pridelki in živila so lahko
označeni s prostovoljnimi označbami, če je za te označbe izdan certifikat in so
vpisane v evidenco iz 148. člena tega zakona.
(3) Izpolnjevanje pogojev preverja organizacija
za kontrolo in certificiranje iz 92. člena tega zakona.
(4) Podrobnejše pogoje in način prostovoljnega
označevanja predpiše minister.
3. Sheme kakovosti
a) Splošno
69. člen
(sheme kakovosti)
(1) Shema kakovosti pomeni opredelitev posebnih
meril in zahtev glede značilnosti, postopkov pridelave ali predelave kmetijskih
pridelkov ali živil, ki presega predpisano kakovost, ali pogoje glede varstva
zdravja ljudi, živali ali rastlin, dobrega počutja živali ali zaščite okolja,
in je pomembna za pospeševanje proizvodnje višje ali posebne kakovosti, ki je
tržno zanimiva in prepoznavna za potrošnika.
(2) Sheme kakovosti kmetijskih pridelkov in
živil po tem zakonu so: »dobrote z naših kmetij«, »izbrana
kakovost«, »neobvezne navedbe
kakovosti«, »ekološki«, »integrirani«,
»višja kakovost«, »zajamčena tradicionalna posebnost«, »označba porekla« in
»geografska označba« ter druge sheme kakovosti,
priznane s predpisi Unije.
(3) Izpolnjevanje pogojev iz shem kakovosti
preverja organizacija za kontrolo in certificiranje iz 92. člena tega zakona, razen za neobvezne navedbe kakovosti.
b) Dobrote z naših kmetij
70. člen
(dobrote z naših kmetij)
(1) Kot »dobrote z naših kmetij« se lahko
označijo kmetijski pridelki in živila, pridelana ali predelana na kmetiji po
receptih, značilnih za kmečke izdelke, in z uporabo pretežnega dela lastnih
surovin ali surovin iz lokalnega okolja.
(2) Podrobnejše pogoje za pridobitev označbe,
način pridelave, predelave ali recepture, kakovostne zahteve kmetijskega
pridelka ali živila predpiše minister.
ba) Izbrana kakovost in neobvezne navedbe
kakovosti
70.a člen
(izbrana kakovost)
(1) Kmetijski pridelek ali živilo izbrane
kakovosti je kmetijski pridelek ali živilo s posebnimi lastnostmi.
(2) Posebne lastnosti iz prejšnjega
odstavka se nanašajo na pridelavo, predelavo ali kakovost osnovnih surovin in
temeljijo na objektivnih, merljivih in drugih merilih, zlasti na sestavi
kmetijskega pridelka ali živila, načinu pridelave, kakovosti surovin, dobrobiti
živali, zdravstvenem varstvu živali, prehrani živali, dolžini prevozne poti,
hitrosti predelave surovin, obdelavi pri skladiščenju in prevozu ter poreklu
osnovne surovine.
(3) Posebne lastnosti in poreklo osnovne
surovine iz prejšnjega odstavka se opišejo v specifikaciji, ki se priloži vlogi
za priznanje označbe »izbrana kakovost«.
(4) Poreklo osnovne surovine pomeni, da je
jasno določeno:
-      
kje se izvajata pridelava in predelava za
kmetijske pridelke oziroma živila rastlinskega izvora oziroma
-      
kje je žival rojena, rejena, zaklana, razsekana
oziroma predelana.
(5) Specifikacija za kmetijski pridelek ali
živilo lahko poleg postopkov za pridelavo in predelavo vsebuje tudi zahteve, ki
se nanašajo na pripravo za trg, skladiščenje, prodajo posredniku oziroma
končnemu potrošniku oziroma druge zahteve pri trženju.
(6) Pravne in fizične osebe morajo biti
vključene v postopek ugotavljanja skladnosti kmetijskih pridelkov ali živil iz
90. člena tega zakona za tiste postopke oziroma zahteve iz prejšnjega
odstavka, ki jih izvajajo.
(7) Pravne osebe in fizične osebe, ki pridobijo
pravico do uporabe označbe »izbrana kakovost« za kmetijski pridelek oziroma
živilo, s tem pridobijo tudi pravico do uporabe zaščitnega znaka »izbrana
kakovost« za ta kmetijski pridelek ali živilo.
(8) Kmetijski pridelek ali živilo je lahko
označeno z zaščitnim znakom »izbrana kakovost«, če izpolnjuje pogoje iz tega
zakona.
(9) Postopek priznanja označbe »izbrana
kakovost« in grafično podobo zaščitnega znaka »izbrana kakovost« predpiše
minister.
70.b člen
(neobvezne navedbe kakovosti)
(1) Neobvezne navedbe kakovosti se nanašajo
na značilnost ene ali več kategorij kmetijskih pridelkov ali živil ali na
lastnost kmetovanja ali predelave, ki velja za določena območja in daje dodano
vrednost proizvodu v primerjavi s podobnimi proizvodi.
(2) Značilnosti kmetijskih pridelkov in
živil z neobvezno navedbo kakovosti so predpisane s predpisi Unije.
(3) Fizične in pravne osebe, ki uporabljajo
neobvezne navedbe kakovosti, se vpišejo v evidenco iz 148. člena tega zakona.
(4) Podrobnejše pogoje uporabe neobveznih
navedb kakovosti predpiše minister v skladu s predpisi Unije.
c) Ekološki in integrirani kmetijski pridelek
ali živilo
71. člen
(označevanje)
(1) Kmetijski pridelek ali živilo je lahko
označeno z označbami »ekološki« ali »integrirani«, če je za kmetijski pridelek
ali živilo izdan certifikat, da izpolnjuje predpisane pogoje pridelave in
predelave, in če je pridelovalec oziroma predelovalka ali predelovalec (v
nadaljnjem besedilu: predelovalec) vpisan v evidence pridelovalcev in
predelovalcev ekoloških in integriranih kmetijskih pridelkov ali živil.
(2) Z označbami iz prejšnjega odstavka se lahko
označi tudi tisto kmetijsko gospodarstvo, ki je v celoti vključeno v kontrolo
ekološke ali integrirane pridelave in predelave kmetijskih pridelkov in živil.
(3) Podrobnejše pogoje o označevanju
integriranih kmetijskih pridelkov in živil ter kmetijskih gospodarstev, o
pridelavi in predelavi ter načinu uporabe označb predpiše minister.
(4) Podrobnejše pogoje o označevanju
ekoloških kmetijskih pridelkov in živil ter kmetijskih gospodarstev ter načinu
uporabe označbe predpiše vlada v skladu s predpisi Unije.
72. člen
(ekološki kmetijski pridelek oziroma živilo)
(1) Ekološki kmetijski pridelek ali živilo je
kmetijski pridelek ali živilo, pridelan in predelan po naravnih metodah in
postopkih.
(2) Podrobnejše pogoje
glede ekološke pridelave in predelave, način kontrole glede na vrsto
kmetijskega pridelka ali živila ter določbe, ki se nanašajo na nadzor, ki ga
izvajajo organizacije za kontrolo in certificiranje iz 92. člena tega zakona,
predpiše vlada v skladu s predpisi Unije.
73. člen
(integrirani kmetijski pridelek ali živilo)
(1) Integrirani kmetijski pridelek ali živilo
je pridelano in predelano po metodah in postopkih integriranega načina
kmetijske dejavnosti.
(2) Integrirani način kmetijske dejavnosti je
uravnotežena uporaba agrotehničnih in zootehničnih ukrepov, ob skladnem
upoštevanju gospodarskih, ekoloških, etoloških in toksikoloških dejavnikov. Pri
tem imajo pri enakem gospodarskem učinku naravni ukrepi prednost pred fitofarmacevtskimi,
veterinarsko-farmacevtskimi in biotehnološkimi ukrepi.
(3) Podrobnejše pogoje o tem, kaj se šteje za
integrirano pridelavo in predelavo, in način kontrole glede na vrsto
kmetijskega pridelka ali živila, predpiše minister.
74. člen
(kontrola)
Kontrolo pridelave in predelave ekoloških in
integriranih kmetijskih pridelkov in živil, in izdajanje certifikatov ekoloških
ali integriranih kmetijskih pridelkov in živil, opravljajo organizacije za
kontrolo in certificiranje kmetijskih pridelkov in živil iz 92. člena tega
zakona.
d) Kmetijski pridelek ali živilo višje
kakovosti
75. člen
(kmetijski pridelek ali živilo višje
kakovosti)
(1) Kmetijski pridelek ali živilo višje
kakovosti je kmetijski pridelek ali živilo, ki po svojih značilnih lastnostih
pozitivno odstopa od drugih podobnih kmetijskih pridelkov in živil, in od
njihove kakovosti, če je ta predpisana.
(2) Značilne lastnosti kmetijskega pridelka ali
živila se določajo glede na sestavo, senzorične lastnosti in fizikalno kemične
značilnosti ter način pridelave ali predelave.
(3) Kmetijski pridelek ali živilo je lahko
označeno z označbo »višja kakovost«, če izpolnjuje predpisane pogoje in je
vpisan v evidenco iz 148. člena tega zakona.
(4) Podrobnejše pogoje zaščite kmetijskih
pridelkov ali živil z označbo višje kakovosti in način kontrole predpiše
minister.
e) Kmetijski pridelek ali živilo zajamčene
tradicionalne posebnosti
76. člen
(zajamčena tradicionalna posebnost)
(1) Kmetijski pridelek ali živilo zajamčene
tradicionalne posebnosti je kmetijski pridelek ali živilo, proizvedeno iz
tradicionalnih surovin, ali z značilno tradicionalno sestavo ali načinom
pridelave oziroma predelave, in izpolnjuje pogoje, določene s predpisi Unije.
(2) Kmetijski pridelek ali živilo je lahko
označeno z označbo »zajamčena tradicionalna posebnost«, če izpolnjuje za to
predpisane pogoje in je vpisan v evidenco iz 148. člena tega zakona.
(3) Podrobnejše pogoje zaščite kmetijskih
pridelkov ali živil z označbo zajamčene tradicionalne posebnosti in način
kontrole predpiše minister v skladu s predpisi Unije.
f) Kmetijski pridelek ali živilo z označbo
porekla ali geografsko označbo
77. člen
(označba porekla)
(1) Označba porekla je ime regije, posebnega
kraja ali v izjemnih primerih države, ki se uporablja za opis kmetijskega pridelka
ali živila:
-      
s poreklom iz navedenih območij;
-      
katerega kakovost ali značilnosti so bistveno ali
izključno posledica posebnega geografskega okolja z njegovimi lastnimi
naravnimi in človeškimi dejavniki ter katerega pridelava, predelava in priprava
za trg potekajo znotraj opredeljenega geografskega območja in
-      
ki izpolnjuje pogoje, določene s predpisi Unije, in je vpisan v evidenco iz 148. člena
tega zakona.
(2) Podrobnejše pogoje zaščite kmetijskih
pridelkov ali živil z označbo porekla in način kontrole predpiše minister v
skladu s predpisi Unije.
78. člen
(geografska označba)
(1) Geografska označba je ime regije, posebnega
kraja ali v izjemnih primerih države, ki se uporablja za opis kmetijskega
pridelka ali živila:
-      
s poreklom iz navedenih območij,
-      
ki ima posebno kakovost, sloves ali druge
značilnosti, ki jih je mogoče pripisati navedenemu geografskemu poreklu, in
katerega proizvodnja ali predelava in priprava za trg se opravljata znotraj
opredeljenega geografskega območja in
-      
ki izpolnjuje pogoje, določene s predpisi Unije in je vpisan v evidenco iz 148. člena
tega zakona.
(2) Podrobnejše pogoje zaščite kmetijskih
pridelkov ali živil z geografsko označbo in način kontrole predpiše minister v
skladu s predpisi Unije.
79. člen
(sodno varstvo pravic)
Za kmetijske pridelke ali živila, ki se v
skladu s tem zakonom in predpisi Unije zaščitijo kot označba porekla ali geografska označba, se za sodno
varstvo pravic uporabljajo predpisi o industrijski lastnini.
4. Naravne mineralne vode
80. člen
(naravna mineralna voda)
(1) Z označbo »naravna mineralna voda« se lahko
poimenuje voda, ki izvira iz določenega izvira in izpolnjuje pogoje glede
fizikalnih, kemijskih, senzoričnih in mikrobioloških lastnosti, določenih s
predpisi Unije, ter je vpisana v
evidenco iz 148. člena tega zakona.
(2) Podrobnejše pogoje iz prejšnjega odstavka
predpiše, v skladu s predpisi Unije, minister v soglasju z ministrico ali ministrom, pristojnim za
zdravje.
5. Postopek zaščite kmetijskih pridelkov
ali živil in priznanja označbe naravna mineralna voda
81. člen
(pristojnost)
(1) Na področju zaščite kmetijskih
pridelkov in živil z označbami višje kakovosti, izbrane kakovosti, zajamčene tradicionalne posebnosti, označbo
porekla in geografsko označbo (v nadaljnjem besedilu: zaščita kmetijskih pridelkov
in živil) ima ministrstvo naslednje naloge:
-      
vodi postopek zaščite ali prehodne nacionalne
zaščite kmetijskih pridelkov;
-      
posreduje vloge na Evropsko Komisijo, sodeluje
z Evropsko Komisijo in drugimi državami, kakor to določajo predpisi Unije;
-      
sodeluje s pooblaščenimi organi drugih držav;
-      
opravlja druge naloge s področja zaščite
kmetijskih pridelkov.
(2) Na področju priznanja označb naravnih
mineralnih vod ima uprava naslednje naloge:
-      
vodi postopke za priznanje označb naravnih
mineralnih vod;
-      
sodeluje z Evropsko komisijo;
-      
opravlja druge naloge s področja priznanja
označb naravnih mineralnih vod.
82. člen
(vloga)
Postopek zaščite kmetijskih pridelkov in živil
in priznanja označbe naravna mineralna voda, se začne na podlagi vloge, ki jo
pridelovalec ali predelovalec ali njihova združenja, ki so vlagateljice ali
vlagatelji (v nadaljnjem besedilu: vlagatelj), vložijo pri pristojnem organu iz prejšnjega člena.
83. člen
(stroški)
(1) V postopku zaščite kmetijskih pridelkov ali
živil ali priznanja označbe naravna mineralna voda plačujejo vlagatelji stroške
postopka.
(2) Strošek postopka iz prejšnjega odstavka je
prihodek proračuna Republike Slovenije in se vplačuje na posebni vplačilni
račun, skladno s predpisi, ki urejajo način plačevanja in razpolaganja z
javnofinančnimi prihodki.
(3) Vrsto in višino stroškov iz prvega odstavka
tega člena predpiše minister.
84. člen
(vsebina vloge)
(1) Vloga za zaščito kmetijskih pridelkov in
živil ali za priznanja označbe naravna mineralna voda mora vsebovati:
-      
identifikacijske podatke (ime in priimek ali firmo,
naslov ali sedež s hišno številko in EMŠO ali matično številko) o vlagatelju;
-      
dokazila o sestavi, lastnostih, izvoru ali načinu
pridelave ali predelave kmetijskega pridelka in živila ali naravne mineralne
vode ter druga potrebna dokazila.
(2) Minister predpiše podrobnejšo vsebino vloge
iz tega člena.
85. člen
(odločba o označbi višje kakovosti ali
priznanju označbe naravna mineralna voda)
(1) Minister izda
odločbo o zaščiti kmetijskega pridelka ali živila z označbo višje kakovosti,
predstojnik Uprave pa odločbo o priznanju označbe naravna mineralna voda.
(2) Ob neizpolnjevanju
pogojev ali na vlogo vlagatelja minister izda odločbo o prenehanju zaščite
kmetijskega pridelka ali živila z označbo višje kakovosti in predstojnik Uprave
odločbo o prenehanju priznanja naravne mineralne vode.
(3) Uprava v Uradnem listu Republike
Slovenije objavi izrek odločbe o priznanju, spremembi ali prenehanju priznanja
označbe naravne mineralne vode.
86. člen
(prehodna nacionalna zaščita)
(1) Minister izda odločbo o prehodni nacionalni
zaščiti na območju Republike Slovenije za kmetijske pridelke ali živila z
geografsko označbo, označbo porekla ali zajamčeno tradicionalno posebnostjo, če
je vloga popolna in so izpolnjeni vsi predpisani pogoji. Ta odločba velja do
odločitve Evropske komisije o vpisu prehodno nacionalno zaščitenega kmetijskega
pridelka ali živila v registre, ki jih vodi Evropska komisija.
(2) Za posamezne prehodno nacionalno zaščitene
kmetijske pridelke ali živila so v predpisu določeni način uporabe zaščitenega
kmetijskega pridelka in živila, in rok, v katerem se morajo pridelovalci
oziroma predelovalci prehodno nacionalno zaščitenega kmetijskega pridelka ali
živila certificirati.
(3) Med postopkom registracije kmetijskega
pridelka ali živila pri Evropski komisiji, lahko vlagatelj vloži na ministrstvo
vlogo, z utemeljeno zahtevo, za preklic že dodeljene prehodne nacionalne
zaščite po prejšnjem odstavku.
(4) Z vpisom v register Evropske komisije
pridobi zaščiteni kmetijski pridelek ali živilo z geografsko označbo, označbo
porekla in zajamčeno tradicionalno posebnostjo, pravico do uveljavljanja
zaščite pred zlorabo ali poneverbo označbe v EU. Če kmetijski pridelek ali
živilo, opredeljeno v predpisih Unije s področja zaščite geografskih označb in označb porekla ter zajamčene
tradicionalne posebnosti, ni vpisano v register pri Evropski komisiji, izgubi
tudi prehodno nacionalno zaščito.
(5) Glede na pripombe Evropske komisije lahko
ministrstvo, po dogovoru z vlagateljem, izda novo odločbo o prehodni nacionalni
zaščiti kmetijskega pridelka ali živila.
87. člen
(odločitev)
Pristojni organ odloči
o vlogi za zaščito kmetijskih pridelkov ali živil z označbo višje kakovosti,
geografsko označbo, označbo porekla, zajamčeno tradicionalno posebnostjo ali za
priznanje označbe naravna mineralna voda, v roku šestih mesecev od popolnosti
vloge.
88. člen
(zaščitni znak za kmetijski pridelek ali
živilo)
(1) Vlagatelj, ki pridobi pravico do uporabe
označbe dobrote z naših kmetij, označbe višje kakovosti, označbe naravna
mineralna voda, označbe za ekološki ali integrirani kmetijski pridelek ali
živilo, in kmetijsko gospodarstvo, ki pridobi pravico do geografske označbe,
označbe porekla ali zajamčene tradicionalne posebnosti, vloži pri ministrstvu
vlogo za podelitev zaščitnega znaka za svoj kmetijski pridelek ali živilo in
kmetijsko gospodarstvo.
(2) Minister o vlogi iz prejšnjega odstavka
odloči z odločbo.
(3) Minister predpiše način podelitve
zaščitnega znaka, grafično podobo zaščitnih znakov za vsako označbo iz prvega
odstavka tega člena, način označevanja kmetijskih pridelkov in živil z
zaščitnimi znaki, uporabo zaščitnih znakov ter nadzor nad uporabo zaščitnih
znakov.
89. člen
(črtan)
VII.a DONIRANJE HRANE
89.a člen
(doniranje hrane)
(1) Doniranje hrane je brezplačno
razdeljevanje hrane, ki izpolnjuje vse predpisane zahteve glede varnosti hrane
v skladu z Uredbo 178/2002/ES.
(2) Donatorji hrane so pravne in fizične
osebe, ki se ukvarjajo s pridelavo, predelavo, distribucijo ali prodajo hrane v
verigi preskrbe s hrano in v svojem poslovnem procesu hrano darujejo
posrednikom pri razdeljevanju donirane hrane za humanitarne namene.
(3) Posredniki pri razdeljevanju donirane
hrane so humanitarne organizacije v skladu z zakonom, ki ureja humanitarne
organizacije, invalidske organizacije v skladu z zakonom, ki ureja invalidske
organizacije, ter javni zavodi s področja socialnih in varstvenih storitev, ki
razdeljujejo donirano hrano upravičencem iz petega odstavka tega člena.
(4) Donatorji hrane in posredniki pri
razdeljevanju donirane hrane so nosilci živilske dejavnosti v skladu z Uredbo
178/2002/ES, ki so odgovorni za varnost hrane, nadzor nad njo v skladu z Uredbo
178/2002/ES in izpolnjevanje splošnih pogojev o higieni hrane iz Uredbe
852/2004/ES ter so vpisani v register obratov iz 152.a člena tega zakona.
(5) Upravičenci za prejem donirane hrane
so:
-      
upravičenci do denarne socialne pomoči in
varstvenega dodatka v skladu s predpisi, ki urejajo socialno varstvo,
-      
prejemniki denarnih podpor in socialnih
storitev v skladu s predpisi lokalnih skupnosti o sofinanciranju humanitarnih
organizacij,
-      
invalidi, katerim vrsta invalidnosti povzroča
socialno ogroženost oziroma
-      
osebe, za katere posrednik z veliko verjetnostjo
oceni, da so potrebne pomoči.
89.b člen
(tehnična oprema za doniranje hrane)
(1) Ministrstvo za spodbujanje doniranja
hrane posrednikom lahko sofinancira nakup tehnične opreme za izvajanje dejavnosti
iz prejšnjega člena.
(2) Ministrstvo izvaja javne razpise za
sofinanciranje iz prejšnjega odstavka v skladu s predpisi, ki urejajo javne
finance.
VIII. UGOTAVLJANJE SKLADNOSTI
90. člen
(ugotavljanje skladnosti kmetijskih
pridelkov ali živil)
(1) Ugotavljanje skladnosti obsega:
-      
preverjanje skladnosti kmetijskih pridelkov ali
živil s predpisi;
-      
izdajanje listin o skladnosti (izjav o
skladnosti, preizkusnih poročil, certifikatov ali drugih listin o skladnosti);
-      
izdajanje dovoljenj za uporabo semen ali
vegetativnega razmnoževalnega materiala, ki ni pridelan po postopku ekološke
pridelave v skladu s predpisom Unije, ki ureja ekološko pridelavo in
označevanje ekoloških proizvodov glede ekološke pridelave, označevanja in
nadzora.
(2) Podrobnejše metode in postopke za
ugotavljanja skladnosti kmetijskih pridelkov ali živil ter vsebino listin o
skladnosti predpiše minister, če niso določeni s predpisi Unije.
(3) Podrobnejše metode in postopke za
ugotavljanje skladnosti ekoloških kmetijskih pridelkov ali živil ter vsebino
listin o skladnosti predpiše vlada v skladu s predpisi Unije.
91. člen
(organizacije za ugotavljanje skladnosti)
(1) Za ugotavljanje skladnosti kmetijskih
pridelkov ali živil in kmetijskih gospodarstev predstojnik
Uprave določi:
-      
organizacije za kontrolo in za certificiranje
kmetijskih pridelkov ali živil in kmetijskih gospodarstev;
-      
organizacije za senzorično ocenjevanje;
-      
uradne laboratorije;
-      
referenčne laboratorije.
(2) Organizacije za ugotavljanje skladnosti iz
prejšnjega odstavka opravljajo naloge iz 90. člena tega zakona kot javno
pooblastilo.
(3) Uradni nadzor organizacij iz prvega
odstavka tega člena izvaja Uprava.
92. člen
(organizacije za kontrolo in certificiranje)
(1) Minister predpiše tehnične in
organizacijske pogoje, ki jih mora izpolnjevati organizacija za kontrolo in
certificiranje kmetijskih pridelkov ali živil in kmetijskih gospodarstev, če
niso določeni s predpisi Unije.
(2) Organizacija, ki želi opravljati kontrolo
in certificiranje kmetijskih pridelkov ali živil in kmetijskih gospodarstev,
mora za opravljanje te dejavnosti vložiti vlogo na Upravo, z dokazili o izpolnjevanju tehničnih in organizacijskih pogojev iz
prejšnjega odstavka. Kadar predpisi Unije tako določajo, mora organizacija k vlogi predložiti akreditacijsko
listino, ki jo je izdala Slovenska akreditacija ali akreditacijska služba druge
države članice, ki ima z Evropsko akreditacijo sklenjen sporazum o medsebojnem
priznavanju akreditacij.
(3) O vlogi iz prejšnjega odstavka odloči predstojnik Uprave z odločbo.
(4) Medsebojna razmerja med Upravo in organizacijo za kontrolo in
certificiranje se uredijo s pogodbo.
(5) Če organizacija iz tega člena ne izpolnjuje
več predpisanih pogojev ali če ravna v nasprotju s predpisi, predstojnik Uprave izda odločbo o prenehanju
opravljanja kontrole in certificiranj kmetijskih pridelkov ali živil in
kmetijskih gospodarstev.
92.a člen
(organizacija za kontrolo in certificiranje
pridelka hmelja in hmeljnih proizvodov)
(1) Certificiranje pridelka hmelja in
hmeljnih proizvodov se izvaja v skladu s predpisi Unije, ki urejajo
certificiranje pridelka hmelja in hmeljnih proizvodov.
(2) Organizacija za kontrolo in certificiranje
pridelka hmelja in hmeljnih proizvodov (v nadaljnjem besedilu: organizacija za
certificiranje hmelja) je pristojni organ za certificiranje v skladu predpisi
Unije, ki urejajo certificiranje pridelka hmelja in hmeljnih proizvodov.
(3) Organizacija za certificiranje hmelja
se določi v skladu s prejšnjim členom.
(4) Organizacija za certificiranje hmelja
poleg certificiranja pridelka hmelja in hmeljnih proizvodov iz prve in druge
alineje prvega odstavka 90. člena tega zakona kot javno pooblastilo
opravlja še naslednje naloge:
-      
odobri in kontrolira centre za certificiranje
pridelka hmelja in hmeljnih proizvodov (v nadaljnjem besedilu: center za
certificiranje hmelja);
-      
imenuje osebe, ki izvajajo certificiranje
pridelka hmelja in hmeljnih proizvodov (v nadaljnjem besedilu: oseba, ki izvaja
certificiranje hmelja);
-      
vodi evidenci iz 149. in 150. člena tega
zakona.
(5) Organizacija za certificiranje hmelja
odobri centre za certificiranje hmelja iz prve alineje prejšnjega odstavka na
podlagi vloge pravne osebe ali samostojnega podjetnika posameznika, ki
izpolnjuje organizacijske, tehnične in kadrovske pogoje. Odobritev se odvzame,
če center za certificiranje hmelja ne izpolnjuje več organizacijskih, tehničnih
in kadrovskih pogojev, če ravna v nasprotju s predpisi ali na zahtevo centra za
certificiranje hmelja, kar ugotovi organizacija za certificiranje hmelja z
odločbo.
(6) Organizacija za certificiranje hmelja
na podlagi vloge centra za certificiranje hmelja z odločbo imenuje osebe, ki
izvajajo certificiranje hmelja, če osebe izpolnjujejo predpisane pogoje glede
usposobljenosti. Imenovanje se odvzame, če oseba ne izpolnjuje več predpisanih
pogojev, če ravna v nasprotju s predpisi ali na zahtevo te osebe, kar ugotovi
organizacija za certificiranje hmelja z odločbo.
(7) Če je organizacija za certificiranje
hmelja hkrati pridelovalec hmelja, izvede certificiranje njenega pridelka
hmelja vsako leto drug center za certificiranje hmelja, v prisotnosti pristojne
inšpekcijske službe.
(8) Če je center za certificiranje hmelja
hkrati pridelovalec hmelja, izvede certificiranje njegovega pridelka hmelja
vsako leto drugi center za certificiranje hmelja.
(9) Oseba, ki izvaja certificiranje hmelja,
ne sme opravljati posameznih opravil v postopku certificiranja pridelka hmelja,
ki ga je pridelala kmetija, na kateri je vpisan kot nosilec ali član kmetije, ali
pa so ga pridelali sorodniki v ravni črti ali sorodniki v stranski črti do
vključenega drugega kolena.
(10) Ceno certificiranja pridelka hmelja in
hmeljnih proizvodov nosijo pridelovalci hmelja, stroške odobritve centrov za
certificiranje hmelja pa centri za certificiranje hmelja.
(11) Minister predpiše organizacijske,
tehnične in kadrovske pogoje za centre za certificiranje hmelja, pogoje glede
usposobljenosti za osebe, ki izvajajo certificiranje hmelja, podrobnejše
določbe glede postopkov za odobritev ali odvzem odobritve centrov za
certificiranje hmelja in imenovanje oseb, ki izvajajo certificiranje hmelja in
način oblikovanja cene certificiranja pridelkov hmelja in hmeljnih proizvodov
ter stroškov odobritve centrov za certificiranje hmelja.
93. člen
(organizacije za senzorično ocenjevanje)
(1) Minister predpiše tehnične in
organizacijske pogoje, ki jih mora izpolnjevati organizacija za senzorično
ocenjevanje, če niso določeni s predpisi Unije.
(2) Organizacija, ki želi opravljati senzorično
ocenjevanje, mora vložiti vlogo z dokazili o izpolnjevanju pogojev na Upravo.
(3) O vlogi iz prejšnjega odstavka odloči predstojnik Uprave z odločbo.
(4) Medsebojna razmerja med Upravo in organizacijo za senzorično
ocenjevanje se uredijo s pogodbo.
(5) Če organizacija iz tega člena ne izpolnjuje
več predpisanih pogojev ali če ravna v nasprotju s predpisi, predstojnik Uprave izda odločbo o prenehanju
opravljanja senzoričnega ocenjevanja.
94. člen
(uradni laboratoriji)
(1) Uradni laboratorij opravlja naloge za
potrebe uradnega nadzora.
(2) Laboratorij, ki želi opravljati posamezne
laboratorijske analize v okviru uradnega nadzora kot uradni laboratorij, mora
za opravljanje te dejavnosti vložiti vlogo z dokazili o izpolnjevanju pogojev
na Upravo.
(3) Izpolnjevanje predpisanih pogojev, dokazuje
laboratorij z akreditacijsko listino, ki jo izda Slovenska akreditacija ali
akreditacijska služba druge države članice, ki ima z Evropsko akreditacijo
sklenjen sporazum o medsebojnem priznavanju akreditacij.
(4) O vlogi za določitev uradnega laboratorija
odloči predstojnik Uprave z
odločbo.
(5) Medsebojna razmerja med Upravo in uradnim laboratorijem se uredijo s
pogodbo.
(6) Ne glede na določbe tretjega odstavka tega
člena se lahko za namen uradnega nadzora za posamezni ukrep znotraj enega ali
več kmetijskih trgov imenuje laboratorij, ki je organizacijska enota državnega
organa, ki ima strokovna znanja na področju kmetijstva ali veterinarstva ali
živilstva ter uporablja predpisane preizkusne metode za posamezne ukrepe.
(7) Če laboratorij iz tega člena ne izpolnjuje
več predpisanih pogojev ali če ravna v nasprotju s predpisi, predstojnik Uprave izda odločbo o prenehanju
opravljanja nalog za potrebe uradnega nadzora.
95. člen
(referenčni laboratoriji)
(1) Za zagotavljanje kakovosti in enotnosti
rezultatov analiznega preizkušanja se skladno s predpisi Unije določijo referenčni laboratoriji.
(2) Predstojnik Uprave z odločbo po uradni dolžnosti izmed uradnih laboratorijev v Republiki
Sloveniji ali izmed drugih laboratorijev za posamezna področja, kjer to
zahtevajo predpisi, določi najmanj en nacionalni referenčni laboratorij.
(3) Medsebojna razmerja med nacionalnim
referenčnim laboratorijem in Upravo se uredijo s pogodbo.
(4) Če laboratorij iz tega člena ne izpolnjuje
več predpisanih pogojev, predstojnik Uprave izda odločbo o prenehanju opravljanja nalog za potrebe referenčnega
laboratorija.
96. člen
(vzorčenje)
(1) Za potrebe uradnega inšpekcijskega nadzora
odvzame inšpektor vzorec.
(2) Če stranka zahteva odvzem vzorca v
pritožbene namene, se ta odvzame hkrati z inšpekcijskim vzorcem. Vzorec za
pritožbene namene je last nosilca dejavnosti in se hrani pri nosilcu
dejavnosti, če ni predpisano drugače.
(3) Podrobnejše postopke in metode vzorčenja
predpiše minister.
97. člen
(stroški)
Če se pri ugotavljanju skladnosti kmetijskih
pridelkov ali živil v prometu pri opravljanju inšpekcijskega nadzora ugotovi,
da kmetijski pridelki in živila niso v skladu s predpisanimi zahtevami, plača
stroške laboratorijskega preizkušanja pravna ali fizična oseba, ki je dala ali
ima neskladen kmetijski pridelek ali živilo v prometu.
98. člen
(program)
(1) Minister vsako leto sprejme program
spremljanja kakovosti kmetijskih pridelkov in živil, ki obsega monitoring in
ukrepe za izboljšanje kakovosti kmetijskih pridelkov in živil, varnosti živil
ter varstva interesov potrošnikov po tem zakonu.
(2) Sredstva za izvajanje programa iz
prejšnjega odstavka se zagotovijo v proračunu ministrstva.
IX. DOPOLNILNE DEJAVNOSTI
99. člen
(pogoji za opravljanje dopolnilne dejavnosti
na kmetiji)
(1) Dopolnilna dejavnost na kmetiji je
dejavnost, ki omogoča boljšo rabo proizvodnih zmogljivosti in delovnih moči
kmetije ter pridobivanje dodatnega dohodka na kmetiji.
(2) Letni dohodek iz dopolnilnih dejavnosti
na kmetiji ne sme presegati treh povprečnih letnih plač na zaposlenega v
Republiki Sloveniji v preteklem letu, na območjih z omejenimi možnostmi za
kmetijsko dejavnost pa ne sme presegati petih povprečnih letnih plač na
zaposlenega v Republiki Sloveniji v preteklem letu.
(3) Kot dohodek iz dopolnilne dejavnosti se
šteje dohodek, brez znižanj, povečanj in davčnih olajšav, ugotovljen kot
razlika med davčno priznanimi prihodki in odhodki, kakor je izkazan v davčnem
obračunu akontacije dohodnine od dohodka iz dejavnosti. Kadar se davčna osnova
od dohodka iz dopolnilne dejavnosti ugotavlja z upoštevanjem normiranih
odhodkov, se kot dohodek iz dopolnilne dejavnosti šteje dohodek dopolnilne
dejavnosti, ugotovljen na podlagi podatkov obračuna dohodnine iz dohodka iz
dejavnosti.
(4) Kot dohodek dopolnilne dejavnosti se
šteje delež dohodka, ki pripada dopolnilni dejavnosti, kadar nosilec dopolnilne
dejavnosti na kmetiji poleg dopolnilne dejavnosti opravlja tudi druge kmetijske
ali s kmetijstvom nepovezane dejavnosti in se zanje skupaj ugotavlja davčna osnova
na podlagi dejanskih prihodkov in odhodkov ali na podlagi dejanskih prihodkov
in normiranih odhodkov, ter se davčna osnova za vso kmetijsko, gozdarsko in
dopolnilno dejavnost na kmetiji ugotavlja na podlagi dejanskih prihodkov in
odhodkov ali na podlagi dejanskih prihodkov in normiranih odhodkov.
(5) Delež dohodka iz prejšnjega odstavka,
ki pripada dopolnilni dejavnosti, se določi v višini deleža prihodka dopolnilne
dejavnosti glede na celotni prihodek dejavnosti zavezanke ali zavezanca, kakor
je izkazan v davčnem obračunu. Voditi se mora ločena evidenca prihodkov iz dopolnilne
dejavnosti na kmetiji.
(6) Na kmetiji se ne sme opravljati
posamezna vrsta dopolnilne dejavnosti na kmetiji, če je nosilec ali član
kmetije samostojni podjetnik posameznik, registriran za istovrstno dejavnost,
ali zakoniti zastopnik pravne osebe ali ima večinski delež v pravni osebi,
registrirani za istovrstno dejavnost.
(7) Vrste dejavnosti, ki se lahko
opravljajo kot dopolnilne dejavnosti na kmetiji, njihove značilnosti, obseg in
podrobnejše pogoje predpiše vlada.
100. člen
(nosilec dopolnilne dejavnosti na kmetiji)
Nosilec dopolnilne dejavnosti na kmetiji je
lahko nosilec kmetije ali član kmetije, ki ima za opravljanje dopolnilne
dejavnosti na kmetiji soglasje nosilca kmetije.
101. člen
(dovoljenje za opravljanje dopolnilne
dejavnosti na kmetiji)
(1) Nosilec dopolnilne dejavnosti na
kmetiji mora pred začetkom opravljanja dopolnilne dejavnosti na kmetiji
pridobiti dovoljenje upravne enote za opravljanje dopolnilne dejavnosti na kmetiji
(v nadaljnjem besedilu: dovoljenje).
(2) V dovoljenju se določijo vrste
dopolnilnih dejavnosti, ki se opravljajo na kmetiji, in pogoji, ki morajo biti
izpolnjeni za opravljanje posamezne vrste dopolnilne dejavnosti na kmetiji v
skladu s tem zakonom, ime in priimek nosilca dopolnilne dejavnosti na kmetiji,
KMG-MID kmetije, matična številka dejavnosti in davčna številka nosilca dopolnilne
dejavnosti na kmetiji.
(3) Če želi nosilec dopolnilne dejavnosti
na kmetiji opravljati novo vrsto dopolnilne dejavnosti ali prenehati opravljati
posamezno vrsto dopolnilne dejavnosti na kmetiji, mora na upravni enoti
pridobiti dovoljenje oziroma odločbo o razveljavitvi dovoljenja.
(4) Upravna enota
vsako leto do 30. junija preverja izpolnjevanje pogojev iz drugega odstavka 99.
člena tega zakona za preteklo koledarsko leto. Nosilec dopolnilne dejavnosti na
kmetiji mora najkasneje do roka iz tega odstavka upravni enoti sporočiti
podatek o letnem dohodku iz tretjega in četrtega odstavka 99. člena tega
zakona. Če se letni dohodek
ugotavlja kot dohodek, dosežen od malega obsega prve stopnje predelave lastnih
kmetijskih in gozdarskih pridelkov, v skladu z zakonom, ki ureja dohodnino,
podatka o letnem dohodku ni treba sporočati. Ministrstvo pridobi od davčnega
organa podatke o članih kmečkega gospodinjstva, ki so pri davčnem organu
priglasili obravnavo dohodka iz malega obsega prve stopnje predelave kot
dohodka v zvezi z osnovno kmetijsko in osnovno gozdarsko dejavnostjo.
(5) Upravna enota po uradni dolžnosti ali na predlog pristojnega
inšpektorja z odločbo razveljavi dovoljenje, če niso več izpolnjeni pogoji iz
99. člena tega zakona. Če upravna enota razveljavi dovoljenje za določeno
vrsto dopolnilne dejavnosti na kmetiji zaradi neizpolnjevanja pogojev, se
dovoljenje za isto vrsto dopolnilne dejavnosti na tej kmetiji ne sme izdati še
eno leto od dokončnosti odločbe o razveljavitvi dovoljenja. Dovoljenje za
opravljanje dopolnilne dejavnosti na kmetiji preneha veljati s smrtjo nosilca
dopolnilne dejavnosti na kmetiji. Član kmetije lahko to dopolnilno dejavnost
opravlja do dokončnosti novega dovoljenja za opravljanje dopolnilne dejavnosti,
vendar ne dlje kot en mesec od smrti nosilca dopolnilne dejavnosti.
X. KMETIJSKA OPRAVILA
102. člen
(pravica do opravljanja kmetijskih opravil)
(1) Kmetijsko opravilo
je delovni proces ali vsakršna dejavnost, katere namen je opravljanje kmetijske
dejavnosti. Kot kmetijsko opravilo se zlasti štejejo obdelava kmetijskih
površin v kmetijske namene, gnojenje, shranjevanje in obdelava organskih
gnojil, uporaba fitofarmacevtskih sredstev za kmetijske namene, delo s
kmetijsko mehanizacijo in živalmi ter njihovi premiki, obratovanje in
vzdrževanje naprav za kmetijske namene, obratovanje in vzdrževanje namakalnih
sistemov in njihovih črpalk, reja in oskrba živali, gonjenje, paša živali,
postavitev in vzdrževanje pašnih sistemov v primeru nenadzorovane paše živali
in podobno.
(2) Kmetijska opravila se lahko, če to nujno
terja vrsta delovnega procesa, vremenske razmere, višja sila ali izredne
okoliščine, opravljajo ob vsakem času.
103. člen
(neupravičeno oviranje)
(1) Nihče ne sme neupravičeno ovirati ali
omejevati opravljanja kmetijskih opravil.
(2) Neupravičeno oviranje ali omejevanje
kmetijskih opravil pomeni vsakršno fizično ali drugačno preprečevanje ali oteževanje
nemotenega delovnega procesa kmetijskega opravila, zlasti postavljanje ovir,
naprav ali sistemov, ki preprečujejo nemoten delovni proces kmetijskega
opravila ali ga bistveno otežujejo.
104. člen
(motnje)
Kmetijsko opravilo ne pomeni nedovoljenih motenj
zaradi nedopustnega vznemirjanja, prepovedanih imisij in emisij ter
nedovoljenih posegov v prostor, če se izvaja v skladu s predpisi Unije, zakoni in podzakonskimi predpisi, ki
urejajo kmetovanje, varstvo okolja in ohranjanje narave.
105. člen
(akti občin)
Občine morajo v predpisih in drugih aktih iz
njihove pristojnosti upoštevati prepoved neupravičenega oviranja ali omejevanja
opravljanja kmetijskih opravil in v ta namen določati pogoje, ki omogočajo
opravljanje teh opravil na vseh kmetijskih zemljiščih in objektih, namenjenih
opravljanju kmetijske dejavnosti znotraj območja občin.
X.a ZAČASNO ALI OBČASNO DELO V KMETIJSTVU
105.a člen
(splošno)
(1) Začasno ali občasno delo v kmetijstvu
je začasna ali občasna oblika dela, za katero je neposredno glede na vegetacijo,
sezono oziroma naravo dela za kmetijske panoge sadjarstvo, vinogradništvo,
hmeljarstvo in zelenjadarstvo značilen izrazito povečan obseg potrebe po
delovni sili.
(2) Naročnik dela je lahko nosilec ali član
kmetijskega gospodarstva, ki je vpisan v RKG, za katerega bo izvajalec
opravljal določena dela na podlagi pogodbe o začasnem ali občasnem delu v
kmetijstvu.
(3) Izvajalec začasnega ali občasnega dela
v kmetijstvu (v nadaljnjem besedilu: izvajalec) je fizična oseba, ki opravlja
delo po pogodbi iz prejšnjega odstavka.
105.b člen
(pogodba o začasnem ali občasnem delu v
kmetijstvu)
(1) Začasno ali občasno delo v kmetijstvu
se lahko opravlja na podlagi pogodbe o začasnem ali občasnem delu v kmetijstvu,
ki je pogodba civilnega prava in pomeni izjemo od prepovedi iz drugega odstavka
13. člena Zakona o delovnih razmerjih (Uradni list RS, št. 21/13, 78/13 –
popr., 47/15 – ZZSDT, 33/16 – PZ-F, 52/16 in 15/17 – odl. US).
(2) Za začasno ali občasno delo v
kmetijstvu se uporabljajo določbe zakona, ki ureja delovna razmerja, o
prepovedi diskriminacije, spolnega in drugega nadlegovanja ter trpinčenja na
delovnem mestu, enaki obravnavi glede na spol, prepovedi dela otrok, delovnem
času, odmorih in počitkih, odškodninski odgovornosti, varstvu nekaterih
kategorij delavcev glede prepovedi opravljanja del ter varstvu osebnih
podatkov. Za začasno ali občasno delo v kmetijstvu se uporabljajo tudi
predpisi, ki urejajo varnost in zdravje pri delu.
(3) V sporih med naročnikom dela in
izvajalcem odloča sodišče splošne pristojnosti.
105.c člen
(omejitev začasnega ali občasnega dela v
kmetijstvu)
(1) Začasno ali občasno delo v kmetijstvu
se lahko na posameznem kmetijskem gospodarstvu opravlja prekinjeno ali
neprekinjeno največ 120 dni v enem koledarskem letu.
(2) Naročnik ima lahko sklenjeno pogodbo o
začasnem ali občasnem delu v kmetijstvu z več izvajalci za isto časovno
obdobje.
(3) Izvajalec lahko začasno ali občasno
delo v kmetijstvu opravlja prekinjeno ali neprekinjeno največ 90 dni v enem
koledarskem letu.
(4) Izvajalec lahko začasno ali občasno
delo v kmetijstvu opravlja pri več naročnikih dela hkrati, vendar v seštevku ne
sme preseči predpisanih omejitev glede delovnega časa, odmorov in počitkov, kot
jih določa zakon, ki ureja delovna razmerja.
105.č člen
(vodenje evidence)
(1) Naročnik dela zaradi izvajanja nadzora
inšpektorata, pristojnega za delo, dnevno vodi evidenco, ki obsega:
-      
osebno ime in naslov izvajalca,
-      
število opravljenih dni začasnega ali občasnega
dela v kmetijstvu in
-      
podatke o izrabi delovnega časa posameznega
izvajalca, vključno s točnim časom prihoda na delo in odhoda z dela.
(2) Naročnik dela mora hraniti evidenco iz
prejšnjega odstavka pet let po izteku koledarskega leta, v katerem je bila
pogodba o začasnem ali občasnem delu v kmetijstvu sklenjena, in jo na zahtevo
pristojnega organa predložiti na vpogled.
105.d člen
(plačilo za opravljeno začasno ali občasno
delo v kmetijstvu)
(1) Urna postavka izvajalca za opravljeno
uro začasnega ali občasnega dela v kmetijstvu ne sme biti nižja od
4,79 eura bruto.
(2) Višina najnižje bruto urne postavke se
usklajuje z gibanjem povprečne plače, izplačane za obdobje januar do december
preteklega leta, v primerjavi s povprečno plačo, izplačano za enako obdobje
leto pred tem, in jo enkrat letno določi minister, pristojen za kmetijstvo,
najpozneje do 1. aprila v koledarskem letu, ter jo objavi v Uradnem listu
Republike Slovenije.
(3) Naročnik dela je na podlagi pogodbe o
začasnem ali občasnem delu v kmetijstvu dolžan izplačati izvajalcu plačilo za
opravljeno začasno ali občasno delo v kmetijstvu v 15 dneh po opravljenem
delu.
(4) Ne glede na prejšnji odstavek se v
primeru, da je pogodba sklenjena za več kot mesec dni, izplačilo izvajalcu
izvede do 15. v mesecu za pretekli mesec.
105.e člen
(prispevki)
(1) Delo na podlagi pogodbe o začasnem ali
občasnem delu v kmetijstvu se šteje kot delo v okviru drugega pravnega
razmerja, za katero je naročnik dolžan izvajalca vključiti v obvezna socialna
zavarovanja v skladu s predpisi, ki urejajo obvezno zdravstveno zavarovanje ter
obvezno pokojninsko in invalidsko zavarovanje.
(2) Ne glede na določbe zakona, ki ureja
posebni davek na določene prejemke, se od pogodbe o opravljanju začasnega ali
občasnega dela v kmetijstvu poseben davek ne plača.
XI. ZDRUŽEVANJE
106. člen
(združevanje)
(1) Za uresničevanje ciljev kmetijske politike
iz 2. člena tega zakona se spodbuja prostovoljno proizvodno ali poslovno
združevanje kmetijskih gospodarstev v zadrugah in drugih združenjih.
(2) Pogoji in merila, ki jih morajo
izpolnjevati organizacije iz prejšnjega odstavka za uveljavljanje spodbud in
podpor organiziranju, usposobljenosti za izvajanje ukrepov kmetijske politike
in določanja prednosti pri uveljavljanju ukrepov kmetijske politike, se
določijo v predpisih in drugih aktih, ki na podlagi tega zakona urejajo ukrepe
kmetijske tržno-cenovne politike in razvoja podeželja.
107. člen
(organizacije proizvajalcev in združenja
organizacij proizvajalcev)
(1) Organizacija proizvajalcev je pravna
oseba ali jasno organizacijsko opredeljen del pravne osebe, registrirane v
skladu z zakonom, ki ureja zadruge, ali zakonom, ki ureja gospodarske družbe,
ki povezuje proizvajalce kmetijskih pridelkov iz sektorja, določenega s
predpisi Unije, ki urejajo skupno ureditev kmetijskih proizvodov.
(2) Člani organizacije proizvajalcev so
lahko:
-      
proizvajalci kmetijskih pridelkov iz sektorja
iz prejšnjega odstavka,
-      
pravne osebe, ki so registrirane v skladu z
zakonom, ki ureja zadruge, ali zakonom, ki ureja gospodarske družbe, ki
združujejo proizvajalce kmetijskih pridelkov iz prejšnje alineje, in
-      
osebe, ki niso proizvajalci kmetijskih
pridelkov iz sektorja iz prejšnjega odstavka, če je to dovoljeno s predpisi
Unije, ki urejajo skupno ureditev kmetijskih proizvodov.
(3) Če je član organizacije proizvajalcev
pravna oseba iz druge alineje prejšnjega odstavka, se za namen priznanja pri
ugotavljanju pogojev glede članstva preverjajo pogoji, ki jih izpolnjujejo
posamezni proizvajalci kmetijskih pridelkov, ki jih ta pravna oseba združuje.
(4) Če je organizacija proizvajalcev del
pravne osebe, jo zastopa zakoniti zastopnik pravne osebe.
(5) Organizaciji proizvajalcev se status
prizna, če izpolnjuje pogoje iz prvega in drugega odstavka tega člena, pogoje
glede števila članov, obsega oziroma vrednosti pridelave ter pogoje, ki so za
posamezen sektor določeni v predpisih Unije, ki urejajo skupno ureditev
kmetijskih proizvodov.
(6) O priznanju statusa organizacije
proizvajalcev na predlog stranke odloči minister. Če organizacija proizvajalcev
ne izpolnjuje več pogojev za priznanje, ji minister z odločbo status odvzame.
(7) Za začasen odvzem statusa organizacije
proizvajalcev v skladu s predpisi Unije, ki urejajo skupno ureditev kmetijskih
proizvodov, je v sektorju sadja in zelenjave pristojen inšpektorat, pristojen
za kmetijstvo.
(8) Podrobnejše pogoje iz petega odstavka
tega člena ter podrobnejše postopke iz šestega in sedmega odstavka tega člena
predpiše minister.
(9) Združenje organizacij proizvajalcev po
tem zakonu je pravna oseba, registrirana v skladu z zakonom, ki ureja zadruge,
ali zakonom, ki ureja gospodarske družbe, ki povezuje priznane organizacije
proizvajalcev iz sektorja iz prvega odstavka tega člena.
(10) Ne glede na prejšnji odstavek je
združenje organizacij proizvajalcev lahko jasno organizacijsko opredeljen del
pravne osebe, če je to dovoljeno s predpisi Unije, ki urejajo skupno ureditev
kmetijskih proizvodov.
(11) Člani združenja organizacij
proizvajalcev so lahko:
-      
priznane organizacije proizvajalcev iz sektorja
iz prvega odstavka tega člena;
-      
osebe, ki niso priznane organizacije proizvajalcev
iz sektorja iz prvega odstavka tega člena, če je to dovoljeno s predpisi Unije,
ki urejajo skupno ureditev kmetijskih proizvodov.
(12) Če je združenje organizacij
proizvajalcev del pravne osebe, jo zastopa zakoniti zastopnik pravne osebe.
(13) Združenju organizacij proizvajalcev se
status prizna, če izpolnjuje pogoje iz devetega, desetega in enajstega odstavka
tega člena, pogoje glede števila članov in pogoje, ki so za posamezen sektor
določeni v predpisih Unije, ki urejajo skupno ureditev kmetijskih proizvodov.
(14) O priznanju statusa združenja
organizacij proizvajalcev na predlog stranke odloči minister. Če združenje
organizacij proizvajalcev ne izpolnjuje več pogojev za priznanje, mu minister z
odločbo status odvzame.
(15) Za začasen odvzem statusa združenja
organizacij proizvajalcev v skladu s predpisi Unije, ki urejajo skupno ureditev
kmetijskih proizvodov, je v sektorju sadja in zelenjave pristojen inšpektorat,
pristojen za kmetijstvo.
(16) Podrobnejše pogoje iz trinajstega
odstavka tega člena ter podrobnejše postopke iz štirinajstega in petnajstega
odstavka tega člena predpiše minister.
107.a člen
(skupine proizvajalcev za skupno trženje)
(1) Skupina proizvajalcev za skupno trženje
je oblika združevanja kmetijskih gospodarstev oziroma drugih proizvajalcev v
kmetijstvu, živilstvu oziroma gozdarstvu, ki je pravna oseba ali jasno
organizacijsko opredeljen del pravne osebe, registrirane v skladu z zakonom, ki
ureja zadruge, ali zakonom, ki ureja gospodarske družbe, ki je namenjena
povezovanju, ni vezana na pravila za sektorsko povezovanje organizacij
proizvajalcev in katere cilj je prilagajati proizvodnjo in obseg proizvodnje
zahtevam trga s skupnim trženjem blaga.
(2) O priznanju statusa skupine
proizvajalcev za skupno trženje na predlog stranke odloči minister. Če skupina
proizvajalcev ne izpolnjuje več pogojev za priznanje, ji minister z odločbo
odvzame status skupine proizvajalcev za skupno trženje.
(3) Podrobnejše pogoje za priznavanje
skupin proizvajalcev za skupno trženje predpiše minister.
107.b člen
(skupine proizvajalcev za izvajanje shem
kakovosti)
(1) Skupina proizvajalcev za izvajanje shem
kakovosti je pravna oseba, ki povezuje proizvajalce kmetijskih pridelkov
oziroma živil oziroma druge osebe, vključene v izvajanje shem kakovosti, s ciljem
načrtovanja in usklajevanja proizvodnje s povpraševanjem, povečevanja
konkurenčnosti, pospeševanja organiziranosti verige preskrbe s hrano in izvajanja
promocije shem kakovosti.
(2) O priznanju statusa skupine
proizvajalcev za izvajanje shem kakovosti na predlog stranke odloči minister.
Če skupina proizvajalcev za izvajanje shem kakovosti ne izpolnjuje več pogojev
za priznanje, ji minister z odločbo odvzame status skupine proizvajalcev za
izvajanje shem kakovosti.
(3) Podrobnejše pogoje za priznavanje skupin
proizvajalcev za izvajanje shem kakovosti predpiše minister.
108. člen
(medpanožne organizacije)
(1) Medpanožne
organizacije po tem zakonu sestavljajo predstavniki gospodarskih dejavnosti,
povezanih s proizvodnjo in vsaj eno od naslednjih faz dobavne verige: predelavo
proizvodov iz enega ali več sektorjev ali trgovino z njimi, vključno z njihovo
distribucijo, za katere je medpanožna organizacija priznana v skladu s predpisi
Unije, z namenom usklajevanja interesov potrošnikov in članov organizacij. Medpanožne
organizacije se same ne ukvarjajo s proizvodnjo, predelavo ali trgovino, razen,
če ni s predpisi Unije drugače določeno.
(2) O priznanju medpanožne organizacije na
predlog organizacije odloča minister.
(3) Kmetijske pridelke ali živila ali skupine kmetijskih
pridelkov ali živil, za katere se lahko prizna medpanožna organizacija, posebne
pogoje, ki veljajo za priznanje medpanožne organizacije določenega kmetijskega
pridelka ali živila ali skupine kmetijskih pridelkov ali živil, postopek za
priznanje ali odvzem, nadzor nad delovanjem medpanožnih organizacij, predpiše
minister.
109. člen
(razširitev obveznosti na nečlane)
(1) Na predlog priznane organizacije
proizvajalcev ali priznane medpanožne organizacije, ki se šteje za
reprezentativno, se določena pravila, ki jih je sprejela ta organizacija, s
predpisom vlade lahko začasno, najdlje za eno leto, razširijo tudi na druge
kmetijske proizvajalce ali nosilce predelave in prodaje določenih kmetijskih
pridelkov ali živil, ki niso člani te organizacije, če je to nujno za
učinkovito uresničevanje tržne ureditve.
(2) Za reprezentativno organizacijo
proizvajalcev ali reprezentativno medpanožno organizacijo se šteje
organizacija, ki izpolnjuje predpisane pogoje, zlasti glede obsega proizvodnje,
območja delovanja in števila članov.
(3) Podrobnejše pogoje glede reprezentativnosti
predpiše vlada.
110. člen
(strojni krožki)
(1) Za učinkovitejšo rabo kmetijske in
gozdarske mehanizacije ter opreme, delovne sile in drugih proizvodnih
zmogljivosti lahko kmetijska gospodarstva ter nosilci ali člani kmetije in
lastniki gozdov ustanovijo strojni krožek, preko katerega lahko izvajajo
storitve s kmetijsko in gozdarsko mehanizacijo.
(2) Strojni krožek iz prejšnjega odstavka
je pravna oseba zasebnega prava, ustanovljena v skladu z zakonom, ki ureja
društva, ki pri storitvah s kmetijsko in gozdarsko mehanizacijo opravlja
predvsem informiranje, spodbujanje izvajanja storitev ter povezovanje
izvajalcev in naročnikov storitev. Strojni krožek vodi evidence o opravljenih
storitvah posameznega člana strojnega krožka.
(3) Minister predpiše seznam kmetijske in
gozdarske mehanizacije iz prvega odstavka tega člena ter osnove za katalog
stroškov kmetijske in gozdarske mehanizacije.
111. člen
(črtan)
XII. KMETIJSKA IN GOZDARSKA MEHANIZACIJA TER
OPREMA
112. člen
(pogoji uporabe)
(1) Zaradi varovanja življenja in zdravja ljudi
morajo uporabnice ali uporabniki (v nadaljnjem besedilu: uporabnik) določene
kmetijske in gozdarske mehanizacije ter opreme, za katere ne veljajo predpisi o
varnosti in zdravju pri delu, izpolnjevati predpisane pogoje za varno delo in
biti za to ustrezno usposobljeni.
(2) Ustrezno usposobljenost iz prejšnjega
odstavka dokazuje potrdilo o opravljenem preizkusu znanja o varnem delu z
določeno kmetijsko in gozdarsko mehanizacijo ter opremo, ki ga izda
organizacija, ki je usposobljena za usposabljanje s področja varnega dela, ki
jo določi minister.
(3) Usposabljanje, izvajanje preizkusov znanja
in izdajanje potrdil iz drugega odstavka se izvaja kot javno pooblastilo.
(4) Izbira izvajalca za izvajanje nalog iz tega
člena se opravi na podlagi javnega razpisa. Po opravljenem javnem razpisu,
minister z odločbo določi organizacije iz drugega odstavka in z njimi sklene
pogodbe, s katerimi se uredijo medsebojna razmerja. Seznam teh organizacij se
objavi v Uradnem listu Republike Slovenije.
(5) Če organizacija iz prejšnjega odstavka
preneha izpolnjevati predpisane pogoje, se ji odvzame javno pooblastilo.
(6) Za posamezno kmetijsko in gozdarsko
mehanizacijo ter opremo minister lahko predpiše pogoje za varno delo, program
usposabljanja uporabnikov in pogoje, ki jih morajo izpolnjevati organizacije za
izvajanje programa usposabljanja uporabnikov.
XIII. JAVNE SLUŽBE NA PODROČJU KMETIJSTVA
1. Skupne določbe
113. člen
(opredelitev)
(1) Javna služba na področju kmetijstva je s
tem zakonom ali z zakonom, ki ureja posamezna področja javnih služb v
kmetijstvu, določena dejavnost, pri izvajanju katere ima izvajalec v javnem
interesu posebne obveznosti (v nadaljnjem besedilu: obveznosti javne službe).
(2) Za javne službe na področju kmetijstva se
uporabljajo določbe zakona, ki ureja gospodarske javne službe, če ta ali drug
poseben zakon ne določa drugače.
(3) Kadar je izvajanje javne službe na področju
kmetijstva povezano tudi z razmerji javno-zasebnega partnerstva, se za ta
razmerja uporabljajo določbe zakona, ki ureja javno-zasebno partnerstvo.
(4) Način izvajanja posamezne javne službe na
področju kmetijstva predpiše vlada v skladu s tem zakonom in zakonom, ki ureja
posamezna področja javnih služb v kmetijstvu, ter zakonom, ki ureja gospodarske
javne službe.
(5) Za javne službe, ki se izvajajo na podlagi
mednarodnih pogodb ali drugih aktov, ki jih je sprejela ali k njim pristopila
Republika Slovenija, predpiše vlada način izvajanja teh javnih služb tudi v
skladu s temi mednarodnimi akti.
114. člen
(obveznosti javne službe)
(1) Obveznosti javne službe na področju
kmetijstva so:
-      
trajno in nepretrgano opravljanje dejavnosti in
izvajanje storitev;
-      
omogočanje storitev za vsako fizično ali pravno
osebo, ki se ukvarja s kmetijsko dejavnostjo po tem zakonu ali izkaže pravni
interes;
-      
izvajanje storitev po določenem programu;
-      
izvajanje storitev po določeni ceni.
(2) Zakon lahko določi tudi druge obveznosti
javne službe.
(3) Obveznosti posamezne javne službe se lahko
podrobneje uredijo s predpisom vlade ali s koncesijskim aktom, razen če z
drugimi predpisi ni določeno drugače.
(4) Če izvajalec javne službe ne zagotovi
storitve javne službe osebi, kateri jo je dolžan zagotoviti, ali ne zagotovi
storitev po predpisani ceni in drugih predpisanih pogojih, lahko uporabnik
storitve od ministrstva zahteva, da odloči o uporabnikovi pravici z odločbo v
upravnem postopku in z njo izvajalcu javne službe naloži ustrezno ravnanje.
115. člen
(izvajalci javnih služb)
Javne službe na področju kmetijstva lahko
izvajajo javni zavodi, katerih ustanoviteljice so Republika Slovenija,
Kmetijsko gozdarska zbornica Slovenije (v nadaljnjem besedilu: zbornica) ali
občina, lahko pa jih izvaja tudi zbornica ali pa se za njihovo izvajanje podeli
koncesija v skladu z zakonom, ki ureja gospodarske javne službe.
115.a člen
(izbira izvajalcev javne službe z javnim
razpisom)
(1) Izvajalec javne službe na področju
kmetijstva se izbere z javnim razpisom za obdobje največ sedmih let.
(2) O izbiri izvajalca javne službe odloči
minister z odločbo.
(3) Z izvajalcem javne službe sklene
minister pogodbo, s katero se uredijo medsebojna razmerja.
115.b člen
(neposredno imenovanje izvajalcev javnih
služb)
(1) Ne glede na prejšnji člen javni razpis
ni potreben: 
-      
za področja javnih služb kmetijskega
svetovanja, ki jih opravlja zbornica z javnimi zavodi, katerih ustanoviteljica
je, in
-      
za področja javnih služb strokovnih nalog v
proizvodnji kmetijskih rastlin in nalog genske banke ter za področje državne
javne službe na osuševalnih in namakalnih sistemih, za katera so ustanovljeni
javni zavodi,
-      
za področje javne službe strokovnih nalog v
živinoreji, ki jih opravljajo javni zavodi oziroma zbornica z javnimi zavodi,
katerih ustanoviteljica je.
(2) Izvajalec javne službe iz prejšnjega
odstavka mora izpolnjevati naslednje pogoje:
-      
njegovi strateški cilji so enaki ciljem javne
službe;
-      
pri opravljanju javne službe upošteva javni
interes;
-      
na trgu izvaja manj kot 20 odstotkov dejavnosti,
ki je predmet javne službe.
(3) Ministrstvo pozove izvajalce iz prvega
odstavka tega člena k predložitvi vloge in pred imenovanjem poleg pogojev iz
prejšnjega odstavka preveri tudi izpolnjevanje pogojev in usposobljenost za
izvajanje javne službe iz 113., 114., 120. in 121. člena tega zakona.
(4) Če so izpolnjeni pogoji iz drugega in
tretjega odstavka tega člena, minister z odločbo imenuje izvajalca javne službe
in z njim sklene pogodbo, s katero se uredijo medsebojna razmerja in financiranje
v določenem obdobju.
(5) Če izvajalec javne službe ne izpolnjuje
več pogojev iz drugega in tretjega odstavka tega člena, minister določi rok, v
katerem mora izvajalec izpolniti zahtevane pogoje. Če izvajalec teh pogojev še
vedno ne izpolni, minister prekliče imenovanje. Minister prekliče imenovanje
tudi v primerih hujših kršitev določb pogodbe iz prejšnjega odstavka ali
goljufije.
(6) Imenovanje lahko preneha tudi
sporazumno, kadar s tem soglašata minister in izvajalec javne službe.
116. člen
(financiranje javne službe)
(1) Javna služba na področju kmetijstva se financira
iz:
-      
delnega ali celotnega plačila cene za opravljeno
storitev;
-      
proračuna Republike Slovenije in občin;
-      
drugih virov.
(2) Republika Slovenija financira ali
subvencionira posamezne storitve javne službe v kmetijstvu v skladu s programom
te javne službe.
(3) Izvajalci javnih služb morajo sredstva
iz proračuna Republike Slovenije za financiranje programa javnih služb nameniti
le za izvajanje programa javne službe.
117. člen
(cene storitev javne službe)
(1) Uporabniki storitev javne službe na
področju kmetijstva v celoti plačujejo ceno posamezne storitve, lahko pa se
cene za posamezne storitve za uporabnike tudi subvencionirajo tako, da
uporabniki plačujejo del cene ali da so za uporabnike storitve brezplačne.
(2) Minister predpiše cene storitev
posamezne javne službe na področju kmetijstva ter višino in vir za
subvencioniranje cen iz prejšnjega odstavka v skladu z zakonom, ki ureja
gospodarske javne službe, in tem zakonom.
(3) Cene storitev javne službe so lahko
nižje ali enake cenam primerljivih storitev na trgu.
118. člen
(program javne službe)
(1) Vlada predpiše večletni program
posamezne javne službe na področju kmetijstva, s katerim določi prioritetne
usmeritve in cilje javne službe v večletnem obdobju, če ni drugače določeno z
drugim zakonom.
(2) Če s posebnim predpisom ni določeno
drugače, se programu dela javne službe, na katerega da soglasje ministrstvo, na
letni ravni določi zlasti:
-      
vrsta in obseg storitev javne službe;
-      
način izvajanja storitev javne službe, skladno
z določbami iz 115.a in 115.b člena tega zakona;
-      
način spremljanja rezultatov storitev javne
službe;
-      
obseg in način financiranja ali
subvencioniranja posameznih storitev javne službe.
(3) Če minister do začetka tekočega leta ne
izda soglasja k letnemu programu dela in finančnemu načrtu posrednega
uporabnika proračuna, se financiranje javne službe začasno nadaljuje na podlagi
finančnega načrta za preteklo leto in za iste programe kot v preteklem letu. Za
začasno financiranje javne službe se smiselno uporabijo določbe zakona o javnih
financah v delu, ki se nanašajo na začasno financiranje države. Minister o
začasnem financiranju odloči s sklepom.
(4) Ne glede na prejšnji odstavek se
financiranje teh služb po preteku rokov za posredovanje programa dela in
finančnega načrta ali v primeru, če program dela in finančni načrt nista
pripravljena v skladu s posredovanimi izhodišči ministrstva, nadaljuje v
obsegu, ki ga določa zakon, ki ureja izvrševanje proračuna Republike Slovenije.
119. člen
(nadzor nad izvajanjem javne službe)
(1) Strokovni nadzor nad vsebino izvajanja
javne službe in nadzor nad izvajanjem programa ter nadzor nad porabo javnih
sredstev pri izvajanju javne službe opravlja ministrstvo.
(2) Inšpekcijski nadzor nad izvajanjem
javne službe opravlja inšpektorat, pristojen za kmetijstvo.
(3) Ministrstvo nadzoruje delo izvajalca
javne službe tako, da lahko zahteva poročila, podatke in druge dokumente v
zvezi z opravljanjem dela javne službe. Za izvedbo nadzora nad izvajalcem javne
službe lahko minister imenuje komisijo.
(4) Predstojnik izvajalca javne službe mora
ministrstvu redno in tudi na njegovo posebno zahtevo poročati o delu javne
službe.
(5) Če je za opravljanje javne službe
imenovan izvajalec v skladu s 115.b členom tega zakona, se javna služba izvaja
v posebni notranji organizacijski enoti in:
-      
izvaja naloge v skladu z zakonom in drugimi
predpisi, programom dela in finančnim načrtom, ki se sprejme v skladu z zakonom,
ki ureja javne finance,
-      
pripravi osnutek programa dela v skladu z
izhodišči, ki mu jih posreduje ministrstvo,
-      
ministrstvu poroča o izvajanju programa in
finančnega načrta ter drugih vprašanjih, ki se nanašajo na delo javne službe,
-      
sodeluje z ministrstvom in drugimi izvajalci
javnih služb, razvojno-strokovnih nalog ali raziskovalnega dela, če je to
opredeljeno v programih dela oziroma jim je z obveznim navodilom ministra
naloženo, da skupno opravijo določeno nalogo.
120. člen
(pogoji za opravljanje javne službe)
Minister lahko predpiše za posamezno javno
službo na področju kmetijstva pogoje glede prostorov, opremljenosti in kadrov,
ki jih mora izpolnjevati izvajalec javne službe.
121. člen
(osebe, ki izvajajo naloge javne službe)
(1) Strokovno delo pri izvajanju storitev javne
službe na področju kmetijstva lahko opravljajo le osebe, ki imajo ustrezno
strokovno izobrazbo, so strokovno usposobljene za opravljanje dela na določenem
delovnem mestu in izpolnjujejo druge pogoje, določene s predpisi.
(2) V izvajanje storitev javne službe na
področju kmetijstva je lahko vključen pripravnik. Pripravnik je oseba, ki prvič
sklene delovno razmerje, ki ustreza njegovi smeri in stopnji strokovne
izobrazbe ter se usposablja za samostojno delo. Pripravnik se sprejme v delovno
razmerje za določen čas trajanja pripravniške dobe.
(3) Podrobnejše pogoje glede strokovne
izobrazbe in drugih zahtev, ki jih mora izpolnjevati oseba, da lahko opravlja
strokovno delo pri izvajanju javne službe na področju kmetijstva, predpiše
minister.
(4) Oseba, ki opravlja strokovno delo pri
izvajanju storitev javne službe v neposrednem stiku z uporabniki storitev javne
službe, mora obvladati in uporabljati slovenski jezik, na dvojezičnih območjih
pa tudi jezik narodnosti.
(5) Osebi, ki pri opravljanju strokovnega dela
v okviru izvajanja storitev javne službe pride v stik z okuženo živaljo,
rastlino ali drugimi predmeti, s katerimi se lahko prenese kužno obolenje ali
zastrupitev, se prizna morebitna okužba s to boleznijo za poklicno obolenje, če
gre za dokazano trajno obolenje zaradi stika s to živaljo, rastlino ali drugimi
predmeti.
2. Področja javnih služb
122. člen
(področja javnih služb in podporne naloge)
(1) Javne službe na področju kmetijstva po
tem zakonu so:
1.    
kmetijsko svetovanje;
2.    
strokovne naloge v proizvodnji kmetijskih
rastlin;
3.    
strokovne naloge v živinoreji;
4.    
ohranjanje in trajnostna raba genskih virov za
prehrano in kmetijstvo (v nadaljnjem besedilu: naloge genske banke);
5.    
državna javna služba na osuševalnih in
namakalnih sistemih;
6.    
svetovanje v čebelarstvu.
(2) Javne službe na področju kmetijstva
lahko vključujejo tudi naslednje podporne naloge: strokovno-tehnično
koordinacijo, administrativno-tehnične naloge in usposabljanje zaposlenih, ki
izvajajo javno službo, ter druge tehnične in organizacijske naloge, ki so
potrebne za izvedbo teh javnih služb.
123. člen
(kmetijsko svetovanje)
Naloge na področju kmetijskega svetovanja so
zlasti:
-      
svetovanje v zvezi s tehnološkim, gospodarskim in
okoljevarstvenim področjem opravljanja kmetijske dejavnosti;
-      
svetovanje in pomoč pri izdelavi razvojnih načrtov
za kmetijska gospodarstva;
-      
svetovanje in pomoč pri uveljavljanju ukrepov
kmetijske politike;
-      
svetovanje in pomoč pri organizaciji in delovanju
rejskih organizacij, organizacij pridelovalcev in drugih oblik proizvodnega
združevanja kmetijskih pridelovalcev;
-      
svetovanje na področju kmetijskih in s kmetijstvom
povezanih predpisov.
124. člen
(strokovne naloge v proizvodnji kmetijskih
rastlin)
(1) Strokovne naloge v proizvodnji
kmetijskih rastlin so zlasti:
-      
selekcija;
-      
žlahtnjenje;
-      
introdukcija;
-      
ekološka rajonizacija sort kmetijskih rastlin;
-      
zagotavljanje izhodiščnega razmnoževalnega
materiala kmetijskih rastlin;
-      
tehnologija pridelave;
-      
ugotavljanje vrednosti kmetijskih rastlin za
predelavo.
(2) Strokovne naloge iz prejšnjega odstavka
se lahko opravljajo po področjih proizvodnje kmetijskih rastlin.
125. člen
(strokovne naloge v živinoreji)
Strokovne naloge v živinoreji so zlasti:
-      
reprodukcija;
-      
selekcija;
-      
ocenjevanje plemenske vrednosti;
-      
ugotavljanje proizvodnih oziroma delovnih
sposobnosti;
-      
rodovništvo;
-      
izvajanje skupnega temeljnega rejskega programa;
-      
razvojno raziskovalne naloge s področja izvajanja
rejskih programov za potrebe skupnega temeljnega programa;
-      
ugotavljaje delovnih sposobnosti kopitarjev na
tekmovanjih;
-      
širjenje genetskega napredka.
126. člen
(naloge genske banke)
(1) Z namenom ohranjanja biotske raznovrstnosti
v kmetijstvu se izvajajo naloge genske banke, ki so zlasti:
-      
zbiranje in evidentiranje avtohtonega genskega
materiala, vključno s starimi domačimi ali udomačenimi sortami kmetijskih
rastlin in pasmami živali;
-      
ocenjevanje in vrednotenje zbranega genskega
materiala po mednarodnih deskriptorjih;
-      
razmnoževanje in trajnostna raba genskega
materiala.
(2) Minister predpiše podrobnejša merila,
postopke in metode za ohranjanje in trajnostno rabo genskih virov za prehrano
in kmetijstvo.
127. člen
(državna javna služba na osuševalnih in
namakalnih sistemih)
(1) Pristojnosti državne javne službe na
osuševalnih in namakalnih sistemih so:
-      
upravljanje in vzdrževanje osuševalnih
sistemov, razen če se primarna odvodnja osuševalnega sistema prenese na lokalno
skupnost ali osuševalno zadrugo, in
-      
upravljanje, vzdrževanje in delovanje državnih
namakalnih sistemov.
(2) Naloge državne javne službe na
osuševalnih in namakalnih sistemih so zlasti:
-      
načrtovanje in izvajanje upravljanja;
-      
izvedba vzdrževanja in nadzor nad izvedbo
vzdrževalnih del;
-      
posodabljanje podatkov za vodenje evidenc na
področju osuševalnih in namakalnih sistemov;
-      
dajanje strokovnih mnenj ministrstvu v
postopkih poseganja v prostor na osuševalnih in namakalnih sistemih, ki so
predmet te javne službe;
-      
druge naloge, povezane z upravljanjem,
vzdrževanjem in delovanjem osuševalnih in namakalnih sistemov.
127.a člen
(naloge javne svetovalne službe v
čebelarstvu)
Naloge javne svetovalne službe v
čebelarstvu so zlasti:
-      
svetovanje na področju tehnologije, ekonomike
in varne hrane;
-      
svetovanje pri izdelavi razvojnih načrtov
čebelarstva;
-      
svetovanje pri uveljavljanju ukrepov skupne
kmetijske politike s področja čebelarstva;
-      
svetovanje pri organizaciji in delovanju
organizacij proizvajalcev iz 107. člena ali skupin proizvajalcev iz 107.a člena
tega zakona;
-      
svetovanje pri pripravi predpisov s področja
čebelarstva;
-      
sodelovanje pri pripravi razvojnih programov v
čebelarstvu;
-      
ozaveščanje mladine in širše javnosti o pomenu
čebelarstva;
-      
spremljanje in napovedi medenja v čebelarstvu;
-      
vodenje katastra čebelje paše;
-      
druge svetovalne naloge v čebelarstvu.
XIV. RAZISKOVALNO DELO, IZOBRAŽEVANJE,
RAZVOJNO-STROKOVNE NALOGE IN JAVNO POOBLASTILO
128. člen
(raziskovalno delo v kmetijstvu)
Ministrstvo v skladu z nacionalnim programom
samostojno ali v sodelovanju s pristojnimi ministrstvi financira ali
sofinancira raziskovalne in razvojne projekte ter raziskovalno in razvojno
infrastrukturo.
129. člen
(izobraževanje in usposabljanje za potrebe
kmetijstva in razvoja podeželja)
Ministrstvo v sodelovanju s Kmetijsko gozdarsko
zbornico Slovenije (v nadaljnjem besedilu: zbornica) predlaga in daje pobude za
različne oblike izobraževanja in usposabljanja za potrebe kmetijstva, živilstva
in podeželja, sofinancira vzpostavitev ugodnih razmer za izvajanje
izobraževanja in usposabljanja.
129.a člen
(neformalno izobraževanje na področju
čebelarstva)
(1) Za izvajanje neformalnega izobraževanja
na področju čebelarstva ministrstvo na podlagi javnega razpisa za največ
triletno obdobje izbere enega izvajalca.
(2) Neformalno izobraževanje na področju
čebelarstva je namenjeno izobraževanju tujcev, izvajalcev izobraževanj in druge
zainteresirane javnosti.
(3) Izvajalec neformalnega izobraževanja na
področju čebelarstva izvaja program iz 129.c člena tega zakona in ob tem
sodeluje z izobraževalnimi in raziskovalnimi institucijami, ki se ukvarjajo s
čebelarstvom ter drugimi pravnimi in fizičnimi osebami, ki delujejo na področju
čebelarstva v Republiki Sloveniji in v tujini, ter skrbi za skupno promocijo
izobraževalnih ustanov Republike Slovenije na področju čebelarstva in širjenje
novih znanj v nacionalnem in mednarodnem okviru v povezavi z raziskovalnim in
razvojnim delom na področju čebelarstva.
129.b člen
(izvajalec neformalnega izobraževanja na
področju čebelarstva)
(1) Izvajalec neformalnega izobraževanja na
področju čebelarstva mora izkazati usposobljenost za izvajanje izobraževalnih
vsebin ter predložiti dogovore o sodelovanju z izobraževalnimi in
raziskovalnimi institucijami, ki se ukvarjajo s čebelarstvom.
(2) Izvajalec ne sme izkazovati okoliščin,
ki bi pomenile, da gre za podjetje v težavah in je v postopku prenehanja,
prisilne poravnave, stečaja, prepovedi delovanja, sodne likvidacije, izbrisa iz
registra ter ima poravnane vse davke, prispevke in druge dajatve, določene s
predpisi.
(3) Kadrovske in tehnične pogoje za
izvajanje neformalnega izobraževanja, ki jih mora izpolnjevati izvajalec
neformalnega izobraževanja na področju čebelarstva, predpiše minister.
(4) Če se na javni razpis za izvajalca
neformalnega izobraževanja na področju čebelarstva iz prejšnjega člena prijavi
več izvajalcev in vsi izpolnjujejo pogoje iz tega člena, ima prednost
izvajalec, ki predloži dokazila, da sodeluje z več izobraževalnimi in
raziskovalnimi inštitucijami, ki se ukvarjajo s čebelarstvom.
(5) O izbiri izvajalca iz prvega odstavka
prejšnjega člena odloči minister z odločbo.
(6) Z izvajalcem neformalnega izobraževanja
na področju čebelarstva sklene minister pogodbo, s katero se uredijo medsebojna
razmerja.
129.c člen
(strokovna skupina)
(1) Minister imenuje strokovno skupino, ki
pripravi triletni program vsebin neformalnega izobraževanja na področju
čebelarstva, za katerega se uporablja ime Slovenska čebelarska akademija.
(2) S triletnim programom, ki ga predpiše
minister ter je podlaga za razpis za izvajalca nalog neformalnega izobraževanja
na področju čebelarstva in financiranje teh nalog, se podrobneje uredita oblika
in vsebina neformalnih izobraževanj na področju čebelarstva.
(3) V strokovni skupini sodelujejo
predstavniki institucij, ki delujejo na področju čebelarstva.
129.č člen
(financiranje)
(1) Sredstva za vzpostavitev in izvajanje
neformalnega izobraževanja na področju čebelarstva se zagotavljajo:
-      
iz proračuna Republike Slovenije,
-      
s plačili za storitve in
-      
iz drugih virov.
(2) Ministrstvo financira aktivnosti
priprave in koordinacije izvedbe programa neformalnega izobraževanja na
področju čebelarstva izvajalcu, izbranem na podlagi razpisa iz prvega odstavka
129.a člena tega zakona.
(3) Obseg izvajanja aktivnosti iz
prejšnjega odstavka v posameznem letu in njihovo financiranje se določi v
vsakoletnem dodatku k pogodbi za izvajanje neformalnega izobraževanja na
področju čebelarstva.
(4) Financiranje neformalnega izobraževanja
na področju čebelarstva je v celoti ločeno od financiranja javne službe svetovanja
v čebelarstvu, javne službe zdravstvenega varstva čebel, javne službe vzgoje in
izobraževanja v čebelarstvu ter ukrepov, ki se izvajajo v okviru SN SKP, zato
morajo izvajalci javnih služb na področju čebelarstva, ki sodelujejo pri
neformalnem izobraževanju, zagotoviti ločeno evidentiranje dejavnosti.
129.d člen
(potrdilo o opravljenem neformalnem
izobraževanju na področju čebelarstva)
(1) Po opravljenem neformalnem
izobraževanju udeleženci prejmejo potrdilo o opravljenem izobraževanju, ki
vsebuje naslednje podatke:
1.    
osebno ime in rojstne podatke udeleženca;
2.    
naslov stalnega in začasnega prebivališča;
3.    
datum in naslov izobraževanja;
4.    
vsebinske podatke o izobraževanju, zlasti vrsto
izobraževanja in število ur;
5.    
izvajalca izobraževanja;
6.    
zaporedno številko potrdila.
(2) Izvajalec neformalnega izobraževanja na
področju čebelarstva za namene izvajanja teh izobraževanj in izdajanja potrdil
o opravljenem izobraževanju iz prejšnjega odstavka vodi evidenco o udeležencih
neformalnega izobraževanja, ki vsebuje podatke iz 165.a člena tega zakona.
130. člen
(mojstrske kmetije)
(1) Za namen praktičnega usposabljanja v
kmetijstvu se vzpostavi mojstrske kmetije.
(2) Mojstrska kmetija je sodobno tehnološko
urejena kmetija, ki je usposobljena za uvajanje novih tehnologij pridelave,
prireje, predelave kmetijskih pridelkov in izdelkov in kmetijskih storitev,
izvajanje demonstracijskih poskusov in ogledov ter testiranja in prikazov
tehnologij in opreme v kmetijstvu.
(3) Mojstrska kmetija mora imeti vsaj enega
člana kmetije z mojstrskim izpitom in mora izpolnjevati predpisane materialne,
tehnične in druge kadrovske pogoje za izvajanje praktičnega usposabljanja v
kmetijstvu v svoji proizvodni usmeritvi.
(4) Minister predpiše podrobnejše pogoje, ki
jih mora izpolnjevati mojstrska kmetija glede na predvideno usmeritev ter način
določitve mojstrske kmetije.
(5) Minister podeli kmetiji naziv »mojstrska
kmetija« z odločbo.
131. člen
(mojstrski izpit)
(1) Mojstrica kmetica ali mojster kmet (v
nadaljnjem besedilu: mojster kmet) je član kmetije, ki opravi mojstrski izpit
po tem zakonu.
(2) Vsebina mojstrskega izpita se določi z
izpitnimi katalogi, ki jih sprejme Strokovni svet Republike
Slovenije za poklicno in strokovno izobraževanje.
(3) Predpis o tem, kako poteka mojstrski izpit
sprejme minister v soglasju z ministrom za šolstvo.
(4) Mojstrski izpit se opravlja na zbornici, ki
podeljuje listine in imenuje izpitne odbore izmed strokovnjakov na listi, ki jo
imenuje minister za šolstvo na predlog zbornice.
(5) Evidenco mojstrskih kmetij in mojstrskih
izpitov vodi zbornica, upravlja pa jo ministrstvo.
(6) Evidenca iz prejšnjega odstavka je
namenjena evidentiranju mojstrskih kmetij za potrebe izvajanja praktičnega
usposabljanja v kmetijstvu in vsebuje zlasti podrobnejše podatke o proizvodni
usmeritvi kmetije, za katero je bil izdan mojstrski izpit, in kmetiji, na
kateri dela mojster kmet. Podatki o mojstrih kmetih in mojstrskih kmetijah se
javno objavijo na spletni strani ministrstva, razen davčne številke in EMŠO.
(7) Zbornica v sodelovanju z zainteresiranimi
izvajalci izobraževanj vsako leto pripravi in objavi na
svoji spletni strani razpis za učna mesta mojstra kmeta.
132. člen
(razvojno-strokovne naloge)
(1) Razvojno strokovne naloge so zlasti:
-      
izdelava ekonomskih in drugih analiz na delovnem
področju ministrstva;
-      
izvajanje nalog in analiz na področju kmetijske
zemljiške politike in razvoja podeželja;
-      
izvajanje nalog in izdelava analiz na področju
ukrepov kmetijske politike, zagotavljanja varne hrane ter varstva okolja in
ohranjanja narave;
-      
druge naloge, pomembne za usmerjanje in spremljanje
razvoja kmetijstva, živilstva in podeželja.
(2) Izvajalci nalog iz prejšnjega odstavka za
izvedbo teh nalog uporabljajo in obdelujejo podatke iz zbirk podatkov z
delovnega področja ministrstva.
133. člen
(javno pooblastilo)
(1) Organizacije, pooblaščene za
certificiranje, s področja kmetijstva, opravljajo to nalogo kot javno
pooblastilo. Javno pooblastilo obsega tudi
posredovanje podatkov, ki jih organizacije, pooblaščene za certificiranje,
pridobijo pri izvajanju pregledov na kraju samem zaradi izvajanja kontrole
ukrepov razvoja podeželja, ministrstvu in agenciji.
(2) Listine, ki jih pooblaščene organizacije
izdajajo pri izvajanju javnega pooblastila, so javne listine.
134. člen
(priznanja)
(1) Za dosežke, ki pomembno prispevajo k
razvoju kmetijstva in živilstva v Republiki Sloveniji, se posameznikom,
skupinam posameznikov, društvom, zavodom, gospodarskim družbam in drugim
organizacijam podeljujejo priznanja Republike Slovenije na področju kmetijstva
in živilstva.
(2) Vrste priznanj iz prejšnjega odstavka,
merila za podelitev in postopek njihovega podeljevanja predpiše minister.
(3) Sredstva za podelitve priznanj iz prvega
odstavka zagotovi ministrstvo.
XV. SVET ZA KMETIJSTVO IN PODEŽELJE REPUBLIKE
SLOVENIJE, SVET ZA VARNO HRANO IN SVET ZA GENSKE VIRE
135. člen
(svet za kmetijstvo in podeželje)
(1) Vlada ustanovi svet za kmetijstvo in
podeželje Republike Slovenije (v nadaljnjem besedilu: svet za kmetijstvo in
podeželje).
(2) Naloga sveta za kmetijstvo in podeželje je,
da daje mnenja o pomembnejših odločitvah na področju kmetijstva in podeželja,
zlasti:
-      
o predlogu nacionalnega programa;
-      
o oceni izvajanja nacionalnega programa;
-      
o predlaganih pomembnejšim predpisom na področju
kmetijstva in podeželja;
-      
o predlaganih mednarodnih sporazumih s področja
kmetijstva in podeželja;
-      
o drugih pomembnejših odločitvah za področje
kmetijstva in podeželja.
(3) Svet za kmetijstvo in podeželje
sestavljajo:
-      
dve predstavnici ali predstavnika (v nadaljnjem
besedilu: predstavnik) zbornice;
-      
en predstavnik Zadružne zveze Slovenije;
-      
en predstavnik Čebelarske zveze Slovenije;
-      
en predstavnik Gospodarske zbornice Slovenije;
-      
en predstavnik sindikata delavcev v kmetijstvu;
-      
en predstavnik sindikata kmetov Slovenije;
-      
dva predstavnika kmetijskih fakultet;
-      
en predstavnik Kmetijskega inštituta Slovenije;
-      
en predstavnik poklicnih in srednjih kmetijskih
šol;
-      
en predstavnik Zveze slovenske podeželske
mladine;
-      
en predstavnik Zveze kmetic Slovenije.
(4) Organizacije iz prejšnjega odstavka
imenujejo svoje predstavnike. Minister skliče ustanovno sejo, na kateri
imenovani predstavniki izmed sebe izvolijo predsednico ali predsednika (v
nadaljnjem besedilu: predsednik), namestnico ali namestnika (v nadaljnjem
besedilu: namestnik) predsednika in sekretarko ali sekretarja (v nadaljnjem
besedilu: sekretar) Sveta za kmetijstvo in podeželje. Mandat
članov traja štiri leta in so lahko ponovno imenovani. Finančne, prostorske in
kadrovske pogoje, potrebne za delovanje sveta za kmetijstvo in podeželje,
zagotovi ministrstvo.
(5) Svet za kmetijstvo in podeželje sprejme
poslovnik, ki določa način njegovega dela.
136. člen
(svet za varno hrano)
(1) Svet za varno hrano je strokovno svetovalno
telo ministra na področju varne hrane in je sestavljen iz predstavnikov vladnih
in nevladnih organizacij, javnih zavodov in uglednih predstavnikov stroke in
šteje 15 članov.
(2) Člane sveta za varno hrano imenuje minister
z odločbo za dobo petih let in so lahko ponovno imenovani. Minister skliče
ustanovno sejo, na kateri imenovani člani izmed sebe izvolijo predsednika in
njegovega namestnika.
(3) Svet za varno hrano sprejme poslovnik, ki
določa način njegovega dela.
(4) Svet za varno hrano daje mnenja, predloge
in opredelitve glede posameznih vprašanj s področja varne hrane. Naloge sveta
na področju varne hrane so zlasti, da:
-      
daje mnenja k ukrepom izvajanja kmetijske politike,
ki vplivajo na varno hrano;
-      
daje mnenje k predlogom predpisov s področja varne
hrane;
-      
predlaga znanstvene in izobraževalne dejavnosti s
področja varne hrane;
-      
daje strokovna mnenja k drugim pomembnejšim
odločitvam na področju varne hrane;
-      
pripravi predlog programa ukrepov za izboljšanje
varnosti in kakovosti kmetijskih pridelkov in živil ter varstva interesov
potrošnikov.
(5) Svet za varno hrano lahko za obravnavo
določenih vprašanj iz tega člena predlaga imenovanje delovne skupine
strokovnjakinj ali strokovnjakov (v nadaljnjem besedilu: strokovnjak), ki
pripravi predlog rešitev določenih vprašanj. Naloge in obveznosti članov take
delovne skupine določi minister z odločbo o imenovanju.
137. člen
(svet za genske vire)
(1) Svet za genske vire za prehrano in
kmetijstvo (v nadaljevanju: svet za genske vire) je strokovno svetovalno telo
ministra na področju ohranjanja in trajnostne rabe genskih virov za prehrano in
kmetijstvo.
(2) Svet za genske vire sestavlja
interdisciplinarna skupina strokovnjakov s področja kmetijstva, zootehnike,
biologije, okolja, izobraževanja, in sicer:
-      
štirje predstavniki ministrstva za kmetijstvo,
gozdarstvo in prehrano (po en predstavnik za področje rastlinstva, zootehnike,
varne hrane in izvajanje ukrepov kmetijske politike);
-      
en predstavnik ministrstva za okolje in prostor;
-      
en predstavnik oddelka za agronomijo biotehniške
fakultete;
-      
en predstavnik oddelka za biologijo biotehniške
fakultete;
-      
en predstavnik oddelka za zootehniko biotehniške
fakultete;
-      
en predstavnik veterinarske fakultete;
-      
en predstavnik fakultete za kmetijstvo v Mariboru;
-      
dva predstavnika Kmetijskega inštituta Slovenije
(en predstavnik za področje rastlinstva in en za področje živinoreje);
-      
en predstavnik Inštituta za hmeljarstvo in
pivovarstvo Slovenije;
-      
en predstavnik zbornice;
-      
dva predstavnika nevladnih organizacij s področja
ohranjanja in trajnostne rabe genskih virov, en za rastlinske in en za
živinorejske genske vire.
(3) Člane sveta za genske vire predlagajo
ustanove in organizacije iz prejšnjega odstavka, imenuje pa jih minister z
odločbo za dobo petih let. Člani sveta so lahko po prenehanju odločbe ponovno
imenovani. Minister skliče ustanovno sejo, na kateri imenovani člani izmed sebe
izvolijo predsednika in njegovega namestnika.
(4) Svet za genske vire sprejme poslovnik, ki
določa način dela sveta za genske vire.
(5) Svet za genske vire daje mnenja, predloge
in opredelitve glede posameznih vprašanj s področja genskih virov. Naloge sveta
za genske vire kot strokovno posvetovalnega telesa na področju genskih virov so
zlasti, da:
-      
daje mnenja k dolgoročnim programom javne službe
genskih bank;
-      
daje mnenje k nacionalnim poročilom o stanju na
področju genskih virov za prehrano in kmetijstvo;
-      
daje mnenja k ukrepom izvajanja kmetijske politike,
ki se nanašajo na ohranjanje genskih virov za prehrano in kmetijstvo;
-      
daje mnenje k predlogom predpisov s področja
genskih virov za prehrano in kmetijstvo;
-      
predlaga znanstvene in izobraževalne dejavnosti s
področja genskih virov za prehrano in kmetijstvo;
-      
daje strokovna mnenja k drugim pomembnejšim
odločitvam na področju genskih virov za prehrano in kmetijstvo.
(6) Svet za genske vire lahko za obravnavo
določenih vprašanj iz tega člena predlaga imenovanje delovne skupine
strokovnjakov, ki pripravi predlog rešitev določenih vprašanj. Naloge in
obveznosti članov take delovne skupine določi minister z odločbo o imenovanju.
XVI. ZBIRKE PODATKOV
1. Splošne določbe
138. člen
(črtan)
139. člen
(upravljanje in vodenje zbirk ter obveznost
posredovanja podatkov)
(1) Ministrstvo upravlja in vodi zbirke
podatkov iz tega zakona, če ni s tem zakonom določeno drugače.
(2) Upravljanje zbirk podatkov pomeni
določanje enotnih postopkov in kontrol za vodenje zbirk podatkov, vodenje pa
pomeni vpis, spreminjanje in izbris individualnih podatkov ter odločanje v teh
postopkih.
(3) Zbirke podatkov po tem zakonu se vodijo
centralno in v računalniški obliki.
(4) Podatki v
zbirkah podatkov iz tega zakona se hranijo trajno, vključno z identifikacijsko
številko subjekta, razen osebnih podatkov, ki se hranijo le toliko časa, dokler
je to potrebno za dosego namena, zaradi katerega so se zbirali ali nadalje
obdelovali, ter podatkov iz evidence iz 153.a člena tega zakona, ki se hranijo
10 let, in podatkov iz 165.a člena tega zakona, ki se hranijo ves čas trajanja
pogodbe o izvajanju neformalnega izobraževanja na področju čebelarstva, po
poteku te pogodbe pa jih je izvajalec dolžan izročiti v hrambo pristojnemu
arhivu.
(5) Zavezanci za vpis v zbirke podatkov po
tem zakonu morajo posredovati resnične podatke.
2. Evidenca subjektov
140. člen
(evidenca subjektov)
(1) V evidenci subjektov se enotno vodijo
podatki o subjektih iz drugega odstavka tega člena. Vodijo se z namenom
priprave ali izvedbe ukrepov kmetijske politike ali za namene, opredeljene z
zakoni iz drugega odstavka tega člena.
(2) V evidenco subjektov se vpisujejo
subjekti iz zbirk podatkov iz tega zakona ter iz zbirk podatkov iz zakonov, ki
urejajo živila, krmo, veterinarstvo, veterinarska zdravila, zaščito živali,
varstvo rastlin, rastlinski semenski material in fitofarmacevtska sredstva,
vino, agrarne skupnosti, promocijo kmetijskih in živilskih proizvodov, morsko
ribištvo in gozdni reprodukcijski material.
(3) V evidenci subjektov se vodijo:
1.    
identifikacijska številka subjekta;
2.    
za fizične osebe podatki iz CRP iz 3. točke
prvega odstavka 166. člena tega zakona ter podatki iz 18. točke prvega odstavka
166. člena tega zakona;
3.    
za poslovne subjekte podatki iz 7. točke prvega
odstavka 166. člena tega zakona;
4.    
za agrarne skupnosti podatki iz registra
agrarnih skupnosti v skladu z zakonom, ki ureja agrarne skupnosti;
5.    
za pašne skupnosti podatki iz registra pašnih
skupnosti iz 162.b člena tega zakona;
6.    
kontaktni podatki, spletne strani in
pooblastila subjekta na podlagi pisnega soglasja subjekta.
(4) V evidenco subjektov se prevzemajo:
1.    
za fizične osebe podatki iz CRP iz 3. točke
prvega odstavka 166. člena tega zakona;
2.    
za poslovne subjekte podatki iz Poslovnega
registra Slovenije (v nadaljnjem besedilu: PRS) iz 7. točke prvega odstavka
166. člena tega zakona;
3.    
podatki o agrarni skupnosti iz registra
agrarnih skupnosti v skladu z zakonom, ki ureja agrarne skupnosti;
4.    
podatki o pašni skupnosti iz registra pašnih
skupnosti iz 162.b člena tega zakona.
(5) Identifikacijsko številko subjekta
določi ministrstvo ob prvem vpisu subjekta v evidenco subjektov.
Identifikacijska številka subjekta se uporablja za povezovanje med zbirkami
podatkov iz drugega odstavka tega člena.
(6) V evidenci subjektov se podatki zbirajo,
obdelujejo, vpogledujejo, prevzemajo, posodabljajo in povezujejo z zbirkami iz
drugega odstavka tega člena.
3. Register kmetijskih gospodarstev
141. člen
(pogoji za vpis in namen RKG)
(1) V RKG se vpišejo
nosilci, ki izpolnjujejo vsaj enega izmed naslednjih
pogojev:
1.    
da so v skladu s predpisi zavezanci za vpis v
zbirke podatkov z delovnega področja ministrstva;
2.    
da uveljavljajo finančne podpore po tem zakonu ali
kakršne koli druge ukrepe kmetijske politike;
3.    
da so za opravljanje kmetijske dejavnosti vpisana v
uradne evidence ali registre po drugih predpisih;
4.    
da imajo v uporabi:
- 
najmanj 1 hektar zemljišč, ki po evidenci dejanske rabe kmetijskih in gozdnih zemljišč sodijo med kmetijska zemljišča, ali
- 
najmanj 0,1 hektarja oljčnikov ali
- 
najmanj 0,2 hektarja intenzivnega sadovnjaka ali 0,1 hektarja jagodičja ali lupinarja ali
- 
najmanj 0,05 ha vinograda ali
- 
hmeljišče;
5.    
tržijo pridelke, ki jih pridelujejo.
(2) Podatki iz RKG se
uporabljajo za izvajanje ukrepov kmetijske politike, za spremljanje stanja
kmetijstva za obveščanje in
informiranje v zvezi z vpisanimi podatki in ukrepi kmetijske politike, za
načrtovanje kmetijske politike, za izvajanje ukrepov v skladu z zakonom, ki
ureja promocijo kmetijskih in živilskih proizvodov, in za druge namene, če je
tako določeno z zakonom.
142. člen
(KMG-MID)
(1) KMG-MID je enotna in neponovljiva
identifikacijska številka kmetijskega gospodarstva, ki je osnova za vodenje RKG
in njegovo povezovanje z drugimi zbirkami podatkov ter jo določi ministrstvo ob
vpisu kmetijskega gospodarstva v RKG. Uporaba je obvezna v vseh zbirkah
podatkov ministrstva v zvezi s kmetijskim gospodarstvom.
(2) KMG-MID se ohrani:
-      
pri kmetiji, če gre za prenos kmetijskega
gospodarstva,
-      
pri spremembi nosilca iz fizične osebe, ki ni
poslovni subjekt, v samostojnega podjetnika posameznika z isto davčno številko
in obratno,
-      
če gre za pravno nasledstvo v skladu s
predpisi, ki urejajo gospodarske družbe ali agrarne skupnosti.
(3) Upravna enota ukine KMG-MID:
-      
na zahtevo nosilca kmetijskega gospodarstva, če
kmetijsko gospodarstvo nima več pravic, neporavnanih obveznosti oziroma sankcij
v skladu s tem zakonom;
-      
po uradni dolžnosti, če v zadnjih petih letih
ni nobenih sprememb za zadevni KMG-MID v RKG in ostalih zbirkah podatkov iz
tega zakona in niso izpolnjeni pogoji iz prvega odstavka prejšnjega člena, ali
-      
po uradni dolžnosti, če kmetijsko gospodarstvo,
ki je organizirano kot samostojni podjetnik posameznik ali pravna oseba,
preneha s kmetijsko dejavnostjo.
143. člen
(podatki)
(1) V RKG se za posamezno kmetijsko
gospodarstvo vodijo ali prevzemajo naslednji podatki:
1.    
KMG-MID;
2.    
naslov ali sedež kmetijskega gospodarstva, ki
opredeljuje lokacijo, kjer je večina objektov, namenjenih kmetijski dejavnosti,
oziroma kmetijskih zemljišč, in domače ime kmetije, če ga ima;
3.    
nosilec in za kmetijo tudi podatki o članih
kmetije in zaposlenih s podatki iz 140. člena tega zakona;
4.    
dopolnilne dejavnosti na kmetiji iz
101. člena tega zakona in istovrstne skupine kmetijskih pridelkov iz
61.a člena tega zakona za dopolnilne dejavnosti na kmetiji;
5.    
kmetijska zemljišča v uporabi s podatki iz
144. člena tega zakona;
6.    
planine s podatki iz 164.c člena tega zakona in
skupni pašniki;
7.    
pridelek oljk in oljčnega olja ter namiznih
oljk in zaloge oljčnega olja kmetijskega gospodarstva, ki ima najmanj 0,1
hektara oljčnikov;
8.    
o standardnem prihodku kmetijskega gospodarstva
iz 145.a člena tega zakona;
9.    
podatki evidence pridelovalcev zelenjave in zelišč
iz 148.b člena tega zakona;
10. 
podatki o obratu, nosilcu živilske dejavnosti
in o dejavnostih, ki jih izvaja obrat iz registra obratov iz 152.a člena
tega zakona;
11. 
število plačilnih pravic iz 154. člena
tega zakona;
12. 
stalež rejnih živali iz 156. člena tega
zakona;
13. 
razvrstitev kmetijskih gospodarstev v območja z
omejenimi možnostmi za kmetijsko dejavnost ter izračun točk v skladu s
predpisom, ki ureja razvrstitev kmetijskih gospodarstev v območja z omejenimi
možnostmi za kmetijsko dejavnost;
14. 
kontrolni in inšpekcijski pregledi in podatki
zbirne vloge iz predpisa o izvedbi ukrepov kmetijske politike;
15. 
omejitve na kmetijskem gospodarstvu ali
omejitve pri spreminjanju podatkov v RKG;
16. 
članstvo nosilca v organizacijah proizvajalcev
in skupinah proizvajalcev za skupno trženje in skupinah proizvajalcev za
izvajanje shem kakovosti;
17. 
vključenost nosilca v ekološko ali integrirano
pridelavo in druge sheme kakovosti po tem zakonu;
18. 
dovoljenja za zasaditev vinske trte v skladu s
predpisom, ki ureja sistem dovoljenj za zasaditev vinske trte;
19. 
neusklajenost podatkov z določbami tega zakona;
20. 
dokazila, pogodbe in drugi dokumenti v zvezi s
kmetijskim gospodarstvom;
21. 
neobvezno podatek o izobrazbi kmetijske smeri
ali kmetijstvom povezane smeri, kamor se štejejo živilsko-predelovalna,
lesarska, veterinarska, naravovarstvena in gozdarska smer, podatek o najvišji
stopnji izobrazbe ne glede na smer izobrazbe ter podatek o izobraževalni
instituciji, kjer je izobrazba pridobljena.
(2) RKG vodijo upravne enote.
(3) Podatke za vpis in spremembe podatkov
iz 2., 3., 5., 6, 18., in 20. točke prvega odstavka tega člena nosilec sporoči
upravni enoti. Spremembe sporoči v 30 dneh po nastali spremembi. V primeru
smrti nosilca podatke sporočijo družinski člani ali osebe, ki imajo zakonito
pravico do uporabe zemljišč.
(4) Podatke iz 7. točke prvega odstavka
tega člena nosilec sporoči upravni enoti enkrat letno, najpozneje do 15. februarja
leta, ki sledi letu obiranja oljk.
(5) Podatke iz 1.,
4. in 21. točke prvega odstavka tega člena vpiše
upravna enota po uradni dolžnosti. Podatki iz 8. do 17. točke in 19. točke
prvega odstavka tega člena se v RKG prevzemajo ali določijo na podlagi
prevzetih podatkov tako, da se RKG povezuje z drugimi evidencami z delovnega
področja ministrstva ali drugih državnih organov.
(6) RKG se vodi v opisni in grafični
obliki.
(7) Zaradi pozicijskega zamika oziroma
neažurnosti zemljiškega katastra na kmetijskih zemljiščih je dovoljeno
pozicijsko odstopanje med zemljiškimi parcelami in vrisanim GERK-om v skladu z
dejanskim stanjem v naravi.
(8) Ugotovitve kontrol ukrepov kmetijske
politike ali inšpekcijskega nadzora, ki se nanašajo na podatke iz RKG, kontrolorji
ali inšpektorji posredujejo v RKG in so podlaga za spremembo podatkov v RKG po
uradni dolžnosti, ki jo izvede upravna enota.
(9) Upravna enota ob vpisu v RKG ali vnosu
sprememb nosilcu izda izpis iz RKG. Izpis, ki se lahko izda v elektronski
obliki, vsebuje elektronski podpis uradne osebe, ki je v skladu s predpisi, ki
urejajo elektronski podpis, enakovreden lastnoročnemu podpisu. Zapisnik in
izjave stranka lahko podpiše z elektronskim podpisom, podpis overi upravna
enota z elektronskim podpisom uradne osebe, ki je v skladu s predpisi, ki
urejajo elektronski podpis, enakovreden lastnoročnemu podpisu. Ministrstvo kot
upravljavec podatkov ob večjih sistemskih spremembah po uradni dolžnosti izda
izpise iz RKG.
(10) Spremembe
podatkov v RKG izvede ministrstvo po uradni dolžnosti in o njih strank ne
obvesti:
-      
ob spremembah, ugotovljenih s sistemom za
spremljanje površin, za katere je nosilec obveščen preko Sopotnika,
-      
ob popravkih zbirne vloge, ki jih naredi
nosilec in vplivajo na spremembo vrste rabe, meje oziroma pozicije grafične
enote rabe kmetijskega gospodarstva (v nadaljnjem besedilu: GERK), kadar
spremembe ne posegajo izven območja prijavljenih površin v RKG, ali
-      
kadar so spremembe take, da bistveno ne
spreminjajo prijavljenih podatkov.
(11) Zemljišča, vpisana v RKG, so javno
objavljena, da se zagotovi pravna varnost lastnikov zemljišč. Ob sporih glede
pozicijskih zamikov upravna enota pridobi mnenje državne geodetske službe
oziroma nove uradne izmere. Upravna enota lahko kadar koli preveri pravico do uporabe
zemljišč po uradni dolžnosti.
(12) Za uveljavljanje ukrepov kmetijske
politike morajo biti podatki v RKG usklajeni z določbami tega zakona.
(13) Podatki iz tega člena, ki jih nosilec
sporoči upravni enoti, se lahko posredujejo na elektronski način z elektronskim
podpisom v skladu s predpisi, ki urejajo elektronski podpis, ki je enakovreden
lastnoročnemu podpisu ali preko državnega portala eUprava.
144. člen
(identifikacijski sistem za zemljišča)
(1) Referenčna parcela identifikacijskega
sistema za prijavo kmetijskih zemljišč v RKG je blok. Blok je strnjena površina
kmetijskih zemljišč, ki so v kmetijski rabi enega kmetijskega gospodarstva in
pripadajoče krajinske značilnosti.
(2) GERK je strnjena površina kmetijskega
zemljišča z enako vrsto rabe GERK znotraj posameznega bloka. Nosilci kmetijskih
gospodarstev prijavljajo svoja zemljišča v obliki GERK.
(3) V RKG se prijavijo tudi grafične enote
krajinskih značilnosti (v nadaljnjem besedilu: KRZ), pomembne za ohranjanje
biotske raznovrstnosti in krajinske pestrosti. KRZ se pripiše k posameznemu
GERK.
(4) V blok se združujejo soležni GERK s
pripadajočimi KRZ, razen izjem, opredeljenih v predpisu iz 145. člena tega
zakona.
(5) Za blok se v RKG vodijo, prevzemajo in
obdelujejo naslednji podatki:
1.    
identifikacijska oznaka: Blok-ID;
2.    
KMG-MID;
3.    
grafična površina in obseg;
4.    
največja upravičena površina;
5.    
umestitev v prostor s koordinatami točk v
državnem koordinatnem sistemu;
6.    
datum in vrsta spremembe;
7.    
država;
8.    
drugi podatki, ki jih predpiše minister.
(6) Za GERK se v RKG vodijo, prevzemajo in
obdelujejo naslednji podatki:
1.    
identifikacijska oznaka: GERK-PID;
2.    
identifikacijska oznaka bloka;
3.    
KMG-MID;
4.    
domače ime;
5.    
vrsta rabe GERK;
6.    
grafična površina in obseg;
7.    
največja upravičena površina;
8.    
nagib, usmerjenost (ekspozicija) in nadmorska
višina;
9.    
za trajne nasade podatki o trajnih nasadih in
sadilnem materialu;
10. 
identifikacijska oznaka planine ali skupnega
pašnika;
11. 
umestitev v prostor s koordinatami točk v
državnem koordinatnem sistemu;
12. 
datum in vrsta spremembe;
13. 
država;
14. 
drugi podatki, ki jih predpiše minister.
(7) Za KRZ se v RKG vodijo, prevzemajo in
obdelujejo naslednji podatki:
1.    
identifikacijska oznaka: KRZ-ID;
2.    
GERK-PID, ki mu KRZ pripada;
3.    
Blok-ID;
4.    
KMG-MID;
5.    
vrsta krajinske značilnosti;
6.    
grafična površina in obseg;
7.    
največja upravičena površina KRZ;
8.    
umestitev v prostor s koordinatami točk v
državnem koordinatnem sistemu;
9.    
datum in vrsta spremembe;
10. 
država;
11. 
drugi podatki, ki jih predpiše minister.
(8) Uporaba bloka je obvezna pri vodenju
podatkov o zemljiščih v vseh zbirkah podatkov v pristojnosti ministrstva.
(9) Če v postopku prijave kmetijskega
zemljišča ali spremembe že vpisanega zemljišča pride do prekrivanja površin
drugega ali drugih kmetijskih gospodarstev, upravna enota o tem obvesti vse
nosilce kmetijskih gospodarstev, pri katerih je ugotovljeno prekrivanje, in jih
pozove k uskladitvi. Če v postopku ni mogoče ugotoviti, kateri nosilec
kmetijskega gospodarstva je upravičen do vpisa površin, pristojna upravna enota
izda odločbo o prekrivajoči površini.
(10) Prekrivajoče površine iz prejšnjega
odstavka niso del identifikacijskega sistema za vodenje zemljišč in se ne
upoštevajo pri uveljavljanju ukrepov kmetijske politike.
145. člen
(predpis ministra)
Minister predpiše način vodenja RKG,
podrobnejše podatke, vrste dejavnosti, način posredovanja podatkov, način
posredovanja sprememb in vsebino izpisov iz RKG ter obseg in vrste sprememb, ki
bistveno ne spreminjajo prijavljenih podatkov.
4. Druge zbirke podatkov
145.a člen
(evidenca standardnega prihodka kmetijskih
gospodarstev)
(1) Evidenca standardnega prihodka
kmetijskih gospodarstev je namenjena izvajanju kmetijske politike, spremljanju
ekonomskega stanja in strukturnih sprememb z vidika ekonomske velikosti
kmetijskih gospodarstev in tipa kmetovanja, razporejanju posameznih kmetijskih
gospodarstev v ekonomske velikostne razrede in statistični obdelavi ter
analizam.
(2) Standardni prihodek kmetijskega
gospodarstva je povprečna vrednost proizvodnje, ki jo lahko pričakuje kmetijsko
gospodarstvo ob svoji strukturi proizvodnje. Izračunan je iz povprečne bruto
vrednosti kmetijske proizvodnje na enoto na ravni države in proizvodnih
kazalcev posameznega kmetijskega gospodarstva. Pri izračunu se upoštevajo
povprečni pridelki in povprečne cene v Sloveniji ter
podatki o posameznem kmetijskem gospodarstvu.
(3) V evidenci se za vsa kmetijska
gospodarstva, ki so vpisana v RKG, vodijo ali vanjo prevzemajo ter obdelujejo
naslednji podatki:
1.    
iz prvega odstavka 143. člena tega zakona;
2.    
iz 153. člena tega zakona;
3.    
iz 156. člena tega zakona;
4.    
iz prvega odstavka 160. člena tega zakona;
5.    
o pridelku grozdja in vina iz registra
pridelovalcev grozdja in vina iz zakona, ki ureja vino;
6.    
o regiji;
7.    
o standardnem prihodku kmetijskega
gospodarstva;
8.    
o tipu kmetovanja;
9.    
o razredu ekonomske velikosti.
(4) Vsi podatki iz te evidence so javni,
razen KMG-MID.
(5) Podrobnejša pravila za izračun
standardnega prihodka kmetijskih gospodarstev predpiše minister.
146. člen
(evidenca prostovoljnih označb kmetijskih
pridelkov in živil)
(1) Zavezanci za vpis v evidenco prostovoljnih
označb kmetijskih pridelkov in živil so pridelovalci in predelovalci kmetijskih
pridelkov in živil, ki uporabljajo prostovoljne označbe.
(2) V evidenci se vodijo ali prevzemajo
naslednji podatki:
-      
iz 140. člena tega zakona za pridelovalce in
predelovalce, ki uporabljajo določeno prostovoljno označbo;
-      
za pridelovalce tudi podatki iz RKG (KMG-MID,
naslov ali sedež kmetijskega gospodarstva, podatki o nosilcu).
(3) Evidenca je namenjena spremljanju, kontroli
uporabe posameznih prostovoljnih označb in ukrepov kmetijske politike.
147. člen
(evidenca pridelovalcev in predelovalcev
ekoloških in integriranih kmetijskih pridelkov ali živil)
(1) Zavezanci za vpis v evidenco so
pridelovalci in predelovalci ekoloških in integriranih kmetijskih pridelkov in
živil.
(2) V evidenci pridelovalcev in
predelovalcev ekoloških in integriranih kmetijskih pridelkov ali živil se
vodijo ali prevzemajo naslednji podatki:
-      
iz 140. člena tega zakona za pridelovalce
in predelovalce ekoloških in integriranih kmetijskih pridelkov ali živil;
-      
za pridelovalce tudi podatki iz RKG (KMG-MID, kmetijska
zemljišča v uporabi);
-      
pridelava oziroma predelava kmetijskega
pridelka ali živila;
-      
kontrole, ki jih izvajajo organizacije za
kontrolo ali certificiranje;
-      
izdani certifikati;
-      
dovoljenja za izjemo od pravil ekološkega
kmetovanja;
-      
skupine izvajalcev in njihovih članov;
-      
iz 153. člena tega zakona (podatki iz
zbirnih vlog, drugih vlog in zahtevkov za ukrepe kmetijske politike);
-      
iz 156. člena tega zakona (stalež po
vrstah rejnih živali, identifikacijski in drugi podatki o rejnih živalih).
(3) Skupina izvajalcev je pravna oseba,
registrirana v skladu z zakonom, ki ureja zadruge, ali zakonom, ki ureja
gospodarske družbe, ki povezuje pridelovalce in predelovalce ekoloških kmetijskih
pridelkov ali živil.
(4) Evidenco vodijo organizacije za
kontrolo in certificiranje iz 92. člena tega zakona.
(5) Evidenca je namenjena spremljanju in
kontroli ekološke in integrirane pridelave ter predelave in kontroli ukrepov
kmetijske politike.
(6) Organizacije za kontrolo in
certificiranje iz 92. člena tega zakona na spletni strani ministrstva
objavijo certifikate za ekološko pridelavo in predelavo iz pete alineje drugega
odstavka tega člena.
(7) Podatki o pridelovalcu in predelovalcu
ekoloških in integriranih kmetijskih pridelkov ali živil, podatki o kmetijskih
zemljiščih v uporabi, podatki o pridelavi in predelavi kmetijskih pridelkov ali
živil (razen količin), podatki o izdanih certifikatih, podatki o skupinah
izvajalcev in njihovih članov ter podatki o vrstah rejnih živalih so javni.
(8) Organizacije za kontrolo in
certificiranje iz 92. člena tega zakona pridobivajo podatke in ravnajo s
pridobljenimi podatki, ki so davčna tajnost, v skladu z zakonom, ki ureja
davčni postopek.
(9) Sredstva za vodenje evidence se
zagotovijo iz proračuna ministrstva. Organizacija iz četrtega odstavka tega
člena in ministrstvo skleneta pogodbo o ureditvi medsebojnih razmerij.
(10) Podrobnejše pogoje za izvajanje tega
člena predpiše minister v skladu s predpisi Unije.
148. člen
(evidenca shem
kakovosti)
(1) Zavezanci za vpis v evidenco shem
kakovosti so fizične in pravne osebe, ki so vključene v sheme kakovosti:
dobrote z naših kmetij, višja kakovost, izbrana kakovost, neobvezne navedbe
kakovosti, zajamčena tradicionalna posebnost, označba porekla in geografska
označba.
(2) V evidenci shem kakovosti se vodijo ali
prevzemajo zlasti naslednji podatki:
-      
o izdanih certifikatih, razen za shemo kakovosti
neobvezne navedbe kakovosti;
-      
o količini kmetijskih pridelkov in živil iz
shem kakovosti;
-      
o podeljenih zaščitnih znakih v skladu z
88. členom tega zakona za sheme kakovosti iz prejšnjega odstavka;
-      
iz 140. člena tega zakona o zavezancih;
-      
iz 5. točke prvega odstavka 143. člena
tega zakona;
-      
iz 7. in 8. točke tretjega odstavka 148.b člena
tega zakona;
-      
iz druge alineje tretjega odstavka
156. člena tega zakona;
-      
iz 3., 4. in 6. točke prvega odstavka 162.a
člena tega zakona.
(3) Evidenco vodijo organizacije za
kontrolo in certificiranje iz 92. člena tega zakona.
(4) Evidenca je namenjena spremljanju in
kontroli podeljenih certifikatov kmetijskih pridelkov in živil iz shem
kakovosti, podeljenih zaščitnih znakov, izvajanju ukrepov kmetijske politike
ter zakona, ki ureja promocijo kmetijskih in živilskih proizvodov.
(5) Zavezanci za vpis v evidenco shem
kakovosti, za katere podatkov o količini kmetijskih pridelkov in živil iz shem
kakovosti ni mogoče pridobiti iz evidenc po tem zakonu, morajo organizacijam za
kontrolo in certificiranje iz tretjega odstavka tega člena do predpisanega
datuma sporočiti količino kmetijskih pridelkov in živil iz shem kakovosti, ki
so jih proizvedli v preteklem letu.
(6) Ministrstvo objavi podatke o izdanih
certifikatih iz prve alineje drugega odstavka tega člena na spletni strani
ministrstva.
(7) Podatki o zavezancih iz prvega odstavka
tega člena, ki so navedeni na certifikatu, so javni (ime, priimek, firma,
skupina proizvajalcev in njeni člani, naslov, pridelava in predelava (razen
količin), dejavnost).
(8) Organizacije za kontrolo in
certificiranje iz 92. člena tega zakona pridobivajo podatke in ravnajo s
pridobljenimi podatki, ki so davčna tajnost, v skladu z zakonom, ki ureja
davčni postopek.
(9) Sredstva za vodenje evidence se
zagotovijo iz proračuna ministrstva. Organizacija iz tretjega odstavka tega
člena in ministrstvo skleneta pogodbo o ureditvi medsebojnih razmerij.
(10) Podrobnejše pogoje za izvajanje tega
člena predpiše minister.
148.a člen
(evidenca priznanih naravnih mineralnih
vod)
(1) Zavezanci za vpis v evidenco priznanih
naravnih mineralnih vod so proizvajalci, ki so pridobili odločbo o priznanju
naravne mineralne vode.
(2) V evidenci priznanih naravnih
mineralnih vod se vodijo naslednji podatki:
1.    
ime priznane označbe naravne mineralne vode;
2.    
ime izvira;
3.    
kraj izkoriščanja;
4.    
razvrščanje in označevanje glede na vsebnost
ogljikovega dioksida;
5.    
številka in datum izdaje odločbe o priznanju
naravne mineralne vode.
(3) Evidenca je namenjena spremljanju in
kontroli priznanih naravnih mineralnih vod.
(4) Podatki o priznanih naravnih mineralnih
vodah se objavijo na spletni strani uprave.
(5) Evidenco iz tega člena upravlja in vodi
uprava.
148.b člen
(evidenca pridelovalcev zelenjave in
zelišč)
(1) Zavezanec za vpis v evidenco
pridelovalcev zelenjave in zelišč je nosilec, ki v tekočem koledarskem letu na
kmetijskem gospodarstvu prideluje zelenjavo oziroma zelišča na vsaj:
-      
0,1 ha njivskih površin na prostem ali,
-      
0,02 ha v rastlinjaku oziroma na njivskih površinah,
kjer pridelava ni v tleh.
(2) Ne glede na prejšnji odstavek je
zavezanec za vpis v evidenco pridelovalcev zelenjave in zelišč tudi nosilec, ki
pridelano zelenjavo oziroma zelišča trži oziroma je vključen v sheme kakovosti.
(3) V evidenci pridelovalcev zelenjave in
zelišč se za zavezanca in njegovo kmetijsko gospodarstvo prevzemajo in vodijo
naslednji podatki:
1.    
iz 140. člena tega zakona o zavezancu
(identifikacijska številka subjekta, EMŠO ali matična številka, davčna
številka, ime in priimek ali firma, naslov oziroma sedež);
2.    
iz 143. člena tega zakona o kmetijskem
gospodarstvu zavezanca (KMG-MID, domače ime kmetije, naslov ali sedež
kmetijskega gospodarstva, podatki iz prvega odstavka 143. člena tega
zakona);
3.    
iz 146. člena tega zakona o prostovoljnih
označbah (vključenost v kontrolo prostovoljnih označb);
4.    
iz 147. člena tega zakona (vključenost v
kontrolo ekološke pridelave ali integrirane pridelave);
5.    
iz 148. člena tega zakona (vključenost v
kontrolo sheme kakovosti);
6.    
iz 152. člena tega zakona (vključenost v
organizacijo proizvajalcev, skupino proizvajalcev za skupno trženje, skupino
proizvajalcev za izvajanje shem kakovosti).
7.    
o površini posamezne vrste zelenjave oziroma
zelišč, ki se prideluje na posameznem GERK v tekočem koledarskem letu in ki je
zbrana ob oddaji zbirne vloge,
8.    
o oceni letnega pridelka za posamezne vrste
zelenjadnic in zelišč v skladu z metodologijo, ki je določena v predpisu, ki
ureja evidenco iz tega člena.
(4) Podatki o zavezancih iz prvega odstavka
tega člena so javni (ime, priimek, firma, naslov, vključenost v organizacijo
ali skupino proizvajalcev za skupno trženje, vključenost v skupino
proizvajalcev za izvajanje shem kakovosti, podatki o izdanih certifikatih,
podatki o vrstah zelenjave in zelišč ter podatki o vrsti predelave).
(5) Zavezanec za vpis v evidenco iz tega
člena sporoča podatke iz 7. točke tretjega odstavka tega člena ob oddaji zbirne
vloge v roku in na način, ki je določen za oddajo zbirne vloge v skladu s
predpisi, ki ureja izvedbo ukrepov kmetijske politike za tekoče koledarsko
leto, in predpisom iz sedmega odstavka tega člena.
(6) Evidenca iz tega člena je namenjena
načrtovanju kmetijske politike, izvajanju ukrepov kmetijske politike, analizam
in statistični obdelavi podatkov, povezovanju in kontroli podatkov shem
kakovosti, priznavanju organizacij proizvajalcev, skupin proizvajalcev za
skupno trženje in skupin proizvajalcev za izvajanje shem kakovosti, izvajanju
zakona, ki ureja promocijo kmetijskih in živilskih proizvodov, posredovanju
podatkov v evidenco posebnih kultur ter poročanju v skladu s predpisi Unije.
(7) Podrobnejšo vsebino in postopke vodenja
evidence iz tega člena predpiše minister.
149. člen
(evidenca centrov za certificiranje hmelja)
(1) Evidenca centrov za certificiranje hmelja
obsega naslednje podatke:
-      
iz 140. člena tega zakona o centrih za
certificiranje hmelja;
-      
identifikacijska številka centra za certificiranje
hmelja;
-      
identifikacijka številka kmetijskega gospodarstva,
če je center za certificiranje hkrati tudi pridelovalec hmelja;
-      
opremljenost centra za certificiranje hmelja;
-      
dejavnost centra za certificiranje hmelja;
-      
ime oseb, ki izvajajo naloge certificiranja;
-      
številka in datum listine o dodelitvi ali odvzemu priznanja
centra za certificiranje hmelja.
(2) Podatki iz druge
do sedme alineje prejšnjega odstavka se vpišejo v evidenco centrov za
certificiranje hmelja na podlagi odločbe o odobritvi ali odvzemu odobritve
centra za certificiranje hmelja, vlog za odobritev centra za certificiranje
hmelja ter zapisnikov o opremljenosti centra za certificiranje, ki jih pripravi
organizacija za certificiranje hmelja.
(3) Evidenca centrov za certificiranje je
namenjena ugotavljanju izpolnjevanja pogojev za opravljanje dejavnosti centrov
za certificiranje hmelja, za kontrolo centrov za
certificiranje hmelja in za poročanje v skladu s predpisi Unije.
(4) Evidenco vodi organizacija
za certificiranje hmelja.
(5) Podrobnejšo vsebino in postopke vodenja
evidence iz tega člena predpiše minister.
150. člen
(evidenca pridelka hmelja)
(1) Evidenca pridelka
hmelja obsega podatke:
-      
o kmetijskih gospodarstvih, ki pridelujejo
hmelj, iz 143. člena tega zakona;
-      
o količini pridelanega hmelja na posameznem
kmetijskem gospodarstvu, ločeno po sortah in letniku pridelave;
-      
o certificiranju in ponovnem certificiranju po
posameznem naročniku certificiranja in pridelanem hmelju iz prejšnje alineje,
ki izhajajo iz listin, vloženih in izdanih v postopku certificiranja hmelja.
(2) Nosilci kmetijskih
gospodarstev priglasijo podatke iz druge alineje prejšnjega odstavka organizaciji
iz tretjega odstavka tega člena najpozneje do 30.
oktobra v letu pridelave hmelja, podatki iz tretje alineje prejšnjega odstavka
pa se vpišejo v evidenco pridelka hmelja na podlagi listin, ki se vložijo in
izdajajo v postopku certificiranja pridelka hmelja.
(3) Evidenco pridelka hmelja vodi organizacija za certificiranje hmelja.
(4) Evidenca pridelka hmelja je namenjena
izvajanju ukrepov kmetijske politike na področju hmeljarstva in za spremljanje in kontrolo certificiranja hmelja in hmeljnih
proizvodov.
(5) Podrobnejšo vsebino in postopke vodenja
evidence iz tega člena predpiše minister.
151. člen
(evidenca kmetijskega
knjigovodstva)
(1) V evidenco kmetijskega knjigovodstva se
vpišejo kmetijska gospodarstva, ki sporočajo podatke o kmetijskem knjigovodstvu
računovodskim pisarnam iz 171. člena tega zakona.
(2) Kmetijskim gospodarstvom iz prejšnjega
odstavka se dodeli šifra.
(3) V evidenci kmetijskega knjigovodstva se
vodijo ali prevzemajo podatki:
-      
iz 140. člena tega zakona;
-      
iz prvega odstavka 143. člena tega zakona;
-      
o finančnih pomočeh posameznega kmetijskega
gospodarstva iz 153. člena tega zakona;
-      
o staležu po vrstah rejnih živali iz 156. člena
tega zakona;
-      
o glavnem proizvodnem tipu in razredu ekonomske
velikosti kmetijskega gospodarstva;
-      
računovodski podatki, ki so tehnični, finančni
ali ekonomski podatki kmetijskega gospodarstva, pridobljeni iz sistematičnih in
rednih knjižb med letom, za letno določanje dohodkov kmetijskih gospodarstev in
poslovno analizo kmetijskih gospodarstev.
(4) Podatki iz pete alineje prejšnjega
odstavka se vpišejo v evidenco iz tega člena na podlagi statističnih podatkov,
ki jih pošlje Statistični urad Republike Slovenije ministrstvu, podatke iz
šeste alineje prejšnjega odstavka pa sporočijo kmetijska gospodarstva
računovodskim pisarnam iz 171. člena tega zakona.
(5) Podatki iz tega člena niso javni.
(6) Ne glede na prejšnji odstavek se
podatki iz tega člena lahko pošljejo Statističnemu uradu Republike Slovenije za
statistični namen.
(7) Evidenco iz tega člena vodijo nosilci
javnih pooblastil iz 171. člena tega zakona.
(8) Evidenca je namenjena letnemu določanju
dohodkov kmetijskih gospodarstev in poslovni analizi kmetijskih gospodarstev.
152. člen
(evidenca organizacij proizvajalcev, združenj
organizacij proizvajalcev, skupin proizvajalcev za skupno trženje, skupin
proizvajalcev za izvajanje shem kakovosti in medpanožnih organizacij)
(1) Zavezanci za vpis v evidenco
organizacij proizvajalcev, združenj organizacij proizvajalcev, skupin
proizvajalcev za skupno trženje, skupin proizvajalcev za izvajanje shem
kakovosti in medpanožnih organizacij so organizacije proizvajalcev, združenja
organizacij proizvajalcev, skupine proizvajalcev za skupno trženje, skupine
proizvajalcev za izvajanje shem kakovosti in medpanožne organizacije, priznane
v skladu s 107., 107.a, 107.b in 108. členom tega zakona.
(2) V evidenci organizacij proizvajalcev,
združenj organizacij proizvajalcev, skupin proizvajalcev za skupno trženje,
skupin proizvajalcev za izvajanje shem kakovosti in medpanožnih organizacij se
vodijo ali vanjo prevzemajo ter obdelujejo naslednji podatki:
1.    
za organizacije proizvajalcev, združenja
organizacij proizvajalcev in njihove člane iz 107. člena tega zakona:
a)  
enotna in neponovljiva identifikacijska
številka organizacije proizvajalcev ali združenja organizacij proizvajalcev, ki
jo dodeli ministrstvo,
b)  
podatki iz 140. člena tega zakona
(identifikacijska številka subjekta, ime, priimek, naslov, EMŠO, naziv in sedež
pravne osebe, matična številka) za člane organizacij proizvajalcev, za
organizacije proizvajalcev in združenja organizacij proizvajalcev,
c)  
podatki iz 143. člena tega zakona za člane
organizacij proizvajalcev,
č) podatki iz 150. člena tega zakona
za člane organizacij proizvajalcev hmelja,
d)  
podatki iz 156. člena tega zakona za člane
organizacij proizvajalcev, imetnike rejnih živali,
e)  
podatki iz 7. točke prvega odstavka
166. člena tega zakona za pravne osebe,
f)   
 podatki o obsegu in
vrednosti tržne proizvodnje za organizacije proizvajalcev ter o strukturi in
dejavnosti organizacije proizvajalcev, če je to določeno v predpisu, ki ureja
priznanje organizacij proizvajalcev oziroma združenj organizacij proizvajalcev,
g)  
podatki iz operativnih programov in poročil o
izvajanju operativnih programov za organizacije proizvajalcev za namene
spremljanja uspešnosti izvajanja operativnih programov,
h)  
številka in datum odločbe o priznanju ali
odvzemu priznanja organizacije proizvajalcev, odločbe, ki učinkuje kot začasni
odvzem statusa organizacije proizvajalcev v skladu s predpisi Unije, ki urejajo
skupno ureditev kmetijskih proizvodov, dokumentov, ki učinkujejo kot opozorilno
pismo v skladu s predpisi Unije, ki urejajo skupno ureditev kmetijskih
proizvodov;
2.    
za skupine proizvajalcev iz 107.a člena tega
zakona:
a)  
podatki iz 140. člena tega zakona
(identifikacijska številka subjekta, ime, priimek, naslov, EMŠO, naziv in sedež
pravne osebe, matična številka) za skupine in člane skupin proizvajalcev,
b)  
podatki iz 143. člena tega zakona za člane
skupin proizvajalcev,
c)  
podatki iz 156. člena tega zakona za člane
skupin proizvajalcev, imetnike rejnih živali,
č)  podatki iz 162.a člena tega zakona za
člane skupin proizvajalcev mleka in mlečnih izdelkov,
d)  
podatki iz 4. in 6. točke 166. člena tega
zakona za člane skupin proizvajalcev iz sektorja gozdarstva,
e)  
podatki iz centralnega registra čebelnjakov za
člane skupin proizvajalcev iz sektorja čebelarstva,
f)   
o pridelku grozdja in vina iz registra
pridelovalcev grozdja in vina iz zakona, ki ureja vino,
g)  
podatek o številu članov skupine proizvajalcev
za skupno trženje,
h)  
podatki o obsegu in vrednosti tržne proizvodnje
za skupine proizvajalcev,
i)    
številka in datum odločbe o priznanju ali
odvzemu priznanja skupine proizvajalcev;
3.    
za skupine proizvajalcev iz 107.b člena tega
zakona:
a)  
podatki iz 140. člena tega zakona
(identifikacijska številka subjekta, ime, priimek, naslov, EMŠO, naziv in sedež
pravne osebe, matična številka) za skupine in člane skupin proizvajalcev,
b)  
podatki iz 143. člena tega zakona za člane
skupin proizvajalcev,
c)  
podatki o vrsti sheme kakovosti in pridelka oziroma
živila iz shem kakovosti,
č)  podatek o številu članov skupine
proizvajalcev za izvajanje shem kakovosti,
d)  
podatek o skupnem obsegu in vrednosti tržne proizvodnje
skupine proizvajalcev,
e)  
številka in datum odločbe o priznanju ali
odvzemu priznanja skupine proizvajalcev;
4.    
za medpanožne organizacije iz 108. člena
tega zakona:
a)  
podatek o številu članov medpanožne
organizacije in o gospodarskih dejavnostih, ki jih člani predstavljajo,
b)  
podatki iz 7. točke prvega odstavka
166. člena tega zakona za pravne osebe,
c)  
podatki o strukturi in dejavnosti medpanožne
organizacije,
č)  podatek o sektorju, za katerega je medpanožna organizacija
priznana,
d)  
poročila o izvedenih aktivnostih medpanožne
organizacije,
e)  
številka in datum odločbe o priznanju ali
odvzemu priznanja medpanožne organizacije.
(3) Rok za sporočanje podatkov iz tega
člena je 20. marec tekočega leta za predhodno leto, razen če ni s predpisi
Unije, ki urejajo skupno ureditev kmetijskih proizvodov, določeno drugače.
(4) Evidenca iz tega člena je namenjena
izvajanju ukrepov kmetijske politike in zakona, ki ureja promocijo kmetijskih
in živilskih proizvodov.
(5) Podrobnejšo vsebino in način sporočanja
podatkov v evidenco iz tega člena predpiše minister.
152.a člen
(register obratov)
(1) V register obratov se poleg podatkov iz
140. člena tega zakona vpišejo tudi:
-      
podatki o obratu;
-      
podatki o nosilcu živilske dejavnosti;
-      
dejavnosti, ki jih izvaja obrat;
-      
opis živil in postopkov pri dejavnosti obrata;
-      
podatki o prevoznih sredstvih, premičnih
obratih, stojnicah in prodajnih avtomatih.
(2) Register obratov iz tega člena vodi in
upravlja uprava.
(3) Podrobnejšo vsebino in postopke za vpis
v register iz tega člena predpiše minister.
(4) Register obratov je namenjen
zagotavljanju varnosti in kakovosti kmetijskih pridelkov in živil, ki so dani v
promet, za izvajanje ukrepov kmetijske politike in
zakona, ki ureja promocijo kmetijskih in živilskih proizvodov.
153. člen
(evidenca o ukrepih kmetijske politike)
(1) Vsebina evidence o ukrepih kmetijske
politike so podatki, ki jih subjekti iz 140. člena tega zakona posredujejo
ministrstvu za namene iz prvega odstavka 140. člena tega zakona, in
podatki, ki jih agencija kot izvajalec ukrepov kmetijske politike pridobi sama
iz registrov in drugih evidenc v zvezi z opravljanjem svojih pristojnosti in
nalog. Evidenco vodi in upravlja agencija.
(2) Evidenca o ukrepih kmetijske politike
vsebuje poleg podatkov o subjektih iz 140. in 143. člena tega zakona tudi
podatke iz zbirnih vlog, iz drugih vlog in zahtevkov za ukrepe kmetijske
politike, zlasti vrsto ukrepa, izplačana sredstva in omejitve, ter podatke
fizičnih oseb o načinu ugotavljanja davčne osnove za dohodke iz osnovne
kmetijske in osnovne gozdarske dejavnosti, druge kmetijske dejavnosti ali
dopolnilne dejavnosti na kmetiji (v nadaljnjem besedilu: davčni status), o
rezidentskem statusu in transakcijskem računu ter podatke iz drugih evidenc, ki
jih agencija vodi na podlagi veljavnih predpisov.
(3) Evidenca je namenjena spremljanju,
izvedbi in kontroli ukrepov kmetijske politike na državni in občinski ravni ter
vodenju in upravljanju zbirk podatkov iz tega zakona. Kontaktni podatki iz 6.
točke tretjega odstavka 140. člena tega zakona se lahko uporabljajo za
preverjanje in posodabljanje kontaktnih podatkov v posameznih zbirkah podatkov.
(4) Agencija podatke o davčnem in
rezidentskem statusu pridobi iz davčnih evidenc, podatke o transakcijskem
računu pa iz registra transakcijskih računov.
153.a člen
(evidenca podatkov, pridobljenih z uporabo
sistema za spremljanje površin)
(1) Evidenco podatkov o površinah
kmetijskih in gozdnih zemljišč, pridobljenih z uporabo sistema za spremljanje
površin, upravlja in vodi agencija.
(2) V evidenci se vodijo, prevzemajo in
obdelujejo podatki o:
-      
časovni vrsti statistike signalov konstelacij
satelitov za opazovanje zemlje, pridobljenih z uporabo podatkov satelitov
Sentinel programa Copernicus in drugih enakovrednih satelitskih podatkov, na
področju posameznega kmetijskega in gozdnega zemljišča, ki ne omogočajo določljivosti
fizične osebe, ter
-      
izvedenih produktih (identifikatorji opažanj
košnje, gole zemlje, klasifikacije skupin rastlin, klasifikacije skupin rab,
homogenosti in drugi).
(3) Evidenca je namenjena:
-      
načrtovanju in spremljanju kmetijske politike;
-      
spremljanju, vrednotenju in izvajanju poročanja
o stanju kmetijskih in gozdnih zemljišč ter kmetijskih kultur v skladu z
veljavnimi predpisi;
-      
opravljanju pregledov za izvajanje ukrepov
kmetijske politike;
-      
uskladitvam zemljišč, vpisanih v RKG;
-      
kot pomoč pri določanju evidence dejanske rabe
kmetijskih in gozdnih zemljišč ter
-      
raziskovanju, statističnim obdelavam in drugim
uporabnikom.
(4) Evidenca je javna in se lahko povezuje
z evidenco iz 153. člena tega zakona in z drugimi zbirkami podatkov, ki ne
vsebujejo osebnih podatkov.
154. člen
(register plačilnih pravic za shemo osnovnega
plačila)
(1) Register plačilnih pravic za shemo
osnovnega plačila (v nadaljnjem besedilu: register plačilnih pravic) upravlja
in vodi agencija na podlagi podatkov iz odločb o dodelitvi ali odvzemu plačilnih
pravic, odločb o spremembi letnih vrednosti plačilnih pravic in vlog o prenosu
plačilnih pravic ter na podlagi podatkov, ki se prevzemajo iz evidence o
finančnih pomočeh, evidence subjektov in RKG.
(2) Register plačilnih pravic vsebuje
naslednje podatke:
-      
KMG-MID ter ime in priimek ali naziv imetnika
plačilnih pravic, naslov oziroma sedež imetnika plačilnih pravic in tudi
KMG-MID ter ime in priimek ali naziv lastnika plačilnih pravic, naslov oziroma
sedež lastnika plačilnih pravic, če je imetnik plačilnih pravic zakupnik
plačilnih pravic iz 140. in 143. člena tega zakona;
-      
površine kmetijskih zemljišč, na podlagi
katerih so dodeljene plačilne pravice;
-      
identifikacijske podatke o plačilnih pravicah;
-      
število in letne vrednosti plačilnih pravic;
-      
podrobnejše podatke o plačilnih pravicah.
(3) Podatki iz registra plačilnih pravic se
uporabljajo za izvajanje ukrepov kmetijske politike.
(4) Podatki o imenu in priimku ali nazivu
imetnika plačilnih pravic, naslovu oziroma sedežu imetnika plačilnih pravic ter
podatek o številu in vrednosti plačilnih pravic so javni. Če je imetnik
plačilnih pravic zakupnik, so javni tudi podatki o imenu in priimku ali nazivu
lastnika plačilnih pravic, naslovu oziroma sedežu lastnika plačilnih pravic ter
podatek o številu in vrednosti plačilnih pravic.
(5) Podrobnejšo vsebino podatkov o
plačilnih pravicah in postopek za vpis v register plačilnih pravic predpiše
minister.
155. člen
(evidenca trgovcev in uvoznikov določenih
kmetijskih pridelkov ali živil)
(1) V evidenco trgovcev in uvoznikov določenih
kmetijskih pridelkov ali živil se morajo vpisati fizične in pravne osebe, za
katere je to določeno v predpisih kmetijskih trgov.
(2) V evidenco trgovcev in uvoznikov določenih
kmetijskih pridelkov ali živil se vpisujejo:
-      
podatki iz 140. člena tega zakona in
-      
podatki o prodaji in uvozu, vrsti, vrednosti in
količini kmetijskih pridelkov ali živil.
(3) Evidenco iz tega člena vodi in upravlja
agencija.
(4) Evidenca je namenjena izvajanju ukrepov
kmetijske politike.
156. člen
(evidenca imetnikov rejnih živali in evidenca
rejnih živali)
(1) V evidenco imetnikov rejnih živali se
morajo vpisati imetniki rejnih živali.
(2) Evidenca imetnikov rejnih živali vsebuje
poleg podatkov iz 140. člena tega zakona tudi podatke o vrsti ali vrstah
živali, ki jih redi posamezni imetnik.
(3) Evidenca rejnih živalih vsebuje zlasti:
-      
lokacije rejnih živali;
-      
stalež po vrstah rejnih živalih;
-      
identifikacijske in druge podatke o rejnih živalih;
-      
podatke o razmnoževanju rejnih živali;
-      
podatke o nadzoru in ukrepih glede živali.
(4) Podrobnejša pravila in postopke za vpis v
evidenco iz prvega odstavka tega člena predpiše minister.
(5) Namen evidence je
varovanje zdravja ljudi in živali, izvajanje predpisov Unije, ki urejajo
zootehniške in genealoške pogoje za rejo, trgovino s čistopasemskimi
plemenskimi živalmi, hibridnimi plemenskimi prašiči in njihovim zarodnim
materialom ter njihov vstop v Unijo, in izvajanje ukrepov kmetijske politike
ter izvajanje zakona, ki ureja promocijo kmetijskih in živilskih proizvodov.
(6) Evidenci iz tega člena upravlja in vodi
Uprava.
157. člen
(evidenca komasacij)
(1) Evidenca komasacij je temeljna in enotna
evidenca o komasacijah kmetijskih zemljišč. V evidenci komasacij se vodi
grafični in pisni del.
(2) Grafični del vsebuje zlasti podatke o
komasacijskih območjih in parcelah, vključenih v komasacijska območja.
(3) Pisni del vsebuje zlasti:
-      
ime komasacijskih območij;
-      
površino komasacijskih območij;
-      
seznam parcel, vključenih v komasacijska območja;
-      
podatke o izdanih upravnih aktih, ki se nanašajo na
komasacijsko območje;
-      
podatke o komasacijskih udeleženkah ali udeležencih
iz 140. člena tega zakona;
-      
izvajalcih in investitorjih komasacij iz 140. člena
tega zakona.
(4) Evidenca komasacij se vzpostavi na podlagi
podatkov o posameznih fazah postopka komasacij in pravnomočnih odločb o novi
dodelitvi zemljišč v postopkih komasacije.
(5) Podrobno vsebino evidence komasacij, način
vodenja in postopek vpisa komasacijskih območij predpiše minister.
(6) Evidenca komasacij je namenjen izvedbi
komasacij in izvajanju drugih ukrepov, ki se navezujejo na komasacijska
območja.
158. člen
(evidenca osuševalnih in namakalnih sistemov)
(1) Evidenca osuševalnih in namakalnih
sistemov je temeljna in enotna evidenca o osuševalnih in namakalnih sistemih,
ki vsebuje grafični in pisni del.
(2) Grafični del vsebuje zlasti naslednje
podatke:
-      
ustrezen enolični identifikator območja
osuševalnega oziroma namakalnega sistema ter
-      
parcele, vključene v območja osuševalnega
oziroma namakalnega sistema.
(3) Pisni del vsebuje zlasti naslednje podatke
o posameznem osuševalnem oziroma namakalnem sistemu:
-      
ime osuševalnega oziroma namakalnega sistema,
-      
katastrske občine in parcelne številke,
-      
podatke o izdanih upravnih aktih,
-      
stanje osuševalnega oziroma namakalnega
sistema,
-      
podatke o delovanju in vzdrževanju osuševalnega
oziroma namakalnega sistema.
(4) Evidenca iz tega člena je namenjena
upravljanju osuševalnih in namakalnih sistemov.
(5) Podrobno vsebino evidence iz tega
člena, način vodenja in postopek vpisa v evidenco predpiše minister.
159. člen
(evidenca ekološkega rastlinskega
razmnoževalnega materiala in rastlinskega razmnoževalnega materiala iz
preusmeritve, ekološko vzrejenih živali in ekološko gojenih nedoraslih
organizmov iz akvakulture)
(1) Za ekološki rastlinski razmnoževalni
material in rastlinski razmnoževalni material iz preusmeritve se vpišejo firma
ali ime in priimek, sedež ali naslov s hišno številko fizične ali pravne osebe,
kontaktni podatki, vrsta in sorta rastlinskega razmnoževalnega materiala,
količina rastlinskega razmnoževalnega materiala ter obdobje razpoložljivosti.
(2) Za ekološko vzrejene živali se vpišejo
firma ali ime in priimek, sedež ali naslov s hišno številko fizične ali pravne
osebe, kontaktni podatki, vrsta živali, število razpoložljivih živali, spol,
pasma živali, linija živali, starost živali in druge informacije v skladu s
predpisi Unije.
(3) Za ekološko gojene nedorasle organizme
iz akvakulture se vpišejo firma ali ime in priimek, sedež ali naslov s hišno
številko fizične ali pravne osebe, kontaktni podatki, vrsta iz akvakulture,
pridelovalna zmogljivost in zdravstveno stanje v skladu s predpisi Unije.
(4) Vpis v evidenco iz tega člena je
prostovoljen. V evidenco se lahko vpišejo fizične in pravne osebe, ki tržijo
ekološki rastlinski razmnoževalni material in rastlinski razmnoževalni material
iz preusmeritve, ekološko vzrejene živali in ekološko gojene nedorasle
organizme iz akvakulture. Fizične in pravne osebe se v evidenco lahko vpišejo
na podlagi vloge. Ministrstvo izbriše fizično in pravno osebo iz evidence po uradni
dolžnosti, če ta ne izpolnjuje več pogojev za vpis.
(5) Podrobnejše
pogoje za vpis v evidenco predpiše minister v skladu s predpisi Unije.
(6) Evidenca iz
tega člena je javna in je objavljena na spletni strani ministrstva.
(7) Evidenca iz
tega člena je namenjena spremljanju ekološkega rastlinskega razmnoževalnega
materiala in rastlinskega razmnoževalnega materiala iz preusmeritve,
spremljanju ekološko vzrejenih živali in ekološko gojenih nedoraslih organizmov
iz akvakulture.
159.a člen
(zbirka podatkov rastlinske genske banke)
(1) Zbirka podatkov rastlinske genske banke
je seznam vseh rastlinskih genskih virov za prehrano in kmetijstvo
(v nadaljnjem besedilu: RGV), ki imajo dejansko ali potencialno vrednost
za prehrano in kmetijstvo in se hranijo v rastlinski genski banki. Vsebuje
osnovne podatke o posameznem RGV, zlasti:
1.    
kodo in ime institucije, ki hrani RGV,
2.    
neponovljivo številko RGV,
3.    
kodo in ime zbirateljske institucije,
4.    
latinsko ime rodu, vrste in ostalih taksonomskih
enot, ki jim pripada RGV,
5.    
slovensko ime vrste, ki ji pripada RGV,
6.    
ime RGV,
7.    
datum vključitve RGV v rastlinsko gensko banko,
8.    
državo izvora RGV,
9.    
lokacijo in datum nabiranja RGV,
10. 
biološki status RGV ter
11. 
način hranjenja RGV.
(2) Zbirko podatkov iz tega člena vodijo
izvajalci javne službe nalog rastlinske genske banke.
(3) Podatki iz prvega odstavka tega člena
so javni in dostopni na spletnih straneh ministrstva in izvajalcev javne službe
nalog rastlinske genske banke.
(4) Zbirka podatkov iz tega člena je
namenjena upravljanju podatkov o RGV in zagotavljanju dostopa do RGV, ki se
hranijo v rastlinski genski banki.
160. člen
(zbirke podatkov s področja živinoreje)
(1) Zbirke podatkov s področja živinoreje, ki
jih vodijo izvajalci javnih služb, vključujejo naslednje podatke:
-      
meritve proizvodnih in drugih lastnosti živali;
-      
izračuni in napovedi plemenskih in genetskih
vrednosti ter drugi izračuni;
-      
poreklo živali in podatki o vodenju rodovniških
knjig;
-      
označevanje plemenskih živali;
-      
biološki in genski testi;
-      
reprodukcijske lastnosti živali in zdravje živali;
-      
biotska raznovrstnost domačih živali;
-      
druge vsebine, določene z zakonom, ki ureja
živinorejo.
(2) Za vodenje zbirk podatkov iz prejšnjega
odstavka izvajalci javnih služb prevzemajo KMG-MID, firmo ali ime in priimek
ter sedež ali naslov s hišno številko imetnika živali, živalih in podatke
kmetijskih gospodarstvih iz zbirk podatkov ministrstva.
(3) Dostop do zbirk podatkov s področja
živinoreje, ki jih vodijo posamezni izvajalci javnih služb, je lahko na voljo
tudi drugim izvajalcem javnih služb, če ti podatke potrebujejo za izvajanje
javne službe, ter ministrstvu in agenciji.
(4) Podrobnejša pravila in postopke vodenja
zbirk iz prvega odstavka tega člena predpiše minister.
(5) Namen zbirk podatkov iz prvega odstavka
tega člena je zagotavljanje izvajanja potrjenih rejskih programov, izvajanja
javne službe strokovnih nalog v živinoreji in javne službe genskih bank v
živinoreji ter izvajanje ukrepov zootehnike in kmetijske politike.
161. člen
(zbirke podatkov analiz)
(1) Izvajalci nalog javnih služb in javni
zavodi in organizacije, ki imajo javno pooblastilo po tem zakonu, ki izvajajo
analize zemlje, krme, živil in gnojil (v nadaljnjem besedilu: izvajalci
analiz), vodijo podatke teh analiz na predpisan način.
(2) Povezljivost podatkov analiz z drugimi
zbirkami podatkov ministrstva zagotavljajo izvajalci analiz s prevzemanjem
KMG-MID, firme ali imena in priimka ter sedeža ali naslova s hišno številko
nosilca, živalih, podatkov o zemljiščih in kmetijskem gospodarstvu iz evidenc
ministrstva.
(3) Izvajalci analiz dajejo podatke iz
prejšnjih dveh odstavkov na voljo ministrstvu za kontrolo in izvajanje ukrepov
kmetijske politike.
(4) Podrobnejšo vsebino in način vodenja zbirke
podatkov analiz predpiše minister.
(5) Zbirke podatkov iz tega člena so namenjene
izvajanju, kontroli in spremljanju učinkov ukrepov kmetijske politike.
161.a člen
(zbirka podatkov o emisijah in odvzemih
toplogrednih plinov v kmetijstvu in spremljanju stanja kmetijskih tal ter
podatkov emisij toplogrednih plinov, amonijaka in drugih onesnaževal zraka v
kmetijstvu)
(1) V zbirki podatkov o emisijah in
odvzemih toplogrednih plinov v kmetijstvu in o spremljanju stanja kmetijskih
tal ter podatkov emisij toplogrednih plinov, amonijaka in drugih onesnaževal
zraka v kmetijstvu se vodijo ali se vanjo prevzemajo ter obdelujejo naslednji
podatki:
a) 
iz 140. člena tega zakona o zavezancih, ki
na svojih površinah dovolijo opravljanje vzorčenja na podlagi 28.a in a28.b
člena tega zakona (identifikacijska številka subjekta, ime, priimek, naslov,
EMŠO, naziv in sedež pravne osebe, matična številka);
b) 
iz prvega odstavka 143. člena tega zakona;
c) 
o tleh iz 164. člena tega zakona;
č)  o
tleh iz 164.a člena tega zakona;
d) 
o dejanski rabi zemljišč iz 165. člena
tega zakona;
e) 
o letnih spremembah dejanske rabe zemljišč;
f)  
o vzorčenju tal in analizi tal iz 28.a člena
tega zakona;
g) 
o vzorčenju tal in analizi tal iz prvega in
drugega odstavka a28.b člena in šestega odstavka č28.b člena tega zakona;
h) 
o emisijah in odvzemih toplogrednih plinov,
amonijaka in nekaterih onesnaževal v kmetijstvu iz a28.a člena tega zakona;
i)   
iz 153. člena tega zakona podatki iz
zbirne vloge iz predpisa o izvedbi ukrepov kmetijske politike, ki so potrebni
za obračunavanje podatkov o emisijah in odvzemih toplogrednih plinov v
kmetijstvu in spremljanju stanja kmetijskih tal ter spremljanju in
obračunavanju emisij toplogrednih plinov in amonijaka v živinoreji in iz
kmetijskih tal;
j)   
o evidenci imetnikov rejnih živali in evidenci
rejnih živali iz 156. člena tega zakona;
k) 
o evidenci komasacij iz 157. člena tega
zakona;
l)   
o evidenci osuševalnih in namakalnih sistemov
iz 158. člena tega zakona ter
m)
o proizvodnih in drugih lastnosti živali iz
160. člena tega zakona.
(2) Zbirka podatkov iz tega člena je
namenjena spremljanju emisij in odvzemov toplogrednih plinov v kmetijstvu in gozdarstvu,
spremljanju stanja kmetijskih tal, obračunavanju emisij toplogrednih plinov,
amonijaka in drugih onesnaževal iz kmetijstva za izvajanje, kontrolo in
spremljanje učinkov ukrepov kmetijske politike ter drugim aktivnostim, ki
prispevajo k zagotavljanju trajne rodovitnosti kmetijskih tal in k primerni
prehranski varnosti Republike Slovenije.
(3) Zbirko podatkov iz tega člena vodijo
nosilci javnega pooblastila iz a28.a, 28.a in b28.b člena tega zakona. Vsak
nosilec javnega pooblastila iz a28.a, 28.a in b28.b člena tega zakona je
odgovoren za pravilnost podatkov s svojega področja.
(4) Podrobnejšo vsebino vnosa podatkov o
emisijah in odvzemih toplogrednih plinov v kmetijstvu in o spremljanju stanja
kmetijskih tal ter podatkov emisij toplogrednih plinov, amonijaka in drugih
onesnaževal zraka v kmetijstvu, obdelavo teh podatkov in način vodenja zbirke
podatkov iz tega člena predpiše minister.
162. člen
(evidenca o izobraževanju, usposabljanju in
svetovanju za potrebe kmetijstva in razvoja podeželja)
(1) Evidenco o izobraževanju, usposabljanju
in svetovanju za potrebe kmetijstva in razvoja podeželja (v nadaljnjem
besedilu: evidenca o izobraževanju) upravlja in vodi ministrstvo, vpis podatkov
v evidenco o izobraževanju pa opravijo izvajalci izobraževanja, usposabljanja
oziroma svetovanja na podlagi podatkov o opravljenem izobraževanju,
usposabljanju oziroma svetovanju. Za točnost in ažurnost vnesenih podatkov v
evidenco o izobraževanju so odgovorni izvajalci izobraževanja, usposabljanja
oziroma svetovanja.
(2) Evidenca o izobraževanju vsebuje
naslednje podatke:
1.    
o udeležencu izobraževanja, usposabljanja
oziroma svetovanja iz 140. člena tega zakona;
2.    
KMG-MID kmetijskega gospodarstva udeleženca
izobraževanja, usposabljanja oziroma svetovanja iz 143. člena tega zakona;
3.    
EMŠO ali matična številka poslovnega subjekta
za udeleženca izobraževanja ali usposabljanja na področju gozdarstva;
4.    
vsebinski podatki o izobraževanjih oziroma
usposabljanjih, še zlasti vrsta, teme in število ur izobraževanja oziroma
usposabljanja;
5.    
datum in lokacija opravljenega izobraževanja,
usposabljanja oziroma svetovanja;
6.    
izvajalci izobraževanja, usposabljanja oziroma
svetovanja.
(3) Evidenca o izobraževanju je namenjena
kontroli izpolnjevanja pogojev za ukrepe kmetijske politike.
162.a člen
(evidenca za sektor mleka)
(1) V evidenci za sektor mleka se vodijo
oziroma prevzemajo podatki:
1.    
o nosilcu kmetijskega gospodarstva, ki mleko
proizvaja in trži, o prvem kupcu mleka iz 140. člena tega zakona ter o
predelovalnih obratih, ki mleko predelujejo;
2.    
KMG-MID iz 143. člena tega zakona;
3.    
o odkupljenih količinah mleka, ki jih sporočajo
prvi kupci mleka in predelovalni obrati, ki so mleko odkupili;
4.    
o oddanih količinah mleka prvemu kupcu mleka
izven Republike Slovenije, ki jih sporočajo nosilci kmetijskih gospodarstev;
5.    
o prodani količini mleka izven Republike
Slovenije, ki jih sporočajo predelovalni obrati;
6.    
o letnih količinah neposredno prodanega mleka
in mlečnih izdelkov, ki jih sporočajo nosilci kmetijskih gospodarstev;
7.    
ugotovitve inšpekcijskega nadzora.
(2) Zavezanci za vpis v evidenco za sektor
mleka so nosilci kmetijskega gospodarstva, ki mleko proizvajajo z namenom
oddaje oziroma prodaje, prvi kupci mleka ter predelovalni obrati.
(3) Evidenca je namenjena izvajanju tržno
informacijskega sistema za trg mleka in mlečnih izdelkov, ukrepov kmetijske
politike ter zakona, ki ureja promocijo kmetijskih in živilskih proizvodov.
(4) Evidenco za sektor mleka vodi in
upravlja agencija.
(5) Podrobnejšo vsebino in postopek za vpis
v evidenco iz tega člena predpiše minister.
162.b člen
(register pašnih skupnosti)
(1) Register pašnih skupnosti vsebuje:
1.    
ime pašne skupnosti;
2.    
pogodbo o ustanovitvi pašne skupnosti;
3.    
podatke o predsedniku, namestniku predsednika
in članih pašne skupnosti iz 140. člena tega zakona;
4.    
identifikacijsko številko pašne skupnosti;
5.    
seznam zemljiških parcel skupnega pašnika
oziroma planine;
6.    
datum pravnomočnosti odločbe o vpisu v register
pašnih skupnosti ali izbrisu iz njega;
7.    
poseben transakcijski račun pašne skupnosti.
(2) Vlogo za vpis pašne skupnosti v register
pašnih skupnosti poda predsednik pašne skupnosti. O vlogi odloči krajevno
pristojna upravna enota, v kateri bo pašna skupnost izvajala pašo.
(3) Spremembe podatkov, ki se vodijo v
registru, mora predsednik pašne skupnosti sporočiti upravni enoti najpozneje v
30 dneh od nastale spremembe.
(4) Register pašnih skupnosti je namenjen
izvajanju ukrepov kmetijske politike.
(5) Register pašnih skupnosti vodijo
upravne enote.
162.c člen
(evidenca posebnih kultur)
(1) Evidenca posebnih kultur se vzpostavi
za namene ugotavljanja katastrskega dohodka v skladu z zakonom, ki ureja
dohodnino, in za izvajanje ukrepov kmetijske politike.
(2) Zavezanec za vpis v evidenco iz tega
člena je nosilec kmetije, na kateri se pridelujejo posebne kulture, ki so
določene z zakonom, ki ureja ugotavljanje katastrskega dohodka, če se te
predelujejo najmanj na 0,1 hektarja skupne površine, oziroma tudi manjši
površini, če se pridelujejo z namenom prodaje.
(3) V evidenci iz tega člena se vodijo:
-      
podatki o nosilcu kmetije iz 140. člena tega
zakona;
-      
podatek o prijavljeni površini posebnih kultur
za tekoče leto.
(4) Zavezanec za vpis v evidenco iz tega
člena sporoča podatke iz druge alineje prejšnjega odstavka ob oddaji zbirne
vloge v roku in na način, ki je določen za oddajo zbirne vloge v skladu s
predpisi, ki urejajo izvedbo ukrepov kmetijske politike.
(5) Podrobnejšo vsebino evidence iz tega
člena in način zbiranja podatkov predpiše minister.
(6) Evidenco iz tega člena vodi agencija.
163. člen
(zbirka podatkov mreže za podeželje)
(1) Zbirka podatkov mreže za podeželje se
vzpostavi na podlagi vlog za vpis ali vlog za spremembo podatkov in povezovanja
z evidenco subjektov.
(2) Zbirka podatkov mreže za podeželje vsebuje:
-      
podatke iz prvega odstavka 140. člena tega zakona o
osebi, ki se prostovoljno vpiše v zbirko podatkov mreže za podeželje;
-      
telefonsko številko, številko faksa, naslov
elektronske pošte, spletno stran in
-      
druge podatke.
(3) Namen zbirke podatkov mreže za podeželje je
medsebojna komunikacija med ministrstvom in osebami, ki se vpišejo v zbirko.
(4) Podatki iz zbirke podatkov mreže za
podeželje so javni in se objavijo na spletni strani ministrstva, razen davčne
številke, EMŠO in KMG-MID.
164. člen
(pedološka karta)
Pedološka karta je geokodirana, grafična in
opisna zbirka podatkov o tleh, ki vsebuje zlasti kartografski prikaz talnih
tipov in podatke o pedoloških profilih in analizah.
164.a člen
(karta talnih števil)
Karta talnih števil je prostorska evidenca,
ki vsebuje v številčni vrednosti navedeno osnovno oceno lastnosti tal. Pri ugotavljanju
osnovne ocene lastnosti tal se upoštevajo geološka podlaga, razvojna stopnja in
tekstura iz podatkov pedološke karte Slovenije.
164.b člen
(evidenca območij z omejenimi možnostmi za
kmetijsko dejavnost)
(1) Evidenca območij z omejenimi možnostmi
za kmetijsko dejavnost je prostorska evidenca, ki vsebuje območja znatne
omejitve rabe zemljišč na gorskih območjih, na območjih z naravnimi omejitvami
in na območjih s posebnimi omejitvami, ki so določena na podlagi predpisov
Unije.
(2) Razvrstitev kmetijskih gospodarstev v
območja z omejenimi možnostmi za kmetijsko dejavnost predpiše minister.
164.c člen
(evidenca območij planin)
(1) Evidenca območij planin je javna
prostorska evidenca, ki vsebuje območja planinskih pašnikov na gorskih
območjih.
(2) Evidenca se uporablja za pripis planin
k zemljiščem, prijavljenim v RKG, za spremljanje in izvajanje ukrepov kmetijske
politike.
(3) Evidenco vzpostavi ministrstvo s
pomočjo topografskih kart in presoje naslednjih pogojev:
-      
da gre za sklenjeno geografsko območje nad
območjem stalne poselitve s tradicionalno poletno pašo živali;
-      
da leži območje praviloma nad 750 m nadmorske
višine, izjemoma nižje, če gre za izkazano zgodovinsko rabo planin;
-      
da so na območju že delovale pašne ali agrarne
skupnosti s poletno planinsko pašo ali se na območju tako delovanje
vzpostavlja.
165. člen
(evidenca dejanske rabe kmetijskih in gozdnih
zemljišč)
(1) Evidenca dejanske rabe kmetijskih in
gozdnih zemljišč (v nadaljnjem besedilu: evidenca rabe) je enotna državna
evidenca o dejanski rabi kmetijskih in gozdnih zemljišč. Poligon dejanske rabe
je strnjena površina kmetijskega ali gozdnega zemljišča z isto vrsto dejanske
rabe. V evidenci rabe se vodijo naslednje skupine vrst dejanske rabe kmetijskih
in gozdnih zemljišč:
-      
njive in vrtovi;
-      
travniške površine;
-      
trajni nasadi;
-      
druge kmetijske površine;
-      
gozd.
(2) Podrobnejše vrste dejanskih rab kmetijskih
in gozdnih zemljišč ter način njihovega določanja in obnavljanja predpiše
minister.
(3) V evidenci rabe se za posamezni poligon
dejanske rabe vodijo zlasti naslednji podatki:
-      
identifikacijska oznaka;
-      
vrsta dejanske rabe;
-      
površina;
-      
umestitev v prostor v državnem koordinatnem
sistemu;
-      
datum spremembe.
(4) Obnavljanje podatkov v evidenci rabe se
izvede najmanj vsakih pet let.
(5) Podatke iz evidence rabe ministrstvo
posreduje Geodetski upravi Republike Slovenije.
(6) Način prenosa in vpisa podatkov iz evidence
rabe v zemljiški kataster predpiše minister, pristojen za prostor, v soglasju z
ministrom.
(7) Evidenca je namenjena ugotavljanju
dejanskega stanja rabe zemljišč kot pogoja za izvajanje ukrepov kmetijske
politike.
165.a člen
(evidenca udeležencev neformalnih
izobraževanj na področju čebelarstva)
(1) Evidenco udeležencev neformalnih
izobraževanj na področju čebelarstva vodi in upravlja izvajalec teh izobraževanj
iz 129.a člena tega zakona.
(2) Evidenca iz tega člena vsebuje
naslednje podatke:
-      
osebno ime, rojstne podatke, naslov stalnega in
začasnega prebivališča udeleženca;
-      
datum in naslov izobraževanja;
-      
vsebinske podatke o izobraževanju, zlasti vrsto
izobraževanja, število ur, datum in lokacijo izobraževanja ter
-      
zaporedno številko potrdila.
(3) Evidenca iz tega člena je namenjena
spremljanju izvajanja neformalnih izobraževanj na področju čebelarstva.
5. Pridobivanje in uporaba podatkov,
povezovanje, financiranje, posredovanje in povezovanje podatkov
166. člen
(pridobivanje in uporaba podatkov)
(1) Za namen priprave in izvedbe ukrepov
kmetijske politike in zagotavljanje varnosti, kakovosti in pravilnosti
označevanja živil ter za namene, opredeljene z zakoni iz drugega odstavka
140. člena tega zakona lahko ministrstvo in organi v sestavi pridobivajo,
uporabljajo in obdelujejo podatke, vključno z osebnimi podatki, iz naslednjih
predpisanih zbirk podatkov, ki jih upravljajo državni organi, javni zavodi in
agencije, koncesionarji ali občine ter drugi pooblaščeni organi:
1.    
registra prostorskih enot;
2.    
davčnega registra in evidence o davkih (davčna
številka za subjekte iz 140. člena tega zakona, davčni in rezidenčni
status, firmo ali ime in priimek ter sedež ali naslov zakupnika oziroma
dejanskega uporabnika kmetijskih in gozdnih zemljišč, identifikacijska oznaka
parcele zakupljenih zemljišč, podatek o izpolnjevanju
pogoja poravnanih obveznih dajatev in drugih denarnih nedavčnih obveznosti iz
prvega odstavka 35.a člena tega zakona); za povezovanje
se uporablja davčna številka;
3.    
CRP (EMŠO in davčna številka, spol, datum
rojstva, datum smrti, priimek, ime, stalno prebivališče v Sloveniji, začasno
prebivališče v Sloveniji, prebivališče v tujini, naslov za vročanje,
državljanstvo, oče, mati, zakonec oziroma zunajzakonski partner, otroci,
generalni status, status prebivališča, indikator začasnega bivanja v tujini in
EMŠO v primeru zamenjave, podatek o skrbniku in vrnitvi poslovne sposobnosti).
Za povezovanje evidence se uporablja EMŠO ali davčna številka, če tega podatka
ni na voljo, pa hkrati dva izmed naslednjih podatkov: ime in priimek, stalni
ali začasni naslov ali sorodstvene vezi (EMŠO očeta, matere, zakonca oziroma
zunajzakonskega partnerja, otrok, skrbnika);
4.    
zemljiškega katastra (podatki o parceli, ki se
vodijo v zemljiškem katastru v skladu z zakonom, ki ureja evidentiranje
nepremičnin, vključno z osebnimi podatki o lastniku in upravljavcu in sicer
EMŠO ali matična številka, ime in priimek oziroma naziv, naslov stalnega
prebivališča oziroma sedež podjetja); povezovalni znak je identifikacijska
oznaka parcele oziroma EMŠO
ali matična številka;
5.    
katastra stavb (podatki o stavbi in o delih
stavb, ki se vodijo v katastru stavb v skladu z zakonom, ki ureja evidentiranje
nepremičnin, vključno z osebnimi podatki o lastniku in upravljavcu in sicer
EMŠO ali matična številka, ime in priimek oziroma naziv, naslov stalnega
prebivališča oziroma sedež podjetja); povezovalni znak je identifikacijska
oznaka stavbe ali identifikacijska oznaka parcele oziroma EMŠO ali matična številka;
6.    
informatizirane glavne knjige zemljiške knjige
(podatke o lastniku ali zakupniku zemljiške parcele, in sicer za pravne osebe
podatek o firmi oziroma naslovu, sedežu in matični številki, za fizične osebe
podatek o imenu in priimku, naslovu stalnega prebivališča in EMŠO, podatek o
zaznambi agrarne skupnosti); za pridobivanje podatkov iz zemljiške knjige se za
potrebe tega zakona in zakona, ki ureja agrarne skupnosti, uporabi povezovalni
znak sklop nepremičnin (zemljiških parcel), omogoči se računalniška povezava z
zemljiško knjigo in se za ta namen ne uporabljajo določbe zakona, ki ureja
zemljiško knjigo, ki urejajo posredovanje podatkov informatizirane glavne
knjige;
7.    
PRS in registra transakcijskih računov in
zbirke letnih poročil (matična številka, davčna številka, datum vpisa in
izbrisa, pravnoorganizacijska oblika subjekta, naziv (polno ime, kratko ime),
naslov oziroma sedež, šifra in naziv glavne dejavnosti in preostalih dejavnosti
po standardni klasifikaciji dejavnosti, podatki o družbenikih, njihovih
identifikacijskih številkah, poslovnih deležih in osebah, pooblaščenih za
zastopanje, oziroma ustanoviteljih in zastopnikih, podatki o številki
transakcijskega računa, povprečno število zaposlenih na podlagi delovnih ur,
letno poročilo, stroški); povezovalni znak je matična ali davčna številka;
8.    
zbirk carinskih podatkov o uvozu in izvozu kmetijskih
pridelkov ali živil;
9.    
zbirk podatkov Sklada kmetijskih zemljišč in
gozdov Republike Slovenije (podatki o zemljiščih, ki so v lasti Republike
Slovenije, površina v lasti sklada in v najemu, firmo ali ime in priimek, EMŠO
ali matična številka ter sedež ali naslov zakupnika teh zemljišč, številka
pogodbe, podatek o poravnanih obveznostih do sklada); povezovalni znak je
matična številka ali EMŠO ali katastrska parcela;
10. 
zbirk podatkov Agencije Republike Slovenije za
okolje;
11. 
zbirk podatkov o vodah;
12. 
vodne knjige Direkcije Republike Slovenije za
vode (šifra rabe vode, naziv rabe vode, številka in datum odločbe, tip odločbe,
oseba, na katero se odločba nanaša, skupna površina namakanja, podatki o
namakanju); povezovalni znak je šifra rabe vode;
13. 
zbirk podatkov o ekološko pomembnih območjih;
14. 
zbirk podatkov o onesnaženosti zemljišč in vod;
15. 
zbirk podatkov o okolju, naravi in habitatih;
16. 
zbirk podatkov o zavarovanih in drugih
območjih, ki so pomembna za izvajanje ukrepov ministrstva;
17. 
zbirk podatkov iz prostorskega informacijskega
sistema, ki se vodijo v skladu s predpisi o prostorskem načrtovanju;
18. 
zbirk podatkov Zavoda za pokojninsko in
invalidsko zavarovanje Slovenije (iz registra zavezancev: ime in priimek,
naslov in EMŠO ter davčna številka oziroma naziv, sedež, matična ali davčna
številka zavarovanca in zavezanca, datum začetka in prenehanja zaposlitve,
število ur delovnega časa zavarovanca, število zaposlenih zavezanca; iz matične
evidence zavarovancev: ime in priimek, naslov in EMŠO, datum začetka in konca
zavarovanja, podlaga za zavarovanje, število ur zavarovalnega časa na teden);
povezovalni znak je matična številka ali EMŠO;
19. 
zbirk podatkov s področja regionalne politike;
20. 
registra nepremične kulturne dediščine,
vključno s podatki o parcelah in lastnikih (vrsta in naziv nepremične kulturne
dediščine, ime in priimek ter naslov) ter njihovih lastniških deležih;
21. 
evidence socialnih podjetij, registra
invalidskih podjetij (firma, naslov, zastopnik, matična številka,
pravnoorganizacijska oblika, glavna dejavnost, datum vpisa in izbrisa);
22. 
zbirk podatkov Javne agencije za raziskovalno
dejavnost Republike Slovenije (podatki iz evidence izvajalcev raziskovalne
dejavnosti in razvojne dejavnosti: ime in priimek, številka evidence
raziskovalne dejavnosti, šifra dejavnosti zaposlitev);
23. 
zbirk podatkov Centra Republike Slovenije za
poklicno izobraževanje (podatki iz evidence izdanih certifikatov: ime in
priimek, EMŠO, datum izdaje certifikata, poklicna kvalifikacija); povezovalni
znak je EMŠO;
24. 
evidence državnih pomoči, ki jo vodi ministrstvo,
pristojno za finance;
25. 
iz evidence registriranih vozil (za kolesne
traktorje, traktorske priklopnike, zamenljive vlečene stroje in gosenične
traktorje) podatke o posameznem vozilu, lastniku vozila ali osebi, na katero je
vozilo registrirano, EMŠO ali matično številko; povezovalni znak je EMŠO ali
matična številka;
26. 
prostorsko informacijskega sistema.
(2) Agencija lahko obdeluje kontaktne
podatke upravičencev (telefonska številka in naslov elektronske pošte) za namen
njihovega obveščanja v zvezi z izvajanjem ukrepov kmetijske politike, v katere
je upravičenec vključen.
(3) Za vodenje in
upravljanje zbirk podatkov lahko ministrstvo uporablja tudi temeljne
topografske načrte, zbirko topografskih podatkov, topografske karte, pregledne
karte, ortofoto, podatke digitalnega modela reliefa in druge prostorske
podatke.
(4) Upravljavci
načrtov, kart, ortofotov, podatkov digitalnega modela reliefa in drugih
prostorskih podatkov iz prejšnjega odstavka posredujejo ministrstvu podatke
brezplačno oziroma v skladu z zakonom, ki ureja dostop do informacij javnega
značaja.
(5) Ministrstvo
dostopa do pisnih in grafičnih podatkov iz zbirk podatkov iz prvega in drugega
odstavka tega člena z neposredno računalniško povezavo, če tehnične možnosti to
omogočajo.
(6) Za vodenje in
upravljanje zbirk podatkov lahko ministrstvo v evidence z delovnega področja
ministrstva prevzame podatke iz evidenc iz tega člena za osebe, ki se v
evidence vpisujejo po lastni volji ali so se dolžne vanje vpisati v skladu z
zakonom ali pa so v evidence vpisane po uradni dolžnosti.
167. člen
(povezovanje zbirk podatkov)
(1) Za izvajanje nalog z delovnega področja ministrstva
se evidence z delovnega področja ministrstva lahko povezujejo med seboj in z
evidencami iz prvega in drugega odstavka prejšnjega člena.
(2) Za medsebojno povezovanje evidenc z
delovnega področja ministrstva se za subjekte uporablja identifikacijska
številka subjekta, za kmetijska gospodarstva pa KMG-MID.
(3) Za povezovanje evidenc z delovnega področja
ministrstva z evidencami iz prvega in drugega odstavka prejšnjega člena se za
osebne podatke uporablja davčna številka ali EMŠO ali matična številka
poslovnega subjekta.
168. člen
(financiranje zbirk podatkov)
Ministrstvo zagotovi sredstva za financiranje
zbirk podatkov, ki jih upravlja in vodi po tem zakonu.
169. člen
(posredovanje in povezovanje podatkov iz zbirk
podatkov)
(1) Podatki o vrsti in obsegu dejavnosti,
podatki o imenu, priimku oziroma nazivu in naslovu oziroma sedežu zavezancev za
vpis v zbirke podatkov iz drugega odstavka 140. člena tega zakona so javni,
če zakon ne določa drugače.
(2) Vsi podatki iz zbirk podatkov iz tega
zakona se lahko uporabljajo samo za namene, za katere so bili dani in so
določeni v zakonu.
(3) Ministrstvo posreduje podatke iz zbirk
tega zakona v skladu s prejšnjim odstavkom pooblaščenim organizacijam,
izvajalcem javnih služb in izvajalcem ukrepov kmetijske politike, če jih ti
potrebujejo za izvajanje nalog iz delovnega področja ministrstva ter drugim
državnim organom in občinam, če jih ti potrebujejo za izvajanje zakonsko
določenih nalog.
(4) Ministrstvo omogoči vpogled v zbirke
podatkov iz tega zakona osebam, ki opravljajo naloge v pooblaščenih
organizacijah, pri izvajalcih javnih služb in izvajalcih ukrepov kmetijske
politike, če jih te osebe potrebujejo za izvajanje nalog iz delovnega področja
ministrstva, ter osebam v drugih državnih organih in občinah, če jih te osebe
potrebujejo za izvajanje zakonsko določenih nalog.
169.a člen
(omogočanje
pridobivanja podatkov zavarovalnicam)
(1) Agencija zavarovalnicam, ki opravljajo
zavarovalne posle v skladu z zakonom, ki ureja zavarovalništvo, za namen
opravljanja teh poslov v primeru, ko upravičenci uveljavljajo pravice iz
naslova ukrepov kmetijske politike, ki se nanašajo na sofinanciranje
zavarovanja, omogoči pridobivanje podatkov iz zbirne vloge iz predpisa, ki ureja izvedbo ukrepov kmetijske
politike, ki se nanašajo na upravičenca in ki jih zavarovalnica potrebuje za
sklenitev zavarovalne pogodbe.
(2) Agencija posreduje podatke iz
prejšnjega odstavka na podlagi izrecnega pisnega soglasja upravičenca za
posredovanje podatkov, ki ga lahko upravičenec kadarkoli umakne s pisno izjavo.
Vlagatelj zahteve za pridobitev podatkov iz prejšnjega odstavka mora zahtevi
priložiti izjavo upravičenca, da vlagatelju izrecno dovoljuje pridobivanje
njegovih podatkov od agencije, in sicer za namen uveljavljanja pravice iz
naslova ukrepov kmetijske politike, ki se nanašajo na sofinanciranje
zavarovanja.
(3) Ne glede na prejšnji odstavek lahko
zavarovalnice, ki opravljajo zavarovalne posle v skladu z zakonom, ki ureja
zavarovalništvo, za namen opravljanja teh poslov v primeru, ko upravičenci uveljavljajo
pravice iz ukrepov kmetijske politike, ki se nanašajo na sofinanciranje
zavarovanja, dostopajo do podatkov zavarovanca o zemljiščih in živalih iz zbirk
podatkov iz 143. in 156. člena tega zakona ter do podatkov zavarovanca o
zemljiščih in živalih iz zbirne vloge iz predpisa, ki ureja izvedbo ukrepov
kmetijske politike.
(4) Agencija ne
odgovarja za pravilnost podatkov, ki jih zavarovalnice
pridobijo na podlagi tega člena.
6. Tržno informacijski sistem in kmetijsko
knjigovodstvo
170. člen
(tržno informacijski sistem)
(1) Tržno informacijski sistem obsega zbiranje,
obdelavo in objavljanje podatkov o količinah in cenah določenih kmetijskih
pridelkov ali živil in kmetijskih zemljišč ter gozdov na reprezentativnih
trgih. Tržno informacijski sistem vodi agencija.
(2) Minister določi reprezentativne trge
kmetijskih pridelkov ali živil in kmetijskih zemljišč ter gozdov, fizične in
pravne osebe, ki morajo posredovati podatke, in predpiše vrsto, obseg in
pogostnost zbiranja podatkov.
171. člen
(kmetijsko knjigovodstvo)
(1) Za sprejemanje in analiziranje ukrepov
kmetijske politike se na nekaterih kmetijah vodi kmetijsko knjigovodstvo. Sodelovanje
kmetij je prostovoljno.
(2) Merila za določitev kmetij so
proizvodna usmeritev, velikost in regionalna zastopanost kmetij.
(3) Minister na podlagi meril iz prejšnjega
odstavka in soglasja nosilcev določi kmetije, ki vodijo kmetijsko
knjigovodstvo, tako da z njimi sklene pogodbo. Posamezna poročevalska kmetija
prejme nadomestilo za sodelovanje v mreži računovodskih podatkov, ki ga določi
minister.
(4) Ministrstvo je odgovorno za strokovno
in organizacijsko vodenje kmetijskega knjigovodstva ter sodelovanje s
strokovnimi institucijami in upravnimi organi. Minister predpiše podrobnejše
naloge strokovnih institucij in upravnih organov pri vodenju kmetijskega
knjigovodstva.
(5) Minister ustanovi komisijo za
spremljanje in vodenje kmetijskega knjigovodstva, ki jo sestavljajo
predstavniki ministrstva, strokovnjaki za kmetijsko svetovanje, državno
statistiko, izobraževanje, raziskovanje in predstavniki zbornice, Zadružne
zveze Slovenije, računovodske pisarne ter nosilcev.
(6) Računovodska pisarna je pravna oseba
ali samostojni podjetnik posameznik, ki sama ali skupaj z drugo pravno osebo
ali samostojnim podjetnikom posameznikom, s katerim ima sklenjeno pogodbo o
izvajanju del v skladu s predpisi, izpolnjuje pogoje glede ustrezne
registracije za izvajanje dejavnosti vodenja kmetijskega knjigovodstva, števila
in izobrazbe zaposlenih, referenc na področju vodenja računovodstva za kmetijsko
dejavnost ali kmetijskega knjigovodstva ter ustrezne tehnične opremljenosti in
ni v postopku prenehanja, prisilne poravnave, stečaja, prepovedi delovanja,
sodne likvidacije, izbrisa iz registra ter ima poravnane vse davke, prispevke
in druge dajatve, določene s predpisi. Podrobnejše pogoje, ki jih mora
izpolnjevati računovodska pisarna, predpiše minister. Naloge in obveznosti
računovodske pisarne so določene s predpisi Unije.
(7) Računovodska pisarna opravlja svoje
naloge in obveznosti kot javno pooblastilo. Računovodska pisarna se izbere na
javnem razpisu na podlagi naslednjih meril: delovnih izkušenj s področja
vodenja računovodstva za kmetijsko dejavnost ali kmetijskega knjigovodstva,
referenc na področju vodenja računovodstva za kmetijsko dejavnost ali
kmetijskega knjigovodstva, in strokovnega izpopolnjevanja s področja vodenja
računovodstva za kmetijsko dejavnost. Podrobnejša merila se določijo v javnem
razpisu. Javno pooblastilo se podeli računovodski pisarni, ki na javnem razpisu
doseže najvišje število točk na podlagi meril. Javno pooblastilo podeli
minister z odločbo v upravnem postopku za obdobje petih let. Medsebojna
razmerja med nosilcem javnega pooblastila in ministrstvom se uredijo s pogodbo.
(8) Nadzor, razen inšpekcijskega nadzora,
nad računovodsko pisarno, ki ji je dodeljeno javno pooblastilo, opravlja
ministrstvo.
(9) Javno pooblastilo preneha sporazumno,
ali če računovodska pisarna preneha izpolnjevati pogoje, določene s tem
zakonom, ali predpisi, izdanimi na njegovi podlagi, ali predpisi Unije, če krši
pogodbo, ali če ravna v nasprotju z navedenimi predpisi, kar ugotovi
ministrstvo z odločbo v upravnem postopku.
(10) Osebe, ki sodelujejo ali so sodelovale
v mreži kmetijskega knjigovodstva, ne smejo izdati katerekoli individualne
računovodske podatke ali katerekoli druge individualne podrobnosti, s katerimi
so se seznanile pri opravljanju svojih dolžnosti ali drugače naključno v okviru
tega dela.
(11) Računovodska pisarna prejme za vsako
pravilno izpolnjeno poročilo standardni honorar, kot je določen s predpisi
Unije, poleg tega pa lahko prejme tudi nadomestilo. Minister s sklepom določi
višino in pogoje za pridobitev nadomestila.
(12) Sredstva za izvajanje kmetijskega
knjigovodstva zagotovi ministrstvo.
7. Količine oljčnega olja in namiznih oljk
171.a člen
(sporočanje količin oljčnega olja in
namiznih oljk)
(1) Ministrstvo zbira podatke o proizvedeni
količini oljčnega olja in namiznih oljk za potrebe sporočanja podatkov v skladu
s predpisi Unije.
(2) Za namen iz prejšnjega odstavka so obrati
iz 152.a člena tega zakona, ki se ukvarjajo s pridobivanjem olja iz plodov oljk
ali oljčnih tropin, dolžni ministrstvu sporočati količino predelanih plodov
oljk ali oljčnih tropin in količino pridobljenega olja.
(3) Podatke iz prejšnjega odstavka obrat
sporoča v obdobju obiranja oljk do petega dne v mesecu za količine, predelane
ali pridobljene v predhodnem mesecu.
XVII. NADZOR NAD IZVAJANJEM DOLOČB TEGA ZAKONA
172. člen
(inšpekcijski nadzor)
(1) Nadzor nad izvajanjem določb tega
zakona in predpisov, izdanih na njegovi podlagi, ter predpisov Unije s področja
kmetijstva opravljajo, če ta zakon ne določa drugače, kmetijski inšpektorji ali
drugi pristojni inšpektorji inšpektorata, pristojnega za kmetijstvo, in
inšpektorji, ki delujejo v okviru uprave, pooblaščeni za nadzor po tem zakonu
ali drugih predpisih.
(2) Nadzor nad izvajanjem določb tega
zakona in predpisov, izdanih na njegovi podlagi, ter predpisov Unije o varnosti
živil neživalskega izvora v vseh fazah pridelave in predelave ter nadzor
organizacij za ugotavljanje skladnosti po tem zakonu opravljajo inšpektorji za
hrano. Nadzor nad izvajanjem določb tega zakona in predpisov, izdanih na
njegovi podlagi, ter predpisov Unije o kakovosti živil v vseh fazah pridelave
in predelave opravljajo inšpektorji za hrano za živila neživalskega izvora in
uradni veterinarji za živila živalskega izvora. Nadzor nad izvajanjem določb
tega zakona in predpisov, izdanih na njegovi podlagi, ter predpisov Unije o
varnosti živil neživalskega izvora in kakovosti živil v distribuciji ter o
varnosti in kakovosti živil v gostinski dejavnosti, institucionalnih obratih
prehrane in obratih za prehrano na delu opravljajo inšpektorji za hrano in
uradni veterinarji.
(3) Nadzor nad izvajanjem določb tega
zakona in drugih predpisov, ki se nanašajo na carinski postopek za izvoz in
postopek sprostitve kmetijskih pridelkov ali živil neživalskega izvora v prosti
promet, opravljajo fitosanitarni inšpektorji in inšpektorji za hrano. Nadzor
nad izvajanjem določb tega zakona in drugih predpisov, ki se nanašajo na
postopek za sprostitev živil živalskega izvora v prosti promet, opravljajo
uradni veterinarji.
(4) Ne glede na
prejšnji odstavek nadzor nad varnostjo in kakovostjo ekoloških kmetijskih
pridelkov ali živil, ki se nanaša na sprostitev v prost promet za živila
neživalskega izvora, opravljajo fitosanitarni inšpektorji in inšpektorji za
hrano. Nadzor nad uvozom ekoloških kmetijskih pridelkov ali živil, ki se nanaša
na sprostitev v prost promet za živila živalskega izvora, opravljajo uradni
veterinarji.
(5) Nadzor nad izvajanjem določb predpisov
na področju identifikacije in registracije živali opravljajo kmetijski
inšpektorji in uradni veterinarji ter inšpektorji za hrano.
(6) Kadar onesnaževala v primarni pridelavi
kmetijskih proizvodov in živil rastlinskega izvora izhajajo iz okolja in niso
posledica ravnanja nosilca dejavnosti, njihov izvor ugotavlja inšpektor,
pristojen za okolje, in kmetijski inšpektor v skladu s predpisi, ki urejajo
varstvo okolja.
(7) Nadzor nad
izvajanjem 61.f in 61.g člena tega zakona opravlja Javna agencija Republike
Slovenije za varstvo konkurence, odloča pa tudi kot prekrškovni organ o
prekrških zaradi kršitve 61.f člena tega zakona. Nadzorni in prekrškovni
postopek se vodi na podlagi uporabe določb zakona, ki ureja preprečevanje
omejevanja konkurence. Ministrstvo in Javna agencija Republike Slovenije za
varstvo konkurence skleneta pogodbo o financiranju nadzora nad izvajanjem 61.f
in 61.g člena tega zakona. V pogodbi se natančneje določijo medsebojne pravice,
obveznosti, roki in način plačila.
(8) Nadzor nad izvajanjem prvega, drugega
in četrtega odstavka 66. člena tega zakona opravljata v delu, ki se nanaša
na kmetijske pridelke in živila, inšpektor za hrano in uradni veterinar.
(9) Nadzor nad izvajanjem prvega in tretjega
odstavka 66. člena tega zakona v delu, ki se nanaša na storitve, povezane
s kmetijsko dejavnostjo, opravlja kmetijski inšpektor.
(10) Nadzor nad
dopolnilnimi dejavnostmi na kmetiji, ki se nanašajo na gozdarske dejavnosti, in
izvajanjem storitev z gozdarsko mehanizacijo v okviru strojnih krožkov,
opravlja gozdarski inšpektor.
(11) Pravne in
fizične osebe morajo pristojnemu inšpektorju omogočiti nemoteno opravljanje
inšpekcijskega nadzora in ga pri tem ne smejo ovirati ter mu morajo dati
zahtevane listine, podatke, pojasnila ali potrebne predmete. Pravne in fizične
osebe morajo v določenem roku ravnati v skladu z izvršljivo odločbo, s katero
je pristojni inšpektor odredil izvršitev ukrepov, ki jih določa ta zakon.
(12) Nadzor nad izvajanjem začasnega ali občasnega
dela v kmetijstvu od 105.a do 105.e člena tega zakona opravlja inšpektorat,
pristojen za delo. Za ta namen imajo inšpektorji, pristojni za delo, dostop do
RKG.
173. člen
(nadzor nad uvozom kmetijskih pridelkov ali
živil)
(1) Ne glede na tretji odstavek prejšnjega
člena sistematične dokumentacijske preglede in naključne identifikacijske
preglede glede varnosti živil neživalskega izvora pred sprostitvijo v promet v
Republiki Sloveniji opravljajo carinski organi, razen nujnih primerov in
poostrenega nadzora nad varnostjo živil ob uvozu, ki ga opravljajo
fitosanitarni inšpektorji in inšpektorji za hrano.
(2) Če pristojni carinski organ pri
opravljanju nadzora sumi ali ugotovi, da pošiljka ekoloških kmetijskih
pridelkov in živil neživalskega izvora, ki ji je priložen certifikat, ni
skladna s predpisi, ki urejajo uvoz ekoloških proizvodov iz tretjih držav, ne
dovoli uvoza in o tem obvesti pristojnega inšpektorja za hrano, ki odredi
potrebne ukrepe.
(3) Kadar je za uvoz kmetijskih pridelkov
ali živil neživalskega izvora predpisana napoved pošiljke na enotnem vstopnem
dokumentu, carinski organ ne sprosti pošiljke v prost promet, dokler ne prejme
potrjenega enotnega vstopnega dokumenta ali enakovrednega dokumenta v
elektronski obliki, ki ga je potrdil pristojni inšpektor.
(4) Vstop pošiljk iz prejšnjega odstavka je
mogoč samo skozi določene vstopne točke, ki jih določi vlada.
(5) Podrobnejše pogoje za izvajanje nadzora
carinskih organov predpiše minister v soglasju z ministrom, pristojnim za
carine.
(6) Podrobnejše pogoje glede informacij o
uvozu ekoloških kmetijskih pridelkov in živil predpiše vlada v skladu s
predpisi Unije.
174. člen
(pooblastila)
(1) Kmetijski inšpektor ima poleg
pooblastil, ki jih ima po drugih predpisih s področja kmetijstva in splošnih
predpisih, ki urejajo inšpekcijo, še naslednja pooblastila in pristojnosti:
-      
pregledovati kmetijska zemljišča, poslovne in
proizvodne prostore, objekte, naprave, predmete, blago ter poslovanje in
dokumentacijo državnih organov ter fizičnih in pravnih oseb, ki opravljajo
kmetijsko dejavnost, dopolnilne dejavnosti na kmetiji ali druge dejavnosti, če
gre za izvajanje ukrepov kmetijske politike;
-      
pregledovati prostore, v katerih se opravlja
kmetijska ali dopolnilna dejavnost ali druge dejavnosti, če gre za izvajanje
ukrepov kmetijske politike;
-      
odvzeti vzorce za potrebe inšpekcijskega
nadzora;
-      
ugotavljati nezakonito pridobitev ali
nenamensko porabo sredstev po tem zakonu;
-      
ugotavljati, ali izvajalci javnih služb in
nosilci javnih pooblastil po tem zakonu izpolnjujejo predpisane pogoje;
-      
nadzirati izvajanje nalog javnih služb;
-      
nadzirati področje gnojenja iz č28.b člena tega
zakona;
-      
dostopati do zbirk podatkov, potrebnih za
izvajanje nadzora;
-      
nadzirati pravilnost podatkov v zbirkah
podatkov po tem zakonu;
-      
predlagati pristojnemu organu izbris iz zbirk
podatkov po tem zakonu;
-      
predlagati pristojnemu organu, da zahteva
vračilo nezakonito ali nenamensko porabljenih sredstev;
-      
predlagati pristojnemu organu zadržanje
izplačila sredstev;
-      
nadzirati izvajanje pogodbenih razmerij v sektorju
mleka in mlečnih izdelkov iz 58.a člena tega zakona;
-      
nadzirati realizacijo javnih naročil iz 58.b
člena tega zakona in v zvezi s tem pravico pregledovati zadevne prostore,
objekte, predmete ter poslovanje in dokumentacijo;
-      
nadzirati prodajo kmetijskih pridelkov iz 61.a
člena tega zakona;
-      
nadzirati označevanje, oglaševanje oziroma
trženje storitev, ki so povezane s kmetijsko dejavnostjo, ki se štejejo kot
zavajajoče, če na katerikoli način zavajajo potrošnika ali bi ga utegnile
zavajati in bi zaradi svoje zavajajoče narave verjetno vplivale na njegove odločitve
glede uporabe storitev;
-      
predlagati pristojnemu organu izbris, ukinitev
spletne strani ali označitev spletne strani kot zavajajoče;
-      
nadzirati izpolnjevanje pogojev za opravljanje
dopolnilnih dejavnostih na kmetiji;
-      
nadzirati neupravičeno oviranje kmetijskih
opravil;
-      
predlagati organizaciji iz 92. člena tega
zakona, da proizvajalcu oziroma proizvajalcem zaščitenih kmetijskih pridelkov
ali živil odvzame certifikat;
-      
nadzirati kmetijska opravila iz 102. člena
tega zakona;
-      
nadzirati izpolnjevanje pogojev za priznanje
skupin proizvajalcev za skupno trženje, skupin proizvajalcev za izvajanje shem
kakovosti, organizacij proizvajalcev, združenj organizacij proizvajalcev in
medpanožnih organizacij;
-      
nadzirati izvajanje storitev v okviru strojnih
krožkov iz 110. člena tega zakona;
-      
nadzirati sporočanje podatkov v evidenco za
sektor mleka iz 162.a in tržno informacijski sistem iz 170. člena tega
zakona;
-      
nadzirati izpolnjevanje pogojev za opravljanje
nalog računovodske pisarne iz 171. člena tega zakona;
-      
nadzirati sporočanje podatkov iz 171.a člena
tega zakona.
(2) Inšpektor za hrano ima poleg
pooblastil, ki jih ima po splošnih predpisih, ki urejajo inšpekcijo, še naslednja
pooblastila in pristojnosti:
-      
izdajati listine o skladnosti živil
neživalskega izvora za izvoz;
-      
pregledovati pošiljke sadja in zelenjave in
izdajati listine o skladnosti glede kakovosti ob njihovem uvozu in izvozu;
-      
pregledovati pošiljke živil neživalskega izvora
in spremljajoče listine v skladu s predpisi Unije o varnosti živil ob vnosu;
-      
pregledovati prostore, naprave, postopke,
dokumentacijo ter sredstva pri fizičnih in pravnih osebah pod nadzorom uprave;
-      
pregledovati živila neživalskega izvora in
listine v skladu s predpisi Unije o varnosti in kakovosti živil v proizvodnji
in predelavi;
-      
pregledovati živila in listine v skladu s
predpisi Unije o varnosti in kakovosti živil v distribuciji živil;
-      
nadzirati označevanje, oglaševanje in
preverjati skladnost označb živil s predpisanimi zahtevami;
-      
spremljati odpoklic, umik oziroma uničenje
živil;
-      
dostopati do zbirk podatkov, potrebnih za
izvajanje nadzora;
-      
nadzirati pravilnost podatkov v zbirkah
podatkov po tem zakonu;
-      
predlagati izbris iz zbirk podatkov po tem
zakonu;
-      
odvzeti vzorce za potrebe inšpekcijskega
nadzora;
-      
ugotavljati ali organizacije iz prvega odstavka
91. člena tega zakona izpolnjujejo predpisane pogoje in izvajajo predpisano
kontrolo;
-      
predlagati organizaciji iz prve alineje prvega
odstavka 91. člena tega zakona, da proizvajalcem zaščitenih kmetijskih
pridelkov ali živil odvzame certifikat;
-      
predlagati pristojnemu organu izbris, ukinitev
spletne strani ali označitev spletne strani kot zavajajoče.
(3) Fitosanitarni inšpektor ima poleg
pooblastil, ki jih ima po splošnih predpisih, ki urejajo inšpekcijo, še naslednja
pooblastila in pristojnosti:
-      
pregledovati pošiljke živil neživalskega izvora
in spremljajoče listine v skladu s predpisi Unije o varnosti živil ob vnosu;
-      
pregledovati pošiljke sadja in zelenjave in
izdajati listine o skladnosti glede kakovosti ob njihovem uvozu in izvozu;
-      
odvzemati vzorce za laboratorijsko preskušanje
zaradi ugotavljanja skladnosti glede varnosti živil;
-      
dostopati do zbirk podatkov, potrebnih za
izvajanje nadzora.
(4) Uradni veterinar ima poleg pooblastil,
ki jih ima po veterinarskih predpisih, ki urejajo inšpekcijo, še naslednja
pooblastila in pristojnosti:
-      
pregledovati pošiljke živil živalskega izvora
glede predpisane kakovosti in označevanja ob njihovem uvozu;
-      
pregledovati živila živalskega izvora v skladu
s predpisi o kakovosti živil v vseh fazah proizvodnje in predelave živil;
-      
pregledovati živila in listine v skladu s
predpisi Unije o varnosti in kakovosti živil v distribuciji živil;
-      
nadzirati označevanje, oglaševanje in
preverjati skladnost označb živil s predpisanimi zahtevami;
-      
predlagati pristojnemu organu izbris, ukinitev
spletne strani ali označitev spletne strani kot zavajajoče;
-      
spremljati odpoklic, umik oziroma uničenje
živil;
-      
odvzeti vzorce za potrebe inšpekcijskega nadzora.
(5) Gozdarski inšpektor ima poleg pooblastil,
ki jih ima po splošnih predpisih, ki urejajo inšpekcijo, še naslednja
pooblastila in pristojnosti:
-      
dostopati do zbirk podatkov, potrebnih za
izvajanje nadzora;
-      
nadzirati izpolnjevanje pogojev za opravljanje
dopolnilnih dejavnostih na kmetiji;
-      
nadzirati izvajanje storitev z gozdarsko
mehanizacijo v okviru strojnih krožkov.
175. člen
(ukrepi)
(1) Pri opravljanju inšpekcijskega nadzora
lahko kmetijski inšpektor poleg ukrepov, ki jih ima po splošnih predpisih, ki
urejajo inšpekcijo, odredi še naslednje ukrepe:
-      
odredi spremembo podatkov v zbirkah podatkov iz
tega zakona skladno z ugotovljenim stanjem;
-      
odredi izbris podatkov iz zbirk podatkov iz
tega zakona;
-      
delno ali v celoti prepove uveljavljanje ali
izvajanje ukrepov po tem zakonu, če ugotovi kršitve predpisov;
-      
odredi ukrepe, da se nepravilnosti in
pomanjkljivosti po tem zakonu in predpisih, izdanih na njegovi podlagi, odpravijo
v roku, ki ga določi;
-      
odvzame dokumentacijo ali predmete za
ugotavljanje dejanskega stanja v zvezi z ugotovljenim sumom storitve prekrška;
-      
v nujnih primerih lahko odredi ukrepe z ustno
odločbo na zapisnik;
-      
odredi odpravo nepravilnosti in pomanjkljivosti
na področju gnojenja iz č28.b člena tega zakona;
-      
prepove prodajo kmetijskih pridelkov, če se ta
izvaja v nasprotju z 61.a členom tega zakona;
-      
odredi odpravo nepravilnosti in pomanjkljivosti
ali drugo ukrepanje, da se zagotovi skladnost označevanja, oglaševanja in
trženja glede storitev, povezanih s kmetijsko dejavnostjo, iz tretjega odstavka
66. člena tega zakona;
-      
odredi odpravo nepravilnosti pri spletnem
oglaševanju ali spletnem trženju storitev, povezanih s kmetijsko dejavnostjo,
da se zagotovi skladnost označevanja in trženja storitev iz tretjega odstavka
66. člena tega zakona;
-      
prepove opravljanje dejavnosti, za katero je
treba pridobiti dovoljenje za opravljanje dopolnilne dejavnosti na kmetiji, če
dovoljenje ni pridobljeno;
-      
prepove opravljanje dopolnilne dejavnosti na
kmetiji, če je na kmetiji za istovrstno dejavnost hkrati registrirana dejavnost
kot samostojni podjetnik ali pravna oseba;
-      
predlaga upravni enoti, da odvzame dovoljenje
za opravljanje dopolnilne dejavnosti na kmetiji, če niso izpolnjeni pogoji iz
99. člena tega zakona in do odločitve upravne enote prepove opravljanje
dopolnilne dejavnosti;
-      
odredi odpravo pomanjkljivosti in nepravilnosti
pri izvajanju nalog javne službe;
-      
do odločitve pristojnega organa prepove
opravljanje javne službe izvajalcem javnih služb, če ne izpolnjujejo
predpisanih pogojev;
-      
predlaga ministrstvu, da izvajalcu javne službe
ali nosilcu javnega pooblastila odvzame javno službo ali javno pooblastilo, če
ne izpolnjuje predpisanih pogojev;
-      
predlaga organizaciji iz 92. člena tega
zakona, da ekološkemu ali integriranemu pridelovalcu odvzame certifikat;
-      
organizaciji proizvajalcev v sektorju sadja in
zelenjave izda odločbo, ki učinkuje kot začasni odvzem statusa organizacije
proizvajalcev v skladu s predpisi Unije, ki urejajo skupno ureditev kmetijskih
proizvodov;
-      
predlaga ministrstvu, da skupini proizvajalcev
za skupno trženje, skupini proizvajalcev za izvajanje shem kakovosti,
organizaciji proizvajalcev, združenju organizacij proizvajalcev in medpanožni
organizaciji odvzame status, če ne izpolnjujejo predpisanih pogojev;
-      
prepove izvajanje storitev s kmetijsko mehanizacijo
v okviru strojnih krožkov;
-      
odredi odpravo pomanjkljivosti pri opravljanju
kmetijskih opravil (102. člen);
-      
odredi odpravo pomanjkljivosti in nepravilnosti
pri izvajanju nalog tržno informacijskega sistema iz 170. člena tega
zakona;
-      
odredi odpravo pomanjkljivosti in nepravilnosti
pri izvajanju nalog računovodskih pisarn iz 171. člena tega zakona;
-      
odredi odpravo pomanjkljivosti in nepravilnosti
pri sporočanju podatkov iz 171.a člena tega zakona;
-      
odredi druge ukrepe in opravi dejanja, za
katera je pooblaščen.
(2) Pri opravljanju inšpekcijskega nadzora
lahko inšpektor za hrano ali uradni veterinar poleg ukrepov, ki jih ima po
splošnih predpisih, ki urejajo inšpekcijo, odredi še naslednje ukrepe:
-      
prepove promet z živili, ki niso skladna s
predpisanimi zahtevami kakovosti ali deklariranimi lastnostmi;
-      
prepove uporabo označb oziroma promet z živili,
ki ne izpolnjujejo predpisanih zahtev;
-      
prepove promet oziroma oglaševanje živil, ki
zavajajo ali bi lahko zavajali potrošnika;
-      
odredi odpravo nepravilnosti in pomanjkljivosti
ali drugo ukrepanje, da se zagotovi skladnost označevanja, oglaševanja in
informiranja potrošnikov glede kmetijskih pridelkov in živil iz prvega in
drugega odstavka 66. člena tega zakona;
-      
nosilcu dejavnosti ali organizaciji iz prvega
odstavka 91. člena tega zakona odredi preizkus skladnosti s predpisi za
živila, ki so v prometu;
-      
prepove uporabo listin o skladnosti za živila,
ki niso skladna s predpisi;
-      
do odločitve pristojnega organa lahko prepove
opravljanje nalog organizacijam iz prvega odstavka 91. člena tega zakona,
če ne izpolnjujejo predpisanih pogojev, in predlaga odvzem javnih pooblastil;
-      
organizaciji iz 92. člena tega zakona
predlaga, da pridelovalcem in predelovalcem kmetijskih pridelkov in živil iz
shem kakovosti v primeru neskladnosti odvzame certifikat;
-      
odredi izbris nosilca živilske dejavnosti iz
registra obratov in predlaga upravni enoti, da odvzame dovoljenje za
opravljanje dopolnilne dejavnosti na kmetiji v delu, ki se nanaša na živila, če
nosilec živilske dejavnosti inšpektorju ne dovoli vstopa v prostor, kjer
opravlja dejavnosti, povezane z živili;
-      
odvzame dokumentacijo ali predmete za ugotavljanje
skladnosti z zakonodajo;
-      
prepove promet in izvoz živali, ki niso
označene na predpisani način;
-      
odredi označitev živali ali odpravo
pomanjkljivosti in nepravilnosti pri vodenju predpisanih evidenc ali registrov;
-      
odredi izpolnjevanje higienskih zahtev ali
kakršno koli drugo ukrepanje, da se zagotovi varnost živil ali skladnost s
predpisi, ki urejajo živila;
-      
prepove uporabo surovin in snovi namenjenih za
stik z živili, ter izvajanje postopkov oziroma prepove proizvodnjo, predelavo
in distribucijo živil, ki niso varna ali obstaja sum, da niso varna;
-      
odredi odpoklic, umik ali uničenje;
-      
dovoli, da se živila uporabijo za drug namen od
prvotnega;
-      
odrediti odpravo nepravilnosti pri spletnem
oglaševanju ali spletnem trženju kmetijskih pridelkov ali živil;
-      
v nujnih primerih, da bi se zavarovala ali
odvrnila nevarnost za zdravje ljudi, lahko odredi ukrepe z ustno odločbo na
zapisnik;
-      
začasno pridrži pošiljko živil, za katero
obstaja sum, da ne izpolnjuje predpisanih zahtev glede varnosti, dokler se z
laboratorijskimi analizami ne ugotovi njena skladnost;
-      
prepove uvoz živil, če je s pregledom ali z
laboratorijskimi analizami dokazana njihova neskladnost glede varnosti živil in
odredi predpisane ukrepe;
-      
prepove uvoz ali izvoz sadja in zelenjave na
območje Unije, če niso skladni s predpisanimi zahtevami glede kakovosti;
-      
odredi druge potrebne ukrepe in opravi dejanja
za doseganje skladnosti s tem zakonom in drugimi predpisi, izdanimi na njegovi
podlagi.
(3) Pri opravljanju nadzora nad izvajanjem
določb predpisov na področju identifikacije in registracije živali kmetijski
inšpektor, inšpektor za hrano ali uradni veterinar poleg ukrepov, določenih s
predpisi, odredi ukrepe in določi rok za odpravo nepravilnosti in
pomanjkljivosti.
(4) Če lastništva živali ni mogoče
ugotoviti ali se lastniki živali ne morejo sporazumeti glede imetnika živali,
določi začasnega imetnika živali kmetijski inšpektor ali uradni veterinar.
(5) V primerih zavajanja potrošnika glede
označevanja, oglaševanja oziroma trženja kmetijskih pridelkov in živil, sme
uradni veterinar ali inšpektor za hrano z ustno odločbo na zapisnik takoj
prepovedati promet z živilom osebi, ki neposredno označuje, oglašuje ali daje v
promet kmetijski pridelek ali živilo, ki ni označeno v skladu s predpisi ali je
oglaševano oziroma trženo v nasprotju s predpisi.
(6) Pri
opravljanju inšpekcijskega nadzora lahko fitosanitarni inšpektor poleg ukrepov,
določenih s splošnimi predpisi, ki urejajo inšpekcijo, izreče naslednje ukrepe:
-      
začasno pridrži pošiljko živil, za katero
obstaja sum, da ne izpolnjuje predpisanih zahtev glede varnosti, dokler se z
laboratorijskimi analizami ne ugotovi njena skladnost;
-      
prepove uvoz živil, če je s pregledom ali z
laboratorijskimi analizami dokazana njihova neskladnost glede varnosti živil in
odredi predpisane ukrepe;
-      
prepove uvoz sadja in zelenjave na območje
Unije, če niso skladni s predpisanimi zahtevami glede kakovosti.
(7) Pri
opravljanju inšpekcijskega nadzora lahko gozdarski inšpektor poleg ukrepov, ki
jih ima po splošnih predpisih, ki urejajo inšpekcijo, odredi še naslednje
ukrepe:
-      
prepove opravljanje dejavnosti, za katero je
potrebno pridobiti dovoljenje za opravljanje dopolnilne dejavnosti na kmetiji,
in to ni pridobljeno;
-      
prepove opravljanje dopolnilne dejavnosti na
kmetiji, če je na kmetiji za istovrstno dejavnost hkrati registrirana dejavnost
kot samostojni podjetnik ali pravna oseba;
-      
predlaga upravni enoti, da odvzame dovoljenje
za opravljanje dopolnilne dejavnosti na kmetiji, če niso izpolnjeni pogoji iz
99. člena tega zakona;
-      
prepove izvajanje storitev z gozdarsko
mehanizacijo o okviru strojnih krožkov iz 110. člena tega zakona.
XVIII. KAZENSKE DOLOČBE
176. člen
(1) Z globo od 2.000 do 10.000 eurov se za
prekršek kaznuje pravna oseba, če:
-      
se gnojenje tal ne izvaja na podlagi analize
tal in gnojilnega načrta (tretji odstavek č28.b člena);
-      
da v promet kmetijski pridelek ali živilo, ki
ni v skladno s predpisanimi zahtevami ali ni označeno v skladu s predpisi (prvi
odstavek 58. člena);
-      
pogodbe ne sklene v pisni obliki ali sklenjena
pogodba ni skladna s pogoji iz 58.a člena tega zakona;
-      
kot naročnik ne realizira javnega naročila iz
prvega odstavka 58.b člena tega zakona glede predpisanega deleža ekoloških
živil oziroma živil iz shem kakovosti iz razlogov, ki so na njegovi strani;
-      
ne pripravi poročila v skladu z drugim
odstavkom 58.b člena tega zakona;
-      
ni registrirana oziroma odobrena in daje v
promet kmetijske pridelke oziroma živila v nasprotju s prvim odstavkom
61. člena tega zakona;
-      
označi z označbo iz prvega odstavka
70. člena tega zakona živilo ali izdelek, ki ni pridelan ali izdelan na
kmetiji po receptih, značilnih za kmečke izdelke, in z uporabo pretežnega dela
lastnih surovin ali surovin iz lokalnega okolja;
-      
z označbo »izbrana kakovost« označi kmetijski
pridelek ali živilo, ki ne izpolnjuje predpisanih pogojev iz 70.a člena tega
zakona;
-      
ravna v nasprotju s šestim odstavkom 70.a člena
tega zakona;
-      
z neobvezno navedbo kakovosti označi kmetijski
pridelek ali živilo, ki ne izpolnjuje predpisanih pogojev iz 70.b člena
tega zakona;
-      
označi kmetijski pridelek ali živilo z označbo
»višja kakovost« v nasprotju s tretjim odstavkom 75. člena tega zakona;
-      
označi kmetijski pridelek ali živilo kot
kmetijski pridelek ali živilo »zajamčena tradicionalna posebnost« v nasprotju z
drugim odstavkom 76. člena tega zakona;
-      
označi kmetijski pridelek ali živilo z označbo
porekla, v nasprotju s prvim odstavkom 77. člena tega zakona ali označi
kmetijski pridelek ali živilo z geografsko označbo, v nasprotju s prvim odstavkom
78. člena tega zakona;
-      
označi naravno mineralno vodo v nasprotju s
prvim odstavkom 80. člena tega zakona oziroma je ne vpiše v evidenco iz
148.a člena tega zakona;
-      
opravlja kmetijsko opravilo v nasprotju s 102. členom
tega zakona;
-      
neupravičeno ovira ali omejuje opravljanje kmetijskih
opravil (103. člen);
-      
uporablja kmetijsko gozdarsko mehanizacijo v
nasprotju s predpisanimi pogoji za varno delo ali brez potrdila o opravljenem
preizkusu znanja o varnem delu s kmetijsko in gozdarsko mehanizacijo ter opremo
(prvi in drugi odstavek 112. člena);
-      
osebe, ki opravljajo strokovno delo pri
izvajanju storitev javne službe na področju kmetijstva, nimajo ustrezne
strokovne izobrazbe, niso strokovno usposobljene za opravljanje dela na
določenem delovnem mestu in ne izpolnjujejo drugih pogojev, določenih s predpisi
(prvi odstavek 121. člena);
-      
ne posreduje resničnih podatkov v zbirke
podatkov po tem zakonu (peti odstavek 139. člena);
-      
se ne vpiše v RKG (prvi odstavek
141. člena);
-      
ne predloži podatkov, ki jih mora po tem zakonu
predložiti, ali jih ne predloži v predpisanem roku (tretji in četrti odstavek
143. člena, peti odstavek 148. člena, 148.b
člena, drugi odstavek 150. člena, 151. člen,
152. člen, 156. člen, 162.a člen, 162.b člen, 170. člen in 171.a
člen);
-      
sodeluje ali je sodelovala v mreži kmetijskega
knjigovodstva in izda katere koli individualne računovodske podatke ali
katerekoli druge individualne podrobnosti, s katerimi se je seznanila pri
opravljanju svojih dolžnosti ali drugače naključno v okviru tega dela (deseti
odstavek 171. člena).
(2) Z globo od 800 do 5.000 eurov se za
prekršek kaznuje samostojni podjetnik posameznik, če stori dejanje iz
prejšnjega odstavka.
(3) Z globo od 200 do 1.000 eurov se za
prekršek kaznuje tudi odgovorna oseba pravne osebe ali odgovorna oseba
samostojnega podjetnika posameznika, če stori dejanje iz prvega odstavka tega
člena.
(4) Z globo od 200 do 1.000 eurov se za
prekršek kaznuje posameznik ali posameznik, ki samostojno opravlja dejavnost,
če:
-      
stori dejanje iz prvega odstavka tega člena;
-      
ravna v nasprotju z 61. členom tega zakona
glede majhnih količin, končnega potrošnika in lokalnega trga;
-      
opravlja storitve v okviru strojnega krožka v
nasprotju s 110. členom tega zakona.
177. člen
(1) Z globo od 6.000 do 18.000 eurov se za
prekršek kaznuje pravna oseba, če:
-      
v poročilu iz drugega odstavka 58.b člena tega
zakona navaja neresnične podatke glede deležev ekoloških živil oziroma živil iz
shem kakovosti;
-      
ne zagotavlja informacij o živilih in
sledljivosti porekla (prvi odstavek 65. člena);
-      
če z označevanjem, oglaševanjem oziroma
trženjem kmetijskih pridelkov in živil zavaja potrošnika (drugi odstavek
66. člena);
-      
če z označevanjem, oglaševanjem oziroma
trženjem storitev, povezanih s kmetijsko dejavnostjo, zavaja potrošnika (tretji
odstavek 66. člena);
-      
kmetijski pridelek ali živilo, za katerega ni
izdan certifikat, in pridelovalec ali predelovalec ni vpisan v evidenco
pridelovalcev in predelovalcev ekoloških in integriranih kmetijskih pridelkov
ali živil, označi z označbo »ekološki« ali »integriran« (prvi odstavek 71.
člena);
-      
trži pridelke, ki jih prideluje, in ni vpisana
v RKG (prvi odstavek 141. člena);
-      
pristojnemu inšpektorju ne omogoči nemotenega
opravljanja inšpekcijskega nadzorstva ali ga pri tem ovira ali če mu ne da
zahtevanih listin, podatkov, pojasnil ali potrebnih predmetov ali če v
določenem roku ne ravna v skladu z izvršljivo odločbo, s katero je pristojni
inšpektor odredil izvršitev ukrepov, ki jih določa ta zakon (172. člen in sedmi
odstavek 174. člena);
-      
ne upošteva določb o varstvu interesov
potrošnikov po prvi (a), (b) in (c) točki 8. člena Uredbe 178/2002/ES tako, da
ne zagotovi potrošnikom podlage za izbiro v zvezi z živili, ki jih uživajo, in
ne prepreči goljufivih ali zavajajočih postopkov, ponarejanja živil in vseh
drugih postopkov, ki potrošnika lahko zavajajo.
(2) Z globo 1.500 do 9.000 eurov se za
prekršek kaznuje samostojni podjetnik posameznik, če stori dejanje iz
prejšnjega odstavka.
(3) Z globo od 600 do 1.800 eurov se za
prekršek kaznuje odgovorna oseba pravne osebe ali odgovorna oseba samostojnega
podjetnika posameznika, če stori dejanje iz prvega odstavka tega člena.
(4) Z globo od 600 do 1.800 eurov se za
prekršek kaznuje posameznik ali posameznik, ki samostojno opravlja dejavnost,
če:
-      
stori dejanje iz prvega odstavka tega člena;
-      
v okviru kmetijske dejavnosti prodaja kmetijske
pridelke, ki niso pridelani na tej kmetiji (četrti odstavek 61.a člena);
-      
prodaja kmetijske pridelke, pridelane na
kmetiji, in ni nosilec, član kmetije oziroma zaposlen na kmetiji, vpisani v
RKG, ali druga oseba, ki opravlja delo na kmetiji na način in pod pogoji,
določenimi v predpisih, ki urejajo delovno pravo in pogodbena razmerja (prvi
odstavek 61.a člena tega zakona);
-      
prodaja istovrstne skupine kmetijskih pridelkov
v nasprotju z drugim oziroma tretjim odstavkom 61.a člena tega zakona;
-      
če z označevanjem, oglaševanjem oziroma
trženjem kmetijskih pridelkov in živil zavaja potrošnika (drugi odstavek
66. člena);
-      
če z označevanjem, oglaševanjem storitev,
povezanih s kmetijsko dejavnostjo, zavaja potrošnika (tretji odstavek
66. člena);
-      
opravlja dopolnilno dejavnost brez predpisanega
dovoljenja ali v nasprotju z dovoljenjem (prvi odstavek 101. člena).
177.a člen
(1) Z globo do 0,25 odstotka letnega
prometa kupca v predhodnem
poslovnem letu se za prekršek kaznuje pravna oseba, samostojni podjetnik
posameznik ali posameznik, ki samostojno opravlja poklicno dejavnost, če krši 61.f
ali 61.g člen tega zakona.
(2) Z globo od
5.000 do 10.000 eurov je za prekršek iz prejšnjega odstavka kaznovana tudi
odgovorna oseba pravne osebe, odgovorna oseba samostojnega podjetnika
posameznika oziroma posameznika, ki samostojno opravlja dejavnost.
177.b člen
(1) Z globo od 6.000 do 18.000 eurov se za
prekršek kaznuje pravna oseba, če:
-      
omogoči opravljanje večjega števila dni
začasnega ali občasnega dela, kot določa prvi odstavek 105.c člena tega zakona;
-      
ne vodi evidence opravljenega začasnega ali
občasnega dela v kmetijstvu iz 105.č člena tega zakona;
-      
ne hrani evidence opravljenega začasnega ali
občasnega dela v kmetijstvu v skladu z drugim odstavkom 105.č člena tega
zakona.
(2) Z globo 1.500 do 9.000 eurov se kaznuje
samostojni podjetnik posameznik, če stori prekršek iz prejšnjega odstavka.
(3) Z globo od 600 do 1.800 eurov se
kaznuje odgovorna oseba pravne osebe ali odgovorna oseba samostojnega
podjetnika posameznika, če stori prekršek iz prvega odstavka tega člena.
(4) Z globo od 600 do 1.800 eurov se
kaznuje posameznik ali posameznik, ki samostojno opravlja dejavnost, če:
-      
stori prekršek iz prvega odstavka tega člena;
-      
če opravi večje število dni začasnega ali občasnega
dela v kmetijstvu kot to določa tretji odstavek 105.c člena tega zakona.
178. člen
(1) Z globo 1.000 eurov se za prekršek kaznuje
pravna oseba ali samostojni podjetnik posameznik, če ne hrani dokumentacije, ki
je bila podlaga za pridobitev sredstev, v predpisanih rokih (osmi odstavek 17.
člena).
(2) Z globo 200 eurov
se za prekršek kaznuje posameznik, posameznik, ki samostojno opravlja
dejavnost, odgovorna oseba pravne osebe ali odgovorna oseba samostojnega
podjetnika posameznika, če stori dejanje iz prejšnjega odstavka.
178.a člen
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.
178.b člen
Podatke o nepravilnostih, ki predstavljajo
nevarnost za življenje ali zdravje potrošnikov ali predstavljajo zavajanje
potrošnikov glede kmetijskih pridelkov ali živil, o imenu in priimku, nazivu,
naslovu ali sedežu samostojnega podjetnika posameznika, fizične oziroma pravne
osebe iz pravnomočnih inšpekcijskih odločb, uprava na svoji spletni strani
javno objavi v sedmih dneh po pravnomočnosti do odprave nepravilnosti oziroma
najdlje za 60 dni.

Zakon o kmetijstvu – ZKme-1 (Uradni list RS,
št. 45/08)
vsebuje naslednje prehodne in končne določbe:
»XIX. PREHODNE IN KONČNE DOLOČBE
179. člen
(sklenjene pogodbe)
Do izteka pogodbenega roka, določenega v že
sklenjenih pogodbah o izvajanju kontrole na kraju samem, se ne glede na določbe
36. člena tega zakona kontrola še vedno opravlja na podlagi teh pogodb.
180. člen
(rok za izdajo
podzakonskih predpisov)
Podzakonske predpise iz tega zakona izdata
vlada in minister v enem letu od njegove uveljavitve.
181. člen
(izvajalci javne
službe)
Do ustanovitve ali izbire izvajalca javnih
služb iz tega zakona, vendar najdlje sedem let od uveljavitve tega zakona,
opravljajo naloge javnih služb iz tega zakona dosedanji izvajalci javnih služb,
če izpolnjujejo pogoje iz tega zakona.
182. člen
(pridobljene
pravice do označb)
Pravne ali fizične osebe, ki so pred
uveljavitvijo tega zakona pridobile pravico do uporabe označbe geografskega
porekla, geografske označbe ali označbe tradicionalnega ugleda in jim je bil
podeljen zaščitni znak za te označbe, morajo najkasneje v dveh letih od
uveljavitve tega zakona uporabo teh označb in zaščitnega znaka prilagoditi
določbam tega zakona.
183. člen
(vpis v RKG)
Zavezanci za vpis v RKG iz prvega odstavka 141.
člena tega zakona se morajo vpisati v RKG najpozneje do konca leta 2008.
184. člen
(izpisi)
Izpisi iz evidenc, ki so bili izdani do
uveljavitve tega zakona, so veljavni do izdaje novih izpisov.
185. člen
(določitev
namestnika kmetije)
Člani kmetije določijo namestnika nosilca iz prvega
odstavka 5. člena tega zakona najpozneje v treh mesecih od uveljavitve tega
zakona.
186. člen
(Svet za kmetijstvo
in podeželje)
Svet za kmetijstvo in podeželje ustanovljen po
Zakonu o kmetijstvu (Uradni list RS št. 51/06 – uradno prečiščeno besedilo), po
uveljavitvi tega zakona deluje do izteka mandata.
187. člen
(uporaba
podzakonskih predpisov)
Do uveljavitve podzakonskih predpisov po tem
zakonu se uporabljajo naslednji podzakonski predpisi, izdani na podlagi Zakona
o kmetijstvu (Uradni list RS št. 51/06 – uradno prečiščeno besedilo), če niso v
nasprotju s tem zakonom:
-      
Uredba o izrednih ukrepih podpore perutninskemu
sektorju (Uradni list RS, št. 86/06);
-      
Uredba o izvajanju ukrepov zasebnega skladiščenja
in intervencije za goveje in prašičje ter ovčje in kozje meso (Uradni list RS,
št. 46/04);
-      
Uredba o izvajanju nalog na hidromelioracijskih
sistemih (Uradni list RS, št. 108/05);
-      
Uredba o izvajanju Programa ukrepov na področju
čebelarstva v Republiki Sloveniji v letih 2008–2010 za leto 2008 (Uradni list RS,
št. 105/07);
-      
Uredba o izvajanju sistema izvoznih nadomestil v
okviru prava Skupnosti za tržne ureditve kmetijskih proizvodov (Uradni list,
št. 33/04 in 87/05);
-      
Uredba o izvajanju sistema uvoznih in izvoznih
dovoljenj in potrdil za kmetijske proizvode (Uradni list RS, št. 33/04);
-      
Uredba o izvajanju sistema varščin za izpolnitev
obveznosti, povezanih z ukrepi kmetijske tržno-cenovne politike (Uradni list
RS, št. 46/05 in 139/06);
-      
Uredba o izvajanju ukrepov v zvezi s skupno
ureditvijo trga za goveje in telečje meso na področju posebnih izvoznih
nadomestil (Uradni list RS, št. 46/04);
-      
Uredba o izvajanju ukrepov v zvezi s skupno
ureditvijo trga za mleko in mlečne izdelke (Uradni list RS, št. 45/04);
-      
Uredba o izvajanju ukrepov v zvezi s skupno
ureditvijo trga za žita (Uradni list RS, št. 46/04);
-      
Uredba o izvajanju ukrepov v zvezi s skupno
ureditvijo trgov v sektorju sladkorja (Uradni list RS, št. 9/07);
-      
Uredba o izvajanju ukrepov v zvezi z ustanovitvijo
sheme za prestrukturiranje industrije sladkorja (Uradni list RS, št. 9/07 in
21/08);
-      
Uredba o izvajanju uredb Sveta in Evropske komisije
o ukrepu informiranja in promocije kmetijskih proizvodov (Uradni list RS, št.
1/08);
-      
Uredba o izvedbi neposrednih plačil v kmetijstvu
(Uradni list RS, št. 99/06, 5/07, 49/07, 124/07 in 31/08);
-      
Uredba o izvedbi ukrepov kmetijske politike za leto
2008 (Uradni list RS, št. 12/08);
-      
Uredba o javni svetovalni službi v čebelarstvu
(Uradni list RS, št. 80/07);
-      
Uredba o načinu delitve količin blaga v okviru
carinskih kvot (Uradni list RS, št. 115/02 in 11/03);
-      
Uredba o organizacijah za ugotavljanje skladnosti
za potrebe ureditev kmetijskih trgov (Uradni list RS, št. 38/04 in 103/04);
-      
Uredba o plačilih za kmetijsko okoljske ukrepe iz
Programa razvoja podeželja za Republiko Slovenijo 2004–2006 v letih 2007–2010
(Uradni list RS, št. 19/07, 124/07 in 21/08);
-      
Uredba o plačilih za ukrepe osi 2 iz Programa
razvoja podeželja Republike Slovenije za obdobje 2007–2013 v letih 2007–2013
(Uradni list RS, št. 19/07, 124/07 in 21/08);
-      
Uredba o podpori za pridelavo semenskega krompirja
in krompirja v stometrskem izolacijskem pasu (Uradni list RS, št. 19/07);
-      
Uredba o predpisanih zahtevah ravnanja ter dobrih
kmetijskih in okoljskih pogojih pri kmetovanju (Uradni list RS, št. 34/07 in
66/07);
-      
Uredba o programih kmetijske strukturne politike in
kmetijske politike razvoja podeželja za leti 2007 in 2008 (Uradni list RS, št. 58/07);
-      
Uredba o sofinanciranju zavarovalnih premij za
zavarovanje kmetijske proizvodnje in ribištva za leto 2008 (Uradni list RS, št.
110/07);
-      
Uredba o ukrepih 1., 3. in 4. osi Programa razvoja podeželja Republike Slovenije za obdobje 2007–2013 (Uradni list RS, št.
94/07);
-      
Uredba o ukrepih kmetijske strukturne politike in
kmetijske politike razvoja podeželja za obdobje začasnega financiranja Republike
Slovenije (Uradni list RS, št. 12/01 in 27/01);
-      
Uredba o ukrepih za prestrukturiranje pridelovalcev
sladkorne pese v Republiki Sloveniji (Uradni list RS, št. 22/08);
-      
Uredba o uravnavanju obsega vinogradniških površin
(Uradni list RS, št. 23/07 in 17/08);
-      
Uredba o ureditvi trga s hmeljem (Uradni list RS,
št. 62/07, 98/07 in 38/08);
-      
Uredba o ureditvi trga s svežim sadjem in zelenjavo
(Uradni list RS, št. 10/05, 113/05 in 99/06);
-      
Uredba o ureditvi trga z mlekom in mlečnimi izdelki
(Uradni list RS, št. 111/00, 15/01, 37/02, 23/04, 45/04, 109/04 in 10/05);
-      
Uredba o ureditvi trga z oljčnim oljem (Uradni list
RS, št. 113/05, 18/06 in 99/06);
-      
Uredba o ureditvi trga z vinskim grozdjem, moštom
in vinom (Uradni list RS, št. 22/04, 27/04, 121/04, 113/05 in 96/06);
-      
Uredba o uvedbi dajatve za mleko in mlečne
proizvode (Uradni list RS, št. 10/05 in 132/06);
-      
Uredba o uvedbi izravnalnih plačil za območja z
omejenimi možnostmi za kmetijsko dejavnost (EKO – 1) (Uradni list RS, št.
34/01);
-      
Uredba o uvedbi podpore skladiščenju govejega mesa
(Uradni list RS, št. 55/01);
-      
Uredba o vrsti, obsegu in pogojih za opravljanje
dopolnilnih dejavnosti na kmetiji (Uradni list RS, št. 61/05);
-      
Pravilnik o aditivih za živila (Uradni list RS, št.
43/04, 8/05, 17/06 in 16/08);
-      
Pravilnik o aromah (Uradni list RS, št. 77/01 in
31/04);
-      
Pravilnik o certificiranju pridelka hmelja in
prometu s hmeljem (Uradni list RS, št. 90/04, 57/05, 78/05, 97/06 in 79/07);
-      
Pravilnik o dehidriranem konzerviranem mleku
(Uradni list RS, št. 31/04 in 23/08);
-      
Pravilnik o dodatnih pogojih, ki jih morajo
izpolnjevati organizacije za senzorično ocenjevanje deviškega oljčnega olja
(Uradni list RS, št. 106/05);
-      
Pravilnik o določitvi območij v Republiki
Sloveniji, ki so primerna za ekološko čebelarjenje (Uradni list RS, št. 52/03);
-      
Pravilnik o identifikaciji in registraciji prašičev
(Uradni list RS, št. 97/03 in 4/04);
-      
Pravilnik o ekološki pridelavi in predelavi
kmetijskih pridelkov oziroma živil (Uradni list RS, št. 128/06 (21/07 popravek)
in 37/07);
-      
Pravilnik o ekstrakcijskih topilih (Uradni list RS,
št. 7/01, 45/04 in 120/05);
-      
Pravilnik o evidenci dejanske rabe kmetijskih in
gozdnih zemljišč (Uradni list RS, št. 90/06 in 9/08);
-      
Pravilnik o evidenci pridelovalcev hmelja (Uradni
list RS, št. 2/07);
-      
Pravilnik o evidenci pridelovalcev oljk (Uradni
list RS, št. 2/07);
-      
Pravilnik o evidenci pridelovalcev sadja v
ekstenzivnih oziroma travniških sadovnjakih (Uradni list RS, št. 6/07):
-      
Pravilnik o evidenci pridelovalcev sadja v
intenzivnih sadovnjakih (Uradni list RS, št. 2/07);
-      
Pravilnik o evidenci subjektov (Uradni list RS, št.
121/06);
-      
Pravilnik o geografski označbi Kraški pršut (Uradni
list RS, št. 47/04);
-      
Pravilnik o geografski označbi Prleška tünka
(Uradni list RS, št. 17/05);
-      
Pravilnik o geografski označbi Šebreljski želodec (Uradni
list RS, št. 124/03);
-      
Pravilnik o geografski označbi Štajersko Prekmursko
bučno olje (Uradni list RS, št. 47/04);
-      
Pravilnik o geografski označbi Zgornjesavinski
želodec (Uradni list RS, št. 47/04);
-      
Pravilnik o gozdnogospodarskem načrtu gozdnogospodarske
enote Kamnik (2000–2009) (Uradni list RS, št. 103/03);
-      
Pravilnik o identifikaciji in registraciji drobnice
(Uradni list RS, št. 22/04);
-      
Pravilnik o identifikaciji in registraciji govedi
(Uradni list RS, št. 16/03);
-      
Pravilnik o integrirani pridelavi grozdja in vina
(Uradni list RS, št. 63/02);
-      
Pravilnik o integrirani pridelavi poljščin (Uradni
list RS, št. 10/04);
-      
Pravilnik o integrirani pridelavi sadja (Uradni
list RS, št. 63/02);
-      
Pravilnik o integrirani pridelavi zelenjave (Uradni
list RS, št. 63/02);
-      
Pravilnik o Jajcih izpod Kamniških planin s
priznano geografsko označbo (Uradni list RS, št. 39/07);
-      
Pravilnik o javljanju podatkov za seme kmetijskih
rastlin in registraciji pogodb za razmnoževanje semen v državah nečlanicah
(Uradni list RS, št. 71/06);
-      
Pravilnik o kakovosti čaja (Uradni list RS, št.
48/03 in 87/04);
-      
Pravilnik o kakovosti finih pekovskih izdelkov
(Uradni list RS, št. 28/04);
-      
Pravilnik o kakovosti gorčice (Uradni list RS, št.
12/03);
-      
Pravilnik o kakovosti izdelkov iz žit (Uradni list
RS, št. 26/03 in 31/04);
-      
Pravilnik o kakovosti jedilnih rastlinskih olj,
jedilnih rastlinskih masteh in majonezi (Uradni list RS, št. 122/03 in 16/05);
-      
Pravilnik o kakovosti kakavovih in čokoladnih
izdelkov (Uradni list RS, št. 72/03, 43/05 in 58/05);
-      
Pravilnik o kakovosti kavinih in cikorijinih
ekstratov (Uradni list RS, št. 2/04);
-      
Pravilnik o kakovosti kefirja (Uradni list RS, št.
66/03, 31/04 in 126/04);
-      
Pravilnik o kakovosti kisa in razredčene ocetne
kisline (Uradni list RS, št. 2/04);
-      
Pravilnik o kakovosti mesa klavne živine in divjadi
(Uradni list RS, št. 120/07);
-      
Pravilnik o kakovosti mesnih izdelkov (Uradni list
RS, št. 34/04 (62/04 popravek), 50/05 in 77/06);
-      
Pravilnik o kakovosti pecilnega praška, praška za
puding in vanilijevega sladkorja (Uradni list RS, št. 12/03);
-      
Pravilnik o kakovosti pekovskih izdelkov (Uradni
list RS, št. 26/03);
-      
Pravilnik o kakovosti perutninskih mesnih izdelkov
(Uradni list RS, št. 85/05);
-      
Pravilnik o kakovosti piva (Uradni list RS, št.
3/03);
-      
Pravilnik o kakovosti sadnih džemov, želejev,
marmelad in sladkane kostanjeve kaše (Uradni list RS, št. 31/04);
-      
Pravilnik o kakovosti sadnih sokov in določenih
istovrstnih izdelkov (Uradni list RS, št. 31/04);
-      
Pravilnik o kakovosti soli (Uradni list. RS, št.
70/03 in 31/04);
-      
Pravilnik o kazeinih in kazeinatih (Uradni list RS,
št. 31/04);
-      
Pravilnik o konzervansih za površinsko obdelavo
citrusov (Uradni list RS, št. 2/04);
-      
Pravilnik o Kranjski klobasi z zaščiteno geografsko
označbo (Uradni list RS, št. 29/08);
-      
Pravilnik o Kraškem ovčjem siru z zaščiteno označbo
porekla (Uradni list RS, št. 29/08);
-      
Pravilnik o Kraškem zašinku z zaščiteno geografsko
označbo (Uradni list RS, št. 29/08);
-      
Pravilnik o Kraški jagnjetini z zaščiteno označbo
porekla (Uradni list RS, št. 29/08);
-      
Pravilnik o Kraški panceti z zaščiteno geografsko
označbo (Uradni list RS, št. 29/08);
-      
Pravilnik o medu (Uradni list RS, št. 31/04 in
89/04);
-      
Pravilnik o metodah in postopkih ugotavljanja
skladnosti dehidriranega konzerviranega mleka (Uradni list RS, št. 31/04);
-      
Pravilnik o metodah in postopkih ugotavljanja
skladnosti kazeinov in kazeinatov (Uradni list RS, št. 31/04);
-      
Pravilnik o metodah inšpekcijskega nadzora, ki se
uporabljajo za preverjanje skladnosti svežega sadja in zelenjave z tržnimi
standardi v maloprodaji (Uradni list RS, št. 33/06);
-      
Pravilnik o metodah za ugotavljanje deleža mesa
(Uradni list RS, št. 122/03);
-      
Pravilnik o metodah za ugotavljanje skladnosti
pogojev minimalne kakovosti sladkorjev namenjenih za prehrano ljudi (Uradni
list RS, št. 120/04);
-      
Pravilnik o minimalni kakovosti »surovega masla I
vrste« in o izvajanju Uredb Sveta (ES) in Uredb Komisije (ES) o določitvi
standardov za mazave maščobe (Uradni list RS, št. 19/07);
-      
Pravilnik o naravni mineralni vodi, izvirski vodi
in namizni vodi (Uradni list RS, št. 50/04 in 75/05);
-      
Pravilnik o natančnih pogojih za izvajanje javne
svetovalne službe v čebelarstvu (Uradni list RS, št. 109/07 in 126/07 (1/08
popravek));
-      
Pravilnik o ocenjevanju in razvrščanju trupov ovc
jagnjet in sesnih jagnjet na klavni liniji (Uradni list RS, št. 28/01);
-      
Pravilnik o označbi geografskega porekla Bovški sir
(Uradni list RS, št. 47/04);
-      
Pravilnik o označbi geografskega porekla Brkinski
slivovec (Uradni list RS, št. 69/03);
-      
Pravilnik o označbi geografskega porekla Dolenjski
sadjevec (Uradni list RS, št. 69/03 in 138/04);
-      
Pravilnik o označbi geografskega porekla Ekstra
deviško oljčno olje Slovenske Istre (Uradni list RS, št. 47/04);
-      
Pravilnik o označbi geografskega porekla Gorenjski
tepkovec (Uradni list RS, št. 69/03);
-      
Pravilnik o označbi geografskega porekla Kočevski
gozdni med (Uradni list RS, št. 124/04);
-      
Pravilnik o označbi geografskega porekla Kostelska
rakija (Uradni list RS, št. 69/03,101/05 in 138/06);
-      
Pravilnik o označbi geografskega porekla Kraški
brinjevec (Uradni list RS, št. 69/03);
-      
Pravilnik o označbi geografskega porekla Kraški med
(Uradni list RS, št. 80/05);
-      
Pravilnik o označbi geografskega porekla Mohant
(Uradni list RS, št. 47/04);
-      
Pravilnik o označbi geografskega porekla Nanoški
sir (Uradni list RS, št. 15/03);
-      
Pravilnik o označbi geografskega porekla Piranska
sol (Uradni list RS, št. 101/03);
-      
Pravilnik o označbi geografskega porekla Prekmurska
šunka (Uradni list RS, št. 124/04);
-      
Pravilnik o označbi geografskega porekla Tolminc
(Uradni list RS, št. 101/03);
-      
Pravilnik o označbi tradicionalnega ugleda
Prekmurska gibanica (Uradni list RS, št. 47/04);
-      
Pravilnik o označevanju govejega mesa (Uradni list
RS, št. 57/05);
-      
Pravilnik o označevanju in kategorizaciji
svinjskega mesa (Uradni list RS, št. 33/04 in 10/05);
-      
Pravilnik o pogojih za uporabo označbe
»tradicionalni ugled« za belokranjsko povitico (Uradni list RS, št. 52/02);
-      
Pravilnik o pogojih za uporabo označbe
»tradicionalni ugled« za belokranjsko pogačo (Uradni list RS, št. 52/02);
-      
Pravilnik o pogojih za uporabo označbe
»tradicionalni ugled« za idrijske žlikrofe (Uradni list RS, št. 52/02 in
33/05);
-      
Pravilnik o pogojih za uporabo označbe
»tradicionalni ugled« za prosto povitico (Uradni list RS, št. 52/02);
-      
Pravilnik o pomoči za oskrbo učencev v
izobraževalnih ustanovah z mlekom in nekaterimi mlečnimi proizvodi (Uradni list
RS, št. 130/04, 81/05, 96/06 in 84/07);
-      
Pravilnik o postopkih zaščite kmetijskih pridelkov
oziroma živil (Uradni list RS, št. 15/08);
-      
Pravilnik o priznanju skupin proizvajalcev posebnih
kmetijskih pridelkov oziroma živil (Uradni list RS, št. 33/05);
-      
Pravilnik o proizvodnji in označevanju valilnih
jajc in en dan starih piščancev (Uradni list RS, št. 28/04);
-      
Pravilnik o Ptujskem lüku z zaščiteno geografsko
označbo (Uradni list RS, št. 29/08);
-      
Pravilnik o razvrščanju prašičjih trupov (Uradni
list RS, št. 50/06);
-      
Pravilnik o razvrščanju in označevanju govejih
trupov (Uradni list RS, št. 16/08);
-      
Pravilnik o registraciji obratov primarnih
proizvajalcev živil in krme rastlinskega izvora (Uradni list RS, št. 79/06);
-      
Pravilnik o registraciji posebnega načina reje
(Uradni list RS, št. 94/05);
-      
Pravilnik o registru kmetijskih gospodarstev
(Uradni list RS, št. 121/06 in 124/07);
-      
Pravilnik o sanitarno-zdravstvenih pogojih za
predelavo živil rastlinskega izvora kot dopolnilno dejavnost na kmetiji (Uradni
list RS, št. 93/01);
-      
Pravilnik o sladkorjih (Uradni list RS, št. 34/04);
-      
Pravilnik o specifikaciji kmetijskih pridelkov
oziroma živil (Uradni list RS, št. 28/04);
-      
Pravilnik o splošnem označevanju predpakiranih
živil (Uradni list RS, št. 50/04 (58/04 popravek), 43/05 (64/05 popravek),
83/05, 115/05 in 118/07);
-      
Pravilnik o splošnem označevanju živil, ki niso
predpakirana (Uradni list RS, št. 28/04, 10/05, 57/05, 115/06);
-      
Pravilnik o tehničnih in organizacijskih pogojih,
ki jih morajo izpolnjevati preskusni laboratoriji za ugotavljanje skladnosti
kmetijskih pridelkov oziroma živil (Uradni list RS, št. 58/01, 117/02, 62/03,
131/03 in 31/04);
-      
Pravilnik o tehničnih in organizacijskih pogojih,
ki jih morajo izpolnjevati organizacije za kontrolo nad pridelavo in predelavo
ekoloških kmetijskih pridelkov oziroma živil in organizacije za kontrolo nad
pridelavo integriranih kmetijskih pridelkov oziroma živil (Uradni list RS, št.
113/05 in 128/06, (21/07 popravek));
-      
Pravilnik o tržno informacijskem sistemu za trg
govejega mesa (Uradni list RS, št. 45/05);
-      
Pravilnik o tržno informacijskem sistemu za trg
mleka in mlečnih izdelkov (Uradni list RS, št. 66/05);
-      
Pravilnik o tržno informacijskem sistemu za trg
perutninskega mesa in jajc (Uradni list RS, št. 5/03);
-      
Pravilnik o tržno informacijskem sistemu za trg s
pšenico in s koruzo (Uradni list RS, št. 53/04);
-      
Pravilnik o tržno-informacijskem sistemu za trg s
svežim sadjem in zelenjavo (Uradni list RS, št. 10/04 in 66/04);
-      
Pravilnik o ugotavljanju skladnosti kmetijskih
pridelkov oziroma živil (Uradni list RS, št. 119/05);
-      
Pravilnik o usposobljenosti za opravljanje
dopolnilnih dejavnosti na kmetiji (Uradni list RS, št. 17/04, 31/05 in 105/06);
-      
Pravilnik o Vipavskem pršutu s priznano geografsko
označbo (Uradni list RS, št. 43/07);
-      
Pravilnik o Vipavskem zašinku z zaščiteno
geografsko označbo (Uradni list RS, št. 29/08);
-      
Pravilnik o vsebini listin o skladnosti kmetijskih
pridelkov oziroma živil (Uradni list RS, št. 31/04);
-      
Pravilnik o vsebini vloge za izdajo dovoljenja za
opravljanje dopolnilne dejavnosti na kmetiji (Uradni list RS, št. 71/01, 88/01
in 83/05);
-      
Pravilnik o vzorčenju in analiznih metodah za
surovo in toplotno obdelano mleko (Uradni list RS, št. 11/04);
-      
Pravilnik o vzpostavitvi in delovanju mreže za zbiranje
računovodskih podatkov o dohodkih in poslovanju kmetijskih gospodarstev (Uradni
list RS, št. 37/04);
-      
Pravilnik o zaščitnem znaku za označevanje
kmetijskih pridelkov oziroma živil (Uradni list RS, št. 58/01, 28/04, 87/04 in
121/06);
-      
Pravilnik o zbiranju podatkov, potrebnih za
ureditev trga z etilnim alkoholom kmetijskega porekla (Uradni list RS, št.
58/04);
-      
Pravilnik o žganih pijačah (Uradni list RS, št.
14/06);
-      
Odredba o določitvi reprezentativnih trgov in o
tržno informacijskem sistemu za trg ovčjega mesa (Uradni list RS, št. 46/01);
-      
Odredba o tržno informacijskem sistemu za trg
prašičjega mesa (Uradni list RS, št. 1/01).
188. člen
(uporaba zakona o
kmetijstvu)
(1) Zadeva, glede katere ob uveljavitvi tega
zakona teče upravni postopek ali glede katere je bila ob uveljavitvi tega
zakona že vložena zahteva ali pravno sredstvo, se konča po tem zakonu.
(2) Zoper zadevo, glede katere ob uveljavitvi
tega zakona postopek še ni pravnomočno zaključen, se uporabi izredno pravno
sredstvo po tem zakonu.
(3) Če je bila zadeva v sodnem postopku vrnjena
pristojnemu organu v ponovno odločanje, se konča po tem zakonu.
189. člen
(prenehanje
veljavnosti)
Z dnem uveljavitve tega zakona preneha veljati
Zakon o kmetijstvu (Uradni list RS, št. 54/00, 52/02 – ZDU-1, 45/04 – ZdZPKG,
20/06 in 51/06 – uradno prečiščeno besedilo).
190. člen
(uveljavitev)
Ta zakon začne veljati petnajsti dan po objavi
v Uradnem listu Republike Slovenije.«.

Zakon o spremembah in dopolnitvah Zakona o
kmetijstvu – ZKme-1A (Uradni list RS, št. 57/12)
vsebuje naslednjo prehodno in končno določbo:
»PREHODNA IN KONČNA DOLOČBA
17. člen
Postopki, ki so se začeli zaradi kršitev iz
57. člena Zakona o kmetijstvu (Uradni list RS, št. 45/08), se dokončajo v
skladu s tem zakonom.
18. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah določenih
zakonov na področju varne hrane, veterinarstva in varstva rastlin – ZdZPVHVVR (Uradni
list RS, št. 90/12)
vsebuje naslednjo končno določbo:
»49. člen
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. januarja
2013. 
Glede vprašanj, ki jih ureja ta zakon, se
do začetka njegove uporabe uporabljajo določbe Zakona o kmetijstvu (Uradni list
RS, št. 45/08 in 57/12), Zakona o vinu (Uradni list RS, št. 105/06 in 72/11);
Zakona o živinoreji (Uradni list RS, št. 18/02, 110/02 – ZUreP-1, 110/02 –
ZGO-1 in 45/04 – ZdZPKG); Zakona o veterinarstvu (Uradni list RS, št. 33/01,
110/02 – ZGO-1, 45/04 – ZdZPKG, 62/04 – odločba US in 93/05 – ZVMS); Zakona o
veterinarskih merilih skladnosti (Uradni list RS, št. 93/05); Zakona o krmi
(Uradni list RS, št. 127/06); Zakona o semenskem materialu kmetijskih rastlin
(Uradni list RS, št. 25/05 – uradno prečiščeno besedilo, 41/09 in 32/12);
Zakona o varstvu novih sort rastlin (Uradni list RS, št. 113/06 – uradno
prečiščeno besedilo); Zakona o mineralnih gnojilih (Uradni list RS, št. 29/06);
Zakona o ravnanju z gensko spremenjenimi organizmi (Uradni list RS, št. 23/05 –
uradno prečiščeno besedilo in 21/10).«.

Zakon o spremembah in dopolnitvah Zakona o
kmetijstvu – ZKme-1B (Uradni list RS, št. 26/14)
vsebuje naslednje prehodne in končno določbo:
»PREHODNE IN KONČNA DOLOČBA
58. člen
(nacionalni
program)
Nacionalni programi, sprejeti do
uveljavitve tega zakona, se štejejo za nacionalne programe iz prvega in drugega
odstavka 9. člena zakona.
59. člen
(namestnik in
člani kmetije)
Ministrstvo po uradni dolžnosti vpiše člane
kmetije v RKG v skladu s spremenjenim 5. členom zakona do 31. januarja 2015. Če
obstoječi namestnik ne izpolnjuje zahtev iz spremenjenega 5. člena zakona, mora
nosilec določiti novega namestnika do roka oddaje zbirne vloge v letu 2015.
60. člen
(LEADER)
(1) Za odločanje o zahtevkih za izvajanje
razvojnih projektov (LEADER) v okviru Programa razvoja podeželja Republike
Slovenije 2007-2013 iz 53. in 54. člena Zakona o kmetijstvu (Uradni list RS,
št. 45/08, 57/12 in 90/12 - ZdZPVHVVR), ki so vloženi do uveljavitve tega
zakona, je pristojno ministrstvo, za odločanje o zahtevkih, vloženih po uveljavitvi
tega zakona, pa agencija.
(2) Za odločanje o zahtevkih iz 56. člena
Zakona o kmetijstvu (Uradni list RS, št. 45/08, 57/12 in 90/12 - ZdZPVHVVR), ki
so vloženi do uveljavitve tega zakona, je pristojno ministrstvo, za odločanje o
zahtevkih, vloženih po uveljavitvi tega zakona, pa agencija.
(3) Za odločanje v upravnih zadevah iz
prvega odstavka tega člena, ki so vrnjene v ponovno odločanje pristojnemu
organu in odločanje o izrednih pravnih sredstvih v upravnih zadevah iz prvega
odstavka, ki so v pristojnosti prvostopenjskega organa, je pristojna agencija.
(4) V upravnih zadevah iz prvega in drugega
odstavka tega člena ministrstvo izroči urejeno dokumentacijo agenciji v sedmih
dneh po uveljavitvi zakona, razen upravnih zadev, ki so v reševanju na
ministrstvu, ki se odstopijo v sedmih dneh po izdaji odločbe.
61. člen
(pogodbena
razmerja v sektorju mleka in mlečnih izdelkov)
Določbe 58.a člena zakona se začnejo
uporabljati 1. januarja 2015.
62. člen
(plačilni rok
za hitro pokvarljiva živila)
(1) Ne glede na plačilni rok iz prvega
odstavka 61.b člena zakona plačilni rok za hitro pokvarljivo živilo iz tretjega
odstavka 61.b člena zakona od 1. septembra 2014 do 31. decembra 2014 ne sme
biti daljši od 75 dni, od 1. januarja 2015 do 31. decembra 2015 pa ne sme biti
daljši od 60 dni.
(2) Ne glede na prejšnji odstavek do 31.
decembra 2015 plačilni rok za hitro pokvarljivo živilo iz tretjega odstavka
61.b člena zakona ne sme biti daljši od plačilnega roka, ki je bil na dan
uveljavitve tega zakona dogovorjen med strankami, če je krajši od plačilnih
rokov, določenih s tem zakonom.
63. člen
(plačilni rok
za druga živila)
(1) Prvi odstavek 61.c člena zakona se začne
uporabljati 1. januarja 2016.
(2) Do roka iz prejšnjega odstavka plačilni
rok za živila iz prvega odstavka 61.c člena zakona ne sme biti daljši od
plačilnega roka, ki je bil na dan uveljavitve tega zakona dogovorjen med
strankami in je krajši od plačilnih rokov, določenih s tem zakonom.
64. člen
(dopolnilne
dejavnosti)
(1) Nosilci dopolnilne dejavnosti na
kmetiji, ki so do uveljavitve tega zakona dopolnilno dejavnost na kmetiji
opravljali v skladu z Zakonom o kmetijstvu (Uradni list RS, št. 45/08, 57/12 in
90/12 - ZdZPVHVVR) in Uredbo o vrsti, obsegu in pogojih za opravljanje
dopolnilne dejavnosti na kmetiji (Uradni list RS, št. 12/14), morajo
opravljanje te dejavnosti uskladiti s tem zakonom najpozneje do 1. januarja
2016.
(2) Ne glede na prejšnji odstavek morajo
nosilci dopolnilne dejavnosti na kmetiji, ki so prejeli sredstva iz naslova
ukrepov razvoja podeželja in se jim do 1. januarja 2016 ne bo iztekla petletna
obveznost iz odločbe o pravici do sredstev, uskladiti opravljanje dopolnilne
dejavnosti na kmetiji s tem zakonom v 60 dneh po izteku petletne obveznosti iz
odločbe o pravici do sredstev.
(3) Podatki, ki so se do uveljavitve tega
zakona vodili v evidenci dopolnilnih dejavnosti iz 151. člena Zakona o
kmetijstvu (Uradni list RS, št. 45/08, 57/12 in 90/12 - ZdZPVHVVR), se
uskladijo s tem zakonom in prenesejo v evidenco iz spremenjenega 143. člena
zakona do 1. januarja 2017.
(4) Ločena evidenca prihodkov iz dopolnilne
dejavnosti na kmetiji iz petega odstavka spremenjenega 99. člena zakona se mora
voditi od 1. januarja 2015 dalje.
65. člen
(skupine
proizvajalcev)
(1) Skupine proizvajalcev, priznane na
podlagi 89. člena Zakona o kmetijstvu (Uradni list RS, št. 45/08, 57/12 in
90/12 - ZdZPVHVVR), se morajo uskladiti s 107.a členom zakona najpozneje do 1.
januarja 2015.
(2) Ne glede na prejšnji odstavek se morajo
skupine proizvajalcev, priznane na podlagi 89. člena Zakona o kmetijstvu
(Uradni list RS, št. 45/08, 57/12 in 90/12 - ZdZPVHVVR), ki so prejele sredstva
iz naslova ukrepov razvoja podeželja in se jim do 1. januarja 2015 ne bo
iztekla petletna obveznost iz odločbe o pravici do sredstev, uskladiti s 107.a
členom zakona v 60 dneh po izteku petletne obveznosti iz odločbe o pravici do
sredstev.
66. člen
(uporaba
blokov)
Bloki iz spremenjenega 144. člena tega
zakona se za ukrepe kmetijske politike začnejo uporabljati 1. februarja 2015.
67. člen
(registracija
obrata)
Obrati, ki so bili registrirani na podlagi
Uredbe o izvajanju delov določenih uredb Skupnosti glede živil, higiene živil
in uradnega nadzora nad živili (Uradni list RS, št. 72/10) in Pravilnika o
registraciji obratov primarnih proizvajalcev živil in krme rastlinskega izvora
(Uradni list RS, št. 79/06) pred uveljavitvijo tega zakona, se štejejo za
registrirane po spremenjenem 152.a členu zakona.
68. člen
(naloge
računovodskih pisarn)
Do izbora nosilca javnega pooblastila iz
spremenjenega 171. člena zakona opravlja naloge računovodske pisarne Kmetijsko
gozdarska zbornica Slovenije, vendar najdlje za obračunsko leto 2015, kot
določajo predpisi Unije.
69. člen
(inšpektorji)
(1) Za inšpektorje za hrano, ki so na dan
uveljavitve tega zakona najmanj tri leta opravljali naloge kmetijskega
inšpektorja, se v skladu s tem zakonom šteje, da izpolnjujejo pogoje, ki so
predpisani za imenovanje fitosanitarnega inšpektorja, v skladu s predpisom, ki
ureja varstvo rastlin.
(2) Za fitosanitarne inšpektorje, ki so na
dan uveljavitve tega zakona najmanj tri leta opravljali naloge kmetijskega
inšpektorja, se v skladu s tem zakonom šteje, da izpolnjujejo pogoje, ki so
predpisani za imenovanje inšpektorja za hrano.
(3) Za inšpektorje za hrano, ki so na dan
uveljavitve tega zakona opravljali naloge zdravstvenega inšpektorja, se v
skladu s tem zakonom šteje, da izpolnjujejo pogoje, ki so predpisani za
imenovanje inšpektorja za hrano po tem zakonu.
70. člen
(uporaba
podzakonskih predpisov in razveljavitev)
(1) Do uveljavitve podzakonskih predpisov
iz tega zakona se še naprej uporabljajo naslednji podzakonski predpisi, če niso
v nasprotju s tem zakonom:
-      
Pravilnik o žganih pijačah (Uradni list RS, št.
75/08 in 7/09);
-      
Pravilnik o kakovosti jajc (Uradni list RS, št.
106/08);
-      
Pravilnik o geografski označbi Dolenjski
sadjevec (Uradni list RS, št. 117/08);
-      
Pravilnik o geografski označbi Kostelska rakija
(Uradni list RS, št. 117/08);
-      
Pravilnik o geografski označbi Kraški brinjevec
(Uradni list RS, št. 117/08);
-      
Pravilnik o geografski označbi Brkinski slivovec
(Uradni list RS, št. 117/08);
-      
Pravilnik o geografski označbi Gorenjski
tepkovec (Uradni list RS, št. 117/ 08);
-      
Pravilnik o označevanju govejega mesa (Uradni
list RS, št. 54/09);
-      
Pravilnik o kakovosti jedilnih rastlinskih olj,
jedilnih rastlinskih masteh in majonezi (Uradni list RS, št. 79/09);
-      
Pravilnik o registru kmetijskih gospodarstev
(Uradni list RS, št. 1/10, 68/10, 110/10, 66/11 in 54/12);
-      
Pravilnik o razvrščanju in označevanju govejih
trupov (Uradni list RS, št. 2/10);
-      
Pravilnik o delovanju mreže za zbiranje
računovodskih podatkov o dohodkih in poslovanju kmetijskih gospodarstev (Uradni
list RS, št. 11/10 in 90/10);
-      
Pravilnik o razvrstitvi kmetijskih gospodarstev
v območja z omejenimi možnostmi za kmetijsko dejavnost (Uradni list RS, št.
25/10);
-      
Pravilnik o geografski označbi Pelinkovec
(Uradni list RS, št. 70/10);
-      
Pravilnik o geografski označbi Domači rum
(Uradni list RS, št. 70/10);
-      
Pravilnik o geografski označbi Brinjevec
(Uradni list RS, št. 70/10);
-      
Pravilnik o kazeinih in kazeinatih (Uradni list
RS, št. 1/11);
-      
Pravilnik o medu (Uradni list RS, št. 4/11);
-      
Pravilnik o kakovosti medice in peneče medice
(Uradni list RS, št. 4/12);
-      
Pravilnik o kakovosti mesnih izdelkov (Uradni
list RS, št. 59/12);
-      
Pravilnik o sadnih sokovih in nekaterih
podobnih izdelkih, namenjenih za prehrano ljudi (Uradni list RS, št. 89/13);
-      
Uredba o vrsti, obsegu in pogojih za
opravljanje dopolnilnih dejavnosti na kmetiji (Uradni list RS, št. 12/14);
-      
Pravilnik o priznanju organizacij proizvajalcev
v sektorju mleka in mlečnih proizvodov (Uradni list RS, št. 14/14).
(2) Z dnem uveljavitve tega zakona preneha
veljati Pravilnik o priznavanju skupin proizvajalcev iz shem kakovosti (Uradni
list RS, št. 71/09 in 6/10).
71. člen
(prenehanje
veljavnosti določb Zakona o gostinstvu)
(1) V Zakonu o gostinstvu (Uradni list RS,
št. 93/07 - uradno prečiščeno besedilo) v prvem odstavku 15. člena preneha
veljati besedilo »ali pa na podlagi zakona, ki ureja gospodarske družbe,«.
(2) Drugi in tretji odstavek 15. člena
Zakona o gostinstvu (Uradni list RS, št. 93/07 - uradno prečiščeno besedilo)
prenehata veljati.
72. člen
(uveljavitev)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembi Zakona o kmetijstvu –
ZKme-1C (Uradni list RS, št. 32/15)
spreminja 181. člen zakona tako, da se glasi:
»181. člen
(izvajalci javne
službe)
Do ustanovitve ali izbire izvajalca javnih
služb iz tega zakona, vendar najdlje do 31. decembra 2017, opravljajo naloge
javnih služb iz tega zakona dosedanji izvajalci javnih služb, če izpolnjujejo
pogoje iz tega zakona.«;
ter vsebuje naslednjo končno določbo:
»KONČNA DOLOČBA
2. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o kmetijstvu
– ZKme-1D (Uradni list RS, št. 27/17)
vsebuje naslednje prehodne in končne določbe:
»PREHODNE IN KONČNE DOLOČBE
59. člen
(zakonec
oziroma zunajzakonski partner)
Do izteka uporabe Zakona o registraciji
istospolne partnerske skupnosti (Uradni list RS, št. 65/05, 55/09 – odl.
US, 18/16 – odl. US in 33/16 – ZPZ, v nadaljnjem besedilu: ZRIPS) se za zakonca
oziroma zunajzakonskega partnerja po tem zakonu štejeta tudi partner iz
registrirane istospolne partnerske skupnosti in partner, ki živi v dalj časa
trajajoči življenjski skupnosti, ki ni registrirana po ZRIPS.
60. člen
(organizacije
proizvajalcev)
Organizacije proizvajalcev, priznane v
skladu z Zakonom o kmetijstvu (Uradni list RS, št. 45/08, 57/12, 90/12 –
ZdZPVHVVR, 26/14 in 32/15), Uredbo o ureditvi trga z vinom (Uradni list RS,
št. 6/12, 38/12, 24/13, 66/14 in 38/16), Pravilnikom o priznanju
organizacij proizvajalcev v sektorju sadja in zelenjave, oljčnega olja in
namiznih oljk ter hmelja (Uradni list RS, št. 89/14), Pravilnikom o
organizacijah proizvajalcev v sektorju prašičjega mesa (Uradni list RS,
št. 60/16) in Pravilnikom o priznavanju organizacij proizvajalcev v
sektorju mleka in mlečnih izdelkov (Uradni list RS, št. 26/14 in 26/14 –
ZKme-1B), morajo izpolnjevati pogoje za priznanje statusa organizacij
proizvajalcev v skladu s tem zakonom v enem letu od uveljavitve tega zakona.
61. člen
(agrarne
skupnosti)
Agrarne skupnosti, ki niso registrirane v
skladu z Zakonom o agrarnih skupnosti (Uradni list RS, št. 74/15), ampak
so vzpostavljene v skladu z Zakonom o ponovni vzpostavitvi agrarnih skupnosti
ter vrnitvi njihovega premoženja in pravic (Uradni list RS, št. 5/94,
38/94, 69/95, 22/97, 56/99, 72/00, 87/11, 14/15 – ZUUJFO in 74/15 – ZAgrS),
ostanejo vpisane v evidenci subjektov in RKG kot nosilke kmetijskih
gospodarstev do konca finančne perspektive za izvajanje ukrepov kmetijske
politike v letih 2014–2020.
62. člen
(pašne
skupnosti)
Pašne skupnosti, ki niso registrirane v
skladu s tem zakonom, ampak so vzpostavljene v skladu z Zakonom o kmetijskih
zemljiščih (Uradni list RS, št. 71/11 – uradno prečiščeno besedilo, 58/12
in 27/16), ostanejo vpisane v evidenci subjektov in RKG kot nosilke kmetijskih
gospodarstev do konca finančne perspektive za izvajanje ukrepov kmetijske
politike v letih 2014–2020.
63. člen
(uporaba določb
glede neizpolnitev ali kršitev obveznost)
Ne glede na 18. člen tega zakona se
57. člen Zakona o kmetijstvu (Uradni list RS, št. 45/08, 57/12, 90/12
– ZdZPVHVVR, 26/14 in 32/15) in podzakonski predpisi, izdani na njegovi
podlagi, še naprej uporabljajo za postopke glede neizpolnitev ali kršitev
obveznosti iz teh podzakonskih predpisov, ki so začeli veljati pred
uveljavitvijo tega zakona.
64. člen
(izbrana
kakovost)
Specifikacije, priznane po 70.a členu
Zakona o kmetijstvu (Uradni list RS, št. 45/08, 57/12, 90/12 – ZdZPVHVVR,
26/14 in 32/15), se štejejo za priznane po 70.a členu zakona.
65. člen
(izvajalci
javnih služb)
(1) Naloge javnih služb iz tega zakona
opravljajo dosedanji izvajalci javnih služb do izteka veljavnih pogodb.
(2) Ne glede na prejšnji odstavek opravlja
naloge državne javne službe na osuševalnih in namakalnih sistemih iz
127. člena zakona dosedanji izvajalec javne službe do 31. decembra
2018.
(3) Ministrstvo dosedanje izvajalce javnih
služb za področja javnih služb iz 115.b člena zakona v 60 dneh pred iztekom
pogodb iz prvega odstavka tega člena ali v 60 dneh pred iztekom obdobja iz
prejšnjega odstavka pozove k predložitvi vloge za imenovanje izvajalca javne
službe in preveritvi pogojev iz 115.b člena zakona.
(4) Ne glede na prejšnji odstavek se za
področje javne službe strokovnih nalog v proizvodnji kmetijskih rastlin za
področje oljkarstva najkasneje do 1. novembra 2017 pozove k predložitvi
vloge za imenovanje javni raziskovalni zavod Znanstveno-raziskovalno središče
Koper.
(5) Če dosedanji izvajalec javne službe iz
tretjega odstavka tega člena oziroma javni zavod iz prejšnjega odstavka, ne
vloži vloge za imenovanje v roku 14 dni po prejemu poziva ali če ne izpolnjuje
pogojev iz 115.b člena zakona, se izvajalec javne službe za področja javnih
služb iz 115.b člena zakona izbere na podlagi javnega razpisa v skladu s
115.a členom zakona. Dosedanji izvajalec javne službe je dolžan izvajati
naloge javne službe, za katero je bil imenovan, do izbire izvajalca v skladu s
115.a členom zakona.
66. člen
(uporaba
sankcije glede zavajanja)
Določba četrte alineje četrtega odstavka
177. člena zakona se začne uporabljati 12 mesecev od uveljavitve tega
zakona.
67. člen
(rok za izdajo
podzakonskih predpisov)
Podzakonske predpise iz 18.a člena, 18.b
člena, 18.c člena, 28.c člena, 28.č člena, 65. člena, 107.a člena,
107.b člena, 152. člena, 154. člena, 158. člena, 162.a
člena in 162.c člena zakona izdata vlada in minister v devetih mesecih od
uveljavitve tega zakona.
68. člen
(uskladitev
podzakonskih predpisov)
Z določbami 70.a člena, 107. člena,
143. člena in 173. člena zakona se v devetih mesecih od uveljavitve
tega zakona uskladijo naslednji predpisi:
-      
Pravilnik o ekološki pridelavi in predelavi
kmetijskih pridelkov oziroma živil (Uradni list RS, št. 8/14);
-      
Pravilnik o priznavanju organizacij
proizvajalcev v sektorju sadja in zelenjave, oljčnega olja in namiznih oljk ter
hmelja (Uradni list RS, št. 89/14);
-      
Pravilnik o priznanju organizacij proizvajalcev
v sektorju mleka in mlečnih izdelkov (Uradni list RS, št. 26/14 in 26/14 –
ZKme-1B);
-      
Pravilnik o postopku priznanja označbe »izbrana
kakovost« (Uradni list RS, št. 79/15);
-      
Pravilnik o organizacijah proizvajalcev v
sektorju prašičjega mesa (Uradni list RS, št. 60/16);
-      
Pravilnik o registru kmetijskih gospodarstev (Uradni
list RS, št. 83/16).
69. člen
(prenehanje
veljavnosti)
(1) Z dnem uveljavitve tega zakona prenehajo
veljati 99. do 105. člen Zakona o kmetijskih zemljiščih (Uradni list RS,
št. 71/11 – uradno prečiščeno besedilo, 58/12 in 27/16).
(2) Z dnem uveljavitve tega zakona
prenehajo veljati naslednje določbe ali deli določb Zakona o vinu (Uradni list
RS, št. 105/06, 72/11, 90/12 – ZdZPVHVVR in 111/13):
-      
v drugi alineji prvega odstavka 15. člena
besedilo »podatki o dodeljenih pravicah za obnovo vinogradov v skladu s
predpisom, ki uravnava obseg vinogradniških površin,«,
-      
peta alineja prvega odstavka 15. člena,
-      
tretji odstavek 15. člena,
-      
v petem odstavku 15. člena besedi »in
tretjega« in
-      
druga alineja prvega odstavka 16. člena.
(3) Z dnem uveljavitve tega zakona
prenehata veljati Uredba o uvedbi dajatve za mleko in mlečne proizvode (Uradni
list RS, št. 1/09, 105/10, 10/12 in 54/12) in Pravilnik o evidenci
subjektov (Uradni list RS, št. 121/06 in 45/08 – ZKme-1).
70. člen
(uveljavitev)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o kmetijstvu
– ZKme-1E (Uradni list RS, št. 22/18)
vsebuje naslednje prehodne in končno določbo:
»PREHODNE IN KONČNA DOLOČBA
14. člen
(veriga
preskrbe s hrano)
(1) Določbe 61.f člena zakona se začnejo
uporabljati 1. januarja 2019, do takrat pa se uporabljajo določbe
61.f člena Zakon o kmetijstvu (Uradni list RS, št. 45/08, 57/12, 90/12 –
ZdZPVHVVR, 26/14, 32/15 in 27/17).
(2) Postopki glede nedovoljenih ravnanj iz
61.f člena Zakona o kmetijstvu (Uradni list RS, št. 45/08, 57/12, 90/12 –
ZdZPVHVVR, 26/14, 32/15 in 27/17), storjenih pred uveljavitvijo tega zakona, se
izvedejo po dosedanjih predpisih.
(3) Določbe 61.g in 61.h člena zakona se
začnejo uporabljati 1. januarja 2019.
(4) Za pogodbe v verigi preskrbe s hrano,
ki so bile sklenjene pred uveljavitvijo tega zakona in še veljajo, se do izteka
veljavnosti teh pogodb, vendar najdlje do konca leta 2019, ne uporabljajo
določbe 61.g člena zakona.
15. člen
(začasno ali
občasno delo v kmetijstvu)
(1) Določbe 105.a, 105.b, 105.c, 105.č,
105.d in 105.e člena zakona se začnejo uporabljati 1. julija 2018.
(2) Ne glede na določbe prvega odstavka
105.c člena zakona se lahko v letu 2018 začasno ali občasno delo v kmetijstvu
na posameznem kmetijskem gospodarstvu opravlja prekinjeno ali neprekinjeno
največ 90 dni.
(3) Ne glede na določbe tretjega odstavka
105.c člena zakona lahko v letu 2018 izvajalec začasno ali občasno delo v
kmetijstvu opravlja prekinjeno ali neprekinjeno največ 70 dni.
16. člen
(Slovenska
čebelarska akademija)
(1) Akt o ustanovitvi KIS se uskladi z
določbami 129.a do 129.d člena zakona v treh mesecih od uveljavitve tega
zakona.
(2) KIS mora statut in druge interne akte
uskladiti v treh mesecih od uveljavitve akta o ustanovitvi iz prejšnjega
odstavka.
(3) Člani programskega odbora se imenujejo
v dveh mesecih po uskladitvi aktov iz prejšnjega odstavka.
(4) Predstojnik se imenuje v enem mesecu po
imenovanju članov programskega sveta iz prejšnjega odstavka.
(5) Ne glede na določbo prve alineje prvega
odstavka 129.c člena zakona Slovenska čebelarska akademija uporablja kot
vsebino programa izobraževanja program, ki ga je leta 2017 pripravila
Čebelarska zveza Slovenije, vendar najpozneje do 31. decembra 2019.
(6) Stroški za začetek dela Slovenske
čebelarske akademija do višine 50.000 eurov se zagotovijo iz proračuna
ministrstva.
17. člen
(uveljavitev)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o kmetijstvu
– ZKme-1F (Uradni list RS, št. 123/21)
vsebuje naslednje prehodne in končne določbe:
»PREHODNE IN KONČNE DOLOČBE
60. člen
(upravičenci)
Do izteka programskega obdobja Programa
razvoja za podeželje Republike Slovenije za obdobje 2014–2020 se ne glede na
določbe 17. člena zakona pri ukrepu kmetijsko-okoljsko-podnebna plačila,
ekološko kmetovanje, sodelovanje in pri podukrepu podpora za novo sodelovanje v
shemah kakovosti kot upravičenec šteje kmetijsko gospodarstvo.
61. člen
(javno
pooblastilo iz 28.a člena zakona)
Dosedanji izvajalec javnega pooblastila iz
28.a člena zakona opravlja naloge spremljanja vsebnosti organske snovi v tleh,
odmrle nadzemne biomase, lesne biomase, fizikalno-kemijskih lastnosti
kmetijskih tal ter naloge spremljanja načina rabe kmetijskih zemljišč, in sicer
za oceno emisij in odvzemov toplogrednih plinov, ki nastanejo pri dejavnostih v
zvezi z rabo zemljišč, spremembe rabe zemljišč in kmetijske proizvodnje, iz
spremenjenega prvega odstavka 28.a člena zakona, vendar ne dlje kot do
31. decembra 2023, če izpolnjuje predpisane pogoje.
62. člen
(veriga
preskrbe s hrano)
(1) Določbe spremenjenih 61.b, 61.c in 61.f
členov ter spremenjeni drugi in novi četrti odstavek 61.g člena ter novi 61.i
do 61.m členi zakona se začnejo uporabljati 1. novembra 2021. Do takrat se
uporabljajo določbe 61.b, 61.c, 61.f in 61.g člena Zakona o kmetijstvu
(Uradni list RS, št. 45/08, 57/12, 90/12 – ZdZPVHVVR, 26/14, 26/14, 32/15,
27/17, 22/18 in 86/21 – odl. US).
(2) Postopki nadzora glede nedovoljenih
ravnanj iz 61.f in 61.g člena Zakona o kmetijstvu (Uradni list RS,
št. 45/08, 57/12, 90/12 – ZdZPVHVVR, 26/14, 26/14, 32/15, 27/17, 22/18 in
86/21 – odl. US), začeti pred začetkom uporabe določb iz prejšnjega odstavka,
se dokončajo po dosedanjih predpisih.
(3) Pogodbe v verigi preskrbe s hrano, ki
so bile sklenjene pred uveljavitvijo tega zakona in še veljajo, morajo biti
usklajene z določbami tega zakona najpozneje do 1. novembra 2021.
63. člen
(javno pooblastilo
iz 92.a člena zakona)
Do določitve organizacije za certificiranje
hmelja v skladu z novim 92.a členom zakona opravljajo certificiranje hmelja in
hmeljnih proizvodov dosedanji izvajalci certificiranja hmelja in hmeljnih
proizvodov, vendar ne dlje kot do 31. decembra 2022.
64. člen
(izvajalci
javne službe iz 115.b člena zakona)
(1) Naloge javne službe iz nove tretje
alineje 115.b člena zakona opravljajo dosedanji izvajalci javnih služb do
izteka veljavnosti odločb o uvrstitvi potrjenih rejskih programov v skupni
temeljni rejski program.
(2) Ministrstvo dosedanje izvajalce nalog
javne službe iz nove tretje alineje 115.b člena zakona najkasneje v 90 dneh
pred iztekom veljavnosti odločb iz prejšnjega odstavka pozove k predložitvi
vloge za imenovanje izvajalca javne službe in k preveritvi pogojev iz 115.b
člena zakona.
65. člen
(koncesijske
pogodbe za javno službo)
(1) Koncesijske pogodbe za javne službe
veljajo do izteka pogodb.
(2) Nalogi iz nove osme in devete alineje
127.a člena zakona se začneta izvajati s 1. januarjem 2026.
66. člen
(evidenca
standardnega prihodka kmetijskih gospodarstev)
Evidenca standardnega prihodka kmetijskih
gospodarstev se vzpostavi do 31. decembra 2023.
67. člen
(rok za izdajo
podzakonskih predpisov)
Podzakonske predpise iz 28.a, a28.b, b28.b,
c28.b, č28.b, d28.b, 61., 65., 71., 72., 90., 92.a, 145.a, 147., 148., 148.b,
149., 150., 159. in 161.a člena zakona izdata vlada in minister najpozneje do
31. decembra 2022.
68. člen
(uskladitev
podzakonskih predpisov)
Z določbami tega zakona se najpozneje do
31. decembra 2021 uskladijo naslednji predpisi:
-      
Pravilnik o certificiranju pridelka hmelja in
hmeljnih proizvodov (Uradni list RS, št. 67/12),
-      
Uredba o ukrepih v primeru nepravilnosti in
kršitev v ekološkem kmetovanju (Uradni list RS, št. 96/14),
-      
Pravilnik o pogojih, ki jih mora izpolnjevati
nosilec javnega pooblastila za opravljanje nalog spremljanja emisij in odvzemov
toplogrednih plinov v kmetijstvu (Uradni list RS, št. 18/18),
-      
Pravilnik o ekološki pridelavi in predelavi
kmetijskih pridelkov oziroma živil (Uradni list RS, št. 72/18 in 17/19 –
popr.),
-      
Pravilnik o registru kmetijskih gospodarstev (Uradni
list RS, št. 83/16, 23/17, 69/17, 72/18, 35/19 in 16/21).
69. člen
(javna
naročila)
Določba drugega odstavka novega 58.b člena,
določbe nove štirinajste alineje prvega odstavka spremenjenega 174. člena,
novih četrte in pete alineje prvega odstavka spremenjenega 176. člena in
nove prve alineje prvega odstavka spremenjenega 177. člena zakona se
začnejo uporabljati za tista javna naročila, ki se nanašajo na živila, ki se
oddajo po uveljavitvi tega zakona.
70. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o kmetijstvu
– ZKme-1G (Uradni list RS, št. 44/22)
vsebuje naslednje prehodne in končne določbe:
»PREHODNE IN KONČNE DOLOČBE
59. člen
(verige
preskrbe s hrano)
(1) Določbe nove 12. točke 3. člena
zakona ter določbe spremenjenih 61.b člena, prvega odstavka in 7. točke
četrtega odstavka 61.f člena in 177.a člena zakona se začnejo uporabljati v
treh mesecih od uveljavitve tega zakona. Do takrat se uporabljajo določbe 61.b
člena, prvega odstavka in 7. točke četrtega odstavka 61.f člena in 177.a člena
Zakona o kmetijstvu (Uradni list RS, št. 45/08, 57/12, 90/12 – ZdZPVHVVR,
26/14, 26/14, 32/15, 27/17, 22/18 in 86/21 – odl. US in 123/21).
(2) Postopki nadzora glede nedovoljenih
ravnanj iz 61.f in 61.g člena Zakona o kmetijstvu (Uradni list RS,
št. 45/08, 57/12, 90/12 – ZdZPVHVVR, 26/14, 26/14, 32/15, 27/17, 22/18 in
86/21 – odl. US in 123/21), začeti pred začetkom uporabe določb iz prejšnjega
odstavka, se dokončajo po dosedanjih predpisih.
(3) Pogodbe v verigi preskrbe s hrano, ki
so bile sklenjene pred uveljavitvijo tega zakona in še veljajo, se uskladijo z
določbami tega zakona najpozneje v treh mesecih od uveljavitve tega zakona.
60. člen
(nosilec
kmetije, kmetijsko gospodarstvo, člani in prenos kmetijskega gospodarstva)
Določbe spremenjene 2. in 3. točke
3. člena, spremenjenega 5., 17., 46., in 142. člena zakona ter novi
5.b., 5.c. in 18.d člen zakona se začnejo uporabljati 1. januarja 2023. Do
takrat se uporabljajo določbe 2. in 3. točke 3. člena, 5., 17., 46. in
142. člen Zakona o kmetijstvu (Uradni list RS, št. 45/08, 57/12,
90/12 – ZdZPVHVVR, 26/14, 26/14, 32/15, 27/17, 22/18, 86/21 – odl. US in
123/21).
61. člen
(uskladitev
članov kmetije)
(1) Člani kmetije, ki so na dan
1. januarja 2023 vpisani v RKG, ostanejo vpisani kot člani kmetije in se
šteje, da je podano njihovo soglasje za vpis.
(2) Upravna enota izbriše člana kmetije, ki
je na dan uveljavitve tega zakona vpisan v RKG, na predlog nosilca ali člana,
ki želi biti izbrisan. Če nosilec predlaga izbris člana kmetije, ki je nosilčev
zakonec, zunajzakonski partner ali oseba, s katero je v sorodstvu v ravni vrsti
ali stranski vrsti do vštetega drugega kolena ter v sorodstvu po svaštvu v
prvem kolenu, mora biti priloženo tudi njegovo soglasje za izbris. Upravna enota
o izbrisu člana kmetije iz RKG obvesti le osebo, ki je vključena v obvezna
socialna zavarovanja iz naslova opravljanja kmetijske dejavnosti. Za namen
obveščanja upravna enota od Zavoda za zdravstveno zavarovanje Slovenije pridobi
podatek o zdravstvenem zavarovanju osebe, ki se izbriše iz RKG.
(3) Člani kmetije, ki so vpisani v RKG na
dan uveljavitve tega zakona, ohranijo lastnost zavarovanca v evidencah obveznih
socialnih zavarovanj, ki so jo imeli pred uveljavitvijo tega zakona.
(4) Oseba iz drugega odstavka tega člena v
sistemu obveznih socialnih zavarovanj izgubi lastnost zavarovanca iz naslova
opravljanja kmetijske dejavnosti z dnem izbrisa iz RKG. Odjava iz obveznih
socialnih zavarovanj se vloži v skladu z zakonom, ki ureja matično evidenco
zavarovancev.
62. člen
(vzpostavitev
sistema za spremljanje površin)
Agencija vzpostavi sistem za spremljanje
površin iz novega 15.a člena zakona do 1. januarja 2023.
63. člen
(vzpostavitev
orodja za komunikacijo s strankami)
Agencija vzpostavi orodje za komunikacijo s
strankami iz novega 36.b člena zakona do 1. avgusta 2023.
64. člen
(način
obveščanja v prehodnem obdobju)
Ne glede na četrti odstavek novega 36.b
člena in peti odstavek novega 36.c člena zakona je treba do 31. decembra
2025 stranko, ki ne izbere enega od načinov dodatnega obveščanja, kot je
določeno v četrtem odstavku novega 36.b in petem odstavku novega 36.c člena
zakona, obvestiti z navadno pošto v fizični obliki.
65. člen
(spremembe
obveznosti o pravici do sredstev)
(1) Postopki, začeti na podlagi 54. člena
Zakona o kmetijstvu (Uradni list RS, št. 45/08, 57/12, 90/12 – ZdZPVHVVR,
26/14, 32/15, 27/17, 22/18, 86/21 – odl. US in 123/21), se končajo v skladu s
tem zakonom.
(2) Stranka, ki je že vložila utemeljen
obrazložen zahtevek za spremembo obveznosti v skladu s 54. členom Zakona o
kmetijstvu (Uradni list RS, št. 45/08, 57/12, 90/12 – ZdZPVHVVR, 26/14,
32/15, 27/17, 22/18, 86/21 – odl. US in 123/21), lahko vloži utemeljen
obrazložen zahtevek za spremembo obveznosti v skladu s spremenjenim četrtim
odstavkom 54. člena zakona.
66. člen
(dokončanje
postopkov)
(1) Za dokončanje postopkov odločanja o
odstopu od pravice do sredstev v zvezi z odločbami o pravici do sredstev,
izdanimi na podlagi podzakonskih predpisov, ki so začeli veljati pred
uveljavitvijo tega zakona, se še naprej uporablja 55. člen Zakona o
kmetijstvu (Uradni list RS, št. 45/08, 57/12, 90/12 – ZdZPVHVVR, 26/14,
32/15, 27/17, 22/18, 86/21 – odl. US in 123/21).
(2) Za dokončanje postopkov odločanja o
zahtevkih za izplačilo sredstev v zvezi z javnimi razpisi, objavljenimi pred
uveljavitvijo tega zakona, se še naprej uporablja 56. člen Zakona o
kmetijstvu (Uradni list RS, št. 45/08, 57/12, 90/12 – ZdZPVHVVR, 26/14,
32/15, 27/17, 22/18, 86/21 – odl. US in 123/21).
67. člen
(Slovenska
čebelarska akademija)
(1) Naloge Slovenske čebelarske akademije
opravlja Kmetijski inštitut Slovenije do 31. decembra 2022 v skladu s
129.a, 129.b, 129.c, 129.č in 129.d členi Zakona o kmetijstvu (Uradni list RS,
št. 45/08, 57/12, 90/12 – ZdZPVHVVR, 26/14, 32/15, 27/17, 22/18, 86/21 –
odl. US in 123/21).
(2) Minister imenuje skupino iz
spremenjenega 129.c člena zakona do 1. julija 2022, objavi razpis za
izvajalca neformalnega izobraževanja na področju čebelarstva do
1. novembra 2022 in izbere izvajalca iz spremenjenega 129.a člena
zakona do 31. decembra 2022.
68. člen
(vzpostavitev
evidence podatkov, pridobljenih z uporabo sistema za spremljanje površin)
Evidenca podatkov, pridobljenih z uporabo
sistema za spremljanje površin iz 153.a člena zakona, se vzpostavi do
1. avgusta 2023.
69. člen
(vzpostavitev
evidence območij planin)
Evidenca območij planin iz novega 164.c
člena zakona se vzpostavi v šestih mesecih od uveljavitve tega zakona.
70. člen
(rok za izdajo
podzakonskih predpisov)
Podzakonske predpise iz 9.b, 13.a, 18.c,
18.č, a28.a, 28.a, b28.b, 36., 36.b, 129.c, 144., 145.a, 152., 159. in 161.a
člena zakona izdata vlada oziroma minister najpozneje do 31. decembra
2022.
71. člen
(začetek
uporabe)
Spremenjeni prvi odstavek 49. člena
zakona se začne uporabljati 1. januarja 2023. Do takrat se uporablja prvi
odstavek 49. člena Zakona o kmetijstvu (Uradni list RS, št. 45/08,
57/12, 90/12 – ZdZPVHVVR, 26/14, 26/14, 32/15, 27/17, 22/18 in 86/21 – odl. US
in 123/21).
72. člen
(začetek
veljavnosti)
Ta zakon začne veljati petnajsti dan po
objavi v Uradnem listu Republike Slovenije.«.