1. poglavje
SPLOŠNE DOLOČBE
1.1 Vsebina zakona
1. člen
(vsebina zakona)
Ta zakon ureja:
1.     
pogoje za ponudbo vrednostnih papirjev javnosti in za uvrstitev
vrednostnih papirjev v trgovanje na organiziranem trgu finančnih instrumentov
(v nadaljnjem besedilu: organizirani trg),
2.     
obveznosti glede razkrivanja informacij v zvezi z vrednostnimi papirji,
ki so uvrščeni v trgovanje na organiziranem trgu,
3.     
pogoje za ustanovitev, poslovanje, nadzor in prenehanje investicijskih
podjetij, upravljavcev mest trgovanja in poravnalnih sistemov s sedežem v
Republiki Sloveniji,
4.     
pogoje, pod katerimi lahko osebe s sedežem v drugih državah članicah in
tretjih državah opravljajo investicijske storitve in posle v Republiki
Sloveniji,
5.     
pravila trgovanja na organiziranih trgih, prepovedana ravnanja zlorabe
trga in pravila poravnave poslov, sklenjenih na organiziranih trgih, ter
pravila za večstranski sistem trgovanja (v nadaljnjem besedilu: MTF) in
organizirani sistem trgovanja (v nadaljnjem besedilu: OTF),
6.     
pravila delovanja Agencije za trg vrednostnih papirjev (v nadaljnjem
besedilu: agencija) pri izvrševanju pooblastil po tem in drugih zakonih.
2. člen
(prenos in izvajanje predpisov Evropske unije)
(1) S tem zakonom se v pravni red Republike Slovenije
prenašajo naslednje direktive Evropske unije (v nadaljnjem besedilu: EU):
1.     
Direktiva Sveta 89/117/EGS z dne 13. februarja 1989 o obveznostih
podružnic, ustanovljenih v državi članici, ki pripadajo kreditnim in finančnim
institucijam s sedežem zunaj te države članice, glede objave letnih računovodskih
izkazov (UL L št. 44 z dne 16. 2. 1989, str. 40; v nadaljnjem
besedilu: Direktiva 89/117/EGS),
2.     
Direktiva 97/9/ES Evropskega parlamenta in Sveta z dne 3. marca
1997 o odškodninskih shemah za vlagatelje (UL L št. 84 z dne 26. 3.
1997, str. 22; v nadaljnjem besedilu: Direktiva 97/9/ES),
3.     
Direktiva 98/26/ES Evropskega parlamenta in Sveta z dne 19. maja
1998 o dokončnosti poravnave pri plačilih in sistemih poravnave vrednostnih
papirjev (UL L št. 166 z dne 11. 6. 1998, str. 45), zadnjič
spremenjena z Uredbo (EU) št. 909/2014 Evropskega parlamenta in Sveta z
dne 23. julija 2014 o izboljšanju ureditve poravnav vrednostnih papirjev v
Evropski uniji in o centralnih depotnih družbah ter o spremembi direktiv
98/26/ES in 2014/65/EU ter Uredbe (EU) št. 236/2012 (UL L št. 257 z
dne 28. 8. 2014, str. 1), (v nadaljnjem besedilu: Direktiva 98/26/ES),
4.     
Direktiva 2001/34/ES Evropskega parlamenta in Sveta z dne 28. maja
2001 o sprejemu vrednostnih papirjev v uradno kotacijo na borzi in o
informacijah, ki jih je treba objaviti v zvezi s temi vrednostnimi papirji (UL
L št. 184 z dne 6. 7. 2001, str. 1), zadnjič spremenjena z Direktivo
Evropskega parlamenta in Sveta 2005/1/ES z dne 9. marca 2005 o spremembi
direktiv Sveta 73/239/EGS, 85/611/EGS, 91/675/EGS, 92/49/EGS in 93/6/EGS ter
direktiv 94/19/ES, 98/78/ES, 2000/12/ES, 2001/34/ES, 2002/83/ES in 2002/87/ES
za vzpostavitev nove organizacijske strukture odborov za finančne storitve (UL
L št. 79 z dne 24. 3. 2005, str. 9), (v nadaljnjem besedilu:
Direktiva 2001/34/ES),
5.     
(črtana),
6.     
Direktiva 2004/109/ES Evropskega parlamenta in Sveta z dne
15. decembra 2004 o uskladitvi zahtev v zvezi s preglednostjo informacij o
izdajateljih, katerih vrednostni papirji so sprejeti v trgovanje na reguliranem
trgu, in o spremembi Direktive 2001/34/ES (UL L št. 390 z dne 31. 12.
2004, str. 38), zadnjič spremenjena z Delegirano uredbo Komisije (EU) 2016/1437
z dne 19. maja 2016 o dopolnitvi Direktive 2004/109/ES Evropskega parlamenta
in Sveta v zvezi z regulativnimi tehničnimi standardi za dostop do predpisanih
informacij na ravni Unije (UL L št. 234 z dne 31. 8. 2016, str. 1),
(v nadaljnjem besedilu: Direktiva 2004/109/ES),
7.     
(črtana),
8.     
Direktiva 2014/65/EU Evropskega parlamenta in Sveta z dne 15. maja
2014 o trgih finančnih instrumentov ter spremembi Direktive 2002/92/ES in
Direktive 2011/61/EU (UL L št. 173 z dne 12. 6. 2014, str. 349),
zadnjič spremenjena z Delegirano uredbo Komisije (EU) 2017/1946 z dne
11. julija 2017 o dopolnitvi direktiv 2004/39/ES in 2014/65/EU Evropskega
parlamenta in Sveta v zvezi z regulativnimi tehničnimi standardi za izčrpen
seznam informacij, ki jih morajo bodoči pridobitelji vključiti v obvestilo o
predlagani pridobitvi kvalificiranega deleža v investicijskem podjetju (UL L
št. 276 z dne 26. 10. 2017, str. 32), (v nadaljnjem besedilu:
Direktiva 2014/65/EU),
9.     
Izvedbena direktiva Komisije (EU) 2015/2392 z dne 17. decembra 2015
o Uredbi (EU) št. 596/2014 Evropskega parlamenta in Sveta glede poročanja
pristojnim organom o dejanskih ali morebitnih kršitvah navedene uredbe (UL L
št. 332 z dne 18. 12. 2015, str. 126), (v nadaljnjem besedilu:
Direktiva 2015/2392/EU),
10.  
Direktiva (EU) 2016/1034 Evropskega parlamenta in Sveta z dne
23. junija 2016 o spremembi Direktive 2014/65/EU o trgih finančnih
instrumentov (UL L št. 175 z dne 30. 6. 2016, str. 8),
11.  
Delegirana direktiva Komisije (EU) 2017/593 z dne 7. aprila 2016 o
dopolnitvi Direktive 2014/65/EU Evropskega parlamenta in Sveta v zvezi z
zaščito finančnih instrumentov in sredstev, ki pripadajo strankam, obveznostmi
glede upravljanja produktov in pravili, ki se uporabljajo za zagotavljanje ali
prejemanje pristojbin, provizij ali kakršnih koli denarnih ali nedenarnih
koristi (UL L št. 87 z dne 31. 3. 2017, str. 500; v nadaljnjem besedilu:
Direktiva 2017/593/EU),
12.  
Direktiva (EU) 2019/2034 Evropskega parlamenta in Sveta z dne
27. novembra 2019 o bonitetnem nadzoru investicijskih podjetij ter o
spremembi direktiv 2002/87/ES, 2009/65/ES, 2011/61/EU, 2013/36/EU, 2014/59/EU
in 2014/65/EU (UL L št. 314 z dne 5. decembra 2019, str. 64), zadnjič
popravljena s Popravkom (UL L št. 405 z dne 2. 12. 2020, str. 84), v
delu, ki se nanaša na spremembo Direktive 2014/65/EU;
13.  
Direktiva 2019/2177 Evropskega parlamenta in Sveta z dne
18. decembra 2019 o spremembi Direktive 2009/138/ES o začetku opravljanja
in opravljanju dejavnosti zavarovanja in pozavarovanja (Solventnost II),
Direktive 2014/65/EU o trgih finančnih instrumentov in Direktive (EU)
2015/849 o preprečevanju uporabe finančnega sistema za pranje denarja ali
financiranje terorizma (UL L št. 334 z dne 27. 12. 2019, str. 155; v
nadaljnjem besedilu: Direktiva 2019/2177/EU), v delu, ki se nanaša na spremembo
Direktive 2014/65/EU;
14.  
Direktiva 2020/1504 Evropskega parlamenta in Sveta z dne 7. oktobra
2020 o spremembi Direktive 2014/65/EU o trgih finančnih instrumentov (UL L
št. 347 z dne 20. 10. 2020, str. 50);
15.  
Direktiva 2021/338 Evropskega parlamenta in Sveta z dne
16. februarja 2021 o spremembi Direktive 2014/65/EU glede zahtev po
informacijah, upravljanja produktov in omejitev pozicij ter direktiv 2013/36/EU
in (EU) 2019/878 glede njihove uporabe v zvezi z investicijskimi podjetji, za
podporo okrevanju po pandemiji COVID-19 (UL L št. 68 z dne 26. 2.
2021, str. 14).
(2) S tem zakonom se podrobneje ureja izvajanje
naslednjih uredb EU:
1.     
(črtana),
2.     
Uredbe (EU) št. 575/2013 Evropskega parlamenta in Sveta z dne
26. junija 2013 o bonitetnih zahtevah za kreditne institucije in
investicijska podjetja ter o spremembi Uredbe (EU) št. 648/2012 (UL L
št. 176 z dne 27. 6. 2013, str. 1), zadnjič spremenjena z Uredbo (EU)
2019/630 Evropskega parlamenta in Sveta z dne 17. aprila 2019 o spremembi
Uredbe (EU) št. 575/2013 glede minimalnega kritja izgub za nedonosne
izpostavljenosti (UL L št. 111 z dne 25. 4. 2019, str. 4), (v
nadaljnjem besedilu: Uredba 575/2013/EU),
3.     
Uredbe (EU) št. 596/2014 Evropskega parlamenta in Sveta z dne
16. aprila 2014 o zlorabi trga (uredba o zlorabi trga) ter razveljavitvi
Direktive 2003/6/ES Evropskega parlamenta in Sveta ter direktiv Komisije
2003/124/ES, 2003/125/ES in 2004/72/ES (UL L št. 173 z dne 16. 4.
2014, str. 1), zadnjič spremenjena z Uredbo (EU) 2016/1033 Evropskega
parlamenta in Sveta z dne 23. junija 2016 o spremembi Uredbe (EU)
št. 600/2014 o trgih finančnih instrumentov, Uredbe (EU) št. 596/2014
o zlorabi trga in Uredbe (EU) št. 909/2014 o izboljšanju ureditve poravnav
vrednostnih papirjev v Evropski uniji in o centralnih depotnih družbah
(UL L št. 175 z dne 30. 6. 2016, str. 1), (v nadaljnjem
besedilu: Uredba 596/2014/EU),
4.     
Uredbe (EU) št. 600/2014 Evropskega parlamenta in Sveta z dne
15. maja 2014 o trgih finančnih instrumentov ter spremembi Uredbe (EU)
št. 648/2012 (UL L št. 173 z dne 12. 6. 2014, str. 84), zadnjič
spremenjena z Delegirano uredbo Komisije (EU) 2017/2417 z dne 17. novembra
2017 o dopolnitvi Uredbe (EU) št. 600/2014 Evropskega parlamenta in Sveta
o trgih finančnih instrumentov v zvezi z regulativnimi tehničnimi standardi o
obveznosti trgovanja za določene izvedene finančne instrumente (UL L
št. 343 z dne 22. 12. 2017, str. 48), (v nadaljnjem besedilu: Uredba
600/2014/EU),
5.     
Uredbe (EU) št. 909/2014 Evropskega parlamenta in Sveta z dne
23. julija 2014 o izboljšanju ureditve poravnav vrednostnih papirjev v
Evropski uniji in o centralnih depotnih družbah ter o spremembi direktiv
98/26/ES in 2014/65/EU ter Uredbe (EU) št. 236/2012 (UL L št. 257 z
dne 28. 8. 2014, str. 1), zadnjič spremenjena z Delegirano uredbo
(Komisije (EU) 2017/392 z dne 11. novembra 2016 o dopolnitvi Uredbe (EU)
št. 909/2014 Evropskega parlamenta in Sveta v zvezi z regulativnimi
tehničnimi standardi o zahtevah glede izdaje dovoljenj, nadzora in poslovanja
za centralne depotne družbe (UL L št. 65 z dne 10. 3. 2017, str.
448), (v nadaljnjem besedilu: Uredba 909/2014/EU),
6.     
Uredbe (EU) 2016/1011 Evropskega parlamenta in Sveta z dne
8. junija 2016 o indeksih, ki se uporabljajo kot referenčne vrednosti v
finančnih instrumentih in finančnih pogodbah ali za merjenje uspešnosti
investicijskih skladov, in spremembi direktiv 2008/48/ES in 2014/17/EU ter
Uredbe (EU) št. 596/2014 (UL L št. 171 z dne 29. 6. 2016, str.
1), zadnjič spremenjena z Delegirano uredbo Komisije (EU) 2018/1646 z dne
13. julija 2018 o dopolnitvi Uredbe (EU) 2016/1011 Evropskega parlamenta
in Sveta v zvezi z regulativnimi tehničnimi standardi za informacije, ki se
navedejo v vlogi za dovoljenje in v vlogi za registracijo (UL L št. 274 z
dne 5. 11. 2018, str. 4), (v nadaljnjem besedilu: Uredba 2016/1011/EU),
7.     
Uredbe (EU) 2017/1129 Evropskega parlamenta in Sveta z dne
14. junija 2017 o prospektu, ki se objavi ob ponudbi vrednostnih papirjev
javnosti ali njihovi uvrstitvi v trgovanje na reguliranem trgu, in
razveljavitvi Direktive 2003/71/ES (UL L št. 168 z dne 30. 6. 2017,
str. 12; v nadaljnjem besedilu: Uredba 2017/1129/EU).
1.2 Opredelitev pojmov in kratic
1.2.1 Splošne določbe
3. člen
(namen opredelitve pojmov)
(1) V pododdelku 1.2.1 tega zakona so opredeljeni pojmi,
kot so uporabljeni v tem zakonu, če ni v zvezi s posameznim pojmom določeno, da
je namen njegove opredelitve ožji.
(2) V pododdelku 1.2.2 tega zakona so opredeljeni pojmi,
kot so uporabljeni v oddelku 1.3 ter v 4. do 15. poglavju in v drugih določbah
tega zakona, ki se sklicujejo na določbe navedenih poglavij, če ni v zvezi s
posameznim pojmom določeno, da je namen njegove opredelitve ožji.
(3) V pododdelku 1.2.3 tega zakona so opredeljeni pojmi,
kot so uporabljeni v 2., 3. in v 11. do 13. poglavju ter v drugih določbah tega
zakona, ki se sklicujejo na določbe navedenih poglavij, če ni v zvezi s
posameznim pojmom določeno, da je namen njegove opredelitve ožji.
(4) V oddelku 3.1 tega zakona so opredeljeni pojmi, kot
so uporabljeni v 3. poglavju in drugih določbah tega zakona, ki se sklicujejo
na določbe navedenega poglavja.
(5) V 14. poglavju tega zakona so opredeljeni pojmi, kot
so uporabljeni v 14. poglavju in drugih določbah tega zakona, ki se sklicujejo
na določbe navedenega poglavja, če ni v zvezi s posameznim pojmom določeno, da
je namen njegove opredelitve ožji.
4. člen
(kratice drugih zakonov in predpisov EU)
(1) V tem zakonu so uporabljene naslednje kratice drugih
zakonov:
1.     
ZBan-3 je zakon, ki ureja bančništvo,
2.     
ZFK je zakon, ki ureja finančne konglomerate,
3.     
ZGD-1 je zakon, ki ureja gospodarske družbe,
4.     
ZISDU-3 je zakon, ki ureja investicijske sklade in družbe za
upravljanje,
5.     
ZIN je zakon, ki ureja inšpekcijski nadzor,
6.     
ZPre-1 je zakon, ki ureja prevzeme,
7.     
ZUP je zakon, ki ureja splošni upravni postopek,
8.     
ZUS-1 je zakon, ki ureja upravni spor,
9.     
ZUAIS je zakon, ki ureja upravljavce alternativnih investicijskih skladov,
10.  
ZSJV je zakon, ki ureja sistem jamstva za vloge,
11.  
ZFPPIPP je zakon, ki ureja finančno poslovanje, postopke zaradi
insolventnosti in prisilno prenehanje,
12.  
ZVO-1 je zakon, ki ureja varstvo okolja,
13.  
EZ-1 je zakon, ki ureja energetiko,
14.  
ZPPDFT-1 je zakon, ki ureja preprečevanje pranja denarja in financiranje
terorizma,
15.  
ZBNIP je zakon, ki ureja bonitetni nadzor investicijskih podjetij.
(2) V tem zakonu so za predpise EU, poleg skrajšanih
naslovov, navedenih v 2. členu tega zakona, uporabljeni še naslednji
naslovi:
1.     
Direktiva 94/19/ES je Direktiva 94/19/ES Evropskega parlamenta in Sveta
z dne 30. maja 1994 o sistemih zajamčenih vlog (UL L št. 135 z dne
31. 5. 1994, str. 5), zadnjič spremenjena z Direktivo 2014/49/EU
Evropskega parlamenta in Sveta z dne 16. aprila 2014 o sistemih jamstva za
vloge (UL L št. 173 z dne 12. 6. 2014, str. 149),
2.     
Uredba 1606/2002/ES je Uredba (ES) št. 1606/2002/ES Evropskega
parlamenta in Sveta z dne 19. julija 2002 o uporabi mednarodnih
računovodskih standardov (UL L št. 243 z dne 11. 9. 2002, str. 1),
zadnjič spremenjena z Uredbo (ES) št. 297/2008 Evropskega parlamenta in
Sveta z dne 11. marca 2008 o spremembah Uredbe (ES) št. 1606/2002 o
uporabi mednarodnih računovodskih standardov, glede Komisiji podeljenih izvedbenih
pooblastil (UL L št. 97 z dne 9. 4. 2008, str. 62),
3.     
Direktiva 2001/24/ES je Direktiva 2001/24/ES Evropskega parlamenta in
Sveta z dne 4. aprila 2001 o reorganizaciji in prenehanju kreditnih
institucij (UL L št. 125 z dne 5. 5. 2001, str. 15), zadnjič
spremenjena z Direktivo 2014/59/EU Evropskega parlamenta in Sveta z dne
15. maja 2014 o vzpostavitvi okvira za sanacijo ter reševanje kreditnih
institucij in investicijskih podjetij ter o spremembi Šeste direktive Sveta
82/891/EGS ter direktiv 2001/24/ES, 2002/47/ES, 2004/25/ES, 2005/56/ES,
2007/36/ES, 2011/35/EU, 2012/30/EU in 2013/36/EU in uredb (EU)
št. 1093/2010 ter (EU) št. 648/2012 Evropskega parlamenta in Sveta
(UL L št. 173 z dne 12. 6. 2014, str. 190),
4.     
Direktiva 2003/87/ES je Direktiva 2003/87/ES Evropskega parlamenta in
Sveta z dne 13. oktobra 2003 o vzpostavitvi sistema za trgovanje s pravicami
do emisije toplogrednih plinov v Skupnosti in o spremembi Direktive Sveta
96/61/ES (UL L št. 275, z dne 25. 10. 2003, str. 32), zadnjič
spremenjena z Delegiranim sklepom Komisije (EU) 2019/708 z dne
15. februarja 2019 o dopolnitvi Direktive 2003/87/ES Evropskega parlamenta
in Sveta v zvezi z določitvijo sektorjev in delov sektorjev, ki veljajo za
izpostavljene tveganju premestitve emisij CO2, za obdobje med letoma 2021 in
2030 (UL L št. 120 z dne 8. 5. 2019, str. 20),
5.     
Uredba 714/2009/ES je Uredba (ES) št. 714/2009 Evropskega
parlamenta in Sveta z dne 13. julija 2009 o pogojih za dostop do omrežja
za čezmejne izmenjave električne energije in razveljavitvi Uredbe (ES)
št. 1228/2003 (UL L št. 211 z dne 14. 8. 2009, str. 15), zadnjič
spremenjena z Uredbo Komisije (EU) št. 543/2013 z dne 14. junija 2013
(UL L št. 163 z dne 15. 6. 2013, str. 1),
6.     
Uredba 715/2009/ES je Uredba (ES) št. 715/2009 Evropskega
parlamenta in Sveta z dne 13. julija 2009 o pogojih za dostop do prenosnih
omrežij zemeljskega plina in razveljavitvi Uredbe (ES) št. 1775/2005 (UL L
št. 211 z dne 14. 8. 2009, str. 36), zadnjič spremenjena z Uredbo
(EU) 2018/1999 Evropskega parlamenta in Sveta z dne 11. decembra 2018 o
upravljanju energetske unije in podnebnih ukrepov, spremembi uredb (ES) št. 663/2009
in (ES) št. 715/2009 Evropskega parlamenta in Sveta, direktiv 94/22/ES,
98/70/ES, 2009/31/ES, 2009/73/ES, 2010/31/EU, 2012/27/EU in 2013/30/EU
Evropskega parlamenta in Sveta, direktiv Sveta 2009/119/ES in (EU) 2015/652 ter
razveljavitvi Uredbe (EU) št. 525/2013 Evropskega parlamenta in Sveta (UL
L št. 328, z dne 21. 12. 2018, str. 1),
7.     
Direktiva 2009/65/ES je Direktiva 2009/65/ES Evropskega parlamenta in
Sveta z dne 13. julija 2009 o usklajevanju zakonov in drugih predpisov o
kolektivnih naložbenih podjemih za vlaganja v prenosljive vrednostne papirje
(KNPVP) (UL L št. 302 z dne 17. 11. 2009, str. 32), zadnjič
spremenjena z Uredbo (EU) 2017/2402 Evropskega parlamenta in Sveta z dne
12. decembra 2017 o določitvi splošnega okvira za listinjenje in o
vzpostavitvi posebnega okvira za enostavno, pregledno in standardizirano
listinjenje ter o spremembah direktiv 2009/65/ES, 2009/138/ES in 2011/61/EU ter
uredb (ES) št. 1060/2009 in (EU) št. 648/2012 (UL L št. 347 z
dne 28. 12. 2017, str. 35),
8.     
Uredba 1031/2010/EU je Uredba Komisije (EU) št. 1031/2010 z dne
12. novembra 2010 o časovnem načrtu, upravljanju in drugih vidikih dražbe
pravic do emisije toplogrednih plinov na podlagi Direktive 2003/87/ES
Evropskega parlamenta in Sveta o vzpostavitvi sistema za trgovanje s pravicami
do emisije toplogrednih plinov v Skupnosti (UL L št. 302 z dne
18. 11. 2010, str. 1), zadnjič spremenjena z Delegirano uredbo Komisije
(EU) 2019/7 z dne 30. oktobra 2018 o spremembi Uredbe (EU) št. 1031/2010
glede dražbe 50 milijonov nedodeljenih pravic iz rezerve za stabilnost trga za
sklad za inovacije in o vključitvi dražbenega sistema, ki ga imenuje Nemčija, v
seznam dražbenih sistemov (UL L št. 2 z dne 4. 1. 2019, str. 1),
9.     
Uredba 1092/2010/ES je Uredba (EU) št. 1092/2010 Evropskega
parlamenta in Sveta z dne 24. novembra 2010 o makrobonitetnem nadzoru nad
finančnim sistemom Evropske unije in ustanovitvi Evropskega odbora za sistemska
tveganja (UL L št. 331 z dne 15. 12. 2010, str. 1),
10.  
Uredba 1095/2010/ES je Uredba (EU) št. 1095/2010 Evropskega
parlamenta in Sveta z dne 24. novembra 2010 o ustanovitvi Evropskega
nadzornega organa (Evropski organ za vrednostne papirje in trge) in o spremembi
Sklepa št. 716/2009/ES ter razveljavitvi Sklepa Komisije 2009/77/ES (UL L št. 331
z dne 15. 12. 2010, str. 84), zadnjič spremenjena za Uredbo (EU)
št. 258/2014 Evropskega parlamenta in Sveta z dne 3. aprila 2014 o
vzpostavitvi programa Unije za podpiranje posebnih dejavnosti na področju
računovodskega poročanja in revizije za obdobje 2014–2020 in o razveljavitvi
Sklepa št. 716/2009/ES (UL L št. 105 z dne 8. 4. 2014, str. 1),
11.  
Uredba 1227/2011/EU je Uredba (EU) št. 1227/2011 Evropskega
parlamenta in Sveta z dne 25. oktobra 2011 o celovitosti in preglednosti
veleprodajnega energetskega trga (UL L št. 326 z dne 8. 12. 2011, str.
1),
12.  
Uredba 648/2012/EU je Uredba (EU) št. 648/2012 Evropskega
parlamenta in Sveta z dne 4. julija 2012 o izvedenih finančnih
instrumentih OTC, centralnih nasprotnih strankah in repozitorijih sklenjenih
poslov (UL L št. 201 z dne 27. 7. 2012, str. 1), zadnjič spremenjena
z Delegirano uredbo Komisije (EU) 2019/460 z dne 30. januarja 2019 o
spremembi Uredbe (EU) št. 648/2012 Evropskega parlamenta in Sveta glede
seznama izvzetih subjektov (UL L št. 80 z dne 22. 3. 2019, str. 8),
13.  
Direktiva 2013/34/EU je Direktiva 2013/34/EU Evropskega parlamenta in
Sveta z dne 26. junija 2013 o letnih računovodskih izkazih, konsolidiranih
računovodskih izkazih in povezanih poročilih nekaterih vrst podjetij, spremembi
Direktive 2006/43/ES Evropskega parlamenta in Sveta ter razveljavitvi direktiv
Sveta 78/660/EGS in 83/349/EGS (UL L št. 182 z dne 29. 6. 2013, str.
19) zadnjič spremenjena z Direktivo Sveta 2014/102/EU z dne 7. novembra
2014 o prilagoditvi Direktive 2013/34/EU Evropskega parlamenta in Sveta o
letnih računovodskih izkazih, konsolidiranih računovodskih izkazih in povezanih
poročilih nekaterih vrst podjetij zaradi pristopa Republike Hrvaške (UL L
št. 334 z dne 21. 11. 2014, str. 86),
14.  
Uredba 1308/2013/EU je Uredba (EU) št. 1308/2013 Evropskega
parlamenta in Sveta z dne 17. decembra 2013 o vzpostavitvi skupne ureditve
trgov kmetijskih proizvodov in razveljavitvi uredb Sveta (EGS) št. 922/72,
(EGS) št. 234/79, (ES) št. 1037/2001 in (ES) št. 1234/2007 (UL L
št. 347 z dne 20. 12. 2013, str. 671), zadnjič spremenjena z Delegirano
uredbo Komisije (EU) 2019/33 z dne 17. oktobra 2018 o dopolnitvi Uredbe
(EU) št. 1308/2013 Evropskega parlamenta in Sveta v zvezi z vlogami za
zaščito označb porekla, geografskih označb in tradicionalnih izrazov v vinskem
sektorju, postopkom ugovora, omejitvami uporabe, spremembami specifikacij
proizvoda, preklicem zaščite ter označevanjem in predstavitvijo (UL L
št. 9 z dne 11. 1. 2019, str. 2).
5. člen
(opredelitve pojmov)
(1) Pojmi »pokojninska družba«, »družba za upravljanje«
in »skupina« se uporabljajo, kot so določeni v ZFK.
(2) Pojem »upravljavec alternativnih investicijskih
skladov « (v nadaljnjem besedilu: upravljavec AIS) se uporablja, kot je določen
v 19. točki prvega odstavka 4. člena Uredbe 575/2013/EU in pomeni
upravljavca AIS iz 9. člena ZUAIS.
(3) Če ta zakon ne določa drugače, se pojmi »finančne
storitve«, »bančne storitve«, »pomožne storitve«, »vzajemno priznane finančne
storitve«, »dodatne finančne storitve«, »druge finančne storitve«, »banka«,
»banka države članice«, »banka tretje države«, »finančna družba«, »država
članica«, »tretja država«, »Komisija«, »ožji družinski član«, »bančna skupina«,
»subjekt finančnega sektorja«, »sistemsko tveganje« in »modelsko tveganje«
uporabljajo, kot so določeni v ZBan-3.
(4) Pojmi iz 6. poglavja tega zakona imajo pomen,
kot je določen v 4. členu Uredbe 575/2013/EU.
(5) Za pojme »finančni holding«, »mešani poslovni
holding«, »nadrejeni finančni holding države članice« in »EU nadrejeni finančni
holding« se smiselno uporabljata tretja in četrta alineja 11. točke prvega
odstavka 7. člena ZBan-3.
(6) Pojem »zavarovalni holding« se uporablja, kot je
določen v zakonu, ki ureja zavarovalništvo.
(7) Pojma »nematerializiran vrednostni papir« in »račun
nematerializiranih vrednostnih papirjev« se uporabljata, kot sta določena v
zakonu, ki ureja nematerializirane vrednostne papirje.
(8) Država sedeža finančne družbe je država, v kateri je
finančna družba pridobila ustrezno dovoljenje za opravljanje finančnih
storitev, država gostiteljica pa je država, ki ni država sedeža družbe in v
kateri je družba ustanovila podružnico ali v kateri neposredno opravlja
finančne storitve.
(9) Nadzorovana finančna družba je finančna družba, nad
katero opravlja nadzor nadzorni organ države sedeža finančne družbe.
(10) Oseba države članice je oseba države članice, ki je
fizična oseba in ima v tej državi članici stalno ali začasno prebivališče, ali
pravna oseba, ki ima sedež na območju te države članice.
(11) Oseba tretje države je oseba tretje države, ki je
fizična oseba in ima v tej tretji državi stalno ali začasno prebivališče, ali
pravna oseba, ki ima sedež na območju te tretje države.
(12) Pojem »kreditna institucija« se uporablja, kot je
določen v 1. točki prvega odstavka 4. člena Uredbe 575/2013/EU.
(13) Pojem »institucija« se uporablja, kot je določen v
3. točki prvega odstavka 4. člena Uredbe 575/2013/EU.
(14) Pojem »veleprodajni energetski proizvod« se
uporablja, kot je določen v 4. točki 2. člena Uredbe 1227/2011/EU.
(15) Pojem »investicijski sklad« se uporablja, kot je
določen v ZISDU-3 in pomeni investicijski sklad iz 5. člena ZISDU-3.
(16) Pojem »obvladujoča družba« se uporablja, kot je
določen v ZGD-1 in pomeni družbo, ki obvladuje eno ali več odvisnih družb pod
pogoji iz 56. člena ZGD-1.
(17) Pojem »odvisna družba« se uporablja, kot je določen
v ZGD-1 in pomeni družbo, ki jo obvladuje obvladujoča družba, vključno s
katerokoli odvisno družbo končne obvladujoče družbe pod pogoji iz
56. člena ZGD-1.
(18) Pojem »centralna nasprotna stranka« (v nadaljnjem
besedilu: CNS) se uporablja, kot je določen v 1. točki 2. člena Uredbe
648/2012/EU.
(19) Pojmi »indeks«, »izdajatelj indeksa«, »referenčna
vrednost«, »zagotavljanje referenčne vrednosti«, »upravljavec referenčne
vrednosti«, »prispevajoča oseba«, »nadzorovana prispevajoča oseba«,
»predlagatelj«, »ocenjevalec« se uporabljajo, kot so določeni v 3. členu
Uredbe 2016/1011/EU.
(20) Organ vodenja oziroma poslovodstvo:
1.     
ima pri pravnih osebah s sedežem v Republiki Sloveniji pomen, opredeljen
v 10. členu ZGD-1,
2.     
je pri pravnih osebah, ki nimajo sedeža v Republiki Sloveniji, organ
pravne osebe, ki je po zakonu oziroma pravilih te pravne osebe pristojen in
odgovoren za vodenje njenih poslov.
(21) Organ nadzora pravne osebe je organ, ki je po
zakonu oziroma pravilih te pravne osebe pristojen in odgovoren za nadzor nad
vodenjem njenih poslov.
(22) Upravljalni organ je organ vodenja oziroma
poslovodstva in nadzora pravne osebe, ki je pristojen za določanje strategije,
ciljev in splošnih usmeritev pravne osebe ter za nadziranje in spremljanje
vodstvenih odločitev in poslovanja, ter praviloma vključuje tudi osebe, ki
dejansko vodijo posle.
(23) Višje vodstvo so fizične osebe, ki opravljajo
izvršne funkcije oziroma vodijo posle ter so odgovorne za izvajanje strategije
in splošnih usmeritev ter doseganje ciljev pravne osebe.
(24) Če ta zakon ne določa drugače, se pri uporabi tega
zakona šteje, da ima pravna oseba registriran sedež (v nadaljnjem besedilu:
sedež) v določeni državi, če je vpisana v javni register pravnih oseb, ki ga
vodi ta država.
(25) Poslovni naslov je kraj, v katerem poslovodstvo
pravne osebe ali podjema, ki nima lastnosti pravne osebe, opravlja svoje naloge
in pristojnosti, če to ni hkrati sedež.
(26) Pojem »regionalna oblast« oziroma »lokalna oblast«
pomeni lokalno skupnost ali drugo organizacijsko obliko lokalne samouprave.
(27) Pojmi iz 2. poglavja in drugih določb tega zakona, ki se
sklicujejo na določbe 2. poglavja, pomenijo, kot je določeno v 2. členu
Uredbe 2017/1129/EU.
6. člen
(Evropski organ za vrednostne papirje in trge in Evropski
odbor za sistemska tveganja)
(1) Evropski organ za vrednostne papirje in trge (v
nadaljnjem besedilu: ESMA) je evropski nadzorni organ, ustanovljen z Uredbo
1095/2010/ES.
(2) Evropski odbor za sistemska tveganja (v nadaljnjem
besedilu: ESRB) je odbor ustanovljen z Uredbo 1092/2010/ES.
1.2.2 Pojmi v zvezi z investicijskimi storitvami in
posli 
7. člen
(finančni instrumenti)
(1) Finančni instrumenti so v tem členu opredeljeni za
namen opredelitve investicijskih storitev in poslov.
(2) Finančni instrumenti po tem zakonu so:
1.     
prenosljivi vrednostni papirji,
2.     
instrumenti denarnega trga,
3.     
enote kolektivnih naložbenih podjemov,
4.     
opcije, terminske pogodbe, menjalni posli, nestandardizirane terminske
pogodbe in drugi izvedeni posli v zvezi z vrednostnimi papirji, valutami,
dogovori o terminski obrestni meri, emisijskimi kuponi ali donosi kot osnovnimi
instrumenti ali drugi izvedeni finančni instrumenti, finančni indeksi ali druga
finančna merila, ki jih je mogoče poravnati s prenosom osnovnega instrumenta
ali z denarnim plačilom,
5.     
opcije, terminske pogodbe, menjalni posli, nestandardizirane terminske
pogodbe in drugi izvedeni posli v zvezi z blagom kot osnovnim instrumentom, ki:
- 
morajo biti poravnani z denarnim plačilom, ali
- 
so lahko poravnani z denarnim plačilom po izbiri ene od strank, razen
zaradi neizpolnitve obveznosti druge pogodbene stranke ali drugega razloga za
prenehanje pogodbe,
6.     
opcije, terminske pogodbe, menjalni posli in drugi izvedeni posli v
zvezi z blagom kot osnovnim instrumentom, ki se lahko poravnajo s prenosom
osnovnega instrumenta, pod pogojem, da se z njimi trguje na organiziranem trgu,
v MTF oziroma v OTF, razen veleprodajnih energetskih proizvodov, s katerimi se
trguje na OTF, ki se morajo poravnati s prenosom osnovnega instrumenta,
7.     
opcije, terminske pogodbe, menjalni posli, nestandardizirane terminske
pogodbe in drugi izvedeni posli v zvezi z blagom kot osnovnim instrumentom, ki:
- 
se lahko poravnajo s prenosom osnovnega instrumenta in niso navedeni v
prejšnji točki ter
- 
nimajo komercialnih namenov, imajo pa značilnosti drugih izvedenih
finančnih instrumentov,
8.     
izvedeni finančni instrumenti za prenos kreditnega tveganja,
9.     
finančne pogodbe na razlike,
10.  
opcije, terminske pogodbe, menjalni posli, dogovori o terminski obrestni
meri in drugi izvedeni posli v zvezi s spremenljivkami ozračja, prevoznimi
stroški, emisijskimi kuponi ali stopnjami inflacije ali drugimi uradnimi
ekonomskimi statističnimi podatki, ki:
- 
morajo biti poravnani z denarnim plačilom, ali
- 
so lahko poravnani z denarnim plačilom po izbiri ene od strank, razen
zaradi neizpolnitve obveznosti druge pogodbene stranke ali drugega razloga za
prenehanje pogodbe,
11.  
katerikoli drug izveden posel v zvezi s premoženjem, pravicami,
obveznostmi, indeksi in ukrepi, ki ni naveden v 1. do 10. točki tega
odstavka in ima značilnosti drugih izvedenih finančnih instrumentov, zlasti ob
upoštevanju,
- 
ali se z njimi trguje na organiziranem trgu, v MTF ali OTF,
- 
ali pa se obračunavajo in poravnavajo prek priznanih klirinških družb
oziroma je treba v zvezi z njimi zagotavljati zahtevano (dnevno) kritje,
12.  
emisijski kuponi, ki jih sestavljajo katerekoli enote, za katere je
ugotovljeno, da so skladne z zahtevami iz 4. razdelka VI. poglavja ZVO-1
(trgovanje s pravicami do emisije toplogrednih plinov v EU).
(3) Prenosljivi vrednostni papirji so vse vrste
vrednostnih papirjev, s katerimi se lahko trguje na kapitalskih trgih, razen
plačilnih instrumentov. Prenosljivi vrednostni papirji so:
1.     
delnice delniških družb, drugi delnicam enakovredni vrednostni papirji,
ki pomenijo delež v kapitalu ali članskih pravicah pravnih oseb, in potrdila o
deponiranju v zvezi z delnicami,
2.     
obveznice in druge vrste vrednostnih papirjev, ki vsebujejo denarno
obveznost izdajatelja, vključno s potrdilom o deponiranju v zvezi s temi
vrednostnimi papirji,
3.     
vsak drug vrednostni papir, ki vsebuje:
- 
enostransko oblikovalno upravičenje imetnika pridobiti ali prodati
prenosljivi vrednostni papir ali
- 
pravico imetnika zahtevati denarno plačilo, ki se določi glede na
vrednost prenosljivih vrednostnih papirjev, tečajev valut, obrestnih mer ali
donosov, blaga ali glede na drug indeks ali ukrep.
(4) Instrumenti denarnega trga so vse vrste
instrumentov, s katerimi se običajno trguje na denarnem trgu, kot so zakladne
menice, potrdila o denarnem depozitu in komercialni zapisi, razen plačilnih
instrumentov.
(5) Izvedeni finančni instrumenti so opredeljeni v
29. točki prvega odstavka 2. člena Uredbe 600/2014/EU in pomenijo
finančne instrumente iz 4. do 11. točke drugega odstavka tega člena.
(6) Izvedeni finančni instrumenti na blago so
opredeljeni v 30. točki prvega odstavka 2. člena Uredbe 600/2014/EU in
pomenijo finančne instrumente v zvezi z blagom iz 5. do 7. točke in iz 10.
ter 11. točke drugega odstavka tega člena.
(7) Izvedeni finančni instrumenti na kmetijske proizvode
so pogodbe na izvedene finančne instrumente v zvezi s proizvodi iz
1. člena Uredbe 1308/2013/EU ter iz I do XX in XXIV/1 dela Priloge I k
navedeni uredbi in se uporabljajo v enakem pomenu, kot je določen v navedeni
uredbi.
(8) Pogodbe o izvedenih finančnih instrumentih na
energente C6 so finančni instrumenti iz 6. točke drugega odstavka tega člena v
zvezi s premogom ali nafto, s katerimi se trguje na OTF in se poravnajo s
prenosom osnovnega instrumenta.
(9) Potrdilo o deponiranju je vrednostni papir, s
katerim se lahko trguje na kapitalskih trgih in pomeni imetništvo vrednostnih papirjev
nerezidenčnega izdajatelja, pri čemer je lahko uvrščeno v trgovanje na
organiziranem trgu in se z njim trguje neodvisno od vrednostnih papirjev
nerezidenčnega izdajatelja.
(10) Certifikat je opredeljen v 27. točki prvega
odstavka 2. člena Uredbe 600/2014/EU in se uporablja v enakem pomenu, kot
je določen v navedeni uredbi.
(11) Strukturiran finančni produkt je opredeljen v
28. točki prvega odstavka 2. člena Uredbe 600/2014/EU in se uporablja
v enakem pomenu, kot je določen v navedeni uredbi.
(12) Klavzula o predčasnem odpoklicu s polnim poplačilom
donosa je klavzula, ki je namenjena zaščiti vlagatelja, tako da se zagotovi, da
mora izdajatelj v primeru predčasnega odplačila vlagatelju, ki ima obveznico,
plačati znesek, ki je enak seštevku pričakovane čiste sedanje vrednosti
preostalih kuponov do zapadlosti in glavnice predčasno odpoklicane obveznice.
(13) Zamenjava finančnih instrumentov pomeni prodajo
finančnega instrumenta in nakup drugega finančnega instrumenta ali uveljavitev
pravice do spremembe v zvezi z obstoječim finančnim instrumentom.
8. člen
(strukturirana vloga)
Strukturirana vloga je vloga iz 7. člena ZSJV, pri
kateri so ob dospelosti obresti oziroma premije izplačljive pod pogoji, ki so
odvisni od naslednjih dejavnikov:
1.     
indeksa ali kombinacije indeksov, razen vloge z variabilno obrestno
mero, katere vračilo je neposredno povezano z indeksom obrestnih mer, kot sta
euribor ali libor;
2.     
finančnega instrumenta ali kombinacije finančnih instrumentov;
3.     
blaga ali kombinacije blaga ali drugih nenadomestljivih osnovnih
sredstev ali
4.     
menjalnega tečaja ali kombinacije menjalnih tečajev.
9. člen
(investicijski sklad, s katerim se trguje na mestu
trgovanja)
Investicijski sklad, s katerim se trguje na mestu trgovanja
(v nadaljnjem besedilu: ETF) je investicijski sklad, s katerega vsaj eno enoto premoženja
ali razredom delnic se dnevno trguje na vsaj enem organiziranem trgu, MTF ali
OTF in ki ima vsaj enega vzdrževalca trga, ki si prizadeva za zagotovitev, da
se tržna vrednost enot premoženja ali delnic na mestu trgovanja bistveno ne
razlikuje od čiste vrednosti sredstev in od indikativne čiste vrednosti
sredstev, če se ta izračunava.
10. člen
(državni vrednostni papir, izdajatelj državnega vrednostnega
papirja)
(1) Državni vrednostni papir je dolžniški instrument, ki
ga izda izdajatelj državnega vrednostnega papirja.
(2) Izdajatelj državnega vrednostnega papirja je ena
izmed naslednjih oseb, ki izdajo dolžniški instrument:
1.     
EU,
2.     
država članica, vključno z državnim organom, agencijo ali namensko
družbo v državi članici, pri čemer je namenska družba pravna oseba, posebej
ustanovljena za izdajo državnih vrednostnih papirjev te države oziroma za
izvedbo vnaprej določenih poslov v povezavi z izdanimi finančnimi instrumenti,
3.     
v primeru države članice z zvezno ureditvijo, ena od zveznih enot,
4.     
namenska družba za več držav članic,
5.     
mednarodna finančna institucija, ki sta jo ustanovili dve ali več držav
članic in katere namen je zagotoviti financiranje oziroma finančno pomoč za
svoje članice, ki imajo ali jim grozijo resne finančne težave, ali
6.     
Evropska investicijska banka.
11. člen
(investicijske storitve in posli)
(1) Investicijske storitve in posli so naslednje
storitve in posli v zvezi s finančnimi instrumenti:
1.     
sprejemanje in posredovanje naročil v zvezi z enim ali več finančnimi
instrumenti,
2.     
izvrševanje naročil za račun strank,
3.     
poslovanje za svoj račun,
4.     
gospodarjenje s finančnimi instrumenti,
5.     
investicijsko svetovanje,
6.     
izvedba prve ali nadaljnje prodaje finančnih instrumentov z obveznostjo
odkupa,
7.     
izvedba prve ali nadaljnje prodaje finančnih instrumentov brez obveznosti
odkupa,
8.     
upravljanje MTF in
9.     
upravljanje OTF.
(2) Izvrševanje naročil za račun strank je poslovanje,
da se doseže sklenitev pogodbe o nakupu ali prodaji enega ali več finančnih
instrumentov za račun stranke in vključuje sklepanje pogodb o prodaji finančnih
instrumentov, ki jih izda investicijsko podjetje ali kreditna institucija, v
času njihove izdaje.
(3) Poslovanje za svoj račun je poslovanje v breme
lastnega kapitala, katerega rezultat je sklenitev posla za lasten račun z enim
ali več finančnimi instrumenti.
(4) Gospodarjenje s finančnimi instrumenti je
upravljanje portfeljev, ki vključujejo finančne instrumente, v skladu s
pooblastili strank na podlagi posamične presoje za vsako od strank.
(5) Investicijsko svetovanje je dajanje osebnih
priporočil stranki na njeno zahtevo ali na pobudo investicijskega podjetja
glede enega ali več poslov v zvezi s finančnimi instrumenti.
12. člen
(stranka)
(1) Stranka je vsaka fizična ali pravna oseba ali celota
premoženja, ki nima pravne osebnosti, za katero investicijsko podjetje opravlja
investicijske storitve in posle oziroma pomožne investicijske storitve.
(2) Profesionalna stranka je stranka, ki ima ustrezno
strokovno znanje in izkušnje, da lahko sama sprejema investicijske odločitve in
oceni tveganje, povezano z njimi, in je v skladu z 246. do 248. členom
tega zakona obravnavana kot profesionalna stranka.
(3) Neprofesionalna stranka je vsaka stranka, ki ni
profesionalna stranka iz prejšnjega odstavka.
13. člen
(naročilo in izvršitev naročila stranke)
(1) Naročilo stranke je nalog stranke investicijskemu
podjetju, da za njen račun kupi ali proda finančne instrumente.
(2) Limitirano naročilo je naročilo stranke za nakup ali
prodajo neke količine finančnih instrumentov za ceno, določeno v naročilu, ali
pod za stranko ugodnejšimi pogoji.
(3) Naročilo s preudarkom je naročilo stranke, pri
katerem ta ne določi cene, po kateri naj investicijsko podjetje izvrši
naročilo, temveč pooblasti investicijsko podjetje, da ga izvrši po lastni
presoji.
(4) Izvršitev naročila stranke je sklenitev posla o
nakupu ali prodaji finančnega instrumenta, ki je bil predmet naročila stranke,
za račun stranke.
(5) Naročilo za trgovanje je naročilo stranke in
ponudba, ki jo investicijsko podjetje ali druga oseba objavi v zvezi z nakupom ali
prodajo finančnega instrumenta v trgovalnem sistemu organiziranega trga, MTF,
OTF ali zunaj tega sistema.
14. člen
(poslovanje za svoj račun in izvršitev naročila stranke)
(1) Posel s finančnimi instrumenti, ki ga investicijsko
podjetje sklene s stranko za svoj račun, pomeni izvršitev naročila stranke, pod
pogojem, da investicijsko podjetje pri takem poslovanju deluje za račun
stranke.
(2) Če se ne dokaže drugače, se šteje, da posel, ki ga
investicijsko podjetje sklene s stranko za svoj račun:
1.     
na podlagi predhodnega strankinega povpraševanja za ceno takega
finančnega instrumenta,
2.     
na podlagi predhodno javno objavljenih cen investicijskega podjetja za
tak finančni instrument ali
3.     
glede katerega je po veljavni tržni praksi običajno, da stranke
povprašujejo za ceno takega finančnega instrumenta pri več osebah, ne pomeni
delovanja za račun stranke.
(3) Če se ne dokaže drugače, se ne glede na prejšnji
odstavek šteje, da investicijsko podjetje, kadar sklene s stranko posel za svoj
račun, deluje za račun stranke, če:
1.     
je stranka fizična oseba,
2.     
investicijsko podjetje za konkretni posel za svoj račun s stranko
opravlja storitev borznega posredovanja za stranko ali
3.     
se investicijsko podjetje in stranka tako za konkretni posel pisno
dogovorita.
15. člen
(trgovanje s hkratnim nakupom in prodajo, algoritemsko
trgovanje in tehnika visokofrekvenčnega algoritemskega trgovanja)
(1) Trgovanje s hkratnim nakupom in prodajo je posel med
kupcem in prodajalcem, v katerega se posredovalec vključi tako, da pri celotni
izvršitvi posla ni nikoli izpostavljen tržnemu tveganju, nakup in prodaja se
izvršita sočasno, posel pa je sklenjen po ceni, pri kateri posredovalec ne
ustvari ne dobička ne izgube, razen vnaprej razkrite provizije oziroma cene
take storitve.
(2) Algoritemsko trgovanje je trgovanje s finančnimi
instrumenti, pri katerem računalniški algoritem samodejno določa posamezne
parametre naročil, kot so začetek izvrševanja naročila, čas izvršitve naročila,
cena ali količina naročila ali upravljanje naročila po vnosu, brez poseganja
ali z omejenim poseganjem posameznika, in ne vključuje nobenega sistema, ki se
uporablja izključno za:
1.     
posredovanje naročil na eno ali več mest trgovanja,
2.     
obdelavo naročil, pri katerih ni določenih parametrov trgovanja, ali
3.     
potrjevanje naročil oziroma za obdelavo izvršenih poslov po trgovanju.
(3) Tehnika visokofrekvenčnega algoritemskega trgovanja
ima naslednje značilnosti:
1.     
infrastrukturo, ki zmanjšuje zakasnitve zaradi omrežja in druge
zakasnitve in vključuje vsaj eno od naslednjih zmogljivosti pri algoritemskem vnosu
naročil: kolokacijo, bližino gostovanja ali hiter neposredni elektronski
dostop,
2.     
sistem, ki brez poseganja posameznika določi vnos, ustvarjanje,
posredovanje ali izvršitev naročila za vsak posel ali naročilo, ter
3.     
visoko število dnevnih sporočil, ki predstavljajo naročila, ponudbe ali
preklice.
16. člen
(neposredni elektronski dostop)
Neposredni elektronski dostop je dogovor člana, udeleženca ali
stranke mesta trgovanja s tretjo osebo, ki se ji dovoli uporaba njegove
identifikacijske kode za elektronsko posredovanje naročila v zvezi s finančnim
instrumentom neposredno mestu trgovanja, in vključuje:
1.     
dogovor, ki omogoča tudi uporabo infrastrukture oziroma kateregakoli
povezovalnega sistema za posredovanje naročil člana, udeleženca ali stranke –
neposredni dostop do trga, ali
2.     
dogovor, da tretja oseba te infrastrukture ne uporablja – sponzorirani
dostop.
17. člen
(navzkrižna prodaja)
Navzkrižna prodaja je ponujanje investicijske storitve in
posla skupaj z drugo storitvijo ali produktom kot del svežnja ali kot pogoj za
isti dogovor ali sveženj.
18. člen
(trajni nosilec podatkov in elektronska oblika)
(1) Trajni nosilec podatkov je vsak nosilec podatkov, ki
stranki omogoča shranjevanje podatkov, ki so naslovljeni nanjo, tako da so
dostopni za poznejšo uporabo dokler je potrebno glede na namen podatkov, in ki
omogoča nespremenjen prikaz shranjenih podatkov.
(2) Elektronska oblika je trajni nosilec podatkov, ki ni
papir.
19. člen
(pomožne investicijske storitve)
(1) Pomožne investicijske storitve so:
1.     
hramba in vodenje finančnih instrumentov za račun strank, ki vključuje
tudi:
- 
skrbništvo in sorodne storitve, kot so upravljanje denarnih in drugih
vrst zavarovanja,
- 
storitve vodenja računov nematerializiranih vrednostnih papirjev strank,
razen vodenja centralnega registra,
2.     
dajanje posojil vlagateljem, da bi ti lahko opravili enega ali več
poslov s finančnimi instrumenti, če je investicijsko podjetje, ki daje
posojilo, udeleženo pri teh poslih,
3.     
svetovanje podjetjem glede kapitalske sestave, poslovne strategije in
sorodnih zadev ter svetovanje in storitve v zvezi z združitvijo in nakupi
podjetij,
4.     
menjalniške storitve, če jih investicijsko podjetje opravlja v zvezi z
investicijskimi storitvami,
5.     
investicijske raziskave in finančne analize ali druge oblike splošnih
priporočil v zvezi s posli s finančnimi instrumenti, 
6.     
storitve v zvezi z izvedbo prve oziroma nadaljnje prodaje finančnih
instrumentov z obveznostjo odkupa,
7.     
storitve in posli enake vrste kot investicijske storitve in posli
oziroma pomožne investicijske storitve, ki se nanašajo na osnovne instrumente
izvedenih finančnih instrumentov iz 5., 6., 7., 10. ali 11. točke drugega
odstavka 7. člena tega zakona, če so povezane z investicijskimi storitvami
in posli oziroma pomožnimi investicijskimi storitvami.
(2) Ne glede na prejšnji odstavek so pomožne
investicijske storitve pri uporabi 5., 6. in 10. poglavja tega zakona
upravljanje premoženja investicijskega podjetja, vodenje zbirk podatkov, vključno
z osebnimi podatki, zagotavljanje indeksov, ki se uporabljajo kot referenčne
vrednosti v finančnih instrumentih in finančnih pogodbah ali za merjenje
uspešnosti investicijskih skladov, ali opravljanje podobnih poslov, ki se
izvajajo kot podpora opravljanju storitev enega ali več investicijskih
podjetij.
20. člen
(investicijsko podjetje, borznoposredniška družba, mala
borznoposredniška družba, borzni posrednik)
(1) Investicijsko podjetje je pravna oseba, ki
profesionalno kot svojo redno dejavnost opravlja investicijske storitve za
druge osebe ali investicijske posle.
(2) Borznoposredniška družba je investicijsko podjetje s
sedežem v Republiki Sloveniji, ki ni banka in je pridobilo dovoljenje agencije
za opravljanje investicijskih storitev in poslov. Borznoposredniška družba je
lahko le pravna oseba.
(3) Ne glede na prvi odstavek tega člena pri uporabi 6.
in 10. poglavja tega zakona pojem investicijsko podjetje pomeni investicijsko
podjetje iz prvega odstavka tega člena, razen:
-       
kreditnih institucij,
-       
lokalnih podjetij,
-       
podjetij, ki v skladu s tem zakonom niso pooblaščena za opravljanje pomožnih
investicijskih storitev iz 1. točke prvega odstavka 19. člena tega zakona
in so upravičena opravljati le eno ali več investicijskih storitev in poslov iz
1., 2., 4. in 5. točke prvega odstavka 11. člena tega zakona ter ne smejo
gospodariti z denarjem ali vrednostnimi papirji svojih strank in zato ne morejo
nikoli stopiti v dolžniško razmerje z njimi.
(4) Borzni posrednik je fizična oseba, ki ima dovoljenje
agencije za opravljanje poslov borznega posrednika in za borznoposredniško
družbo ali banko na podlagi zaposlitve ali na drugi pravni podlagi opravlja
posle, zajete v investicijskih storitvah in poslih, ki jih za svoje stranke
opravlja borznoposredniška družba.
(5) Mala borznoposredniška družba je borznoposredniška
družba:
1.     
ki opravlja samo naslednje investicijske storitve in posle:
- 
posredovanje naročil v zvezi s prenosljivimi vrednostnimi papirji ali
enotami kolektivnih naložbenih podjemov osebam iz 59. člena tega zakona
ali družbam za upravljanje ali
- 
investicijsko svetovanje in
2.     
katere letni prihodki ne presegajo 750.000 eurov.
21. člen
(matična država članica investicijskega podjetja, država
članica gostiteljica investicijskega podjetja)
(1) Matična država članica investicijskega podjetja je,
če:
1.     
je investicijsko podjetje fizična oseba, država članica, v kateri je
njegov poslovni naslov,
2.     
je investicijsko podjetje pravna oseba, država članica, v kateri je
njegov sedež ali
3.     
investicijsko podjetje v skladu s pravili te države nima sedeža, država
članica, v kateri je njegov poslovni naslov.
(2) Država članica gostiteljica investicijskega podjetja
pomeni državo članico, ki ni matična država članica in v kateri ima
investicijsko podjetje podružnico ali zagotavlja investicijske storitve in
posle.
22. člen
(podružnica investicijskega podjetja)
(1) Podružnica investicijskega podjetja je poslovna
enota, ki:
-       
je ločena od sedeža družbe,
-       
je del investicijskega podjetja, ki nima statusa pravne osebe ter
opravlja investicijske storitve in posle, in
-       
lahko opravlja tudi pomožne investicijske storitve, za katere je dovoljenje
pridobilo investicijsko podjetje.
(2) Vse poslovne enote, ki jih v Republiki Sloveniji
ustanovi investicijsko podjetje s sedežem v drugi državi članici, se štejejo za
eno samo podružnico.
23. člen
(podjetje tretje države)
Podjetje tretje države je podjetje, ki bi izpolnjevalo pogoje
za kreditno institucijo, ki lahko opravlja investicijske storitve in posle, ali
za investicijsko podjetje, če bi imelo svoj sedež registriran v EU.
24. člen
(kvalificiran delež)
Kvalificirani delež je neposredni ali posredni delež v
investicijskem podjetju, ki pomeni 10 % ali večji delež glasovalnih pravic ali
kapitala v investicijskem podjetju, ob upoštevanju 129., 143. in
145. člena tega zakona, ali omogoča pomembno vplivanje na upravljanje
investicijskega podjetja, v katerem je ta delež.
25. člen
(tesna povezanost)
Tesna povezanost je položaj, v katerem sta dve ali več
fizičnih ali pravnih oseb povezanih na enega od naslednjih načinov:
1.     
z udeležbo v obliki neposrednega ali posrednega imetništva poslovnega
deleža, delnic ali drugih pravic, na podlagi katerih imetnik pridobi najmanj 20
% delež glasovalnih pravic ali najmanj 20 % delež v kapitalu te pravne osebe,
2.     
z obvladovanjem, ki pomeni razmerje med obvladujočo in odvisno družbo v
vseh primerih iz 56. člena ZGD-1 ali temu razmerju podobno razmerje med
drugo obvladujočo družbo in odvisno družbo, ali
3.     
s položajem, v katerem so fizične ali pravne osebe povezane z isto osebo
z razmerjem obvladovanja.
26. člen
(mesto trgovanja)
Mesto trgovanja pomeni organizirani trg, MTF ali OTF.
27. člen
(likvidni trg)
Likvidni trg je trg finančnega instrumenta ali razreda
finančnih instrumentov, na katerem so stalno prisotni kupci in prodajalci in se
ob upoštevanju specifičnih tržnih struktur določenega finančnega instrumenta
ali določenega razreda finančnih instrumentov ocenjuje v skladu z naslednjimi
merili:
1.     
povprečna pogostost in obseg poslov v različnih tržnih pogojih, ob
upoštevanju narave in življenjskega cikla produktov v razredu finančnega
instrumenta,
2.     
število in vrsta udeležencev na trgu, vključno z razmerjem med
udeleženci na trgu in instrumenti posamičnega produkta, s katerimi se trguje,
3.     
povprečna velikost razponov med nakupno in prodajno ceno, kadar je na
voljo.
28. člen
(večstranski sistem)
(1) Večstranski sistem pomeni sistem ali infrastrukturo,
v kateri lahko vzajemno delujejo nakupni in prodajni interesi več tretjih oseb
v zvezi s finančnimi instrumenti.
(2) Večstranski sistemi iz prejšnjega odstavka delujejo
v skladu z določbami 4. in 7. poglavja tega zakona glede MTF ali OTF oziroma
določbami 11. poglavja tega zakona glede organiziranega trga.
(3) Ne glede na 23. in 28. člen Uredbe 600/2014/EU
morajo biti vsi posli s finančnimi instrumenti, s katerimi se trguje na mestu
trgovanja ali prek sistematičnega internalizatorja, ki niso sklenjeni na
večstranskih sistemih ali prek sistematičnega internalizatorja, skladni z
določbami iz III. naslova Uredbe 600/2014/EU.
29. člen
(MTF)
MTF je večstranski sistem, ki ga vodi ali upravlja
investicijsko podjetje ali upravljavec organiziranega trga (v nadaljnjem
besedilu: upravljavec MTF) in ki v tem sistemu, v skladu z vnaprej določenimi
pravili, povezuje interese glede prodaje in nakupa finančnih instrumentov več
tretjih oseb tako, da se pravni posel glede finančnega instrumenta sklene v
skladu s pododdelkom 7.3.2 tega zakona.
30. člen
(OTF)
(1) OTF je večstranski sistem, ki ni organizirani trg
ali MTF, v katerem lahko medsebojno vplivajo nakupni in prodajni interesi več
tretjih oseb v zvezi z obveznicami, strukturiranimi finančnimi produkti, emisijskimi
kuponi ali izvedenimi finančnimi instrumenti, pri čemer se pravni posel glede
finančnega instrumenta ali finančnega produkta sklene v skladu s pododdelkom
7.3.2 tega zakona.
(2) Upravljavec OTF je investicijsko podjetje ali
upravljavec organiziranega trga, ki vodi ali upravlja OTF v skladu s tem
zakonom.
31. člen
(razvojni trgi malih in srednjih podjetij)
(1) Razvojni trg malih in srednjih podjetij (v
nadaljnjem besedilu: razvojni trg MSP) je MTF, ki je registriran kot razvojni
trg MSP v skladu s 326. členom tega zakona.
(2) Mala in srednja podjetja za namen razvojnega trga
MSP iz prejšnjega odstavka so gospodarske družbe, ki so imele povprečno tržno
kapitalizacijo za pretekla tri koledarska leta na zadnji dan posameznega leta
manj kot 200.000.000 eurov.
32. člen
(organizirani trg in upravljavec organiziranega trga)
(1) Organizirani trg je regulirani trg iz 13. točke
prvega odstavka 2. člena Uredbe 600/2014/EU in pomeni večstranski sistem,
ki ga vodi ali upravlja določena oseba in ima naslednje značilnosti:
1.     
v tem sistemu in v skladu z vnaprej določenimi pravili se povezuje ali
omogoča povezovanje interesov glede prodaje ali nakupa finančnih instrumentov
več tretjih oseb tako, da se sklenejo pravni posli v zvezi s finančnim
instrumentom, ki je uvrščen v trgovanje po njegovih pravilih oziroma sistemih
tega trga,
2.     
ima dovoljenje pristojnega nadzornega organa,
3.     
deluje redno in v skladu s pogoji iz 11. poglavja tega zakona.
(2) Upravljavec organiziranega trga je oseba, ki vodi
ali upravlja organizirani trg.
(3) Država članica sedeža organiziranega trga je:
1.     
država članica, v kateri je ta trg registriran, ali
2.     
če v skladu s pravili te države nima sedeža, država članica, v kateri je
poslovni naslov tega trga.
(4) Država članica gostiteljica organiziranega trga je
država članica, v kateri organiziran trg zagotavlja ustrezno ureditev, ki
omogoča oddaljenim članom ali udeležencem s sedežem v isti državi članici
dostop do trgovanja v svojem sistemu.
33. člen
(borzni trg, borza, borzni posel, uradna borzna kotacija in
prosti trg)
(1) Borzni trg je organizirani trg, katerega upravljavec
ima sedež v Republiki Sloveniji.
(2) Borza je upravljavec borznega trga, ki je pridobil
dovoljenje agencije za upravljanje tega trga.
(3) Borzni posel je posel s finančnimi instrumenti, sklenjen
na borznem trgu.
(4) Uradna borzna kotacija je segment borznega trga, na
katerem se trguje z vrednostnimi papirji, ki izpolnjujejo dodatne pogoje,
pomembne za zaščito interesov vlagateljev, glede razpršenosti, tržne
kapitalizacije ter vsebine pravic, ki jih dajejo imetniku, in drugih njihovih
lastnosti.
(5) Prosti trg (v nadaljnjem besedilu: OTC) je trg, na
katerem se trguje izven organiziranih platform.
34. člen
(vzdrževalec trga in sistematični internalizator)
(1) Vzdrževalec trga je oseba, ki neprekinjeno
nastopa na trgu finančnih instrumentov ter je pripravljena poslovati za svoj
račun s kupovanjem in prodajanjem finančnih instrumentov v breme lastnega
kapitala po cenah, ki jih določi sama.
(2) Sistematični internalizator je investicijsko
podjetje, ki na organizirani, pogosti in sistematični podlagi ter v precejšnjem
obsegu posluje za lasten račun z izvrševanjem naročil strank zunaj
organiziranega trga, MTF ali OTF, ne da bi upravljal večstranski sistem.
(3) Pogosta in sistematična podlaga se meri s številom
poslov s finančnim instrumentom, ki jih investicijsko podjetje izvede na OTC za
lasten račun z izvrševanjem naročil strank. Precejšnji obseg trgovanja se meri
z obsegom trgovanja investicijskega podjetja na OTC v primerjavi s celotnim
trgovanjem investicijskega podjetja z določenim finančnim instrumentom ali z
obsegom trgovanja investicijskega podjetja na OTC v primerjavi s celotnim
trgovanjem z določenim finančnim instrumentom v EU. Opredelitev sistematičnega
internalizatorja se uporablja le, kadar sta vnaprej določeni omejitvi pogoste
in sistematične podlage ter precejšnjega obsega prekoračeni ali kadar se
investicijsko podjetje odloči za delovanje v sistemu sistematičnega
internalizatorja.
(4) Podjetja, ki ustrezajo opredelitvi sistematičnega
internalizatorja iz tega člena, o tem obvestijo agencijo. Agencija to obvestilo
pošlje ESMA.
35. člen
(centralni register in centralna depotna družba)
(1) Centralni register je centralni register, kot ga
opredeljuje zakon, ki ureja nematerializirane vrednostne papirje. Centralni
register ima položaj centralnega depoja.
(2) Centralna depotna družba (v nadaljnjem besedilu:
CDD) je opredeljena v 1. točki prvega odstavka 2. člena Uredbe
909/2014/EU.
36. člen
(centralni depo in poddepo)
(1) Centralni depo je centralni register ali druga
evidenca imetnikov nematerializiranih finančnih instrumentov:
1.     
ki jo vodi posamezna oseba (v nadaljnjem besedilu: centralni
depozitar) v skladu s predpisi države, na območju katere je ustanovljen ta
depo, in
2.     
vpisi v katero imajo pravne učinke neposredno v razmerju do izdajatelja
teh finančnih instrumentov in do tretjih oseb, tako da se imetnik računa, pri
katerem so vpisani ti finančni instrumenti, šteje za zakonitega imetnika teh
finančnih instrumentov.
(2) Poddepo je evidenca imetnikov nematerializiranih
finančnih instrumentov:
1.     
ki ni centralni depo,
2.     
ki jo vodi borznoposredniška družba, banka, investicijsko podjetje ali
druga oseba (v nadaljnjem besedilu: poddepozitar)  v skladu s predpisi
države, na območju katere je ustanovljen ta poddepo,
3.     
vpisi v katero nimajo pravnih učinkov neposredno v razmerju do
izdajatelja teh finančnih instrumentov in centralnega depozitarja in
4.     
vpisi v katero imajo pravne učinke v razmerju do poddepozitarja tako, da
v tem razmerju z vpisom v poddepo nastane pravica stranke zahtevati od
poddepozitarja, da za njen račun uresničuje pravice iz teh finančnih
instrumentov in da po njenem nalogu za njen račun razpolaga s temi finančnimi
instrumenti.
(3) Prvi in drugi odstavek tega člena se smiselno
uporabljata tudi za finančne instrumente, izdane kot pisne listine, ki so v
zbirni hrambi v centralnem depoju oziroma poddepoju.
37. člen
(poravnava)
Poravnava pomeni poravnavo, kot je opredeljena v 7. točki
prvega odstavka 2. člena Uredbe 909/2014/EU.
38. člen
(poravnalni sistem, udeleženec poravnalnega sistema)
(1) Poravnalni sistem je sistem, ki:
1.     
ga vodi ali upravlja CNS ali druga oseba (v nadaljnjem besedilu:
upravljavec poravnalnega sistema),
2.     
omogoča poravnavo poslov s finančnimi instrumenti, sklenjenimi na
organiziranem trgu, v MTF ali OTF ali zunaj organiziranega trga, MTF ali OTF, v
skladu z vnaprej določenimi pravili tega sistema in
3.     
obsega pravna razmerja med člani poravnalnega sistema ter med člani tega
sistema in njegovim upravljavcem, katerih vsebina so njihove medsebojne pravice
in obveznosti v zvezi s poravnavo poslov s finančnimi instrumenti.
(2) Udeleženec poravnalnega sistema je član poravnalnega
sistema ter druga oseba, ki je na podlagi pogodbe s članom poravnalnega sistema
temu upravičena dajati naročila glede vnosa nalogov v poravnalni sistem in je
znana upravljavcu sistema.
39. člen
(povezani poravnalni sistemi)
(1) Povezani poravnalni sistemi so poravnalni sistemi,
ki na podlagi dogovora med njihovimi upravljavci članom povezanih poravnalnih
sistemov omogočajo, da se nalogi za poravnavo, ki so vneseni v zadevni
poravnalni sistem, izvršijo v drugem poravnalnem sistemu.
(2) Dogovori med povezanimi poravnalnimi sistemi ne
pomenijo samostojnega poravnalnega sistema.
(3) Za namene 445. do 447. člena tega zakona se
upravljavec povezanih poravnalnih sistemov, ki ni udeleženec nobenega povezanega
poravnalnega sistema, šteje za udeleženca vseh povezanih poravnalnih sistemov.
40. člen
(odvisni borznoposredniški zastopnik)
Odvisni borznoposredniški zastopnik je vezani zastopnik in je
fizična ali pravna oseba, ki na podlagi neomejene in nepogojne odgovornosti
samo enega investicijskega podjetja, v imenu in za račun katerega:
1.     
ponuja investicijske storitve in posle oziroma pomožne investicijske
storitve strankam oziroma morebitnim strankam,
2.     
sprejema in posreduje navodila ali naročila strank v zvezi z
investicijskimi storitvami ali finančnimi instrumenti,
3.     
prodaja finančne instrumente ali
4.     
svetuje strankam ali morebitnim strankam glede teh finančnih
instrumentov oziroma investicijskih storitev in poslov.
41. člen
(investicijska skupina)
Investicijska skupina je skupina po 14. točki 2. člena
ZFK, ki ni bančna skupina po 1. točki prvega odstavka 7. člena ZBan-3 in v
kateri ima vsaj ena družba položaj:
1.     
investicijskega podjetja, ki je nadrejeno ali udeleženo v vsaj eni drugi
kreditni ali finančni instituciji, ali
2.     
nadrejenega finančnega holdinga, ki:
- 
mu je podrejeno vsaj eno investicijsko podjetje, in
- 
mu ni podrejena nobena kreditna institucija.
41.a člen
(pretežno poslovna skupina)
Pretežno poslovna skupina je vsaka skupina, katere glavna
dejavnost ni opravljanje investicijskih storitev in poslov po tem zakonu,
bančnih storitev po ZBan-3 oziroma izvajanje dejavnosti vzdrževalca trga v
zvezi z izvedenimi finančnimi instrumenti na blago.
42. člen
(nadrejeno investicijsko podjetje države članice in EU
nadrejeno investicijsko podjetje)
(1) Nadrejeno investicijsko podjetje države članice je
investicijsko podjetje:
1.     
katerega podrejena družba je druga institucija ali finančna institucija
ali je udeleženo v drugi instituciji ali finančni instituciji, in
2.     
ki samo ni podrejena družba druge institucije te države članice ali
finančnega holdinga, ustanovljenega v tej državi članici.
(2) EU nadrejeno investicijsko podjetje je nadrejeno
investicijsko podjetje posamezne države članice, ki ni podrejena družba
institucije nobene druge države članice ali finančnega holdinga, ustanovljenega
v katerikoli drugi državi članici.
43. člen
(črtan)
44. člen
(črtan)
45. člen
(črtan)
46. člen
(črtan)
47. člen
(črtan)
48. člen
(nadzorni organ in agencija)
(1) Nadzorni organ je organ posamezne države članice, ki
je v skladu s predpisi, sprejetimi za prenos 67. člena Direktive
2014/65/EU pristojen za nadzor nad investicijskimi podjetji, nad izvajanjem
Uredbe 600/2014/EU in predpisov, sprejetih za prenos Direktive 2014/65/EU,
oziroma ga je ta država članica določila za kontaktno točko na podlagi
predpisov, sprejetih za prenos prvega odstavka 79. člena Direktive
2014/65/EU, razen če je s tem zakonom določeno, da je pristojen nadzorni organ,
pristojen za drugo vrsto nadzora.
(2) Agencija je nadzorni organ in kontaktna točka iz
prejšnjega odstavka v Republiki Sloveniji.
(3) Vsa obvestila, izmenjave informacij in drugo
sodelovanje z nadzornim organom posamezne druge države članice opravlja
agencija prek kontaktne točke, ki jo je ta država članica določila v skladu s
predpisi, sprejetimi za prenos prvega odstavka 79. člena Direktive
2014/65/EU.
(4) Nadzorni organ je tudi Banka Slovenije, ki v skladu
z drugim odstavkom 61. člena tega zakona v sodelovanju z agencijo opravlja
nadzor glede opravljanja storitev v zvezi s strukturiranimi vlogami iz tega
zakona in Uredbe 600/2014/EU.
1.2.3 Pojmi v zvezi s ponudbo vrednostnih papirjev
javnosti in trgovanjem na organiziranih trgih
49. člen
(vrednostni papirji)
(1) Vrednostni papirji so prenosljivi vrednostni papirji
iz tretjega odstavka 7. člena tega zakona in instrumenti denarnega trga iz
četrtega odstavka 7. člena tega zakona, katerih zapadlost je enaka ali
daljša od 12 mesecev.
(2) Lastniški vrednostni papirji so:
1.     
delnice,
2.     
drugi delnicam enakovredni vrednostni papirji, ki pomenijo delež v
kapitalu ali članskih pravicah pravnih oseb, in
3.     
drugi vrednostni papirji:
- 
ki dajejo imetniku enostransko oblikovalno upravičenje, na podlagi
uresničitve katerega je upravičen do vrednostnega papirja iz 1. ali 2. točke
tega odstavka (v nadaljnjem besedilu: osnovni vrednostni papir), in
- 
katerih izdajatelj je izdajatelj osnovnega vrednostnega papirja ali
oseba, ki pripada isti skupini kot izdajatelj osnovnega vrednostnega papirja.
(3) Dolžniški vrednostni papirji so obveznice in drugi
vrednostni papirji razen lastniških. Ne glede na prejšnji stavek je v 3.
poglavju tega zakona pojem dolžniški vrednostni papirji uporabljen v ožjem
pomenu, ki izključuje vse vrednostne papirje iz prve alineje 3. točke drugega
odstavka tega člena, ne glede na to, kdo je izdajatelj osnovnega vrednostnega papirja.
(4) Vrednostni papirji, ki se izdajajo stalno ali
ponavljajoče se, so vrednostni papirji istega izdajatelja iz najmanj dveh
ločenih izdaj vrednostnih papirjev podobne vrste v obdobju 12 mesecev.
(5) Vrednostni papir obsega:
1.     
osnovni vrednostni papir in
2.     
izvedeni vrednostni papir, katerega vrednost je odvisna od cene
osnovnega vrednostnega papirja ali tečaja ali indeksa ali cene drugega
osnovnega premoženja (v nadaljnjem besedilu: osnovni instrument).
(6) Opcija je enostransko oblikovano upravičenje, z
uresničitvijo katerega imetnik opcije doseže sklenitev pogodbe o nakupu,
prodaji ali zamenjavi, katere predmet je osnovni instrument.
(7) Zamenljivi vrednostni papir je vrednostni papir, ki
vsebuje opcijo, z uresničitvijo katere njegov imetnik doseže zamenjavo za drug
vrednostni papir, in sicer zamenjavo dolžniškega vrednostnega papirja za:
1.     
lastniški vrednostni papir, ali
2.     
drug dolžniški vrednostni papir z drugačno vsebino pravic glede obrestne
mere, zapadlosti ali drugih pogojev za izplačilo.
(8) Nakupni bon je vrednostni papir:
1.     
ki vsebuje opcijo do nakupa osnovnega vrednostnega papirja za določeno
ceno do dneva poteka veljavnosti te opcije ali na ta dan in
2.     
pri katerem se izpolnitev obveznosti, ki nastane z uresničitvijo opcije,
lahko opravi ali z izročitvijo osnovnega vrednostnega papirja ali z denarnim
plačilom.
(9) Podrejeni vrednostni papir je dolžniški vrednostni
papir, pri katerem je imetnik v primeru postopka zaradi insolventnosti ali
kapitalske neustreznosti izdajatelja upravičen do izplačila, vsebovanega v tem
vrednostnem papirju, šele po poplačilu vseh obveznosti izdajatelja do
nepodrejenih upnikov.
50. člen
(enote kolektivnih naložbenih podjemov)
(1) Kolektivni naložbeni podjem razen podjema zaprtega
tipa pomeni vzajemni sklad ali investicijsko družbo:
1.     
katere namen je skupinsko nalaganje kapitala, ki ga zagotavlja javnost,
in ki deluje po načelu razpršitve tveganja, in
2.     
enote katere se na zahtevo njihovega imetnika odkupijo oziroma izplačajo
neposredno ali posredno iz premoženja tega podjema.
(2) Investicijska družba razen družbe zaprtega tipa je
investicijska družba:
1.     
katere namen je skupinsko nalaganje kapitala, ki ga zagotavlja javnost,
in ki deluje po načelu razpršitve tveganja ter
2.     
delnice katere se na zahtevo njihovega imetnika odkupijo oziroma
izplačajo neposredno ali posredno iz premoženja te družbe.
(3) Za odkup oziroma izplačilo iz 2. točke prvega
odstavka in 2. točke drugega odstavka tega člena se štejejo tudi posli
kolektivnega naložbenega podjema oziroma investicijske družbe, ki jih ta podjem
oziroma družba opravlja za zagotovitev, da se borzna cena enot oziroma delnic
ne razlikuje bistveno od vrednosti, določene na podlagi čiste vrednosti
sredstev tega podjema oziroma družbe.
(4) Enota kolektivnega naložbenega podjema pomeni
vrednostni papir, ki ga izda kolektivni naložbeni podjem in vsebuje pravico
imetnika glede premoženja tega podjema.
(5) Enota kolektivnega naložbenega podjema za vlaganje v
prenosljive vrednostne papirje (v nadaljnjem besedilu: KNPVP) je enota, ki jo
izda kolektivni naložbeni podjem za vlaganja v prenosljive vrednostne papirje,
za katerega se uporablja ZISDU-3 ali predpis države članice, sprejet za prenos
Direktive 2009/65/ES (v nadaljnjem besedilu: enota KNPVP).
51. člen
(izdajatelj)
Izdajatelj je oseba, ki izda ali namerava izdati vrednostne
papirje, s katerimi se trguje na organiziranih trgih. Za izdajatelja potrdil o
deponiranju vrednostnih papirjev, s katerimi se trguje na organiziranem trgu,
se šteje izdajatelj vrednostnih papirjev.
52. člen
(vlagatelj)
Vlagatelj je kupec vrednostnih papirjev ali oseba, na katero je
naslovljena ponudba za nakup vrednostnih papirjev.
53. člen
(finančni posrednik)
Finančni posrednik je:
1.     
investicijsko podjetje, ki za izdajatelja ali drugega ponudnika opravlja
investicijske storitve in posle v zvezi z izvedbo prve ali nadaljnje prodaje
vrednostnih papirjev, in
2.     
investicijsko podjetje ali druga oseba, ki opravlja pomožne investicijske
storitve v zvezi z izvedbo prve ali nadaljnje prodaje vrednostnih papirjev,
vključno s sprejemanjem vplačil.
54. člen
(črtan)
55. člen
(prva in nadaljnja prodaja vrednostnih papirjev)
(1) Prva prodaja vrednostnih papirjev je prodaja na podlagi
izdajateljeve ponudbe ob njihovi izdaji.
(2) Nadaljnja prodaja vrednostnih papirjev je vsaka
druga prodaja razen prve.
(3) Nadaljnja prodaja vrednostnih papirjev je tudi
prodaja, ki jo opravi finančni posrednik, ki je od izdajatelja odkupil
vrednostne papirje ob prvi prodaji.
56. člen
(črtan)
57. člen
(črtan)
58. člen
(črtan)
1.3 Temeljna pravila o opravljanju investicijskih storitev
in poslov
59. člen
(opravljanje investicijskih storitev in poslov ter pomožnih
investicijskih storitev iz 1. točke prvega odstavka 19. člena tega zakona)
(1) V Republiki Sloveniji lahko investicijske storitve
in posle opravlja:
1.     
borznoposredniška družba, ki za to pridobi dovoljenje agencije,
2.     
investicijsko podjetje države članice, ki ni banka ali posebna finančna
institucija in v skladu s tem zakonom ustanovi podružnico v Republiki Sloveniji
oziroma je v skladu s tem zakonom upravičena neposredno opravljati
investicijske storitve in posle v Republiki Sloveniji, 
3.     
investicijsko podjetje tretje države, ki ni banka in pridobi dovoljenje
agencije za ustanovitev podružnice v Republiki Sloveniji.
(2) V Republiki Sloveniji lahko investicijske storitve
in posle opravlja tudi:
1.     
banka, ki za to pridobi dovoljenje Banke Slovenije,
2.     
banka ali posebna finančna institucija države članice, ki v skladu z ZBan-3
ustanovi podružnico v Republiki Sloveniji oziroma je v skladu z ZBan-3
upravičena neposredno opravljati investicijske storitve in posle v Republiki
Sloveniji,
3.     
banka tretje države, ki v skladu z ZBan-3 pridobi dovoljenje za
ustanovitev podružnice v Republiki Sloveniji ter je v skladu z ZBan-3
upravičena opravljati investicijske storitve in posle.
(3) V Republiki Sloveniji lahko investicijske storitve
in posle v zvezi z upravljanjem MTF ali OTF opravlja tudi upravljavec
organiziranega trga, ki izpolnjuje pogoje iz prvega odstavka tega člena.
(4) V Republiki Sloveniji lahko:
1.     
družba za upravljanje oziroma družba za upravljanje države članice
opravlja investicijsko storitev gospodarjenja s finančnimi instrumenti in
pomožne storitve investicijskega svetovanja v zvezi s finančnimi instrumenti
ter hrambo in administrativne storitve v zvezi z enotami investicijskih
skladov, če je za opravljanje teh storitev pridobila dovoljenje agencije v
skladu z zakonom, ki ureja družbe za upravljanje, in
2.     
upravljavec AIS oziroma upravljavec AIS države članice opravlja
investicijsko storitev gospodarjenja s finančnimi instrumenti in pomožne
storitve investicijskega svetovanja, hrambo in administrativne storitve v zvezi
z enotami investicijskih skladov ter sprejemanje in posredovanje naročil v
zvezi z enim ali več finančnimi instrumenti, če je za opravljanje teh storitev
pridobil dovoljenje agencije v skladu z zakonom, ki ureja upravljavce alternativnih
investicijskih skladov.
(5) Investicijske storitve in posle lahko opravljajo
tudi osebe iz prvega odstavka 62. člena tega zakona, in sicer v obsegu, ki
ga določa prvi odstavek 62. člena tega zakona.
(6) V Republiki Sloveniji lahko pomožne investicijske
storitve iz 1. točke prvega odstavka 19. člena tega zakona kot samostojno
storitev opravljajo le osebe iz prvega ali drugega odstavka tega člena.
(7) Osebe iz prvega in drugega odstavka tega člena, ki
organizirano, pogosto, sistematično in v znatni meri poslujejo za svoj račun
pri izvrševanju naročil strank zunaj organiziranega trga, MTF ali OTF, ravnajo
skladno z določbami Uredbe 600/2014/EU glede preglednosti za sistematične
internalizatorje in investicijska podjetja, ki trgujejo na OTC.
60. člen
(uporaba zakona za banke)
(1) Za banke, ki v skladu s 1. točko drugega odstavka
59. člena tega zakona opravljajo investicijske storitve in posle v
Republiki Sloveniji, se smiselno uporabljajo:
1.     
določba o sistematičnem internalizatorju iz četrtega odstavka
34. člena tega zakona,
2.     
za prenehanje opravljanja investicijskih storitev in poslov: tretji in
četrti odstavek 187. člena tega zakona,
3.     
za izdajo dovoljenja za opravljanje investicijskih storitev in poslov:
198. člen in 5. točka prvega odstavka ter tretji, četrti in peti odstavek
200. člena tega zakona,
4.     
določbe o odvisnih borznoposredniških zastopnikih iz 203. do
207. člena tega zakona,
5.     
določbe o posebnih pravilih za MTF in OTF iz 208. člena tega
zakona,
6.     
določbe 7. poglavja razen 240. člena, četrtega odstavka 279. člena,
tretjega odstavka 286. člena in drugega odstavka 307. člena tega zakona,
7.     
določbe 8. poglavja tega zakona,
8.     
peti odstavek 347. člena, 348. in 350. člen tega zakona,
9.     
določbe 11. poglavja tega zakona, ki se nanašajo na člane borze,
10.  
določbe 13. poglavja tega zakona, ki se nanašajo na člane CDD.
(2) Za banke in posebne finančne institucije držav
članic, ki v skladu z 2. točko drugega odstavka 59. člena tega zakona
opravljajo investicijske storitve in posle v Republiki Sloveniji, se smiselno
uporablja 211. člen in drugi odstavek 341. člena tega zakona.
(3) Za banke tretjih držav, ki v skladu s 3. točko
drugega odstavka 59. člena tega zakona opravljajo investicijske storitve
in posle v Republiki Sloveniji, se smiselno uporabljajo 215. do 218. člen
tega zakona.
(4) Pri smiselni uporabi prvega, drugega in tretjega
odstavka tega člena se:
1.     
namesto pojma »borznoposredniška družba« in pojma »investicijsko
podjetje« uporablja pojem »banka« oziroma »posebna finančna institucija«,
2.     
namesto pojma »agencija« uporablja pojem »Banka Slovenije« razen pri
uporabi:
- 
določb, ki pooblaščajo agencijo za izdajo podzakonskih aktov,
- 
7. in 8. poglavja tega zakona in
- 
petega odstavka 347. člena, 348. in 350. člena tega zakona.
(5) Za banke, ki v skladu z drugim odstavkom
59. člena tega zakona opravljajo investicijske storitve in posle v
Republiki Sloveniji, se 14. poglavje tega zakona uporablja neposredno.
(6) Za izdajo dovoljenj za opravljanje investicijskih
storitev in poslov ter za nadzor nad opravljanjem investicijskih storitev in
poslov, ki jih opravlja banka ali posebna finančna institucija iz drugega odstavka
59. člena tega zakona, se uporablja ZBan-3, če ni v drugem, tretjem in
sedmem do devetem odstavku tega člena določeno drugače.
(7) Nadzor nad poslovanjem banke, banke in posebne
finančne institucije držav članic in banke tretje države glede investicijskih
storitev in poslov opravlja agencija v sodelovanju z Banko Slovenije.
(8) Pri opravljanju nadzora po prejšnjem odstavku lahko
agencija izreče naslednje nadzorne ukrepe:
1.     
odredi odpravo kršitev in
2.     
izreče dodatne nadzorne ukrepe iz 348. člena tega zakona.
(9) Če agencija pri opravljanju nadzora po sedmem
odstavku tega člena ugotovi, da obstaja razlog za odvzem dovoljenja za
opravljanje investicijskih storitev in poslov, mora o tem obvestiti Banko
Slovenije.
(10) Prvi do deveti odstavek tega člena se ne uporablja
za banko, banko in posebno finančno institucijo države članice in banko tretje
države, ki ima položaj osebe iz 62. člena tega zakona.
61. člen
(uporaba zakona za opravljanje storitev v zvezi s
strukturiranimi vlogami)
(1) Za borznoposredniške družbe in banke se smiselno
uporabljajo naslednje določbe tega zakona, kadar strankam prodajajo
strukturirane vloge ali jim svetujejo v zvezi z njimi:
1.     
šesti in sedmi odstavek 185. člena, 232., 233., 237. in
313. člen ter prvi odstavek 450. člena tega zakona;
2.     
250. do 260. člen, 5. točka prvega odstavka 261. člena, drugi
odstavek 344. člena, 272., 273., 276., 278, 279., razen četrtega odstavka
279. člena in 280. člen tega zakona, in
3.     
48. člen, sedmi do deveti odstavek 60. člena, prvi odstavek
322. člena, tretji odstavek 422. člena, 328., 340. do 342., 346.,
347, 350., 348., 357., 358, 489. člen tega zakona ter 15. in 16. poglavje
tega zakona.
(2) Nadzor nad določbami iz prejšnjega odstavka opravlja
Banka Slovenije v sodelovanju z agencijo. Za nadzor, ki ga opravlja Banka
Slovenije, se smiselno uporabljajo določbe 10. poglavja tega zakona.
62. člen
(izjeme)
(1) Določbe tega zakona o opravljanju investicijskih
storitev in poslov, razen 330., 331. in 332. člena tega zakona, se ne
uporabljajo za:
1.     
zavarovalnice in pozavarovalnice,
2.     
osebe, ki opravljajo investicijske storitve in posle izključno za svoje
nadrejene družbe, za svoje podrejene družbe ali za druge podrejene družbe
svojih nadrejenih družb,
3.     
osebe, ki opravljajo investicijske storitve in posle občasno pri
opravljanju svoje redne dejavnosti ali poklica, če so izpolnjeni naslednji
pogoji:
- 
opravljanje te dejavnosti ali poklica je urejeno s pravili, določenimi z
zakonom, drugim predpisom ali kodeksom etike, in
- 
pravila iz prejšnje alineje ne prepovedujejo opravljanja investicijskih
storitev in poslov,
4.     
osebe, ki poslujejo samo za svoj račun, s finančnimi instrumenti, ki
niso izvedeni finančni instrumenti na blago, emisijski kuponi ali izvedeni
finančni instrumenti na emisijske kupone, razen če:
- 
nastopajo kot vzdrževalci trga,
- 
so člani ali udeleženci organiziranega trga oziroma MTF ali imajo
neposredni elektronski dostop do mesta trgovanja, razen če gre za nefinančne
subjekte, ki izvršujejo posle na mestu trgovanja, ki po objektivnih merilih
zmanjšujejo tveganja, neposredno povezana s poslovno dejavnostjo ali
dejavnostjo financiranja zakladnice teh nefinančnih subjektov ali njihovih
skupin,
- 
uporabljajo tehniko visokofrekvenčnega algoritemskega trgovanja ali
- 
poslujejo za svoj račun pri izvrševanju naročil strank, pri čemer velja
izjema po tem členu za osebe iz 1., 9. in 10. točke prvega odstavka tega člena
ne glede na pogoje iz te točke,
5.     
upravljavce, ki izpolnjujejo zahteve iz 6. poglavja ZVO-1, in pri
trgovanju z emisijskimi kuponi ne izvršujejo naročil strank in ne opravljajo
drugih investicijskih storitev in poslov, razen trgovanja za svoj račun, pri
čemer ne uporabljajo tehnike visokofrekvenčnega algoritemskega trgovanja,
6.     
osebe, ki opravljajo investicijske storitve in posle, ki zajemajo samo
upravljanje programov udeležbe zaposlenih, 
7.     
osebe, ki opravljajo investicijske storitve in posle, ki zajemajo samo
upravljanje programov udeležbe zaposlenih in zagotavljanje investicijskih
storitev in poslov izključno za lastne nadrejene družbe, za lastne podrejene
družbe ali za druge podrejene družbe lastnih nadrejenih družb,
8.     
člane evropskega sistema centralnih bank (v nadaljnjem besedilu:
ESCB) in druge nacionalne subjekte, ki opravljajo podobne naloge, druge
osebe javnega prava, ki so odgovorne za upravljanje javnega dolga ali posredujejo
pri tem upravljanju, ter mednarodne finančne institucije, ki jih ustanovita dve
ali več držav članic in katerih namen je zagotoviti financiranje oziroma
finančno pomoč za svoje članice, ki imajo ali jim grozijo resne finančne
težave,
9.     
investicijske sklade po zakonu, ki ureja investicijske sklade in družbe
za upravljanje, ter pokojninske sklade po zakonu, ki ureja pokojninsko in
invalidsko zavarovanje, ali druge kolektivne naložbene podjeme in pokojninske
sklade, ne glede na to, ali so usklajeni na ravni EU ali ne, ter skrbnike
oziroma skrbnice in upravljavce takih podjemov,
10.  
vzdrževalce trga in druge osebe, ki poslujejo za svoj račun z izvedenimi
finančnimi instrumenti na blago, emisijskimi kuponi ali izvedenimi finančnimi
instrumenti na emisijske kupone, razen če poslujejo za svoj račun pri
izvrševanju naročil strank, ali osebe, ki opravljajo investicijske storitve in
posle, razen poslovanja za svoj račun, v zvezi z izvedenimi finančnimi instrumenti
na blago, emisijskimi kuponi ali izvedenimi finančnimi instrumenti na emisijske
kupone za stranke iz svoje redne dejavnosti, če:
- 
opravljanje teh investicijskih storitev in poslov po presoji glede na
celotno skupino pomeni pomožno dejavnost njihovi redni dejavnosti in redna
dejavnost teh oseb oziroma skupine, v katero so vključene, ni opravljanje
investicijskih storitev in poslov po tem zakonu, bančnih storitev po ZBan-3
oziroma izvajanje dejavnosti vzdrževalca trga v zvezi z izvedenimi finančnimi instrumenti
na blago,
- 
ne uporabljajo tehnike visokofrekvenčnega algoritemskega trgovanja ter
- 
o uporabi izjeme letno obveščajo pristojni nadzorni organ in na zahtevo
poročajo pristojnemu nadzornemu organu, zakaj je njihova dejavnost, ob
upoštevanju pogojev iz te točke, pomožna dejavnost k njeni redni dejavnosti,
11.  
osebe, ki opravljajo investicijsko svetovanje v zvezi z opravljanjem
drugih storitev v okviru svoje redne dejavnosti ali poklica, če:
- 
se za te druge storitve ne uporabljajo določbe tega zakona o opravljanju
investicijskih storitev in poslov ter
- 
za tako investicijsko svetovanje ne zaračunavajo posebnega plačila,
12.  
operaterje prenosnega sistema iz 26. točke 4. člena EZ-1 oziroma
osebe, ki delujejo kot izvajalci storitev v imenu operaterja prenosnega
sistema, pri opravljanju dejavnosti v skladu z določbami EZ-1, Uredbe 714/2009/ES
in Uredbe 715/2009/ES ter kodeksov omrežij ali smernic, sprejetih na podlagi
navedenih uredb, in operaterje ali upravitelje mehanizma za energetsko
ravnovesje, plinovodnega omrežja ali sistema, ki ohranja ravnovesje dobave in
porabe energije pri opravljanju takih nalog, če opravljajo investicijske
storitve in posle v zvezi z izvedenimi finančnimi instrumenti na blago za namen
opravljanja svoje dejavnosti, pri čemer ta izjema ne velja za sekundarni trg,
vključno s platformo za sekundarno trgovanje s finančno vrednotenimi pravicami
prenosa električne energije (v nadaljnjem besedilu: FTR),
13.  
CDD, razen če 73. člen Uredbe 909/2014/EU določa drugače,
14.  
ponudnike storitev množičnega financiranja, kot so opredeljeni v točki
(e) prvega odstavka 2. člena Uredbe 2020/1503 Evropskega parlamenta in
Sveta z dne 7. oktobra 2020 o evropskih ponudnikih storitev množičnega
financiranja za podjetnike ter spremembi Uredbe (EU) 2017/1129 in Direktive
(EU) 2019/1937 (UL L št. 347 z dne 20. 10. 2020, str. 1).
(2) Pravila o opravljanju investicijskih storitev in
poslov, določena s tem zakonom, se ne uporabljajo za opravljanje storitev s
položajem nasprotne stranke pri poslih, ki jih izvajajo državni organi ali
osebe javnega prava v zvezi z upravljanjem javnega dolga ali člani ESCB, ki
opravljajo svoje naloge v skladu s Pogodbo o ustanovitvi Evropske skupnosti
(Uradni list RS – Mednarodne pogodbe, št. 7/04) in statutom ESCB in
Evropske centralne banke (Uradni list RS – Mednarodne pogodbe,
št. 7/04) ali opravljajo enakovredne naloge v skladu s predpisi
drugih držav članic.
(3) Ne glede na 1., 5., 9. in 10. točko prvega odstavka
tega člena se za člane ali udeležence organiziranih trgov ali MTF, ki so osebe
iz navedenih točk, uporabljajo 242., 243. in 244. člen tega zakona.
63. člen
(posebna pravila za male borznoposredniške družbe)
(1) Za malo borznoposredniško družbo se ne uporabljajo:
1.     
177. člen, 181. do 193. člen, drugi in tretji odstavek 194. člena,
198. člen, 2. do 4. točka prvega odstavka in drugi odstavek
200. člena tega zakona,
2.     
pododdelka 4.2.3 in 4.2.4 tega zakona, in
3.     
6. in 14. poglavje tega zakona.
(2) Ne glede na 174. člen tega zakona je mala
borznoposredniška družba lahko organizirana tudi kot samostojni podjetnik
posameznik ali kot osebna družba.
(3) Mala borznoposredniška družba ne sme opravljati
nobenih drugih dejavnosti razen investicijskih storitev iz petega odstavka
20. člena tega zakona ali dodatnih finančnih storitev iz 1. točke prvega
odstavka 6. člena ZBan-3.
(4) Mala borznoposredniška družba ne sme sprejeti v hrambo
denarnega dobroimetja in finančnih instrumentov strank ter se ne sme
zadolževati pri svojih strankah.
2. poglavje
PONUDBA VREDNOSTNIH PAPIRJEV JAVNOSTI
2.1 Temeljna pravila o ponudbi vrednostnih papirjev
javnosti in uvrstitvi v trgovanje na organiziranem trgu
2.1.1 Obveznost objave in potrditve prospekta
64. člen
(črtan)
65. člen
(potrditev prospekta)
Prospekt se potrdi z odločbo ali drugim posamičnim pravnim
aktom nadzornega organa matične države članice izdajatelja, s katerim ta
pozitivno odloči o popolnosti prospekta in ki vsebuje pozitivno odločitev o
doslednosti in razumljivosti informacij, vsebovanih v prospektu.
66. člen
(črtan)
67. člen
(črtan)
68. člen
(črtan)
2.1.2 Izjeme od uporabe 2. poglavja tega zakona 
69. člen
(črtan)
70. člen
(črtan)
2.1.3 Dobro poučeni vlagatelji
71. člen
(črtan)
2.2 Izjeme pri obveznosti objave prospekta
72. člen
(izjeme pri obveznosti objave prospekta za nekatere vrste
ponudb vrednostnih papirjev)
Prvi odstavek 3. člena Uredbe 2017/1129/EU se ne
uporablja za ponudbe vrednostnih papirjev, pri katerih je skupna prodajna cena
v EU za vrednostne papirje, vključene v to ponudbo, v obdobju 12 mesecev manjša
od 5.000.000 eurov in se za tako ponudbo ne zahteva uradno obvestilo v
skladu s 25. členom Uredbe 2017/1129/EU.
73. člen
(črtan)
74. člen
(črtan)
75. člen
(obvestilo agenciji o uporabi izjeme)
Izdajatelj, ponudnik ali vlagatelj zahteve za uvrstitev
vrednostnih papirjev v trgovanje na organiziranem trgu o uporabi izjeme iz
72. člena tega zakona ter četrtega in petega odstavka 1. člena Uredbe
2017/1129/EU obvesti agencijo tri delovne dni pred začetkom ponudbe javnosti
oziroma pred uvrstitvijo vrednostnih papirjev v trgovanje na organiziranem
trgu.
2.3 Sestava prospekta
76. člen
(črtan)
77. člen
(črtan)
78. člen
(črtan)
79. člen
(črtan)
80. člen
(črtan)
81. člen
(odgovornost v zvezi s prospektom)
(1) Prospekt in morebitni dodatek k prospektu vključujeta
podatke o vseh osebah, ki so odgovorne za pravilnost in popolnost informacij,
vsebovanih v prospektu in morebitnem dodatku k prospektu, in sicer glede na
namen priprave prospekta najmanj o:
1.     
izdajatelju,
2.     
članih organov vodenja ali nadzora izdajatelja,
3.     
ponudniku ali vlagatelju zahteve za uvrstitev vrednostnih papirjev v
trgovanje na organiziranem trgu, če ponudnik oziroma vlagatelj zahteve ni
hkrati izdajatelj, in
4.     
morebitnem poroku za obveznosti iz vrednostnih papirjev.
(2) V zvezi z osebami iz prejšnjega odstavka mora prospekt
oziroma morebitni dodatek k prospektu vsebovati:
1.     
podatke, na podlagi katerih je mogoče ugotoviti istovetnost teh oseb, in
sicer:
- 
za fizične osebe: osebno ime in njihova funkcija v pravni osebi, za
katero je sodelovala pri pripravi prospekta,
- 
za pravne osebe: firmo in sedež, in
2.     
izjavo vsake od teh oseb, da so informacije, ki jih vsebuje prospekt, po
njenem najboljšem vedenju v skladu z resničnimi dejstvi in da ni bila izpuščena
nobena informacija, ki bi lahko vplivala na pomen prospekta.
(3) Osebe iz 1., 3. in 4. točke prvega odstavka tega člena so
vlagatelju solidarno odgovorne za škodo, ki mu je bila povzročena zaradi
nepravilnih ali nepopolnih informacij, vsebovanih v prospektu, razen če
dokažejo enega od naslednjih razbremenilnih razlogov, da:
1.     
so pri sestavi prospekta in preverjanju pravilnosti in popolnosti
informacij, vsebovanih v prospektu, ravnale v skladu z ustrezno poklicno
skrbnostjo,
2.     
je vlagatelj ob nakupu vrednostnih papirjev vedel za nepravilnost
oziroma nepopolnost informacij, vsebovanih v prospektu,
3.     
je imel vlagatelj pravico odstopiti od sprejema ponudbe vrednostnih
papirjev javnosti po drugem odstavku 23. člena Uredbe 2017/1129/EU in te
pravice ni uresničil,
4.     
so bile posamezne informacije izpuščene iz prospekta v skladu s prvim,
drugim in tretjim odstavkom 18. člena Uredbe 2017/1129/EU ali
5.     
gre za informacijo, za katero ni verjetno, da bi jo razumen vlagatelj
upošteval kot pomembno pri odločitvi za nakup vrednostnih papirjev.
(4) Vlagatelj ne more trditi, da ni vedel za nepravilnost
oziroma nepopolnost informacij, vsebovanih v prospektu, če je bila, preden je
vpisal ali kupil vrednostne papirje:
1.     
informacija o tej nepravilnosti ali nepopolnosti objavljena na kateri
koli način, dostopen splošni javnosti, ali
2.     
nepravilnost ali nepopolnost odpravljena z objavo dodatka k prospektu v
skladu s 23. členom Uredbe 2017/1129/EU.
(5) Če so informacije, ki jih vsebuje prospekt, nepopolne ali
nepravilne, se šteje, da je škoda, ki je bila povzročena vlagatelju z
zmanjšanjem vrednosti njegove naložbe v vrednostne papirje glede na nakupno
ceno, ki jo je plačal, v vzročni zvezi s temi nepopolnimi oziroma nepravilnimi
informacijami, razen če odgovorna oseba dokaže, da take vzročne zveze ni.
(6) Ne glede na tretji odstavek tega člena osebe, ki so
pripravile samo povzetek prospekta v skladu s 7. členom Uredbe
2017/1129/EU (v nadaljnjem besedilu: povzetek prospekta) ali poseben povzetek
prospekta EU za rast v skladu z drugim pododstavkom prvega odstavka
15. člena Uredbe 2017/1129/EU (v nadaljnjem besedilu: poseben povzetek
prospekta), vključno z njegovim prevodom, odškodninsko odgovarjajo samo, če se
pri presoji povzetka prospekta ali posebnega povzetka prospekta glede na druge
dele prospekta ugotovi, da je povzetek prospekta ali posebni povzetek prospekta
zavajajoč, netočen ali notranje neskladen ali ne daje ključnih informacij, ki
bi bile vlagateljem v pomoč pri sprejemanju njihovih naložbenih odločitev.
Povzetek prospekta ali poseben povzetek prospekta mora vsebovati opozorilo o
omejitvi odškodninske odgovornosti.
82. člen
(črtan)
83. člen
(črtan)
84. člen
(črtan)
85. člen
(črtan)
86. člen
(črtan)
87. člen
(črtan)
88. člen
(črtan)
2.4 Potrditev prospekta
89. člen
(črtan)
90. člen
(pristojnost in odgovornost agencije za odločanje o
potrditvi prospekta)
(1) Agencija je pristojna za odločanje o potrditvi
prospekta glede vrednostnih papirjev, v zvezi s katerimi je matična država članica
izdajatelja v skladu z (m) točko 2. člena Uredbe 2017/1129/EU Republika
Slovenija.
(2) Agencija ne odgovarja za resničnost in popolnost
informacij, vsebovanih v prospektu, ki ga je potrdila.
91. člen
(črtan)
92. člen
(upravičeni vlagatelj zahteve za potrditev prospekta)
(1) Potrditev prospekta za prodajo vrednostnih papirjev
javnosti lahko zahteva izdajatelj ali ponudnik, če to ni ista oseba kot
izdajatelj.
(2) Potrditev prospekta za uvrstitev vrednostnih
papirjev v trgovanje na organiziranem trgu lahko zahteva izdajatelj ali druga
oseba, ki je po pravilih, ki se uporabljajo za ta organizirani trg, upravičena
zahtevati to uvrstitev.
93. člen
(zahteva za potrditev prospekta)
(1) Zahtevi za potrditev prospekta je treba priložiti
prospekt, katerega potrditev se zahteva.
(2) Če se zahteva nanaša na potrditev prospekta za prvo
prodajo vrednostnih papirjev javnosti, se zahtevi priloži tudi veljaven sklep
pristojnega organa izdajatelja o njihovi izdaji.
(3) Če se zahteva nanaša na potrditev prospekta za
prodajo javnosti vrednostnih papirjev, katerih izdajatelj je lokalna oblast,
mora biti zahtevi priloženo tudi soglasje ministrstva, pristojnega za finance,
za tako izdajo v skladu s predpisi o javnih financah.
94. člen
(črtan)
95. člen
(odločanje o zahtevi za potrditev prospekta)
(1) Agencija izda odločbo, s katero potrdi prospekt, če
je zahtevo za potrditev prospekta vložil upravičeni vlagatelj in je prospekt
sestavljen v skladu z Uredbo 2017/1129/EU in 2. poglavjem tega zakona.
(2) Agencija zavrne zahtevo za potrditev prospekta, če
prospekt ni sestavljen v skladu z Uredbo 2017/1129/EU in 2. poglavjem tega
zakona ter vlagatelj zahteve za potrditev prospekta v roku, določenem s
popravnim sklepom, prospekta ni ustrezno popravil oziroma dopolnil.
(3) Ne glede na drugi odstavek tega člena agencija
zavrne zahtevo za potrditev prospekta tudi, če:
1.     
se zahteva nanaša na potrditev prospekta za prodajo vrednostnih papirjev
javnosti in je sklep o njihovi izdaji ničen ali je bil razveljavljen, 
2.     
je vlagatelj zahteve za potrditev prospekta izdajatelj, ki mu je
agencija izrekla nadzorni ukrep zaradi kršitev obveznosti, določenih v 3.
poglavju tega zakona, in jih izdajatelj še ni odpravil.
(4) Agencija zavrže zahtevo za potrditev prospekta, če:
1.     
zahteve ni vložil upravičeni vlagatelj,
2.     
je zahteva nepopolna iz drugih razlogov, in ne zaradi nepravilnosti
oziroma nepopolnosti prospekta ter vlagatelj zahteve za potrditev prospekta v
roku, določenem s popravnim sklepom, ni ustrezno popravil oziroma dopolnil, ali
3.     
niso izpolnjene druge procesne predpostavke za odločanje o zahtevi.
(5) Če se zahteva nanaša na potrditev prospekta za
uvrstitev vrednostnih papirjev v trgovanje na organiziranem trgu, in vrednostni
papirji, ki so predmet zahteve, še niso izdani v nematerializirani obliki,
lahko agencija o zahtevi za potrditev prospekta za uvrstitev vrednostnih
papirjev v trgovanje na organiziranem trgu odloči z odložnim pogojem, ki se
izpolni, ko so vrednostni papirji izdani v nematerializirani obliki.
2.5 Objava prospekta in dodatkov ter oglaševanje
96. člen
(črtan)
97. člen
(črtan)
98. člen
(črtan)
99. člen
(črtan)
100. člen
(črtan)
101. člen
(črtan)
102. člen
(vpis in vplačilo vrednostnih papirjev pri ponudbi javnosti
zunaj borznega trga)
(1) Če se prodaja vrednostnih papirjev javnosti opravlja
zunaj borznega trga, njihov vpis poteka pri osebah, ki so po tem zakonu v
Republiki Sloveniji upravičene opravljati investicijske storitve in posle iz 6.
ali 7. točke prvega odstavka 11. člena tega zakona ali pomožne
investicijske storitve iz 6. točke prvega odstavka 19. člena tega
zakona in jih za te storitve pooblasti izdajatelj.
(2) Vplačila vrednostnih papirjev iz prejšnjega odstavka
se lahko opravijo pri osebah iz prejšnjega odstavka ali pri izvajalcih
plačilnega prometa v skladu z zakonom, ki ureja plačilni promet.
103. člen
(črtan)
104. člen
(obveznosti izdajatelja glede izdaje vrednostnih papirjev)
Izdajatelj s sedežem v Republiki Sloveniji, ki je opravil
prvo prodajo vrednostnih papirjev na podlagi ponudbe javnosti, v zvezi s katero
je treba v skladu z Uredbo 2017/1129/EU in 72. členom tega zakona objaviti
prospekt, vrednostne papirje, ki so bili predmet te ponudbe, izda kot
nematerializirane vrednostne papirje, vpisane v centralni register.
2.6 Posebna pravila za javne ponudbe in uvrstitev v
trgovanje na organiziranem trgu v več državah članicah
105. člen
(črtan)
106. člen
(črtan)
107. člen
(črtan)
108. člen
(črtan)
2.7 Posebna pravila za vrednostne papirje izdajateljev
tretjih držav
109. člen
(črtan)
110. člen
(pooblaščeno investicijsko podjetje)
(1) Izdajatelj tretje države, ponudnik, ki namerava v
Republiki Sloveniji ponuditi vrednostne papirje tega izdajatelja javnosti, ali
vlagatelj zahteve za uvrstitev vrednostnih papirjev tega izdajatelja v
trgovanje na borznem trgu, za vsa dejanja v zvezi s ponudbo javnosti oziroma
uvrstitvijo v trgovanje na borznem trgu, vključno s sestavo in objavo
prospekta, pooblasti osebo, ki je po tem zakonu v Republiki Sloveniji
upravičena opravljati investicijske storitve in posle iz 6. ali 7. točke
prvega odstavka 11. člena tega zakona (v nadaljnjem besedilu: pooblaščeno
investicijsko podjetje).
(2) Pooblaščeno investicijsko podjetje solidarno z
osebo, ki ga je pooblastila po prejšnjem odstavku, odgovarja za izpolnitev obveznosti,
določenih v 2. poglavju tega zakona in Uredbi 2017/1129/EU, in za škodo, ki
nastane zaradi kršitve teh obveznosti.
111. člen
(črtan)
2.8 Nadzor agencije nad izpolnjevanjem obveznosti,
določenih v 2. poglavju tega zakona in Uredbi 2017/1129/EU
112. člen
(pristojnost in odgovornost agencije za nadzor)
(1) Za nadzor nad izvajanjem Uredbe 2017/1129/EU in 2.
poglavja tega zakona, je pristojna agencija.
(2) Agencija pri opravljanju nadzora iz prejšnjega
odstavka osebne podatke obdeluje v skladu z zakonom, ki ureja varstvo osebnih
podatkov.
113. člen
(namen nadzora)
Agencija opravlja nadzor zaradi preverjanja, ali izdajatelj,
ponudnik ali vlagatelj zahteve za uvrstitev vrednostnih papirjev v trgovanje na
organiziranem trgu in druge osebe ravnajo v skladu z Uredbo 2017/1129/EU in 2.
poglavjem tega zakona.
114. člen
(način opravljanja nadzora)
Agencija opravlja nadzor nad izvajanjem Uredbe 2017/1129/EU
in 2. poglavja tega zakona:
1.     
s spremljanjem, zbiranjem in preverjanjem objavljenih informacij ter
poročil in obvestil oseb, ki na podlagi Uredbe 2017/1129/EU ali zakona poročajo
agenciji,
2.     
s pridobivanjem informacij in opravljanjem pregledov poslovanja v skladu
z Uredbo 2017/1129/EU in zakonom,
3.     
z izrekanjem nadzornih ukrepov iz Uredbe 2017/1129/EU in tega zakona.
115. člen
(črtan)
116. člen
(preiskovalni in nadzorni ukrepi v zvezi s ponudbo javnosti
in zahtevo za uvrstitev v trgovanje na organiziranem trgu)
(1) Agencija za namen nadzora iz 113. člena tega zakona
uporabi ukrepe iz prvega odstavka 32. člena Uredbe 2017/1129/EU. Če ta
zakon ne določa drugače, se ukrepi iz prvega odstavka 32. člena Uredbe
2017/1129/EU izvedejo v skladu z ZIN.
(2) Če agencija pri nadzoru ugotovi kršitve določb Uredbe
2017/1129/EU, navedenih v (a) točki prvega odstavka 38. člena Uredbe
2017/1129/EU, ali določb 2. poglavja tega zakona, oziroma da nadzorovani
subjekt ne sodeluje v postopku nadzora oziroma pregledu poslovanja ali
neskladno ravna v postopku nadzora oziroma pregledu poslovanja ali ne upošteva
zahtev agencije, kadar ta ravna v skladu z 32. členom Uredbe 2017/1129/EU,
izreče ukrepe nadzora iz (a) in (b) točke drugega odstavka 38. člena
Uredbe 2017/1129/EU ter globe iz 526. in 527. člena tega zakona.
(3) Agencija pri določanju ukrepov nadzora in višine glob
upošteva vse pomembne okoliščine kršitve, tako da se z izrečenimi ukrepi zagotovi
učinkovita odprava kršitev in preprečijo nadaljnja ravnanja ali opustitve, ki
pomenijo kršitev Uredbe 2017/1129/EU oziroma določb 2. poglavja tega zakona.
Agencija pri tem ustrezno upošteva okoliščine iz (a) do (h) točke prvega
odstavka 39. člena Uredbe 2017/1129/EU.
116.a člen
(preiskovalna dejanja, za katera je potrebna odredba
sodišča)
(1) Ukrep iz (n) točke prvega odstavka 32. člena Uredbe
2017/1129/EU se lahko izvede le na podlagi privolitve pravne osebe in po
potrebi fizične osebe, katere dokumenti in drugi podatki se pregledujejo, ali
obrazložene pisne odredbe pristojnega sodišča.
(2) Za izvajanje ukrepa iz prejšnjega odstavka se smiselno
uporabijo drugi do peti odstavek 427. člena tega zakona.
116.b člen
(razkritje informacij o izrečenih ukrepih)
(1) Agencija pri uporabi 42. člena Uredbe 2017/1129/EU
smiselno upošteva 169. člen tega zakona.
(2) Kadar je objava podatkov o pravnih osebah oziroma osebnih
podatkov fizičnih oseb po mnenju agencije nesorazmerna, pri čemer se
sorazmernost objave takih podatkov oceni za vsak posamezni primer, ali če bi
taka objava ogrozila stabilnost finančnih trgov ali preiskavo v teku, agencija
postopa v skladu z drugim odstavkom 42. člena Uredbe 2017/1129/EU.
117. člen
(pravica vlagateljev odstopiti od vpisa ali sprejema ponudbe
vrednostnih papirjev javnosti)
(1) Če je agencija v zvezi s ponudbo vrednostnih
papirjev javnosti izrekla nadzorni ukrep iz (d) ali (f) točke prvega odstavka
32. člena Uredbe 2017/1129/EU, ima vlagatelj, ki je pred objavo tega
nadzornega ukrepa kupil ali vpisal vrednostne papirje na podlagi te ponudbe,
pravico odstopiti od sprejetja ponudbe oziroma prodajne pogodbe, ki je bila
sklenjena z vpisom ali sprejetjem ponudbe. To pravico lahko vlagatelj uresniči
v petih delovnih dneh od objave nadzornega ukrepa agencije.
(2) Agencija v objavi nadzornega ukrepa vlagatelje pouči
o pravici iz prejšnjega odstavka.
118. člen
(črtan)
119. člen
(nadzorni ukrepi, če ima Republika Slovenija položaj države
članice gostiteljice)
(1) Če agencija pri nadzoru po prvem odstavku
112. člena tega zakona ugotovi, da izdajatelj, ki ima sedež v drugi državi
članici, ali institucija, ki odgovarja za ponudbo vrednostnih papirjev tega
izdajatelja javnosti, ravna v nasprotju z Uredbo 2017/1129/EU ali 2. poglavjem
tega zakona, o tem obvesti matično državo članico izdajatelja in ESMA.
(2) Če kljub ukrepom, ki jih izreče nadzorni organ
matične države članice izdajatelja ali ker ti ukrepi niso zadostni, kršitve iz
prejšnjega odstavka niso odpravljene, lahko agencija, po tem ko obvesti
nadzorni organ matične države članice izdajatelja in ESMA, izreče ustrezne
ukrepe, ki so potrebni za varovanje interesov vlagateljev.
(3) O ukrepih iz prejšnjega odstavka agencija nemudoma
obvesti Komisijo in ESMA.
120. člen
(črtan)
121. člen
(črtan) 
122. člen
(sodelovanje z upravljavci organiziranih trgov)
Agencija se lahko posvetuje z upravljavci organiziranih
trgov, zlasti če odloča o začasni ustavitvi ali prepovedi trgovanja na
organiziranem trgu.
122.a člen
(prijava kršitev in pravice prijaviteljev)
(1) Agencija vzpostavi sistem spremljanja prijav o dejstvih,
ki predstavljajo ali bi lahko predstavljale kršitev Uredbe 2017/1129/EU, ter
zagotovi varstvo pravic prijaviteljev s smiselno uporabo določb drugega do
sedemnajstega odstavka 431. člena tega zakona.
(2) Subjekt iz četrtega odstavka 41. člena Uredbe
2017/1129/EU vzpostavi sistem internega obveščanja o kršitvah Uredbe
2017/1129/EU s smiselno uporabo določb 432. člena tega zakona.
3. poglavje
OBVEZNOSTI RAZKRIVANJA NADZOROVANIH
INFORMACIJ
3.1 Temeljna pravila o obveznostih javnih družb
123. člen
(javna družba)
Javna družba je izdajatelj, katerega vrednostni papirji so
uvrščeni v trgovanje na organiziranem trgu v Republiki Sloveniji ali drugi
državi članici.
124. člen
(nastanek in prenehanje obveznosti razkrivanja nadzorovanih
informacij)
(1) Obveznosti razkrivanja nadzorovanih informacij,
določene v 3. poglavju tega zakona, nastanejo z uvrstitvijo vrednostnih papirjev
v trgovanje na organiziranem trgu.
(2) Obveznosti razkrivanja nadzorovanih informacij,
določene v 3. poglavju tega zakona, prenehajo za:
1.     
dolžniške vrednostne papirje, z uvrstitvijo katerih v trgovanje na
organiziranem trgu so nastale: z zapadlostjo vseh obveznosti, ki so vsebovane v
teh vrednostnih papirjih,
2.     
vse vrednostne papirje, z uvrstitvijo katerih v trgovanje na
organiziranem trgu so nastale: z umikom teh vrednostnih papirjev iz trgovanja
na vseh organiziranih trgih v EU.
125. člen
(sklep o umiku delnic z organiziranega trga)
(1) Skupščina javne družbe s sedežem v Republiki
Sloveniji lahko sprejme sklep o umiku delnic ali drugih lastniških vrednostnih
papirjev iz trgovanja na organiziranem trgu (v nadaljnjem besedilu: sklep o
umiku delnic z organiziranega trga).
(2) Za sprejetje sklepa o umiku delnic z organiziranega
trga je potrebna večina, ki vključuje najmanj 3/4 osnovnega kapitala družbe
oziroma višja večina, če tako določa statut družbe. Pri izračunu kapitalske
večine se od osnovnega kapitala odštejejo lastne delnice.
(3) Objava umika delnic z organiziranega trga je kot
predmet dnevnega reda skupščine iz prvega odstavka tega člena pravilna le, če
vključuje izjavo družbe, s katero ta delničarjem, ki nasprotujejo temu umiku, z
zapisnikom ponudi, da bo prevzela njihove delnice za plačilo primerne denarne
odpravnine.
(4) V sklepu o umiku delnic z organiziranega trga se
navede firma družbe in opredelijo druge značilnosti, ki so nujne za izvedbo
tega umika.
(5) Vsak delničar, ki je na skupščini ugovarjal sklepu o
umiku delnic z organiziranega trga, lahko zahteva, da družba od njega prevzame
delnice za plačilo primerne denarne odpravnine. To pravico ima tudi delničar,
ki se skupščine ni udeležil, ker mu je bila udeležba protipravno preprečena,
ali če skupščina ni bila pravilno sklicana ali če predmet odločanja na njej ni
bil pravilno objavljen.
(6) Sklepa skupščine o umiku delnic z organiziranega
trga ni mogoče izpodbijati z razlogom, da denarna odpravnina, ki jo ponudi
družba, ni primerna ali da sploh ni bila ponujena.
(7) Za pravico do denarne odpravnine iz petega odstavka
tega člena se smiselno uporablja 603. člen ZGD-1. Če je bila proti sklepu
o umiku delnic z organiziranega trga vložena tožba za izpodbijanje ali
ugotovitev ničnosti, začne teči rok za vložitev predloga za določitev primerne
denarne odpravnine od dneva pravnomočnosti sodbe, s katero je sodišče zavrnilo
tožbeni zahtevek, ali od dneva umika tožbe.
(8) Sklep o umiku delnic z organiziranega trga se vpiše
v sodni register in začne učinkovati:
1.     
če je bil sprejet z večino, ki je vključevala najmanj 9/10 osnovnega
kapitala družbe: z vpisom tega sklepa v sodni register, razen če je v sklepu
določeno, da začne učinkovati šele s potekom določenega roka po dnevu vpisa
tega sklepa v sodni register,
2.     
v drugih primerih: s potekom dveh let od vpisa tega sklepa v sodni
register.
(9) Javna družba o vpisu sklepa o umiku delnic z
organiziranega trga v sodni register borzo ali upravljavca drugega
organiziranega trga, na katerem se delnice umaknejo iz trgovanja na podlagi
sklepa o umiku delnic z organiziranega trga, obvesti naslednji delovni dan po prejemu
tega sklepa.
(10) Prvi do deveti odstavek tega člena se uporablja
tudi, če se delnice umaknejo iz trgovanja:
1.     
na enem organiziranem trgu in uvrstijo v trgovanje na drugem
organiziranem trgu ali
2.     
na enem od več organiziranih trgov, na katere so uvrščene.
(11) Prvi do deseti odstavek tega člena se smiselno
uporablja za umik dolžniških vrednostnih papirjev iz trgovanja na organiziranem
trgu, pri čemer:
1.     
se namesto pojma »skupščina« uporablja pojem »zasedanje imetnikov
dolžniških vrednostnih papirjev določne izdaje«,
2.     
se namesto pojma »statut družbe« uporablja pojem »prospekt oziroma,
kadar v skladu z drugim odstavkom 1. člena Uredbe 2017/1129/EU prospekt ni
obvezen, pogoji izdaje«,
3.     
se namesto pojma »delnice« uporablja pojem »dolžniški vrednostni
papirji«,
4.     
se namesto pojma »lastniški vrednostni papirji« uporablja pojem
»dolžniški vrednostni papirji«,
5.     
se namesto pojma »osnovni kapital« uporablja pojem »vsota vseh
obveznosti, vsebovanih v dolžniških vrednostnih papirjih določene izdaje«,
6.     
se namesto pojma »delničar« uporablja pojem »imetnik dolžniškega
vrednostnega papirja«,
7.     
se namesto pojma »vpis v sodni register« uporablja pojem »javna objava
notarskega zapisnika z zasedanja imetnikov dolžniških vrednostnih papirjev
določene izdaje«,
8.     
se v zvezi z osmim odstavkom tega člena sklep o umiku dolžniških
vrednostnih papirjev z organiziranega trga ne vpiše v sodni register, ampak
javna družba javno objavi notarski zapisnik z zasedanja imetnikov dolžniških
vrednostnih papirjev določene izdaje, ki vsebuje sklep o umiku dolžniških
vrednostnih papirjev z organiziranega trga, pri čemer začne navedeni sklep
učinkovati, ko je za to podano soglasje javne družbe ter:
- 
če je bil sprejet z večino, ki je vključevala najmanj 9/10 vsote vseh
obveznosti, vsebovanih v dolžniških vrednostnih papirjih določene izdaje: z
javno objavo notarskega zapisnika z zasedanja imetnikov dolžniških vrednostnih
papirjev določene izdaje, razen če je v sklepu določeno, da začne učinkovati
šele s potekom določenega roka po dnevu javne objave notarskega zapisnika z
zasedanja imetnikov dolžniških vrednostnih papirjev določene izdaje,
- 
v drugih primerih: s potekom šestih mesecev od javne objave notarskega
zapisnika z zasedanja imetnikov dolžniških vrednostnih papirjev določene
izdaje,
9.     
v zvezi z devetim odstavkom tega člena, javna družba o objavi notarskega
zapisnika z zasedanja imetnikov dolžniških vrednostnih papirjev določene
izdaje, ki vsebuje sklep o umiku dolžniških vrednostnih papirjev z
organiziranega trga, obvesti borzo oziroma upravljavca drugega organiziranega
trga, na katerem se iz trgovanja umaknejo dolžniški vrednostni papirji na
podlagi sklepa o umiku dolžniških vrednostnih papirjev z organiziranega trga,
naslednji delovni dan po objavi tega notarskega zapisnika z zasedanja imetnikov
dolžniških vrednostnih papirjev določene izdaje, 
10.  
se za sklic zasedanja imetnikov dolžniških vrednostnih papirjev določene
izdaje smiselno uporablja 295. člen ZGD-1, pri čemer se smiselno
uporabljajo pojmi, kot so navedeni v tem odstavku,
11.  
se za pravico do denarne odpravnine uporabijo določbe iz prospekta
oziroma iz pogojev izdaje, če so pogoji glede denarne odpravnine v prospektu
oziroma v pogojih izdaje določeni drugače kot to določa ta člen,
12.  
se osmi, deveti in smiselno deseti odstavek tega člena ter 8. do 10.
točka tega odstavka uporabljajo le, če prospekt oziroma pogoji izdaje ne
določajo drugače.
126. člen
(uporaba 3. poglavja tega zakona)
(1) Za razkrivanje nadzorovanih informacij javnih družb,
katerih matična država članica je Republika Slovenija, se uporablja 3. poglavje
tega zakona.
(2) Matična država članica javne družbe v zvezi z izdajo
dolžniških vrednostnih papirjev, ki se glasijo na znesek, manjši od 1.000
eurov, ali znesek v drugi valuti, ki je najmanj enakovreden znesku 1.000 eurov,
in v zvezi z izdajo delnic je, če ima javna družba položaj:
1.     
osebe države članice: država članica, v kateri ima sedež,
2.     
osebe tretje države: država članica, ki jo izbere javna družba med
državami članicami, v katerih so njeni vrednostni papirji sprejeti v trgovanje.
(3) Matična država članica javne družbe v zvezi z izdajo
drugih vrednostnih papirjev, razen izdaj iz prejšnjega odstavka, je tista
država članica, ki jo med naslednjimi državami članicami izbere javna družba:
1.     
država članica, v kateri ima javna družba svoj sedež, ali
2.     
katerakoli država članica, na območju katere so vrednostni papirji javne
družbe uvrščeni v trgovanje na organiziranem trgu.
(4) Javna družba lahko za svojo matično državo članico
izbere samo eno državo članico.
(5) Javna družba obvestilo o izbiri matične države
članice objavi na način, določen s tem zakonom za objavo nadzorovanih informacij.
(6) Javna družba o izbiri matične države članice
obvesti:
1.     
agencijo, če ima javna družba sedež v Republiki Sloveniji,
2.     
pristojni nadzorni organ matične države članice in
3.     
pristojne nadzorne organe držav članic gostiteljic.
(7) Izbira Republike Slovenije kot matične države
članice po 2. točki drugega odstavka tega člena ostane veljavna, razen če:
1.     
javna družba izbere drugo matično državo po devetem odstavku tega člena
in
2.     
svojo izbiro razkrije v skladu s petim in šestim odstavkom tega člena.
(8) Izbira Republike Slovenije kot matične države
članice po tretjem odstavku tega člena učinkuje najmanj tri leta od dneva, ko
javna družba obvesti agencijo o tej izbiri, razen če so pred potekom tega
obdobja:
1.     
vsi vrednostni papirji javne družbe umaknjeni iz trgovanja na vseh
organiziranih trgih v EU ali
2.     
je javna družba izbrala drugo matično državo po drugem ali devetem
odstavku tega člena.
(9) Za javno družbo, katere vrednostni papirji:
1.     
niso več uvrščeni v trgovanje na organiziranem trgu matične države
članice na podlagi 2. točke drugega odstavka ali tretjega odstavka tega člena
in
2.     
so uvrščeni v trgovanje na organiziranem trgu ene ali več drugih držav
članic, je nova matična država članica javne družbe:
- 
država članica, v kateri ima javna družba sedež, ali
- 
država članica, ki jo javna družba izbere med državami članicami, v
katerih so njeni vrednostni papirji uvrščeni v trgovanje na organiziranem trgu.
(10) Če javna družba v treh mesecih od datuma, ko so
njeni vrednostni papirji uvrščeni v trgovanje na organiziranem trgu ob prvi
ponudbi javnosti, ne razkrije svoje matične države članice na podlagi 2. točke
drugega odstavka ali tretjega odstavka tega člena:
1.     
je matična država tista država članica, v kateri so vrednostni papirji
javne družbe uvrščeni v trgovanje na organiziranem trgu, ali
2.     
so matične države tiste države članice, v katerih so vrednostni papirji
javne družbe uvrščeni v trgovanje na organiziranem trgu, dokler javna družba ne
izbere in razkrije ene same matične države članice.
(11) Država članica gostiteljica je država članica, na
območju katere so vrednostni papirji izdajatelja uvrščeni v trgovanje na
organiziranem trgu, če se razlikuje od matične države članice izdajatelja.
(12) Če so vrednostni papirji, glede katerih je matična
država članica javne družbe druga država članica, uvrščeni samo v trgovanje na
borznem trgu, se za javno družbo, ki je izdajatelj teh vrednostnih papirjev,
oziroma osebo, ki je zahtevala njihovo uvrstitev v trgovanje na borznem trgu,
uporablja 158. člen tega zakona.
(13) Za družbo v lasti Republike Slovenije, ustanovljeno
zaradi izvajanja ukrepov za krepitev stabilnosti bank se, kadar ta družba ni
izdajateljica vrednostnih papirjev, uvrščenih v trgovanje na organiziranem
trgu, a se šteje za javno družbo, uporabljajo določbe tega zakona, ki urejajo
obveznosti javnih družb glede objave letnega in polletnega poročila,
izpolnjevanje teh obveznosti pa v tem primeru nadzoruje ministrstvo, pristojno
za finance.
127. člen
(izjeme od uporabe 3. poglavja tega zakona)
(1) Za enote kolektivnih naložbenih podjemov, razen
podjemov zaprtega tipa, se 3. poglavje tega zakona ne uporablja.
(2) Za Republiko Slovenijo in za regionalno oziroma
lokalno oblast kot izdajatelja vrednostnih papirjev se ne uporabljajo drugi do
šesti odstavek 153. člena tega zakona.
(3) Določbe 133. do 137. člena in 139. člen
tega zakona se ne uporabljajo za javne družbe, ki:
1.     
imajo položaj:
- 
države članice,
- 
organa regionalne ali lokalne oblasti države članice,
- 
javne mednarodne organizacije, katerih članica je ena ali več držav
članic,
- 
Evropske centralne banke ali centralne banke države članice,
- 
Evropskega instrumenta za finančno stabilnost (v nadaljnjem besedilu:
EFSF), ki je bil ustanovljen z okvirnim sporazumom o družbi EFSF, in kateregakoli
drugega mehanizma, vzpostavljenega zaradi ohranitve finančne stabilnosti
Evropske monetarne unije z zagotavljanjem začasne finančne pomoči državam
članicam, katerih valuta je euro,
2.     
so od vrednostnih papirjev, uvrščenih v trgovanje na organiziranem trgu,
izdale samo dolžniške vrednostne papirje, ki se vsak glasi na znesek najmanj
100.000 eurov ali znesek v drugi valuti, ki je najmanj enakovreden
100.000 eurom,
3.     
so od vrednostnih papirjev, uvrščenih v trgovanje na organizirani trg EU
pred 31. decembrom 2010, izdale samo dolžniške vrednostne papirje, od
katerih se vsak glasi na znesek najmanj 50.000 eurov ali znesek v drugi valuti,
ki je najmanj enakovreden 50.000 eurom, do preteka obdobja veljavnosti teh
dolžniških vrednostnih papirjev.
128. člen
(delničar, odvisna družba in obvladujoča oseba)
(1) Delničar je vsaka fizična ali pravna oseba zasebnega
ali javnega prava, ki je neposredno ali posredno zakoniti imetnik:
1.     
delnic javne družbe v svojem imenu in za svoj račun,
2.     
delnic javne družbe v svojem imenu in za račun druge fizične ali pravne
osebe,
3.     
potrdil o deponiranju delnic.
(2) V primeru iz 3. točke prvega odstavka tega člena se
imetnik potrdil o deponiranju, ki predstavljajo delnice, šteje za imetnika teh
delnic.
(3) Odvisna družba je pravna oseba, v kateri:
1.     
ima druga oseba večino glasovalnih pravic,
2.     
je druga oseba delničar ali družbenik in ima pravico imenovati ali
razrešiti večino članov organa vodenja ali nadzora,
3.     
je druga oseba delničar ali družbenik in sama nadzoruje večino
glasovalnih pravic, v skladu z dogovorom, sklenjenim z drugimi delničarji ali
družbeniki, ali
4.     
ima druga oseba pravico izvajati prevladujoč vpliv ali dejansko izvaja
prevladujoč vpliv.
(4) Druga oseba iz prejšnjega odstavka je obvladujoča
oseba odvisne družbe.
(5) Pri presoji, ali ima oseba položaj obvladujoče osebe
po 2. točki tretjega odstavka tega člena, se pravicam iz delnic, katerih
imetnik je ta oseba za svoj račun, prištejejo pravice, katerih imetnik je:
1.     
druga odvisna družba te osebe in
2.     
druga oseba, ki ima delnice za račun te osebe.
129. člen
(pragovi pomembnega deleža)
(1) Pragovi pomembnega deleža so deleži glasovalnih
pravic v posamezni javni družbi, ki pripadajo posameznemu delničarju ter
pomenijo 5 %, 10 %, 15 %, 20 %, 25 %, 1/3, 50 % ali 75 % vseh glasovalnih
pravic v tej javni družbi.
(2) Kot osnova za ugotavljanje pomembnega deleža se
upoštevajo vse delnice javne družbe z glasovalno pravico, vključno z lastnimi
delnicami in delnicami, pri katerih je uresničevanje glasovalne pravice omejeno
po zakonu ali po statutu družbe v skladu z zakonom.
130. člen
(nadzorovana informacija)
Nadzorovana informacija je vsaka informacija, ki jo razkrije javna
družba ali druga oseba, ki je zahtevala uvrstitev vrednostnih papirjev v
trgovanje na organiziranem trgu brez soglasja javne družbe:
1.     
po 3. poglavju tega zakona,
2.     
kot notranjo informacijo v skladu s 17. členom Uredbe 596/2014/EU
ali
3.     
po predpisih druge države članice, sprejetih zaradi prenosa Direktive
2004/109/ES v pravni red te države članice ali na podlagi prvega odstavka
3. člena Direktive 2004/109/ES.
131. člen
(elektronsko sredstvo)
(1) Elektronsko sredstvo je elektronska oprema za
obdelavo podatkov, ki vključuje digitalno kompresijo, shranjevanje in
pošiljanje podatkov z uporabo žic, radijskih valov, optičnih tehnologij ali
kateregakoli drugega načina prenosa elektromagnetnega valovanja.
(2) Elektronsko sredstvo, ki se uporablja za zbiranje in
obdelavo podatkov, ki se v skladu z zakonom, ki ureja varstvo osebnih podatkov
štejejo za osebne podatke, zagotavlja zavarovanje teh podatkov v skladu z
zakonom, ki ureja varstvo osebnih podatkov. V zvezi s tem se sprejmejo primerni
tehnični in organizacijski ukrepi, s katerimi se te podatke zaščiti pred
uničenjem, izgubo ali spremembo in nepooblaščenimi ali nezakonitimi oblikami
hrambe, obdelave, dostopa ali razkritja.
132. člen
(predpis o nadzorovanih informacijah)
Agencija predpiše podrobnejša pravila za obveščanje o izboru
matične države članice javne družbe po 2. točki drugega odstavka ter po tretjem
ali devetem odstavku 126. člena tega zakona in druga podrobnejša merila za
uporabo 3. poglavja tega zakona.
3.2 Obveznosti glede objave letnega in polletnega poročila
133. člen
(uporaba ZGD-1 in direktiv EU za letno poročilo in
revizorjevo poročilo)
(1) Če ima javna družba sedež v Republiki Sloveniji, se
za njeno letno in konsolidirano letno poročilo ter revizorjevo poročilo, ki jih
objavi v skladu z oddelkom 3.2 tega zakona, uporablja osmo poglavje I. dela
ZGD-1.
(2) Če ima javna družba sedež v drugi državi članici ali
v tretji državi, njeno letno in konsolidirano letno poročilo ter revizorjevo
poročilo, ki jih objavi v skladu z oddelkom 3.2 tega zakona, ustreza naslednjim
zahtevam:
1.     
če družba sestavi konsolidirano računovodsko poročilo po predpisu države
članice, sprejetim za prenos Direktive 2013/34/EU, njeno računovodsko poročilo
vsebuje konsolidirane računovodske izkaze, sestavljene v skladu z Uredbo
1606/2002/ES, letno poročilo nadrejene družbe v skupini pa je sestavljeno v
skladu s pravom države sedeža nadrejene družbe,
2.     
če družba ni zavezana h konsolidaciji, njeno revidirano računovodsko
poročilo vsebuje računovodske izkaze in pojasnila k tem izkazom, sestavljene v
skladu s pravom države njenega sedeža,
3.     
računovodsko poročilo je revidirano v skladu s predpisom države članice,
sprejetim za prenos prvega odstavka 34. člena in 35. člena Direktive
2013/34/EU, in če je družba zavezana h konsolidaciji, tudi v skladu s predpisom
države članice, sprejetim za prenos drugega odstavka 34. člena Direktive 2013/34/EU,
4.     
poslovno poročilo je sestavljeno v skladu s predpisom države članice,
sprejetim za prenos 19. člena Direktive 2013/34/EU in če je družba
zavezana h konsolidaciji tudi v skladu s predpisom države članice, sprejetim za
prenos 29. člena Direktive 2013/34/EU.
(3) Če je javna družba po 56. členu ZGD-1 oziroma
po 1. točki drugega odstavka tega člena zavezana h konsolidaciji, se pravila o
obveznostih v zvezi z letnim in polletnim poročilom, določenih v oddelku 3.2
tega zakona, uporabljajo tudi za obveznosti v zvezi s konsolidiranim letnim
oziroma polletnim poročilom.
134. člen
(obveznost objave letnega poročila in revizorjevega
poročila)
(1) Javna družba objavi svoje letno poročilo najpozneje
v štirih mesecih po koncu poslovnega leta in zagotovi, da ostane javno dostopno
najmanj deset let po njegovi objavi.
(2) Letno poročilo vsebuje:
1.     
revidirano računovodsko poročilo,
2.     
poslovno poročilo, in
3.     
izjavo članov poslovodstva in drugih oseb javne družbe, ki so odgovorni
za sestavo letnega poročila in katerih imena in položaj v javni družbi je jasno
razkrit, da je po njihovem najboljšem vedenju:
- 
računovodsko poročilo sestavljeno v skladu z ustreznim okvirom
računovodskega poročanja ter daje resničen in pošten prikaz sredstev in
obveznosti, finančnega položaja in poslovnega izida družbe in morebitnih drugih
družb, vključenih v konsolidacijo kot celote, in
- 
v poslovno poročilo vključen pošten prikaz razvoja in izidov poslovanja
družbe ter njenega finančnega položaja, vključno z opisom bistvenih vrst
tveganja, ki so jim družba in morebitne druge družbe, vključene v konsolidacijo,
kot celota izpostavljene.
(3) Hkrati z objavo letnega poročila javna družba na
način iz prvega odstavka tega člena objavi tudi revizorjevo poročilo, ki ga je
podpisal revizor, odgovoren za revidiranje letnega poročila družbe.
(4) Javna družba svoje letno poročilo pripravi, predloži
agenciji, predloži v sistem za centralno shranjevanje nadzorovanih informacij
in objavi v enotni elektronski obliki, ki jo določa Delegirana uredba Komisije
(EU) 2019/815 z dne 17. decembra 2018 o dopolnitvi Direktive 2004/109/ES
Evropskega parlamenta in Sveta v zvezi z regulativnimi tehničnimi standardi za
določitev enotne elektronske oblike poročanja (UL L št. 143 z dne
29. 5. 2019, str. 1). Navedeno morajo skupaj zagotavljati člani organov
vodenja in nadzora javne družbe.
(5) Javna družba zagotovi revizorjev pregled in revizorjevo
poročilo o tem, ali je njeno letno poročilo pripravljeno tako, kot določa
prejšnji odstavek. Revizorjev pregled in revizorjevo poročilo se opravita v
skladu z zakonom, ki ureja revidiranje. Agencija za javni nadzor nad
revidiranjem predpiše podrobnejšo obliko in vsebino revizorjevega pregleda in
revizorjevega poročila o opravljenem pregledu.
135. člen
(objava sprejetja letnega poročila)
(1) Če letnega poročila do roka iz prvega odstavka
134. člena tega zakona še ni sprejel pristojni organ družbe, javna družba
v navedenem roku objavi letno poročilo, ki ga je sestavilo poslovodstvo družbe,
in na to v objavi opozoriti.
(2) V primeru iz prejšnjega odstavka javna družba v
15 dneh po dnevu, ko letno poročilo sprejme njen pristojni organ, objavi
tudi sprejeto letno poročilo. Če pristojni organ družbe pri sprejetju letnega
poročila ni spremenil letnega poročila, ki ga je sestavilo poslovodstvo družbe,
lahko družba namesto ponovne objave celotnega letnega poročila objavi samo
informacijo, da je pristojni organ družbe sprejel letno poročilo z vsebino, ki
jo je sestavilo poslovodstvo družbe.
136. člen
(obveznost objave polletnega poročila)
Javna družba objavi svoje polletno poročilo za prvih šest
mesecev poslovnega leta takoj, ko je to mogoče, in ne pozneje kot v treh
mesecih po koncu tega obdobja. Javna družba zagotovi, da njeno polletno
poročilo ostane javno dostopno najmanj deset let po objavi.
137. člen
(vsebina polletnega poročila)
(1) Polletno poročilo vsebuje:
1.     
povzetek računovodskega poročila,
2.     
vmesno poslovno poročilo, in
3.     
izjavo članov poslovodstva in drugih oseb javne družbe, ki so odgovorni
za sestavo polletnega poročila in katerih imena in položaj v javni družbi so
jasno razkriti, da je po njihovem najboljšem vedenju:
- 
povzetek računovodskega poročila sestavljen v skladu z ustreznim okvirom
računovodskega poročanja ter daje resničen in pošten prikaz sredstev in
obveznosti, finančnega položaja in poslovnega izida družbe in morebitnih drugih
družb, vključenih v konsolidacijo kot celote, in
- 
v vmesno poslovno poročilo vključen pošten prikaz informacij iz petega
in šestega odstavka tega člena.
(2) Če je javna družba po 56. členu ZGD-1 oziroma
po 1. točki drugega odstavka 133. člena tega zakona zavezana h konsolidaciji,
se povzetek računovodskega poročila sestavi v skladu z ustreznim mednarodnim
računovodskim standardom o vmesnem finančnem poročanju, sprejetem po postopku
iz 6. člena Uredbe 1606/2002/ES.
(3) Javne družbe, ki niso zavezane h konsolidaciji po
56. členu ZGD-1 oziroma 1. točki drugega odstavka 133. člena tega
zakona, sestavijo povzetek polletnega računovodskega poročila v skladu s
slovenskimi računovodskimi standardi ali mednarodnimi standardi računovodskega
poročanja.
(4) Povzetek polletnega računovodskega poročila javnih
družb, ki niso zavezana h konoslidaciji po 56. členu ZGD-1 oziroma 1.
točki drugega odstavka 133. člena tega zakona, vsebuje najmanj:
1.     
povzetek bilance stanja,
2.     
povzetek izkaza poslovnega izida in
3.     
prilogo s pojasnili k izkazoma iz 1. in 2. točke tega odstavka.
(5) Pri sestavi povzetka bilance stanja in povzetka
izkaza poslovnega izida družba upošteva enaka načela pripoznavanja in
vrednotenja, kot jih upošteva pri sestavi letnega računovodskega poročila.
(6) Vmesno poslovno poročilo vsebuje vsaj opis vseh
pomembnejših poslovnih dogodkov, ki so nastopili v prvih šestih mesecih po
koncu prejšnjega poslovnega leta, in njihovega vpliva na povzetek
računovodskega poročila, vključno z opisom bistvenih vrst tveganj in
negotovosti v zvezi s preostalimi šestimi meseci tekočega poslovnega leta ali
navedbo, da navedenih pomembnejših poslovnih dogodkov ali bistvenih vrst
tveganj in negotovosti ni.
(7) Vmesno poslovno poročilo javne družbe, ki je izdala
delnice, vsebuje tudi opis pomembnih poslov s povezanimi osebami in je
sestavljeno v skladu z ustreznim računovodskim standardom.
(8) Če je bilo polletno računovodsko poročilo
revidirano, javna družba hkrati z objavo polletnega poročila na način iz
136. člena tega zakona objavi revizorjevo poročilo. Če polletno
računovodsko poročilo ni bilo revidirano, se obveznost objave smiselno
uporablja za revizorjev pregled.
(9) Če polletno računovodsko poročilo ni bilo predmet
revidiranja ali pregleda, je v polletnem poročilu to izrecno navedeno.
138. člen
(poročanje določenih javnih družb o plačilih vladam)
Javna družba iz prvega odstavka 70.b člena ZGD-1 v skladu z
drugim do petim odstavkom 70.b člena ZGD-1 objavi konsolidirano poročilo o
plačilih vladam najpozneje šest mesecev po koncu vsakega poslovnega leta, in zagotovi,
da je javno dostopno še najmanj deset let po objavi.
139. člen
(odgovornost za pravilno izpolnitev obveznosti javne družbe)
(1) Člani organov vodenja in nadzora javne družbe
zagotovijo, da javna družba pravilno izpolnjuje obveznosti, določene v oddelku
3.2 ter v 151. členu tega zakona.
(2) Javna družba in člani njenih organov vodenja in
nadzora solidarno odgovarjajo vlagateljem za škodo, ki jim nastane zaradi
nepravilne izpolnitve obveznosti iz prejšnjega odstavka.
(3) Javna družba ali član njenega organa vodenja ali
nadzora se odškodninske odgovornosti iz prejšnjega odstavka lahko razbremeni,
če dokaže, da je v zvezi z izpolnjevanjem obveznosti iz prvega odstavka tega
člena ravnal v skladu z ustrezno profesionalno skrbnostjo.
3.3 Obveznosti glede informacij o pomembnih deležih v javni
družbi, katere delnice so uvrščene v trgovanje na organiziranem trgu
140. člen
(uporaba oddelkov 3.3 in 3.5 tega zakona)
(1) Oddelek 3.3 tega zakona se uporablja za javne
družbe, katerih delnice so uvrščene v trgovanje na organiziranem trgu.
(2) Oddelka 3.3 in 3.5 tega zakona se smiselno
uporabljata tudi za nejavne družbe iz drugega odstavka 4. člena ZPre-1.
(3) CDD agenciji do 15. januarja tekočega leta
pošlje seznam družb, ki so izdale delnice kot nematerializirani vrednostni papir,
vpisan v centralnem registru, in imajo na zadnji dan preteklega leta najmanj
250 delničarjev.
(4) Javno družbo o spremembi pomembnih deležev obvesti tudi
oseba, ki na podlagi vsote glasovalnih pravic iz prvega odstavka
141. člena, 142. in 143. člena tega zakona doseže ali preseže
posamezen prag pomembnega deleža ali se njegov delež zmanjša pod posamezen prag
pomembnega deleža.
(5) Za obveščanje iz prejšnjega odstavka se smiselno
uporabljata 146. in 156. člen tega zakona, pri čemer je število
glasovalnih pravic navedeno ločeno za primere iz prvega odstavka 141. člena
ter ločeno za primere iz 142. in 143. člena tega zakona.
141. člen
(obveznost delničarjev obveščati javno družbo o spremembi
pomembnih deležev)
(1) Delničar obvesti javno družbo, če doseže ali preseže
posamezen prag pomembnega deleža ali se njegov delež zmanjša pod posamezen prag
pomembnega deleža, na podlagi enega od naslednjih dejstev:
1.     
pravnih poslov razpolaganja z delnicami ali drugih pravnih poslov,
katerih posledica je sprememba deleža glasovalnih pravic, ali
2.     
korporacijskih dejanj javne družbe ali drugih pravnih dejstev iz
149. člena tega zakona.
(2) Prejšnji odstavek se ne uporablja za:
1.     
delnice, ki so bile pridobljene izključno za poravnavo znotraj običajno
kratkega poravnalnega obdobja, in
2.     
delnice, katerih imetnik je depozitar v zvezi z opravljanjem storitev
hrambe, če lahko iz teh delnic uresničuje glasovalne pravice samo na podlagi
navodil, ki mu jih da oseba, za račun katere jih hrani, v pisni obliki ali z
uporabo elektronskega načina.
(3) Prvi odstavek tega člena se ne uporablja za
pridobitve in odsvojitve delnic, s katerimi vzdrževalec trga pri opravljanju
poslov vzdrževanja trga preseže 5 % prag pomembnega deleža ali se njegov delež
zmanjša pod 5 % prag pomembnega deleža, če vzdrževalec trga izpolnjuje
naslednja pogoja:
1.     
ima dovoljenje za opravljanje investicijskih storitev in poslov agencije
oziroma drugega pristojnega nadzornega organa države članice in
2.     
ne posega v poslovodenje javne družbe niti ne izvaja vpliva na javno družbo
za nakup teh delnic ali kritje njihove nakupne cene.
(4) Prvi odstavek tega člena se ne uporablja za
glasovalne pravice iz trgovalne knjige banke, banke države članice, banke
tretje države ali investicijskega podjetja na podlagi trgovalne knjige, kot jo
ureja Uredba 575/2013/EU, če:
1.     
delež glasovalnih pravic iz trgovalne knjige ne presega 5 % in
2.     
se glasovalne pravice iz delnic iz trgovalne knjige ne uveljavijo ali
kako drugače uporabijo za poseganje v poslovodenje javne družbe.
(5) Prvi odstavek tega člena se ne uporablja za
glasovalne pravice iz delnic, pridobljenih za stabilizacijo finančnih
instrumentov v skladu s 5. členom Uredbe 596/2014/EU, če se glasovalne
pravice iz teh delnic ne uveljavijo ali kako drugače uporabijo za poseganje v
poslovodenje javne družbe.
142. člen
(obveznost imetnikov finančnih instrumentov obveščati o
spremembi pomembnih deležev)
(1) Javno družbo o spremembah pomembnih deležev na
podlagi pravnih dejstev iz prvega odstavka 141. člena tega zakona obvešča
tudi imetnik finančnih instrumentov, ki:
1.     
vsebujejo enostransko oblikovalno upravičenje, z uresničitvijo katerega
imetnik doseže sklenitev pogodbe, katere predmet je pridobitev že izdanih
delnic javne družbe z glasovalno pravico, in
2.     
niso zajeti v prejšnji točki ter se nanašajo na delnice in imajo podoben
gospodarski vpliv kot ga imajo finančni instrumenti iz prejšnje točke, ne glede
na to, ali dajejo pravico do fizične poravnave ali ne.
(2) Za finančni instrument iz prejšnjega odstavka se
šteje:
1.     
prenosljivi vrednostni papir,
2.     
opcija,
3.     
terminska pogodba,
4.     
menjalni posel,
5.     
dogovor o terminski obrestni meri,
6.     
pogodba na razliko in
7.     
vse druge pogodbe ali dogovori, ki imajo podoben gospodarski vpliv in
jih je mogoče poravnati fizično ali v gotovini.
(3) Drugi, tretji in četrti odstavek 141. člena,
145. člen in tretji odstavek 146. člena tega zakona se smiselno
uporabljajo glede obveznosti imetnikov finančnih instrumentov iz prvega
odstavka tega člena obveščati o spremembi pomembnih deležev iz prvega odstavka
tega člena.
143. člen
(obveznost drugih oseb obveščati javno družbo o spremembi
pomembnih deležev)
O spremembah pomembnih deležev na podlagi pravnih dejstev iz
prvega odstavka 141. člena tega zakona obvešča javno družbo tudi oseba (v
nadaljnjem besedilu: zavezanec za obveščanje), ki je upravičena pridobiti
ali razpolagati ali uresničevati glasovalne pravice iz delnic v katerem od
naslednjih primerov glasovalnih pravic ali kombinaciji primerov glasovalnih
pravic:
1.     
katerih imetnik je tretja oseba, s katero je zavezanec za obveščanje
sklenil pogodbo, ki pogodbeni stranki zavezuje, da z usklajenim uresničevanjem
glasovalnih pravic, katerih imetnici sta, izvajata trajno skupno politiko
upravljanja javne družbe,
2.     
katerih imetnik je tretja oseba, s katero je zavezanec za obveščanje
sklenil pogodbo, na podlagi katere je na tretjo osebo odplačno začasno prenesel
uresničevanje teh pravic,
3.     
vsebovanih v delnicah, ki so začasno prenesene zavezancu za obveščanje
kot zavarovanje, če nadzoruje te pravice in izrazi namero, da jih bo
uresničeval,
4.     
vsebovanih v delnicah, glede katerih ima zavezanec za obveščanje pravico
užitka,
5.     
ki jih ima ali jih lahko uresničuje v pomenu iz 1. do 4. točke tega
člena odvisna družba zavezanca za obveščanje,
6.     
vsebovanih v delnicah, ki so v hrambi pri zavezancu za obveščanje in jih
ta lahko uresničuje po lastni presoji, če od delničarjev ne prejme ustreznih
navodil,
7.     
katerih imetnik je tretja oseba v svojem imenu in za račun zavezanca za
obveščanje,
8.     
ki jih zavezanec za obveščanje lahko uresničuje kot pooblaščenec in jih
ta lahko uresničuje po lastni presoji, če od delničarjev ne prejme ustreznih
navodil.
144. člen
(izjeme pri obveznosti obveščanja za članice ESCB)
(1) Obveznosti iz prvega odstavka 141. člena in iz
3. točke 143. člena tega zakona ne nastanejo, če so delnice prenesene
članici ESCB pri opravljanju njenih nalog osrednje monetarne oblasti, vključno
z delnicami, prenesenimi članici ESCB na podlagi zastave, posla začasne prodaje
ali odkupa ali podobnega posla, da se zagotovi likvidnost za namene monetarne
politike ali znotraj plačilnega sistema.
(2) Prejšnji odstavek se uporablja samo za posle, ki
trajajo krajše obdobje, če se glasovalne pravice iz delnic, ki so predmet teh
poslov, ne uresničujejo.
145. člen
(druge izjeme)
(1) Pri presoji, ali je bil dosežen oziroma presežen
prag pomembnega deleža, družba, ki je nadrejena družbi za upravljanje, deležem
glasovalnih pravic iz 141. in 143. člena tega zakona, katerih imetnik je
sama, ni dolžna prištevati deležev kolektivnih naložbenih podjemov ali drugih
naložb, ki jih pod pogoji, določenimi v ZISDU-3 ali predpisu države članice,
sprejetim za prenos Direktive 2009/65/ES, upravlja družba za upravljanje, če
družba za upravljanje uresničuje glasovalne pravice iz teh deležev neodvisno od
nadrejene družbe.
(2) Prejšnji odstavek se ne uporablja, če:
1.     
je nadrejena družba ali tej podrejena družba imetnik delnic z glasovalno
pravico, ki jih upravlja družba za upravljanje, in
2.     
družba za upravljanje ne uresničuje glasovalnih pravic iz teh delnic po
lastni presoji, temveč samo po neposrednih ali posrednih navodilih nadrejene
družbe ali tej podrejene družbe.
(3) Pri presoji, ali je bil dosežen oziroma presežen
prag pomembnega deleža, družba, nadrejena investicijskemu podjetju, ki je v
skladu s tem zakonom ali predpisom države članice, sprejetim za prenos
Direktive 2014/65/EU upravičeno opravljati investicijske storitve in posle,
deležem glasovalnih pravic iz 141. in 143. člena tega zakona, katerih
imetnik je sama, ni dolžna prištevati deležev iz naložb v delnice z glasovalno
pravico, ki jih upravlja to investicijsko podjetje pri opravljanju storitev
gospodarjenja s finančnimi instrumenti v pomenu, opredeljenem v četrtem
odstavku 11. člena tega zakona, če so izpolnjeni naslednji pogoji:
1.     
investicijsko podjetje ima ustrezno dovoljenje pristojnega nadzornega
organa za opravljanje investicijske storitve gospodarjenja s finančnim
instrumenti iz 4. točke prvega odstavka 11. člena tega zakona in
2.     
investicijsko podjetje:
- 
lahko uresničuje glasovalne pravice iz naložb v delnice z glasovalno
pravico samo na podlagi navodil, ki mu jih da stranka, za račun katere
gospodari z njimi, v pisni obliki ali z uporabo elektronskega sredstva, ali
- 
je z uporabo ustreznih ukrepov zagotovilo ustrezne pogoje, enakovredne
pogojem, določenim v ZISDU-3 oziroma predpisu države članice, sprejetim za
prenos Direktive 2009/65/ES, da se storitve gospodarjenja s finančnimi
instrumenti opravljajo neodvisno od drugih storitev in poslov, ki jih opravlja
investicijsko podjetje, in
3.     
investicijsko podjetje uresničuje glasovalne pravice neodvisno od nadrejene
družbe.
(4) Prejšnji odstavek se ne uporablja, če:
1.     
je nadrejena družba ali tej podrejena družba imetnik delnic z glasovalno
pravico, ki jih upravlja investicijsko podjetje, in
2.     
investicijsko podjetje ne uresničuje glasovalnih pravic iz teh delnic po
lastni presoji, temveč samo po neposrednih ali posrednih navodilih nadrejene
družbe ali tej podrejene družbe.
146. člen
(postopek obveščanja o spremembi pomembnih deležev)
(1) Obvestilo o spremembi pomembnih deležev iz prvega
odstavka 141. člena in 143. člena tega zakona (v nadaljnjem besedilu:
obvestilo o spremembi pomembnih deležev) vsebuje:
1.     
skupni delež glasovalnih pravic po spremembi, ki je predmet obvestila,
2.     
če je javna družba izdala več razredov delnic z glasovalno pravico, tudi
skupni delež glasovalnih pravic za vsak razred teh delnic,
3.     
če se imetništvo uresničuje prek odvisnih družb, tudi zaporedje povezave
do teh odvisnih družb,
4.     
dan, ko je bil prag pomembnega deleža, ki je predmet obvestila, dosežen
ali presežen, ali se je delež, ki je predmet obvestila, zmanjšal pod ta prag,
5.     
osebno ime, stalno ali začasno prebivališče fizične osebe oziroma firmo
in sedež pravne osebe:
- 
delničarja, tudi če ta v primerih iz 143. člena tega zakona ni
upravičen uresničevati glasovalnih pravic, in
- 
v primerih iz 143. člena tega zakona tudi zavezanca za obveščanje,
ki je upravičen uresničevati glasovalne pravice za račun delničarja iz prejšnje
alineje.
(2) Delničar ali zavezanec za obveščanje javni družbi
pošlje obvestilo o spremembi pomembnih deležev takoj, ko je mogoče, in
najpozneje četrti trgovalni dan po dnevu, ko je:
1.     
izvedel za pridobitev oziroma odsvojitev delnic ali za možnost
uresničevanja glasovalnih pravic ali ko bi za ta dejstva lahko izvedel, ne
glede na to, kdaj so nastopili pravni učinki pridobitve oziroma odsvojitve
delnic ali možnosti uresničevanja glasovalnih pravic, ali
2.     
na podlagi objave iz 149. člena tega zakona obveščen o dejstvu iz
2. točke prvega odstavka 141. člena tega zakona.
(3) Delničar ali zavezanec za obveščanje je oproščen
obveznosti obveščanja, če je obvestilo poslala njegova nadrejena družba ali
nadaljnja nadrejena družba te družbe.
(4) Prvi do tretji odstavek tega člena se smiselno
uporabljajo tudi za obveznosti imetnikov finančnih instrumentov iz
142. člena tega zakona.
147. člen
(objava informacij o spremembi pomembnih deležev)
(1) Javna družba objavi informacije iz obvestila o
spremembi pomembnih deležev takoj, ko je mogoče, in najpozneje tretji trgovalni
dan po prejemu obvestila.
(2) Prejšnji odstavek se ne uporablja, če se informacija
iz obvestila o spremembi pomembnega deleža objavi v sistemu za centralno
shranjevanje nadzorovanih informacij iz 159. člena tega zakona najpozneje
tretji trgovalni dan po prejemu obvestila.
148. člen
(objava informacij glede lastnih delnic javne družbe)
Javna družba objavi informacijo o spremembi deleža lastnih delnic,
če:
1.     
neposredno ali prek osebe, ki deluje v svojem imenu in za račun javne
družbe, pridobi ali odsvoji lastne delnice in
2.     
zaradi take pridobitve oziroma odsvojitve delež glasovalnih pravic iz
lastnih delnic javne družbe doseže ali preseže 5 % ali 10 % vseh delnic javne
družbe z glasovalno pravico oziroma se zmanjša pod enega od teh pragov.
149. člen
(objave glede sprememb skupnega števila delnic z glasovalno
pravico)
Za izračun pragov pomembnega deleža po 129. členu tega
zakona javna družba ob koncu vsakega meseca, v katerem se je zaradi
korporacijskega dejanja javne družbe ali drugega pravnega dejstva spremenilo
skupno število delnic z glasovalno pravico, na katere je razdeljen osnovni
kapital javne družbe, ali skupno število glasovalnih pravic, ki izhajajo iz teh
delnic, objavi informacijo o tej spremembi in o novem skupnem številu
glasovalnih pravic.
150. člen
(predpis o informacijah o pomembnih deležih)
Agencija predpiše:
1.     
podrobnejša merila za presojo nastopa obveznosti in izjem iz
141. člena tega zakona,
2.     
v zvezi z obvestili in informacijami o spremembi pomembnih deležev:
- 
določi standardni obrazec obvestila o spremembi pomembnih deležev,
- 
opredeli način določitve koledarja trgovalnih dni,
- 
podrobneje določi primere, v katerih mora delničar ali zavezanec za
obveščanje obvestiti javno družbo o spremembi pomembnega deleža,
- 
podrobneje določi merila za presojo, kdaj bi delničar ali zavezanec za
obveščanje lahko zvedel za pridobitev oziroma odtujitev,
- 
podrobneje določi merila za uporabo izjem iz 145. člena tega
zakona,
3.     
v zvezi z obveznostmi imetnikov finančnih instrumentov:
- 
podrobnejše značilnosti finančnih instrumentov iz prvega odstavka
142. člena tega zakona in način izračunavanja skupnega deleža glasovalnih
pravic za presojo pragov pomembnega deleža,
- 
podrobnejše značilnosti finančnih instrumentov iz prvega odstavka
142. člena tega zakona glede izpolnjevanja naročila oziroma zahteve
delničarja, da trguje kako drugače kot za lastni račun,
- 
podrobnejša pravila o vsebini obvestila iz prvega odstavka 142. člena
tega zakona z določitvijo standardiziranega obrazca obvestila,
- 
podrobnejša pravila o rokih in naslovniku obvestila, 
4.     
podrobnejša pravila o objavi informacij glede lastnih delnic javne
družbe.
3.4 Druge obveznosti javne družbe
151. člen
(obveznost objave informacij o spremembah vsebine pravic iz
vrednostnih papirjev)
(1) Javna družba brez odlašanja objavi vse spremembe
glede vsebine pravic iz različnih razredov njenih delnic, ki so uvrščene v
trgovanje na organiziranem trgu, vključno z vsemi spremembami glede pravic, ki
izhajajo iz izvedenih vrednostnih papirjev, ki jih je izdala in katerih vsebina
je katerikoli finančni instrument iz 142. člena tega zakona glede
pridobitve teh delnic.
(2) Javna družba, katere drugi vrednostni papirji, razen
delnic, so uvrščeni v trgovanje na organiziranem trgu, brez odlašanja objavi
vse spremembe glede vsebine pravic iz teh vrednostnih papirjev, vključno s
spremembami, ki lahko posredno vplivajo na te pravice, zlasti spremembe, ki
nastanejo zaradi spremembe pogojev za izplačilo obveznosti iz teh vrednostnih
papirjev ali obrestnih mer.
(3) Prejšnji odstavek se ne uporablja za spremembo
elementa obrestne mere, ki je objektivno določljiv in neodvisen od volje javne
družbe, na primer EURIBOR ali LIBOR.
152. člen
(obveznost glede informacij za imetnike delnic, ki so
uvrščene v trgovanje na organiziranem trgu)
(1) Javna družba, katere delnice so uvrščene v trgovanje
na organiziranem trgu, delničarje, ki so v enakem položaju do družbe, obravnava
enako.
(2) Javna družba zagotovi, da so v njeni matični državi
članici dostopne ustrezna oprema in informacije, potrebne za uresničevanje
pravic iz delnic, in da je v zvezi s tem zagotovljena ustrezna integriteta
podatkov. Javna družba delničarju, v skladu s pravom svojega sedeža, omogoči
uresničevanje glasovalnih pravic tudi prek pooblaščenca.
(3) Za izpolnitev obveznosti iz prejšnjega odstavka
javna družba zlasti:
1.     
v zvezi z zasedanjem posamezne skupščine delničarjev zagotovi
informacije o:
- 
mestu, času in dnevnem redu zasedanja skupščine,
- 
skupnem številu delnic in glasovalnih pravic in
- 
pravici delničarjev do udeležbe na skupščini,
2.     
delničarjem zagotovi obrazec pooblastila za uresničevanje glasovalne
pravice v pisni oziroma v primeru iz četrtega odstavka tega člena v elektronski
obliki, in sicer hkrati z obvestilom o sklicu skupščine ali na zahtevo
delničarja za objavo sklica skupščine,
3.     
za plačilnega zastopnika določi finančno družbo, prek katere lahko
delničarji uresničujejo svoje premoženjske pravice iz delnic, in
4.     
objavi ali pošlje delničarjem ustrezna obvestila o:
- 
določitvi in izplačilu dividend in
- 
izdaji novih delnic, ki vključujejo tudi informacije o prednostni pravici
in načinu vpisa novih delnic, ter o razveljavitvi ali zamenjavi delnic.
(4) Javna družba lahko pošlje informacije delničarjem z
uporabo elektronskega sredstva, če tako določa statut javne družbe in če so
izpolnjeni naslednji pogoji:
1.     
uporaba elektronskega sredstva ne sme biti odvisna od kraja sedeža ali
bivališča delničarja ali osebe ali v primerih iz 143. člena tega zakona
druge osebe, ki je upravičena uresničevati glasovalne pravice;
2.     
zagotovljeni so ustrezni identifikacijski postopki, ki omogočajo, da
delničar ali druga oseba, ki je upravičena uresničevati glasovalne pravice,
dejansko prejme obvestilo;
3.     
javna družba delničarja oziroma v primerih iz 1. do 5. točke
143. člena tega zakona osebo, ki je upravičena pridobiti, odtujiti ali
uresničevati glasovalne pravice, pisno zaprosi za dovoljenje, da ji informacije
pošilja z uporabo elektronskega sredstva. Delničar oziroma druga oseba, ki je
pod pogoji iz te točke dala soglasje za pošiljanje informacij z uporabo
elektronskega sredstva, lahko kadarkoli pozneje zahteva, da se ji informacije v
prihodnje pošiljajo v pisni obliki;
4.     
javna družba porazdelitev stroškov v zvezi s pošiljanjem informacij z
uporabo elektronskega sredstva opravi v skladu z načelom enakega obravnavanja
delničarjev iz prvega odstavka tega člena.
153. člen
(obveznost glede informacij za imetnike dolžniških
vrednostnih papirjev, ki so uvrščeni v trgovanje na organiziranem trgu)
(1) Javna družba, katere dolžniški vrednostni papirji so
uvrščeni v trgovanje na organiziranem trgu, vse imetnike dolžniških vrednostnih
papirjev iste vrste enako obravnava glede vseh pravic, vsebovanih v teh
vrednostnih papirjih.
(2) Javna družba zagotovi, da so v njeni matični državi
članici javno dostopne ustrezna oprema in informacije, potrebne za
uresničevanje pravic iz dolžniških vrednostnih papirjev, in da je v zvezi s tem
zagotovljena ustrezna integriteta podatkov.
(3) Za izpolnitev obveznosti iz prejšnjega odstavka
javna družba zlasti:
1.     
objavi ali pošlje imetnikom dolžniških vrednostnih papirjev ustrezna
obvestila o:
- 
mestu, času in dnevnem redu zasedanja imetnikov dolžniških vrednostnih
papirjev,
- 
izplačilu obresti,
- 
uresničitvi katerekoli zamenjave, vpisa ali razveljavitve pravic in
odkupa, pa tudi o pravici imetnikov dolžniških vrednostnih papirjev, da
sodelujejo pri teh dejanjih,
2.     
vsaki osebi, ki je upravičena glasovati na zasedanju imetnikov dolžniških
vrednostnih papirjev, zagotovi obrazec pooblastila za uresničevanje glasovalne
pravice v pisni obliki oziroma v primeru iz petega odstavka tega člena z
uporabo elektronskega sredstva, in sicer hkrati z obvestilom o sklicu zasedanja
ali na zahtevo te osebe po objavi sklica zasedanja,
3.     
za plačilnega zastopnika določi finančno družbo, prek katere lahko
imetniki dolžniških vrednostnih papirjev uresničujejo svoje premoženjske
pravice iz teh vrednostnih papirjev.
(4) Če je treba na zasedanje imetnikov dolžniških
vrednostnih papirjev povabiti samo imetnike dolžniških vrednostnih papirjev, ki
se vsak glasi najmanj na znesek 100.000 eurov ali znesek, izražen v drugi
valuti, ki je bil ob izdaji teh vrednostnih papirjev najmanj enakovreden
100.000 eurom, lahko javna družba za mesto zasedanja izbere kraj v
katerikoli državi članici, če so v tej državi članici dostopne ustrezna oprema
in informacije, potrebne za uresničevanje pravic teh imetnikov.
(5) Prejšnji odstavek velja tudi za imetnike dolžniških
vrednostnih papirjev, uvrščenih v trgovanje na organizirani trg EU pred
31. decembrom 2010, ki se vsak glasi najmanj na znesek 50.000 eurov ali
znesek, izražen v drugi valuti, ki je bil ob izdaji teh vrednostnih papirjev
najmanj enakovreden 50.000 eurom, do preteka obdobja veljavnosti teh dolžniških
vrednostnih papirjev.
(6) Javna družba lahko pošlje informacije imetnikom
dolžniških vrednostnih papirjev z uporabo elektronskega sredstva, če je tako
odločilo zasedanje imetnikov teh vrednostnih papirjev in če so izpolnjeni
naslednji pogoji:
1.     
uporaba elektronskega sredstva ne sme biti odvisna od kraja sedeža ali
bivališča imetnika dolžniških vrednostnih papirjev ali osebe, ki je upravičena
uresničevati glasovalne pravice za imetnika;
2.     
zagotovljeni so ustrezni identifikacijski postopki, ki omogočajo, da
imetnik dolžniških vrednostnih papirjev dejansko prejme obvestilo;
3.     
javna družba imetnika dolžniških vrednostnih papirjev pisno zaprosi za
dovoljenje, da mu informacije pošilja z uporabo elektronskega sredstva. Imetnik
dolžniških vrednostnih papirjev, ki je pod pogoji iz te točke dal soglasje za
pošiljanje informacij z uporabo elektronskega sredstva, lahko kadarkoli pozneje
zahteva, da se mu informacije v prihodnje pošiljajo v pisni obliki;
4.     
javna družba porazdelitev stroškov v zvezi s pošiljanjem informacij z
uporabo elektronskega sredstva opravi v skladu z načelom enakega obravnavanja
imetnikov dolžniških vrednostnih papirjev iz prvega odstavka tega člena.
154. člen
(predpis o uresničevanju pravic imetnikov vrednostnih
papirjev, ki so uvrščeni v trgovanje na organiziranem trgu)
Agencija predpiše podrobnejša pravila o načinu izpolnjevanja obveznosti
in uresničevanja pravic iz 152. in 153. člena tega zakona.
3.5 Druga pravila glede nadzorovanih informacij
155. člen
(predložitev nadzorovanih informacij agenciji)
(1) Če javna družba oziroma oseba, ki je brez soglasja
javne družbe zahtevala uvrstitev vrednostnih papirjev v trgovanje na
organiziranem trgu, objavi nadzorovano informacijo, hkrati vsebino te objave
predloži agenciji in jo obvesti o načinu te objave.
(2) Agencija lahko javno objavi nadzorovane informacije,
ki so ji bile predložene po prejšnjem odstavku, na svojih spletnih straneh.
156. člen
(predložitev obvestila o spremembi pomembnih deležev)
(1) Delničar, imetnik finančnega instrumenta iz
142. člena tega zakona in zavezanec za obveščanje obvestilo o spremembi pomembnih
deležev iz prvega odstavka 146. člena tega zakona hkrati s predložitvijo
javni družbi predložijo tudi agenciji.
(2) Obvestilo o spremembi pomembnih deležev je lahko po
izbiri delničarja, imetnika finančnega instrumenta iz 142. člena tega
zakona ali zavezanca za obveščanje namesto v slovenskem jeziku sestavljeno v
jeziku, ki se običajno uporablja v mednarodnih finančnih krogih.
(3) Če je obvestilo o spremembi pomembnih deležev
sestavljeno v jeziku, ki se običajno uporablja v mednarodnih finančnih krogih,
agencija ni upravičena zahtevati prevoda v slovenski jezik.
157. člen
(uporaba jezika v objavi nadzorovanih informacij)
(1) Če je Republika Slovenija matična država članica
javne družbe in so vrednostni papirji uvrščeni samo v trgovanje na borznem
trgu, je objava nadzorovanih informacij sestavljena v slovenskem jeziku.
(2) Če je Republika Slovenija matična država članica
javne družbe in so vrednostni papirji uvrščeni v trgovanje na borznem trgu in
na organiziranem trgu v drugi državi članici, je objava nadzorovanih informacij
sestavljena:
1.     
v slovenskem jeziku in
2.     
po izbiri javne družbe v jeziku, ki ga priznava nadzorni organ države
članice gostiteljice, ali v jeziku, ki se običajno uporablja v mednarodnih
finančnih krogih.
(3) Če je Republika Slovenija matična država članica
javne družbe in so vrednostni papirji uvrščeni v trgovanje samo na
organiziranem trgu v drugi državi članici, je objava nadzorovanih informacij sestavljena
po izbiri javne družbe v jeziku, ki ga priznava nadzorni organ države članice
gostiteljice, ali v jeziku, ki se običajno uporablja v mednarodnih finančnih
krogih.
(4) Če javna družba v primeru iz prejšnjega odstavka
izbere jezik, ki ga priznava nadzorni organ države članice gostiteljice, so
nadzorovane informacije objavljene tudi po izbiri javne družbe v slovenskem
jeziku ali v jeziku, ki se običajno uporablja v mednarodnih finančnih krogih.
(5) Če so bili vrednostni papirji uvrščeni v trgovanje na
organiziranem trgu brez soglasja javne družbe, obveznosti iz prvega do četrtega
odstavka tega člena ne nastanejo za javno družbo, temveč za osebo, ki je
zahtevala to uvrstitev.
(6) Ne glede na prvi do četrti odstavek tega člena je
objava nadzorovanih informacij pri izdaji vrednostnih papirjev, ki se vsak
glasi najmanj na znesek 100.000 eurov ali znesek, izražen v drugi valuti, ki je
bil ob uvrstitvi teh vrednostnih papirjev v trgovanje na organiziranem trgu
najmanj enakovreden 100.000 eurom, sestavljena po izbiri javne družbe oziroma
osebe, ki je zahtevala uvrstitev vrednostnih papirjev v trgovanje na
organiziranem trgu, v jezikih, ki jih priznavajo nadzorni organi matične države
članice javne družbe in držav članic gostiteljic, ali v jeziku, ki se običajno
uporablja v mednarodnih finančnih krogih.
(7) Prejšnji odstavek velja tudi za dolžniške vrednostne
papirje, uvrščene v trgovanje na organizirani trg EU pred 31. decembrom
2010, ki se vsak glasi najmanj na znesek 50.000 eurov ali znesek, izražen v
drugi valuti, ki je bil ob uvrstitvi teh vrednostnih papirjev v trgovanje na
organizirani trg najmanj enakovreden 50.000 eurom, do preteka obdobja
veljavnosti teh dolžniških vrednostnih papirjev.
(8) Če je Republika Slovenija država gostiteljica, se
glede jezika objave nadzorovanih informacij uporabljajo predpisi matične države
članice javne družbe.
158. člen
(dostop do nadzorovanih informacij)
(1) Javna družba oziroma oseba, ki je zahtevala
uvrstitev vrednostnih papirjev v trgovanje na organiziranem trgu brez soglasja
javne družbe, nadzorovane informacije:
1.     
objavi na način, ki omogoča hiter dostop do teh informacij na
nediskriminatorni podlagi, in
2.     
jih predloži sistemu za centralno shranjevanje nadzorovanih informacij
iz 159. člena tega zakona.
(2) Javna družba oziroma oseba, ki je zahtevala
uvrstitev vrednostnih papirjev v trgovanje na organiziranem trgu brez soglasja
javne družbe, za objavo in predložitev nadzorovanih informacij po prejšnjem
odstavku vlagateljem ne sme zaračunavati nobenih stroškov.
(3) Javna družba oziroma oseba, ki je zahtevala
uvrstitev vrednostnih papirjev v trgovanje na organiziranem trgu brez soglasja javne
družbe, za objavo iz 1. točke prvega odstavka tega člena uporabi medij, ki
razumno zanesljivo omogoča razširitev informacij javnosti na celotnem območju
EU.
159. člen
(sistem za centralno shranjevanje nadzorovanih informacij)
(1) Agencija sama upravlja sistem za centralno
shranjevanje nadzorovanih informacij ali imenuje vsaj enega upravljavca, ki bo
sistem upravljal v njenem imenu in za njen račun.
(2) Sistem za centralno shranjevanje nadzorovanih
informacij izpolnjuje naslednje zahteve:
1.     
ustreza minimalnim kakovostnim standardom glede varnosti, zanesljivosti
informacijskega vira, zapisa časa in enostavnega dostopa končnim uporabnikom in
2.     
je usklajen s postopkom predložitve nadzorovanih informacij agenciji po
155. in 156. členu tega zakona.
(3) Oseba, ki jo je imenovala agencija za upravljanje
sistema iz prvega odstavka tega člena, s tarifo določi nadomestila za storitve
v zvezi z upravljanjem sistema za centralno shranjevanje nadzorovanih
informacij.
(4) Če agencija v skladu s prvim odstavkom tega člena
imenuje upravljavca, mora upravljavec k tarifi iz prejšnjega odstavka in njenim
spremembam dobiti soglasje agencije.
(5) Upravljavec sistema iz prvega odstavka tega člena
zagotovi, da je sistem za centralno shranjevanje nadzorovanih informacij, ki ga
upravlja, dostopen tudi prek evropske točke za elektronski dostop, ki jo
vzpostavi ESMA.
160. člen
(predpis o predložitvi in dostopu do nadzorovanih
informacij)
(1) Agencija predpiše:
1.     
podrobnejša pravila o predložitvi informacij iz 155. člena tega
zakona in v zvezi s tem zlasti o:
- 
predložitvi informacij z uporabo elektronskega sredstva in
- 
uskladitvi predložitve letnega poročila iz 134. člena tega zakona,
2.     
podrobnejša pravila o dostopu do nadzorovanih informacij in v zvezi s
tem zlasti:
- 
minimalne standarde glede mesta objave,
- 
minimalne standarde za učinkovito predložitev nadzorovanih informacij,
- 
minimalne standarde sistema za centralno shranjevanje nadzorovanih
informacij,
- 
pravila za zagotavljanje interoperabilnosti informacijskih in
komunikacijskih tehnologij, ki jih uporabljajo sistemi iz 159. člena tega
zakona,
- 
pravila za dostop do informacij iz 159. člena tega zakona na ravni
EU.
(2) Agencija oblikuje ustrezne usmeritve glede
zagotavljanja javne dostopnosti informacij, ki se objavljajo po 2. in
3. poglavju tega zakona.
3.6 Posebna pravila za osebe tretjih držav 
161. člen
(posebna pravila za javne družbe tretjih držav)
(1) Agencija lahko javno družbo tretje države oprosti
izpolnjevanja obveznosti, določenih v 133. do 139. členu, prvem odstavku
147. člena, 148. členu, 149. členu in 151. do 153. členu tega
zakona, če pravo te tretje države določa enakovredne zahteve ali če javna
družba ravna v skladu z zahtevami prava tretje države, ki so po presoji
agencije enakovredne.
(2) Tudi v primeru iz prejšnjega odstavka nastanejo
obveznosti glede predložitve in objave nadzorovanih informacij, določene v 155,
157. in 158. členu tega zakona.
(3) O izjemah iz prvega odstavka tega člena agencija
obvesti ESMA.
162. člen
(posebna pravila za druge osebe tretjih držav)
(1) Izjema, določena v prvem odstavku 145. člena
tega zakona, se uporablja tudi v zvezi z družbo tretje države, ki bi, če bi
imela položaj osebe države članice, po prvem odstavku 5. člena Direktive
2009/65/ES potrebovala dovoljenje pristojnega nadzornega organa države članice,
če glede neodvisnosti izpolnjuje pogoje, enakovredne tistim iz Direktive
2009/65/ES.
(2) Izjema, določena v tretjem odstavku 145. člena
tega zakona, se uporablja tudi v zvezi z družbo tretje države, ki bi, če bi
imela položaj osebe države članice in bi potrebovala dovoljenje agencije ali
pristojnega nadzornega organa države članice za opravljanje storitev
gospodarjenja s finančnimi instrumenti v pomenu, opredeljenem v četrtem
odstavku 11. člena tega zakona oziroma predpisu države članice, sprejetim
za prenos 4. točke oddelka A priloge I k Direktivi 2014/65/EU, če glede
neodvisnosti izpolnjuje pogoje, enakovredne tistim iz tretjega odstavka
145. člena tega zakona.
163. člen
(predpis o posebnih pravilih za osebe tretjih držav)
Agencija predpiše podrobnejša pravila za uporabo 161. in
162. člena tega zakona.
3.7 Nadzor agencije nad izpolnjevanjem obveznosti,
določenih v 3. poglavju tega zakona
164. člen
(pristojnost in odgovornost agencije za nadzor)
(1) Agencija je pristojna za nadzor nad izpolnjevanjem
obveznosti, določenih v 3. poglavju tega zakona, v zvezi z javnimi družbami,
glede katerih ima Republika Slovenija položaj matične države članice javne
družbe.
(2) Agencija je pristojna za nadzor nad izpolnjevanjem
obveznosti, določenih v 3. poglavju tega zakona, tudi v zvezi z javnimi
družbami, glede katerih ima Republika Slovenija položaj države članice
gostiteljice, v obsegu, določenem v 171. členu tega zakona.
(3) Agencija je pristojna za nadzor nad izpolnjevanjem
obveznosti, določenih v oddelku 3.3 tega zakona, tudi v zvezi z družbami iz
drugega odstavka 140. člena tega zakona.
165. člen
(namen nadzora)
Agencija opravlja nadzor zaradi preverjanja, ali javna
družba, oseba, ki je zahtevala uvrstitev vrednostnih papirjev v trgovanje na
organiziranem trgu brez soglasja javne družbe, delničarji, imetniki finančnega
instrumenta iz 142. člena tega zakona in zavezanci za obveščanje ravnajo v
skladu s 3. Poglavjem tega zakona.
166. člen
(način opravljanja nadzora)
Agencija opravlja nadzor nad izpolnjevanjem obveznosti,
določenih v 3. poglavju tega zakona:
1.     
s spremljanjem, zbiranjem in preverjanjem objavljenih informacij in
poročil ter obvestil oseb, ki so po tem ali drugem zakonu dolžne poročati
agenciji,
2.     
s spremljanjem, ali javna družba pravočasno objavlja informacije, in
preverjanjem pravilnosti vsebine objavljenih informacij,
3.     
z opravljanjem pregledov poslovanja oseb iz 165. člena tega zakona
v Republiki Sloveniji v obsegu, potrebnem za dosego namena nadzora,
4.     
z izrekanjem nadzornih ukrepov iz drugega odstavka 167. člena in
168. člena tega zakona.
167. člen
(zahteva agencije za predložitev in objavo informacij)
(1) Za presojo, ali osebe iz 165. člena tega zakona
ravnajo v skladu s 3. poglavjem tega zakona, lahko agencija:
1.     
od osebe iz 165. člena tega zakona, od njene obvladujoče osebe, od
njene odvisne družbe in od revizorja, ki je revidiral računovodsko poročilo
osebe iz 165. člena, njene obvladujoče osebe ali njene odvisne družbe,
zahteva, da ji predloži informacije in dokumente, vključno z osebnimi podatki,
potrebne za to preverjanje in presojo,
2.     
od oseb iz 165. člena tega zakona ali od njihovih poslovodij zahteva,
da ji predložijo nadzorovane informacije v skladu s 155. ali 156. členom
tega zakona in, če je to potrebno za dosego namena nadzora, da ji predložijo
dodatne informacije in dokumente, vključno z osebnimi podatki.
(2) Agencija lahko javni družbi odredi objavo
informacije iz 1. točke prvega odstavka tega člena v roku, ki ga določi z
odredbo. Če javna družba ne ravna v skladu s to odredbo, lahko agencija sama na
stroške javne družbe zagotovi objavo te informacije.
(3) Predložitev informacij in dokumentov agenciji po
1. točki prvega odstavka tega člena nima značilnosti kršitve revizorjeve
obveznosti varovanja zaupnih podatkov po zakonu, ki ureja revidiranje, ali na
podlagi pogodbe.
168. člen
(nadzorni ukrepi agencije)
(1) Agencija lahko izreče tudi naslednje nadzorne
ukrepe:
1.     
od upravljavca organiziranega trga zahteva, da začasno in največ za
deset zaporednih delovnih dni ustavi trgovanje z vrednostnimi papirji na tem
trgu, če utemeljeno sumi, da javna družba, ki je izdajatelj teh vrednostnih
papirjev, ravna v nasprotju s 3. poglavjem tega zakona,
2.     
prepove trgovanje z vrednostnimi papirji na organiziranem trgu, če
ugotovi, da je kršeno 3. poglavje tega zakona, ali če utemeljeno sumi, da bo
kršeno 3. poglavja tega zakona,
3.     
objavi, da osebe iz 165. člena tega zakona ne izpolnjujejo svojih
obveznosti, določenih v 3. poglavju tega zakona,
4.     
izreče druge ustrezne ukrepe, potrebne za zagotovitev, da javna družba
izpolnjuje svoje obveznosti do delničarjev iz 152. člena oziroma do
imetnikov dolžniških vrednostnih papirjev iz 153. člena tega zakona,
5.     
začasno ukine izvrševanje glasovalnih pravic iz delnic v primeru hujših
kršitev četrtega in petega odstavka 140. člena, prvega odstavka
141. člena, 142. člena in 143. člena ter drugega odstavka
146. člena tega zakona,
6.     
osebam iz 165. člena tega zakona odredi posredovanje, predložitev
ali objavo informacije iz 3. poglavja tega zakona ali objavo spremembe oziroma
dopolnitve objavljene informacije iz 3. poglavja tega zakona.
(2) Agencija lahko pod pogoji, določenimi v tem zakonu,
osebam iz 143. člena tega zakona, nad katerimi izvaja pristojnosti in
naloge nadzora izreče ukrepe nadzora, pri čemer upošteva vse ustrezne
okoliščine glede kršitve, da se z izrečenimi ukrepi nadzora zagotovi učinkovita
odprava kršitev in prepreči nadaljnje ravnanje ali opustitve, ki pomenijo
kršitev 3. poglavja tega zakona, še zlasti:
1.     
resnost in trajanje kršitve ter stopnjo odgovornosti kršitelja, 
2.     
finančni položaj kršitelja in pridobljeni dobiček ali izgubo, ki je bila
s kršitvijo preprečena, če ju je mogoče opredeliti,
3.     
izgube, ki so jih zaradi kršitve utrpele tretje osebe, če jih je mogoče
opredeliti,
4.     
sodelovanje kršitelja v postopku ugotavljanja kršitve,
5.     
predhodne kršitve in morebitne sistemske posledice kršitve.
169. člen
(razkritje informacij o izrečenih ukrepih)
(1) Agencija zaradi preprečevanja in odvračanja ravnanj,
ki pomenijo kršitev 3. poglavja tega zakona, javno objavi informacije v zvezi z
ukrepi nadzora in sankcijami zaradi prekrška, ki jih je izrekla zaradi kršitev
3. poglavja tega zakona.
(2) Agencija v skladu s prejšnjim odstavkom javno objavi
informacije po končanju postopka z izdajo ukrepa ali sankcije, razen če je bil
začet postopek sodnega varstva na podlagi šestega odstavka 170. člena tega
zakona. V tem primeru agencija objavi informacije, ko je zahteva za sodno
varstvo pravnomočno zavrnjena.
(3) Informacije iz prvega odstavka tega člena obsegajo
naslednje podatke:
1.     
o kršitelju:
- 
naziv in sedež pravne osebe, če je agencija zaradi kršitev 2. poglavja
tega zakona pravni osebi izrekla ukrep nadzora ali sankcijo zaradi prekrška,
ali
- 
osebno ime in leto rojstva fizične osebe, če je agencija zaradi kršitev
3. poglavja tega zakona fizični osebi izrekla ukrep nadzora ali sankcijo zaradi
prekrška;
2.     
o kršitvi:
- 
opis okoliščin in ravnanj, ki pomenijo kršitev 3. poglavja tega zakona,
- 
naravo ugotovljenih kršitev;
3.     
izrek odločbe, s katero se postopek konča;
4.     
informacijo o tem, ali je zoper odločbo začet postopek sodnega varstva v
skladu s tem zakonom.
(4) Podatki, ki se v skladu z zakonom, ki ureja varstvo
osebnih podatkov, štejejo za osebne, se iz objave po prvem odstavku tega člena
izbrišejo po poteku petih let.
170. člen
(razkritje identitete kršitelja)
(1) Ne glede na prejšnji člen agencija po uradni
dolžnosti ali na podlagi ugovora iz tretjega odstavka tega člena odloči, da se
informacije o identiteti kršitelja ne objavijo, če:
1.     
se ukrep nadzora izreče fizični osebi in objava osebnih podatkov o
kršitelju ni sorazmerna, ali
2.     
bi objava informacij o identiteti kršitelja ogrozila stabilnost finančnih
trgov ali interese uspešne izvedbe predkazenskega ali kazenskega postopka, ali
3.     
bi vpletenim osebam z objavo verjetno nastala nesorazmerna škoda.
(2) Če agencija ob izdaji odločbe oceni, da so v zvezi z
objavo identitete kršitelja podani razlogi iz prejšnjega odstavka, hkrati z
izdajo odločbe, s katero izreče ukrepe nadzora, odloči tudi, da se identiteta
kršitelja ne objavi. Za oceno ali je podan razlog iz 2. točke prejšnjega
odstavka, ki se nanaša na interese uspešne izvedbe predkazenskega ali
kazenskega postopka, agencija predhodno pridobi mnenje pristojnega državnega
tožilca, ki agencijo pri oceni zavezuje.
(3) Če agencija ob izdaji odločbe ne ugotovi razlogov iz
prvega odstavka tega člena, hkrati z izdajo odločbe, s katero izreče ukrepe
nadzora, odloči tudi, da se identiteta kršitelja objavi, določi rok trajanja
objave, na podlagi meril iz prvega odstavka tega člena, in svojo odločitev
ustrezno utemelji ter kršitelja pouči, da v primeru obstoja razlogov iz prvega
odstavka tega člena te razloge navede v ugovoru, ki se vloži v roku, ki je v
skladu s tem zakonom določen za vložitev pravnega sredstva zoper odločbo o
ukrepu nadzora.
(4) Agencija odloči o ugovoru iz prejšnjega odstavka z
odločbo.
(5) Če na podlagi ugovora kršitelja agencija ugotovi, da
so podani razlogi iz prvega odstavka tega člena, v odločbi, s katero ugodi
ugovoru, odloči, da se identiteta kršitelja ne objavi.
(6) Kršitelj lahko zoper odločbo, s katero agencija
zavrne ugovor, vloži zahtevo za sodno varstvo.
(7) Ne glede na četrti odstavek prejšnjega člena lahko
agencija na podlagi zahteve kršitelja, ki je fizična oseba, odloči, da se
informacije o identiteti kršitelja, če obstojijo razlogi iz prvega odstavka
tega člena, po javni objavi na spletni strani agencije umaknejo pred potekom
petih let. Za zahtevo kršitelja se uporabljajo določbe tega člena o ugovoru iz
tretjega do šestega odstavka tega člena.
171. člen
(nadzorni ukrepi, če ima Republika Slovenija položaj države
članice gostiteljice)
(1) Če agencija pri nadzoru po drugem odstavku
164. člena tega zakona ugotovi, da oseba iz 165. člena tega zakona
ravna v nasprotju s 3. poglavjem tega zakona, o tem obvesti nadzorni organ
matične države članice javne družbe in ESMA.
(2) Če kljub ukrepom, ki jih izreče nadzorni organ
matične države članice javne družbe, ali ker ti ukrepi niso zadostni, kršitve
iz prejšnjega odstavka niso odpravljene, lahko agencija potem, ko o tem obvesti
nadzorni organ matične države članice javne družbe, izreče ustrezne ukrepe iz
168. člena tega zakona, ki so potrebni za varovanje interesov vlagateljev.
(3) O ukrepih iz prejšnjega odstavka agencija nemudoma
obvesti Komisijo in ESMA.
172. člen
(sodelovanje z drugimi nadzornimi organi)
(1) Agencija sodeluje z nadzornimi organi drugih držav
članic, kadarkoli je to potrebno zaradi izvajanja njenih pristojnosti in
odgovornosti glede nadzora nad ravnanjem v skladu s 3. in 11. poglavjem tega
zakona.
(2) Agencija nadzornim organom drugih držav članic nudi
ustrezno pomoč pri opravljanju njihovih pristojnosti in odgovornosti glede
nadzora nad spoštovanjem predpisov, sprejetih zaradi prenosa Direktive
2004/109/ES in Direktive 2001/34/ES.
(3) Agencija sodeluje z nadzornimi organi drugih držav
članic pri zadevah, ki se obravnavajo v Republiki Sloveniji in še vsaj v eni
državi članici, da se zagotovi učinkovito izrekanje sankcij in nadzornih
ukrepov.
173. člen
(sporazum o sodelovanju o izmenjavi informacij)
(1) Agencija lahko z nadzornimi organi drugih držav
članic, ESMA in nadzornimi organi tretjih držav sklepa sporazume o sodelovanju,
ki opredeljujejo izmenjavo informacij (vključno z osebnimi podatki ali drugim
enoličnim identifikatorjem, kot je na primer določen v delegirani uredbi,
sprejeti na podlagi devetega odstavka 26. člena Uredbe 600/2014/EU),
potrebne za izvajanje nadzora nad izpolnjevanjem obveznosti, določenih v 3.
poglavju tega zakona.
(2) Agencija o sklenjenih sporazumih z nadzornimi organi
drugih držav članic iz prejšnjega odstavka obvesti ESMA.
(3) Za izmenjavo informacij iz prvega odstavka tega
člena se uporabljata 488. in 488.a člen Zakona o trgu finančnih instrumentov
(Uradni list RS, št. 108/10 – uradno prečiščeno besedilo, 78/11, 55/12,
105/12 – ZBan-1J, 63/13 – ZS-K, 30/16 in 9/17; v nadaljnjem besedilu: ZTFI).
(4) Agencija posreduje osebne podatke nadzornim organom tretje
države, če:
1.     
je tretja država navedena na seznamu tretjih držav, za katere je državni
nadzorni organ, pristojen za varstvo osebnih podatkov ugotovil, da imajo v
celoti ali delno zagotovljeno ustrezno raven varstva osebnih podatkov, ali
2.     
državni nadzorni organ, pristojen za varstvo osebnih podatkov izda
odločbo, da tretja država, v katero se osebni podatki iznašajo, zagotavlja
ustrezno raven varstva osebnih podatkov.
(5) Agencija posreduje osebne podatke nadzornemu organu
tretje države, ki ne izpolnjuje pogojev iz prejšnjega odstavka, če:
1.     
je posredovanje podatkov nujno potrebno za zagotovitev izvajanja nadzora
nad izpolnjevanjem obveznosti, določenih v 3. poglavju tega zakona, in
2.     
nadzorni organ tretje države izkaže, da bo zagotavljal ustrezno raven
varstva osebnih podatkov v skladu s predpisi in standardi, ki veljajo v EU na
področju varovanja osebnih podatkov.
(6) Pred posredovanjem osebnih podatkov nadzornemu
organu tretje države agencija pridobi zagotovila, da bo nadzorni organ tretje
države uporabil osebne podatke izključno za namen izvajanja nadzora nad
izpolnjevanjem obveznosti, določenih v 3. poglavju tega zakona.
(7) Agencija zagotovi, da se v evidenci, iz katere je
bil podatek posredovan, zaznamuje, kateri osebni podatki so bili posredovani, kdaj,
komu, za kakšne namene in na kakšni podlagi.
4. poglavje
OPRAVLJANJE INVESTICIJSKIH STORITEV IN
POSLOV
4.1 Statusna ureditev borznoposredniških družb
174. člen
(organiziranost kot delniška družba ali družba z omejeno
odgovornostjo)
Borznoposredniška družba je organizirana v
pravnoorganizacijski obliki delniške družbe, evropske delniške družbe ali
družbe z omejeno odgovornostjo.
175. člen
(uporaba ZGD-1 za borznoposredniške družbe)
(1) Za borznoposredniško družbo se uporabljajo določbe
ZGD-1 v zvezi z delniškimi družbami, evropskimi delniškimi družbami in družbami
z omejeno odgovornostjo, če v tem zakonu ni določeno drugače.
(2) Za pridobitev poslovnih deležev in imetnike teh
deležev v borznoposredniški družbi, ki je organizirana kot družba z omejeno
odgovornostjo, se smiselno uporabljajo določbe tega zakona o pridobitvi delnic
in delničarjih borznoposredniške družbe, ki je organizirana kot delniška
družba.
(3) Za borznoposredniške družbe se 399. člen ZGD-1 ne
uporablja.
176. člen
(dejavnosti borznoposredniške družbe)
(1) Borznoposredniška družba lahko opravlja:
1.     
investicijske storitve in posle iz 11. člena tega zakona,
2.     
pomožne investicijske storitve iz 19. člena tega zakona,
3.     
finančne storitve iz tretje in četrte alineje 2. točke ter iz 3. in 6.
točke drugega odstavka 5. člena ZBan-3,
4.     
dodatne finančne storitve iz 1. točke prvega odstavka 6. člena
ZBan-3 ter
5.     
skrbniške in druge storitve ali posle, ki imajo glede načina opravljanja
in tveganj, ki jim je borznoposredniška družba pri njihovem opravljanju
izpostavljena, podobne značilnosti kot storitve in posli iz 1. do 4. točke tega
odstavka.
(2) Borznoposredniška družba lahko za investicijske
sklade, ki izpolnjujejo pogoje za trženje in prodajo v Republiki Sloveniji, na
podlagi pooblastila iz prvega odstavka 122. člena ZISDU-3 oziroma
pooblastila iz prvega odstavka 58. člena ZUAIS opravlja posamezne storitve
upravljanja investicijskih skladov iz 99. člena ZISDU-3 oziroma
57. člena ZUAIS.
(3) Za opravljanje storitev iz prejšnjega odstavka se
uporabljajo ZISDU-3, ZUAIS in predpisi, sprejeti na njuni podlagi.
(4) Borznoposredniška družba ne sme opravljati nobenih
drugih dejavnosti razen dejavnosti iz prvega in drugega odstavka tega člena.
(5) Za opravljanje storitev in poslov iz 2. do 5. točke
prvega odstavka tega člena borznoposredniška družba pridobi dovoljenje
agencije. Za pridobitev, prenehanje in odvzem tega dovoljenja se smiselno
uporabljajo določbe tega zakona o dovoljenju za investicijske storitve in
posle.
(6) V register se ne sme vpisati firma, ki vsebuje
besede »borznoposredniška družba« ali »borzno posredovanje« ali izpeljanke iz
teh besed, če oseba ne izpolnjuje pogojev za opravljanje investicijskih
storitev in poslov.
177. člen
(ustanovni kapital borznoposredniške družbe)
Najnižji znesek ustanovnega kapitala borznoposredniške družbe
je določen v 11. členu ZBNIP.
178. člen
(črtan)
179. člen
(črtan)
180. člen
(črtan)
181. člen
(delnice borznoposredniške družbe)
(1) Delnice borznoposredniške družbe se lahko glasijo le
na ime.
(2) Delnice borznoposredniške družbe se lahko vplačajo
le v denarju.
(3) Delnice borznoposredniške družbe morajo biti v
celoti vplačane pred vpisom ustanovitve ali povečanja osnovnega kapitala v
sodni register.
(4) Delnice borznoposredniške družbe morajo biti izdane
kot nematerializirani vrednostni papir, vpisan v centralnem registru.
(5) Borznoposredniška družba ne sme posredno ali
neposredno kreditirati in dajati jamstev za nakup lastnih delnic ali delnic
družb, v katerih kapitalu je udeležena z najmanj 20 % deležem.
(6) Za kreditiranje iz prejšnjega odstavka se štejejo
tudi drugi pravni posli, ki so po svojem ekonomskem namenu enaki kreditu.
(7) Peti odstavek tega člena se uporablja tudi za druge
finančne instrumente, katerih izdajatelj je borznoposredniška družba oziroma
družbe, v katerih je borznoposredniška družba udeležena z najmanj 20 % deležem,
in ki se glede na svoje lastnosti lahko upoštevajo pri izračunu kapitala
borznoposredniške družbe.
(8) Drugi odstavek tega člena se ne uporablja ob:
1.     
ustanovitvi borznoposredniške družbe ali povečanju njenega osnovnega
kapitala zaradi združitve ali delitve,
2.     
povečanju osnovnega kapitala borznoposredniške družbe s stvarnim
vložkom, katerega predmet so delnice druge borznoposredniške družbe, če prva
borznoposredniška družba za tako povečanje pridobi dovoljenje agencije.
(9) Za dovoljenje iz 2. točke osmega odstavka tega člena
se smiselno uporabljajo določbe tega zakona o dovoljenju za združitev ali
delitev.
182. člen
(delničarji borznoposredniške družbe)
(1) Za delničarje borznoposredniške družbe se smiselno
uporabljajo 66. do 81. člen, razen drugega do osmega odstavka 71. člena
in četrtega odstavka 76. člena, 92. do 94. člen in 296. do
301. člen ZBan-3.
(2) Pri smiselni uporabi ZBan-3 iz prejšnjega odstavka se:
1.     
namesto izraza »banka« uporablja izraz »borznoposredniška družba«;
2.     
namesto izraza »Banka Slovenije« uporablja izraz »agencija«, razen pri
uporabi 93. člena ZBan-3;
3.     
namesto splošnega sklicevanja na pravila ZBan-3 uporabi splošno sklicevanje
na pravila tega zakona;
4.     
pri drugem odstavku 72. člena ZBan-3 namesto izrazov »investicijsko
podjetje ali družba za upravljanje« uporablja izraz »banka«;
5.     
pri drugem odstavku 81. člena ZBan-3 namesto besedila »banka, z
delnicami katere se trguje na organiziranem trgu« uporablja izraz
»borznoposredniška družba«;
6.     
pri tretjem odstavku 298. člena ZBan-3 namesto napotila na
371. člen ZBan-3 uporablja napotilo na 513. člen tega zakona.
(3) Ne glede na druge določbe tega zakona se na podlagi
zahteve vložnika za izdajo dovoljenja za pridobitev kvalificiranega deleža na
spletnih straneh agencije javno objavi izvleček odločitve agencije o zavrnitvi
zahteve za izdajo dovoljenja za pridobitev kvalificiranega deleža s povzetkom
razlogov za tako odločitev. Izvleček odločitve agencije ne vsebuje zaupnih
informacij, zaupnih in osebnih podatkov v zvezi z drugimi osebami. Izvleček
lahko agencija javno objavi tudi brez vložnikove zahteve.
183. člen
(predpis o kvalificiranih imetnikih)
Agencija na podlagi 182. člena tega zakona predpiše:
1.     
podrobnejšo vsebino meril za presojo primernosti bodočega kvalificiranega
imetnika iz 73. člena ZBan-3,
2.     
podrobnejšo vsebino dokumentacije in informacij, ki jih je treba
priložiti zahtevi za izdajo dovoljenja za pridobitev kvalificiranega deleža in
ki morajo biti sorazmerne naravi bodočega kvalificiranega imetnika in
pridobitvi kvalificiranega deleža,
3.     
podrobnejšo vsebino in način pošiljanja obvestil iz 81. člena
ZBan-3.
184. člen
(izbira sistema upravljanja borznoposredniške družbe)
(1) Borznoposredniška družba lahko izbere dvotirni
sistem upravljanja z upravo in nadzornim svetom ali enotirni sistem upravljanja
z upravnim odborom.
(2) Za upravni odbor borznoposredniške družbe z
enotirnim sistemom upravljanja se smiselno uporabljajo določbe tega zakona o
nadzornem svetu borznoposredniške družbe, za izvršne direktorje pa določbe tega
zakona o upravi borznoposredniške družbe.
185. člen
(smiselna uporaba ZBan-3 za organe vodenja in nadzora
borznoposredniške družbe)
(1) Za člane uprave oziroma nadzornega sveta
borznoposredniške družbe z dvotirnim sistemom upravljanja se smiselno
uporabljajo 35., 38. do 65., 156., 157. ter 302. do 305. člen ZBan-3 in
določbe tega zakona o upravi oziroma nadzornem svetu borznoposredniške družbe.
(2) Za upravni odbor borznoposredniške družbe z enotirnim
sistemom upravljanja se smiselno uporabljajo 35., 50. do 65., 157., 302. in
305. člen ZBan-3 ter določbe tega zakona o nadzornem svetu
borznoposredniške družbe, za izvršne direktorje pa tudi 38. do 49., 156. ter
303. in 304. člen ZBan-3 ter določbe tega zakona o upravi
borznoposredniške družbe.
(3) Pri smiselni uporabi določb ZBan-3 iz prvega in drugega odstavka
tega člena se:
1.     
namesto izraza »banka« uporablja izraz »borznoposredniška družba«,
2.     
namesto izraza »Banka Slovenije« uporablja izraz »agencija«,
3.     
namesto izraza »bančna skupina« uporablja izraz »investicijska skupina«,
4.     
namesto napotila na ZBan-3 uporablja napotilo na ta zakon,
5.     
namesto izraza »bančne storitve« uporablja izraz »investicijske storitve
in posli«,
6.     
namesto izraza »bančni sistem« uporablja izraz »finančni sistem«,
7.     
namesto izraza »Evropski bančni organ«, uporablja izraz »ESMA«.
(4) Revizijske komisije iz 51. člena ZBan-3 ni
treba imenovati borznoposredniški družbi, ki se v skladu z (i) pododstavkom (f)
točke 2. člena Uredbe 2017/1129/EU šteje za malo ali srednje veliko
podjetje. Naloge komisije v takšnem primeru izvaja nadzorni svet borznoposredniške
družbe, pri čemer predsednik nadzornega sveta ne sme biti predsednik revizijske
komisije.
(5) Za borznoposredniško družbo se ne uporabljajo
določbe zakona, ki ureja sodelovanje delavcev pri upravljanju, glede
predstavnikov delavcev v upravi in nadzornem svetu borznoposredniške družbe.
(6) Ne glede na 156. in 157. člen ZBan-3 nadzorni
svet oziroma uprava borznoposredniške družbe opredelita, potrdita in
nadzorujeta tudi:
1.     
organizacijo borznoposredniške družbe za opravljanje investicijskih
storitev in poslov ter pomožnih investicijskih storitev, vključno s
spretnostmi, znanjem in izkušnjami, ki se zahtevajo od zaposlenih in, ob
upoštevanju narave, obsega in zapletenosti teh storitev in poslov ter ostalih
zahtev, ki jih mora izpolnjevati borznoposredniška družba, tudi vire, postopke
in ustrezne dogovore glede opravljanja investicijskih storitev in poslov ter
pomožnih investicijskih storitev,
2.     
politiko glede investicijskih storitev in poslov ter pomožnih investicijskih
storitev, ostalih storitev ali produktov, ki jih borznoposredniška družba
ponuja, v skladu z dovoljenim tveganjem družbe ter značilnostmi in potrebami
strank družbe, ki jim bodo navedene storitve ali produkti ponujeni ali
zagotovljeni, vključno z opravljanjem stresnih testov,
3.     
politiko prejemkov oseb, ki opravljajo storitve za stranke, katere cilj
je spodbujati odgovorno poslovanje, pošteno obravnavanje strank in
preprečevanje nasprotja interesov v odnosih s strankami.
(7) Nadzorni svet spremlja in redno presoja primernost
in izvajanje strateških ciljev borznoposredniške družbe pri opravljanju investicijskih
storitev in poslov ter pomožnih investicijskih storitev, učinkovitost ureditve
upravljanja borznoposredniške družbe in ustreznosti politik glede zagotavljanja
storitev strankam ter sprejme ustrezne ukrepe za odpravo morebitnih
pomanjkljivosti. Člani nadzornega sveta imajo ustrezen dostop do informacij in
dokumentov, ki so potrebni za nadziranje in spremljanje odločitev glede
vodenja.
(8) Borznoposredniška družba v petih dneh po sprejetju
sklepa o imenovanju ali razrešitvi člana uprave ali nadzornega sveta o tem
obvesti agencijo in ji predloži informacije, ki so potrebne za presojo
ustreznosti člana uprave ali nadzornega sveta.
186. člen
(posebna pravila za upravni odbor borznoposredniške družbe)
(1) Upravni odbor borznoposredniške družbe imenuje
najmanj dva izvršna direktorja, ki morata biti člana upravnega odbora.
(2) Za izvršnega direktorja je lahko imenovana največ
polovica članov upravnega odbora borznoposredniške družbe.
(3) Člani upravnega odbora, ki niso izvršni direktorji,
ne smejo voditi poslov borznoposredniške družbe.
(4) Predsednik upravnega odbora ne more biti imenovan za
izvršnega direktorja v isti borznoposredniški družbi.
(5) Agencija lahko na zahtevo borznoposredniške družbe
dovoli, da funkcijo izvršnega direktorja v borznoposredniški družbi začasno
opravlja predsednik upravnega odbora, če so pri borznoposredniški družbi za to
podani utemeljeni razlogi.
187. člen
(redna likvidacija borznoposredniške družbe ter prenehanje
opravljanja investicijskih storitev in poslov)
(1) Če skupščina borznoposredniške družbe sprejme sklep
o prenehanju borznoposredniške družbe in začetku likvidacijskega postopka ali
sklep, s katerim se dejavnost borznoposredniške družbe spremeni tako, da ta ne
bo več opravljala investicijskih storitev in poslov, se smiselno uporabljajo 95.
do 101. člen ZBan-3.
(2) Pri smiselni uporabi določb ZBan-3 iz prejšnjega
odstavka se:
1.     
namesto pojma »banka« uporablja pojem »borznoposredniška družba«,
2.     
namesto pojma »Banka Slovenije« uporablja pojem »agencija« in
3.     
namesto pojma »bančne storitve« uporablja pojem »investicijske storitve
in posli«.
(3) Borznoposredniška družba v primeru iz prvega
odstavka tega člena:
1.     
opravi vsa dejanja, ki so potrebna za prenos:
- 
finančnih instrumentov in drugega premoženja strank, ki ga upravlja,
- 
vodenja računov nematerializiranih vrednostnih papirjev strank in
- 
drugih storitev, ki jih opravlja za stranke, na drugo osebo, ki je v
skladu z 59. členom tega zakona upravičena v Republiki Sloveniji
opravljati investicijske storitve in posle;
2.     
zagotovi, da oseba iz 1. točke tega odstavka prevzame:
- 
celotno dokumentacijo v zvezi z investicijskimi storitvami in posli, ki
jo je bila dolžna voditi borznoposredniška družba, in
- 
vse obveznosti in odgovornosti borznoposredniške družbe v zvezi z
vodenjem in hrambo te dokumentacije ter dostopom do te dokumentacije.
(4) Borznoposredniška družba v enem mesecu po tem, ko
izpolni vse obveznosti iz prejšnjega odstavka, agenciji predloži poročilo, v
katerem opiše ukrepe, ki jih je opravila za izpolnitev teh obveznosti, in
poročilo s pozitivnim mnenjem pooblaščenega revizorja, da je borznoposredniška
družba te obveznosti izpolnila.
188. člen
(stečaj borznoposredniške družbe)
Če ni s tem zakonom določeno drugače, se za stečaj borznoposredniške
družbe uporabljajo določbe ZFPPIPP o stečaju gospodarske družbe.
189. člen
(prepoved prisilne poravnave)
Nad borznoposredniško družbo ni mogoče začeti postopka prisilne
poravnave, postopka poenostavljene prisilne poravnave ali katerega od postopkov
prisilnega prenehanja na podlagi ZFPPIPP.
190. člen
(začetek stečaja)
(1) Ne glede na določbe ZFPPIPP o stečaju gospodarske
družbe lahko predlog za začetek stečajnega postopka nad borznoposredniško
družbo vloži tudi agencija.
(2) Izvod sklepa o začetku stečajnega postopka nad
borznoposredniško družbo sodišče nemudoma vroči tudi agenciji in Banki
Slovenije.
191. člen
(stečajni upravitelj)
(1) Stečajnega upravitelja borznoposredniške družbe
imenuje sodišče na predlog agencije. Agencija predlaga sodišču v izbor in
imenovanje za stečajnega upravitelja več oseb s seznama stečajnih upraviteljev,
ki imajo ustrezna strokovna znanja in izkušnje s področja trga finančnih
instrumentov ali pretekle izkušnje z vodenjem zahtevnih stečajnih postopkov. Za
izbor in imenovanje stečajnega upravitelja se ne upošteva pogoj, da je sodišče,
ki vodi postopek, na seznamu upraviteljev vpisano kot sodišče, pri katerem
predlagana oseba opravlja funkcijo upravitelja.
(2) Agencija lahko predlaga sodišču razrešitev
stečajnega upravitelja, če se med postopkom ugotovi, da stečajni upravitelj ne
razpolaga s posebnimi strokovnimi znanji in izkušnjami, ki se zahtevajo v zvezi
s stečajem borznoposredniške družbe. Če nastopijo razlogi za razrešitev
stečajnega upravitelja na podlagi ZFPPIPP, sodišče pred odločitvijo o njegovi
razrešitvi o razlogih obvesti agencijo in jo pozove, naj se o razlogih izreče v
roku, ki ne sme biti krajši od treh in ne daljši od osmih dni. Kadar agencija predlaga
razrešitev stečajnega upravitelja ali če se s svojo izjavo strinja s predlogom
sodišča glede razrešitve stečajnega upravitelja ter ob upoštevanju prejšnjega
odstavka, agencija hkrati predlaga sodišču v izbor in imenovanje za stečajnega
upravitelja novo osebo oziroma več oseb.
(3) Stečajni upravitelj nemudoma omogoči agenciji
neposreden dostop do vse dokumentacije in vseh podatkov borznoposredniške družbe
v stečaju ter ji, na njeno zahtevo, omogoči tudi zaslišanje zaposlenih v
borznoposredniški družbi v stečaju. Stečajni upravitelj agenciji redno poroča o
poteku postopka stečaja in o poplačilu terjatev upnikov.
(4) Stečajni upravitelj banki prevzemnici po tem zakonu
zagotovi vse razpoložljive podatke in informacije, vključno z osebnimi podatki,
ki jih ta potrebuje za izvedbo svojih nalog po tem zakonu, vključno z vpogledom
v dokumentacijo, kadar je to potrebno za razjasnitev identitete posameznih
vlagateljev v zvezi z izplačilom zajamčene terjatve vlagatelja po tem zakonu.
192. člen
(prijava in obravnava terjatev vlagateljev)
(1) Ne glede na ZFPPIPP se šteje, da so izločitvene
pravice in upravičene terjatve vlagateljev po tem zakonu prijavljene v
stečajnem postopku z dnem, ko agencija sodišču predloži potrjeni zapisnik iz
prvega odstavka 457. člena tega zakona.
(2) Potrjeni zapisnik iz 457. člena tega zakona se
v nadaljnjem postopku obravnava kot osnovni seznam preizkušenih terjatev, kot
ga določa ZFPPIPP. Pri tem ima terjatev, ki je nastala zaradi poplačila
zajamčene terjatve, kot jo opredeljuje 450. člen tega zakona, naravo
prednostne terjatve. Del upravičene terjatve vlagatelja iz prejšnjega odstavka,
ki presega višino zajamčene terjatve po tem zakonu, nima narave prednostne terjatve,
in se v postopkih obravnava kot navadna terjatev v skladu z ZFPPIPP.
193. člen
(oblikovanje upniškega odbora)
(1) V primeru stečaja borznoposredniške družbe sodišče,
ne glede na določbe ZFPPIPP o oblikovanju upniškega odbora, oblikuje upniški
odbor tudi na zahtevo agencije, Banke Slovenija ali člana sistema jamstva iz
450. člena tega zakona.
(2) Če se v primeru stečaja borznoposredniške družbe
oblikuje upniški odbor, sodišče na zahtevo člana sistem jamstva v upniški odbor
imenuje vsaj enega člana sistema jamstva iz 450. člena tega zakona.
4.2 Opravljanje investicijskih storitev in poslov
borznoposredniških družb
4.2.1 Splošne določbe
194. člen
(upravičenost opravljati investicijske storitve in posle)
(1) Borznoposredniška družba sme v Republiki Sloveniji
opravljati tiste investicijske storitve in posle ter pomožne investicijske storitve,
za katere pridobi dovoljenje agencije.
(2) Borznoposredniška družba sme investicijske storitve
in posle ter pomožne investicijske storitve, ki jih je upravičena opravljati v
Republiki Sloveniji po prejšnjem odstavku, opravljati tudi:
1.     
v drugi državi članici: prek podružnice ali prek odvisnega borznoposredniškega
zastopnika s sedežem v drugi državi članici ali neposredno ali prek odvisnega
borznoposredniškega zastopnika s sedežem v Republiki Sloveniji, če so
izpolnjeni pogoji, določeni v pododdelku 4.2.3 tega zakona;
2.     
v tretji državi: prek podružnice ali neposredno, če so izpolnjeni
pogoji, določeni v pododdelku 4.2.4 tega zakona.
(3) Borznoposredniška družba sme pomožne investicijske
storitve v posamezni državi opravljati samo v zvezi z opravljanjem investicijskih
storitev in poslov v tej državi.
(4) Borznoposredniška družba, ki želi dovoljenje iz
prvega odstavka tega člena razširiti na dodatne investicijske storitve in posle
ter pomožne investicijske storitve, ki niso vključeni v prvotnem dovoljenju,
agenciji predloži zahtevo za razširitev svojega dovoljenja. Za razširitev
dovoljenja iz prvega stavka tega odstavka se uporabljajo določbe tega zakona o
pridobitvi dovoljenja za opravljanje investicijskih storitev in poslov ter
pomožnih investicijskih storitev.
(5) Organi vodenja in nadzora borznoposredniške družbe s
sedežem v Republiki Sloveniji morajo delovati v Republiki Sloveniji.
195. člen
(register dovoljenj za opravljanje investicijskih storitev in
poslov)
(1) Agencija vzpostavi in redno dopolnjuje register
dovoljenj za opravljanje investicijskih storitev in poslov, v katerega se
vpisujejo vse:
1.     
borznoposredniške družbe, ki jim je agencija izdala dovoljenje za
opravljanje investicijskih storitev in poslov, in
2.     
banke, ki jim je Banka Slovenije izdala dovoljenje za opravljanje
investicijskih storitev in poslov.
(2) Register iz prejšnjega odstavka za vsako
borznoposredniško družbo oziroma banko iz prejšnjega odstavka vsebuje informacije
o firmi in sedežu borznoposredniške družbe oziroma banke ter o investicijskih
storitvah in poslih ter pomožnih investicijskih storitvah, ki jih je ta oseba
upravičena opravljati.
(3) Banka Slovenije agencijo obvešča o izdaji ali
odvzemu dovoljenj iz 2. točke prvega odstavka tega člena.
(4) Agencija zagotovi javno dostopnost registra iz
prvega odstavka tega člena.
(5) Agencija v register iz prvega odstavka tega člena
vpiše informacijo, da je bilo dovoljenje odvzeto, kdaj je bilo odvzeto in
razlog odvzema. Ta informacija je javnosti na voljo pet let po odvzemu
dovoljenja. Agencija lahko javno objavi odločbo oziroma povzetek odločbe o odvzemu
dovoljenja za opravljanje investicijskih storitev in poslov v skladu s
357. členom tega zakon in drugim odstavkom 488. člena ZTFI.
196. člen
(predpisi o opravljanju investicijskih storitev in poslov)
Agencija predpiše:
1.     
podrobnejše značilnosti storitev in poslov iz 3. točke prvega odstavka
176. člena tega zakona,
2.     
podrobnejšo vsebino informacij iz drugega odstavka 203. člena tega
zakona,
3.     
podrobnejšo vsebino dokumentacije, ki se priloži zahtevam za izdajo
dovoljenj, o katerih je pristojna določati po 4. poglavju tega zakona.
4.2.2 Opravljanje investicijskih storitev in poslov v
Republiki Sloveniji
197. člen
(dovoljenje za opravljanje investicijskih storitev in
poslov)
(1) Borznoposredniška družba dovoljenje za opravljanje
investicijskih storitev in poslov pridobi pred vpisom svoje ustanovitve v sodni
register.
(2) Prejšnji odstavek se smiselno uporablja tudi za vpis
spremembe dejavnosti v sodni register.
(3) Agencija obvesti ESMA o vsakem izdanem dovoljenju za
opravljanje investicijskih storitev in poslov.
198. člen
(zahteva za izdajo dovoljenja za opravljanje investicijskih
storitev in poslov)
Zahtevi za izdajo dovoljenja za opravljanje investicijskih
storitev in poslov je treba priložiti vse dokumente in druga dokazila, kot jih
določajo delegirani akti Evropske komisije, izdani na podlagi četrtega in
petega odstavka 7. člena in 11. odstavka 18. člena Direktive
2014/65/EU.
199. člen
(združitev postopka odločanja o dovoljenjih)
Agencija hkrati odloči o naslednjih zahtevah za izdajo
dovoljenj:
1.     
borznoposredniške družbe za opravljanje investicijskih storitev in
poslov, na katere se zahteva nanaša,
2.     
bodočih kvalificiranih imetnikov delnic borznoposredniške družbe iz 1.
točke tega člena za izdajo dovoljenja za pridobitev kvalificiranega deleža,
3.     
kandidatov za člane uprave borznoposredniške družbe iz 1. točke tega
člena za opravljanje funkcije člana uprave borznoposredniške družbe.
200. člen
(odločanje o dovoljenju za opravljanje investicijskih
storitev in poslov)
(1) Agencija izda borznoposredniški družbi dovoljenje za
opravljanje investicijskih storitev in poslov, če:
1.     
je statusna ureditev borznoposredniške družbe v skladu z oddelkom 4.1
tega zakona,
2.     
so izpolnjeni pogoji za izdajo dovoljenj za pridobitev kvalificiranih
deležev vsem kvalificiranim imetnikom,
3.     
so izpolnjeni pogoji za izdajo dovoljenj za opravljanje funkcije člana
uprave borznoposredniške družbe vsem članom njene uprave,
4.     
je načrtovana ureditev notranjega upravljanja iz 28. člena ZBNIP
ustrezna in primerna za upravljanje s tveganji, ki jim bo borznoposredniška
družba pri opravljanju načrtovanih poslov izpostavljena,
5.     
borznoposredniška družba izpolnjuje organizacijske zahteve iz oddelka
7.1 tega zakona in kadar se zahteva za dovoljenje nanaša na storitve
upravljanja MTF ali OTF, tudi če izpolnjuje dodatne organizacijske zahteve iz
pododdelka 7.3.2 tega zakona,
6.     
obstoj razmerja tesne povezanosti ne preprečuje učinkovitega nadzora nad
borznoposredniško družbo,
7.     
ima dovolj ustanovnega kapitala v skladu z 11. členom ZBNIP ob
upoštevanju narave teh investicijskih storitev in poslov.
(2) Če načrtovana ureditev notranjega upravljanja iz 28. člena
ZBNIP ni ustrezna ali primerna za upravljanje z vsemi tveganji, ki bi jim bila
borznoposredniška družba lahko izpostavljena pri opravljanju vseh poslov,
obseženih s posameznimi investicijskimi storitvami in posli, lahko agencija
omeji dovoljenje za opravljanje teh investicijskih storitev in poslov na
določene vrste oziroma obseg poslov ali veže dovoljenje na druge pogoje.
(3) V izreku odločbe o izdaji dovoljenja za opravljanje
investicijskih storitev in poslov morajo biti določno navedene vse
investicijske storitve in posli ter pomožne investicijske storitve, na katere
se dovoljenje nanaša.
(4) Dovoljenja ni mogoče izdati samo za opravljanje
pomožnih investicijskih storitev.
(5) Agencija se v zvezi s presojo zahteve za izdajo
dovoljenja za opravljanje investicijskih storitev in poslov posvetuje s
pristojnim organom države članice, če bo:
1.     
borznoposredniška družba podrejena investicijskemu podjetju ali
upravljavcu trga ali kreditni instituciji države članice,
2.     
borznoposredniška družba podrejena nadrejeni družbi investicijske družbe
ali kreditne institucije države članice,
3.     
borznoposredniško družbo obvladovala ista fizična ali pravna oseba, ki
obvladuje investicijsko podjetje ali kreditno institucijo države članice.
201. člen
(prenehanje dovoljenja za opravljanje investicijskih
storitev in poslov)
(1) Dovoljenje za opravljanje investicijskih storitev in
poslov preneha:
1.     
če borznoposredniška družba ne začne poslovati v enem letu od izdaje dovoljenja,
2.     
če borznoposredniška družba preneha opravljati investicijske storitve in
posle za več kot šest mesecev,
3.     
z izdajo sklepa pristojnega sodišča o začetku stečajnega postopka
oziroma postopka prisilne likvidacije nad borznoposredniško družbo,
4.     
če borznoposredniška družba v skladu s 187. členom tega zakona
preneha opravljati investicijske storitve in posle s predložitvijo poročil iz
četrtega odstavka 187. člena tega zakona ali
5.     
če se borznoposredniška družba dovoljenju izrecno odpove.
(2) Če nastopi razlog iz prejšnjega odstavka, agencija
izda odločbo, s katero ugotovi, da je dovoljenje prenehalo.
(3) Borznoposredniška družba ne sme več sklepati novih
poslov v zvezi z opravljanjem investicijskih storitev in poslov:
1.     
v primeru iz 1. in 2. točke prvega odstavka tega člena: po roku, s
potekom katerega dovoljenje preneha veljati,
2.     
v primeru iz 3. točke prvega odstavka tega člena: od dneva, ko začne
učinkovati začetek stečajnega postopka oziroma postopka prisilne likvidacije
nad borznoposredniško družbo,
3.     
v primeru iz 4. točke prvega odstavka tega člena: od dneva, ko predloži
poročili iz četrtega odstavka 187. člena tega zakona.
(4) Če borznoposredniška družba hudo in sistematično
krši ta zakon, Uredbo 600/2014/EU ali drug predpis, ki ureja poslovanje
borznoposredniških družb ali trgovanje na kapitalskih trgih, agencija ravna v
skladu z 293. do 295. členom ZBan-3 v povezavi s prvim odstavkom
347. člena tega zakona.
(5) Za namen iz prejšnjega odstavka se šteje, da
borznoposredniška družba hudo in sistematično krši ta zakon, Uredbo 600/2014/EU
ali drug predpis, ki ureja poslovanje borznoposredniških družb ali trgovanje na
kapitalskih trgih, če:
1.     
stori kršitev z enakimi elementi drugič v triletnem obdobju ali 
2.     
je zaradi kršitve stranki borznoposredniške družbe ali drugi osebi
nastala škoda.
(6) Agencija obvesti ESMA o vsakem prenehanju ali
odvzemu dovoljenja za opravljanje investicijskih storitev in poslov.
202. člen
(dovoljenje za združitev oziroma delitev)
(1) Če je borznoposredniška družba udeležena pri
združitvi ali delitvi družb, pridobi dovoljenje agencije za to združitev
oziroma delitev.
(2) Za odločanje o dovoljenju za združitev oziroma
delitev se smiselno uporabljajo 197. do 200. člen tega zakona.
(3) Če zaradi izvedbe združitve oziroma delitve nastane
nova družba, ki bo opravljala investicijske storitve in posle, ta pred vpisom
združitve oziroma delitve v sodni register pridobi dovoljenje agencije za
opravljanje investicijskih storitev in poslov.
(4) Prvi do tretji odstavek tega člena se smiselno
uporablja tudi za druga statusna preoblikovanja, pri katerih je udeležena borznoposredniška
družba.
4.2.3 Opravljanje investicijskih storitev in poslov v drugi
državi članici
203. člen
(obvestilo o nameri ustanovitve podružnice borznoposredniške
družbe v državi članici)
(1) Borznoposredniška družba, ki namerava ustanoviti
podružnico v drugi državi članici ali poslovati prek odvisnih
borznoposredniških zastopnikov s sedežem v drugi državi članici, kjer nima
ustanovljene podružnice, o tem najprej obvesti agencijo in navede državo
članico, v kateri namerava ustanoviti podružnico oziroma poslovati prek
odvisnega borznoposredniškega zastopnika.
(2) Obvestilu iz prejšnjega odstavka borznoposredniška
družba priloži naslednje informacije:
1.     
poslovni načrt, ki vsebuje nabor investicijskih storitev in poslov ter
pomožnih investicijskih storitev, ki jih namerava opravljati v tej državi
članici, ter, kadar namerava ustanoviti podružnico, organizacijsko ureditev
podružnice in navedbo, ali namerava podružnica poslovati prek odvisnih borznoposredniških
zastopnikov, vključno z navedbo, kateri so ti zastopniki,
2.     
naslov v državi članici gostiteljici, kjer bo mogoče pridobiti dokumentacijo
o poslovanju,
3.     
podatke o osebah, pooblaščenih za vodenje poslov podružnice ali
odvisnega borznoposredniškega zastopnika,
4.     
v primeru uporabe odvisnega borznoposredniškega zastopnika s sedežem v
drugi državi članici, opis poslovanja prek zastopnika in njegovo organizacijsko
strukturo, vključno z opisom komunikacije z zastopnikom in njegov položaj v
poslovanju borznoposredniške družbe.
(3) Šteje se, da obvestilo iz prvega odstavka tega člena
obsega zahtevo, da agencija obvestilo s prilogami predloži nadzornemu organu
države članice, v kateri namerava borznoposredniška družba ustanoviti
podružnico ali poslovati prek odvisnih borznoposredniških zastopnikov s sedežem
v tej drugi državi članici (v nadaljnjem besedilu: zahteva za predložitev
obvestila nadzornemu organu države članice).
(4) Če borznoposredniška družba posluje prek odvisnega borznoposredniškega
zastopnika s sedežem v drugi državi članici, se ta zastopnik za potrebe tega
zakona šteje kot ena oseba skupaj s podružnico, če je v tej državi članici
ustanovljena, in se za njegovo poslovanje uporabljajo določbe tega zakona o
podružnici borznoposredniške družbe v državi članici.
204. člen
(predložitev obvestila nadzornemu organu države članice)
(1) Agencija zavrne zahtevo za predložitev obvestila
nadzornemu organu države članice, če ob upoštevanju obsega in vrste poslov, ki
jih namerava borznoposredniška družba opravljati prek podružnice ali odvisnega
borznoposredniškega zastopnika s sedežem v drugi državi članici, obstaja
utemeljen dvom o ustreznosti organizacije in upravljanja podružnice ali
odvisnega borznoposredniškega zastopnika s sedežem v drugi državi članici oziroma
finančnega položaja borznoposredniške družbe.
(2) Če agencija ne zavrne zahteve po prejšnjem odstavku,
v treh mesecih po prejemu obvestila borznoposredniške družbe s prilogami iz
203. člena tega zakona to obvestilo s prilogami predloži nadzornemu organu
države članice in o tem obvesti borznoposredniško družbo.
(3) Hkrati z obvestilom iz prejšnjega odstavka agencija
nadzornemu organu države članice predloži tudi ustrezne podrobnosti o sistemu
jamstva za terjatve vlagateljev v Republiki Sloveniji.
(4) Če agencija v roku iz drugega odstavka tega člena ne
obvesti borznoposredniške družbe o predložitvi obvestila nadzornemu organu
države članice oziroma ji vroči odločbe o zavrnitvi zahteve za predložitev tega
obvestila, se šteje, da je zahtevo za predložitev obvestila zavrnila.
205. člen
(začetek poslovanja podružnice v državi članici)
Borznoposredniška družba lahko začne opravljati posle prek
podružnice ali odvisnega borznoposredniškega zastopnika s sedežem v drugi
državi članici:
1.     
z dnem, ko prejme obvestilo nadzornega organa države članice, da lahko
prične z opravljanjem investicijskih storitev in poslov v državi članici, ali
2.     
po dveh mesecih od dneva, ko je nadzorni organ države članice prejel
obvestilo agencije v skladu z 204. členom tega zakona, če do poteka tega
roka ne prejme obvestila nadzornega organa države članice iz 1. točke tega
člena.
206. člen
(obvestilo o spremembah glede podružnice v državi članici)
(1) Če namerava borznoposredniška družba spremeniti
katerokoli dejstvo ali okoliščino iz drugega odstavka 203. člena tega
zakona, o tem pisno obvesti agencijo en mesec pred izvedbo take spremembe.
Agencija o tem obvesti nadzorni organ države članice.
(2) Za spremembo iz prejšnjega odstavka se smiselno
uporabljajo 203. do 205. člen tega zakona, le da se roki skrajšajo na en
mesec.
207. člen
(neposredno opravljanje investicijskih storitev in poslov v
državi članici)
(1) Borznoposredniška družba, ki namerava začeti z
neposrednim opravljanjem investicijskih storitev in poslov v državi članici, o
tem obvesti agencijo in navede državo članico, v kateri namerava začeti z
neposrednim opravljanjem. Obvestilu priloži poslovni načrt z opisom vrste in
obsega nameravanih poslov v tej državi članici ter navedbo, ali bo v tej državi
članici uporabljala odvisne borznoposredniške zastopnike s sedežem v Republiki
Sloveniji, pri čemer navede kateri so ti zastopniki.
(2) Če namerava borznoposredniška družba v drugi državi članici
poslovati prek odvisnih borznoposredniških zastopnikov s sedežem v Republiki
Sloveniji, agencija sporoči podatke, vključno z osebnimi podatki, ki so
potrebni za identifikacijo teh zastopnikov nadzornemu organu države članice
gostiteljice borznoposredniške družbe.
(3) Agencija obvestilo borznoposredniške družbe iz
prvega odstavka tega člena v enem mesecu po prejemu s prilogo in podatki iz
prejšnjega odstavka predloži nadzornemu organu države članice gostiteljice
borznoposredniške družbe in o tem obvesti borznoposredniško družbo.
(4) Borznoposredniška družba lahko začne neposredno
opravljati investicijske storitve in posle, navedene v obvestilu iz prvega
odstavka tega člena, v državi članici z dnem, ko nadzorni organ te države
članice prejme obvestilo agencije iz prvega odstavka tega člena.
(5) Prvi do četrti odstavek tega člena se smiselno
uporablja tudi za vsako spremembo podatkov, navedenih v obvestilu iz prvega
odstavka tega člena. Spremembo je treba agenciji sporočiti en mesec pred
začetkom uporabe spremembe.
208. člen
(posebna pravila za MTF in OTF)
(1) Upravljavec MTF ali OTF s sedežem v Republiki Sloveniji,
ki namerava omogočiti oddaljeni dostop in uporabo tega sistema osebam s sedežem
v drugi državi članici, o tem obvesti agencijo, pri čemer navede to državo
članico.
(2) Agencija obvestilo iz prejšnjega odstavka v enem
mesecu po prejemu predloži nadzornemu organu države članice, na katero se
nanaša.
(3) Agencija na zahtevo nadzornega organa države članice
iz prvega odstavka tega člena temu brez nepotrebnega odlašanja sporoči podatke
o članih ali udeležencih MTF, na katerega se nanaša obvestilo iz prvega
odstavka tega člena.
(4) Upravljavec MTF ali OTF iz prvega odstavka tega
člena lahko osebam s sedežem v drugi državi članici omogoči oddaljeni dostop in
uporabo tega sistema, ko nadzorni organ te države članice prejme obvestilo iz
drugega odstavka tega člena.
4.2.4 Opravljanje investicijskih storitev in poslov v
tretji državi
209. člen
(podružnica borznoposredniške družbe v tretji državi)
(1) Borznoposredniška družba sme investicijske storitve
in posle ter pomožne investicijske storitve v tretji državi opravljati samo
prek podružnice.
(2) Borznoposredniška družba za ustanovitev podružnice v
tretji državi pridobi dovoljenje agencije za ustanovitev te podružnice (v
nadaljnjem besedilu: dovoljenje za ustanovitev podružnice borznoposredniške
družbe v tretji državi).
(3) Za dovoljenje za ustanovitev podružnice
borznoposredniške družbe v tretji državi se smiselno uporabljajo prvi in drugi
odstavek 203. člena, prvi odstavek 204. člena in 206. člen tega
zakona.
(4) Agencija zavrne zahtevo za izdajo dovoljenja za ustanovitev
podružnice borznoposredniške družbe v tretji državi tudi, če je ob upoštevanju
predpisov države, v kateri jo borznoposredniška družba namerava ustanoviti, ali
ob upoštevanju prakse pri izvajanju teh predpisov verjetno, da bo ovirano
izvajanje nadzora v skladu s tem zakonom.
210. člen
(neposredno opravljanje investicijskih poslov v tretji
državi)
(1) Ne glede na prvi odstavek 209. člena tega
zakona sme borznoposredniška družba investicijske posle poslovanja s finančnimi
instrumenti za svoj račun iz 3. točke prvega odstavka 11. člena tega
zakona v tretji državi opravljati tudi neposredno.
(2) Borznoposredniška družba o nameri neposrednega
opravljanja poslov obvesti agencijo.
(3) Za obvestilo iz prejšnjega odstavka se smiselno
uporablja prvi odstavek 207. člena tega zakona.
4.3 Opravljanje investicijskih storitev in poslov
investicijskih podjetij držav članic
211. člen
(opravljanje investicijskih storitev in poslov
investicijskih podjetij držav članic)
(1) Investicijsko podjetje druge države članice sme
investicijske storitve in posle, ki jih je upravičeno opravljati v državi
članici svojega sedeža, in s tem povezane pomožne investicijske storitve
opravljati tudi v Republiki Sloveniji prek podružnice ali prek odvisnega
borznoposredniškega zastopnika s sedežem v Republiki Sloveniji ali neposredno
pod pogoji, določenimi v tem zakonu.
(2) Za investicijsko podjetje države članice, ki
opravlja investicijske storitve in posle v Republiki Sloveniji, se uporabljajo:
1.     
določbe 7. in 8. poglavja tega zakona v obsegu, kot se z njimi v
slovenski pravni red prenašajo določbe Direktive 2014/65/EU,
2.     
določbe drugih zakonov, ki zaradi zaščite javnih koristi urejajo varstvo
potrošnikov, preprečevanje pranja denarja oziroma druga področja in se
uporabljajo za borznoposredniške družbe v Republiki Sloveniji, in
3.     
določbe predpisov, izdanih v zvezi z izvrševanjem določb zakonov iz 1.
in 2. točke tega odstavka.
(3) Za investicijsko podjetje države članice, ki
opravlja investicijske storitve in posle v Republiki Sloveniji prek podružnice,
se uporabljajo tudi:
1.     
drugi odstavek 105. člena in 108. člen ZBan-3 v zvezi z
230. členom tega zakona,
2.     
451. člen tega zakona,
3.     
v primeru iz četrtega odstavka 212. člena tega zakona: 14. poglavje
tega zakona,
4.     
del 4 Uredbe (EU) 2019/2033 Evropskega parlamenta in Sveta z dne
27. novembra 2019 o bonitetnih zahtevah za investicijska podjetja ter o
spremembi uredb (EU) št. 1093/2010, (EU) št. 575/2013, (EU)
št. 600/2014 in (EU) št. 806/2014 (UL L št. 314 z dne
5. 12. 2019, str. 1; v nadaljnjem besedilu: Uredba 2019/2033/EU), v delu,
v katerem se nanaša na poročila in informacije, potrebne za statistične namene,
ter
5.     
predpisi, izdani v zvezi z izvrševanjem zakonov iz 1. in 2. točke
tega odstavka.
(4) Agencija lahko za statistične namene zahteva, da ji
investicijsko podjetje države članice, ki investicijske storitve in posle v
Republiki Sloveniji opravlja prek podružnice, periodično poroča o dejavnosti
teh podružnic.
(5) Agencija lahko zahteva, da ji podružnica investicijskega podjetja
države članice v Republiki Sloveniji, predloži informacije, potrebne za
spremljanje skladnosti njegovega poslovanja s pravili, ki veljajo v Republiki
Sloveniji in ki se zanj uporabljajo. Te zahteve agencije ne smejo biti strožje
od tistih, ki jih naloži za enak namen družbam s sedežem v Republiki Sloveniji.
(6) Če investicijsko podjetje države članice posluje prek
odvisnega borznoposredniškega zastopnika s sedežem v Republiki Sloveniji, se za
njegovo poslovanje uporabljajo tudi določbe tega zakona o podružnici
investicijskega podjetja države članice. Tak odvisni borznoposredniški
zastopnik se za potrebe tega zakona šteje kot ena oseba skupaj s podružnico
investicijskega podjetja države članice, če je ta ustanovljena v Republiki
Sloveniji.
212. člen
(opravljanje investicijskih storitev in poslov prek
podružnice)
(1) Investicijsko podjetje države članice sme ustanoviti
podružnico v Republiki Sloveniji ter začeti opravljati investicijske storitve
in posle prek te podružnice:
-       
z dnem, ko prejme obvestilo agencije, da lahko prične z opravljanjem
investicijskih storitev in poslov, ali
-       
s potekom dveh mesecev od dneva, ko agencija od nadzornega organa države
članice sedeža tega investicijskega podjetja prejme obvestilo in priloge z
vsebino iz prvega in drugega odstavka 203. člena ter iz tretjega odstavka
204. člena tega zakona.
(2) Če namerava investicijsko podjetje države članice v
zvezi s svojo podružnico v Republiki Sloveniji spremeniti katero od dejstev
oziroma okoliščin iz drugega odstavka 203. člena tega zakona, o tem pisno
obvesti pristojni organ matične države članice investicijskega podjetja en
mesec pred izvedbo take spremembe.
(3) Terjatve vlagateljev pri podružnici investicijskega
podjetja države članice so vključene v sistem jamstva za terjatve vlagateljev v
državi članici sedeža investicijskega podjetja.
(4) Podružnica investicijskega podjetja države članice
se lahko za dopolnitev ravni oziroma obsega jamstva, ki presega raven oziroma
višino zajamčene terjatve v sistemu jamstva za terjatve vlagateljev v državi
članici njenega sedeža, vključi v sistem zajamčenih terjatev v Republiki
Sloveniji.
213. člen
(neposredno opravljanje investicijskih storitev in poslov)
(1) Investicijsko podjetje države članice sme začeti z
neposrednim opravljanjem investicijskih storitev in poslov v Republiki Sloveniji,
ko agencija od nadzornega organa države članice sedeža tega investicijskega
podjetja prejme obvestilo in priloge z vsebino iz prvega odstavka
207. člena tega zakona.
(2) Prejšnji odstavek se smiselno uporablja tudi za
vsako spremembo podatkov, navedenih v obvestilu iz prvega odstavka 207. člena
tega zakona.
(3) Agencija objavi seznam odvisnih borznoposredniških
zastopnikov s sedežem v drugi državi članici, ki jih bodo pri neposrednem
opravljanju investicijskih storitev in poslov v Republiki Sloveniji uporabljala
investicijska podjetja ali banke drugih držav članic.
214. člen
(posebna pravila za MTF in OTF)
(1) Upravljavec MTF ali OTF s sedežem v drugi državi
članici, ki je v državi članici svojega sedeža upravičen upravljati MTF ali
OTF, lahko omogoči oddaljeni dostop in uporabo tega sistema osebam s sedežem v
Republiki Sloveniji, ko agencija prejme obvestilo nadzornega organa te države
članice z vsebino iz prvega odstavka 208. člena tega zakona.
(2) Agencija lahko od nadzornega organa države članice
iz prejšnjega odstavka zahteva podatke o članih ali udeležencih MTF ali OTF, na
katerega se nanaša obvestilo iz prejšnjega odstavka.
4.4 Opravljanje investicijskih storitev in poslov
investicijskih podjetij tretjih držav
215. člen
(opravljanje investicijskih storitev in poslov
investicijskega podjetja tretje države)
(1) Investicijsko podjetje tretje države sme v Republiki
Sloveniji opravljati investicijske storitve in posle prek podružnice pod pogoji,
določenimi v tem zakonu.
(2) Ne glede na prejšnji odstavek lahko investicijsko
podjetje tretje države za stranko s prebivališčem ali sedežem v Republiki
Sloveniji opravi posamezno investicijsko storitev ali posel, če je stranka
izključno na lastno pobudo zaprosila za to storitev.
(3) Ne glede na odnose v skupini se v primeru, ko
investicijsko podjetje tretje države tudi prek subjekta, ki deluje v njegovem
imenu ali je tesno povezan s takšnim podjetjem iz tretje države ali katero koli
drugo osebo, ki deluje v imenu takšnega subjekta, poskuša pridobiti stranke ali
potencialne stranke s prebivališčem ali sedežem v Republiki Sloveniji, to ne
šteje za storitev, ki se opravlja izključno na zaprosilo stranke na lastno
pobudo za to storitev.
(4) Če je stranka izključno na lastno pobudo zaprosila za
storitev iz drugega odstavka tega člena, ji investicijsko podjetje tretje
države ne sme ponujati ali oglaševati drugih investicijskih storitev oziroma
produktov, za katere stranka ni zaprosila na lastno pobudo. Takšno ponujanje
ali oglaševanje je dopustno le prek podružnice.
216. člen
(dovoljenje za ustanovitev podružnice investicijskega podjetja
tretje države)
(1) Investicijsko podjetje tretje države lahko v
Republiki Sloveniji ustanovi podružnico, če pridobi dovoljenje agencije za
ustanovitev podružnice (v nadaljnjem besedilu: dovoljenje za ustanovitev
podružnice investicijskega podjetja tretje države).
(2) Zahtevi za izdajo dovoljenja za ustanovitev
podružnice investicijskega podjetja tretje države je treba priložiti:
1.     
izpisek iz sodnega ali drugega ustreznega registra države sedeža za
matično investicijsko podjetje,
2.     
statut ali druga ustrezna pravila matičnega investicijskega podjetja,
3.     
podatke o članih organov vodenja in nadzora matičnega investicijskega
podjetja ter poslovodij podružnice in dokazila, da te osebe izpolnjujejo pogoje
za opravljanje svojih funkcij v skladu z zahtevami iz tega zakona,
4.     
revidirana poslovna poročila matičnega investicijskega podjetja za
zadnja tri leta poslovanja,
5.     
če iz izpiska iz 2. točke niso razvidni podatki o imetnikih delnic
matičnega investicijskega podjetja, ustrezno listino, ki verodostojno izkazuje
imetnike delnic in njihove deleže pri upravljanju tega podjetja,
6.     
izpisek iz sodnega ali drugega ustreznega registra države sedeža za
pravne osebe, ki so imetnice kvalificiranih deležev v matičnem investicijskem
podjetju,
7.     
organizacijsko strukturo podružnice, opis investicijskih storitev in
poslov, ki jih bo opravljala podružnica, opis morebitnega prenosa pomembnih
poslovnih procesov na drugo osebo in poslovni načrt za prva tri leta
poslovanja,
8.     
naziv nadzornega organa matičnega investicijskega podjetja in njegovo
dovoljenje za ustanovitev podružnice oziroma izjavo tega organa, da dovoljenje
po predpisih države tega podjetja ni potrebno,
9.     
izjavo investicijskega podjetja tretje države, da bo podružnica vso
dokumentacijo, ki se nanaša na njeno poslovanje, vodila v slovenskem jeziku in
jo hranila na svojem sedežu ter vodila ločene računovodske izkaze v skladu s
tem zakonom ali na njegovi podlagi izdanimi predpisi,
10.  
podrobnejši opis sistema jamstva za terjatve vlagateljev, v katerega je
vključeno investicijsko podjetje tretje države,
11.  
podatke o ustanovnem kapitalu, s katerim bo podružnica lahko prosto
razpolagala,
12.  
drugo dokumentacijo, na podlagi katere je mogoče ugotoviti, ali je
podružnica kadrovsko, tehnično in organizacijsko sposobna opravljati
investicijske storitve in posle, na katere se nanaša zahteva za izdajo
dovoljenja.
(3) Agencija lahko kot pogoj za izdajo dovoljenja za
ustanovitev podružnice investicijskega podjetja tretje države zahteva, da
matično investicijsko podjetje v Republiki Sloveniji deponira denarni znesek
oziroma drugo ustrezno finančno premoženje oziroma predloži drugo ustrezno
zavarovanje kot jamstvo za poravnavo obveznosti iz poslov, sklenjenih v
Republiki Sloveniji.
(4) Agencija izda dovoljenje za ustanovitev podružnice
investicijskega podjetja tretje države, če na podlagi podatkov, s katerimi
razpolaga, in dokumentacije, priložene zahtevi za izdajo dovoljenja, presodi,
da je podružnica finančno, upravljavsko, organizacijsko, kadrovsko in tehnično
usposobljena za poslovanje v skladu s tem zakonom.
(5) Agencija zavrne zahtevo za izdajo dovoljenja za
ustanovitev podružnice investicijskega podjetja tretje države, če je ob
upoštevanju predpisov države sedeža matičnega investicijskega podjetja ali ob
upoštevanju prakse te države pri uporabi in izvajanju teh predpisov verjetno,
da bo ovirano izvajanje nadzora v skladu s tem zakonom.
(6) Investicijsko podjetje tretje države, ki je
pridobilo dovoljenje za ustanovitev podružnice, lahko v Republiki Sloveniji
prek podružnice opravlja tiste investicijske storitve in posle, katerih opis je
priložilo zahtevi iz drugega odstavka tega člena.
(7) Če namerava investicijsko podjetje tretje države v
Republiki Sloveniji prek podružnice začeti opravljati tudi druge investicijske
storitve in posle, katerih opisa ni priložilo zahtevi iz drugega odstavka tega
člena, predhodno pridobi dodatno dovoljenje agencije za opravljanje teh
storitev.
(8) Za dodatno dovoljenje iz prejšnjega odstavka se
smiselno uporabljajo 7. in 11. točka drugega odstavka ter četrti in peti
odstavek tega člena.
(9) Agencija o zahtevi za izdajo dovoljenja za
ustanovitev podružnice investicijskega podjetja tretje države odloči v šestih
mesecih od prejema popolne zahteve.
(10) Ne glede na druge določbe tega zakona se za
podružnico investicijskega podjetja tretje države ne morejo uporabljati ugodnejši
pogoji kot za investicijska podjetja s sedežem v državi članici.
(11) Dovoljenje za ustanovitev podružnice
investicijskega podjetja tretje države preneha, če podružnica ne začne
opravljati investicijskih storitev in poslov v Republiki Sloveniji v enem letu
od izdaje dovoljenja, če več kot šest mesecev ne opravlja investicijskih
storitev in poslov v Republiki Sloveniji ali če se dovoljenju izrecno odpove. Dovoljenje
preneha tudi v drugih primerih, določenih z zakonom.
(12) Agencija enkrat letno ESMA uradno sporoči seznam
podružnic investicijskih podjetij iz tretjih držav, dejavnih na območju
Republike Slovenije.
(13) Podružnica investicijskega podjetja tretje države, ki je
pridobila dovoljenje v skladu s prvim odstavkom tega člena, agenciji vsako leto
sporoči naslednje informacije:
1.     
obseg in področje storitev in poslov, ki jih opravlja podružnica v
Republiki Sloveniji;
2.     
za investicijska podjetja tretjih držav, ki opravljajo investicijski
posel poslovanja za svoj račun, njihovo mesečno najmanjšo, povprečno in
največjo izpostavljenost do nasprotnih strank s prebivališčem ali sedežem v EU;
3.     
za investicijska podjetja tretjih držav, ki opravljajo storitve izvedbe
prve ali nadaljnje prodaje finančnih instrumentov z obveznostjo odkupa, skupno
vrednost finančnih instrumentov, ki izvirajo iz nasprotnih strank s
prebivališčem ali sedežem v EU in spadajo v okvir prve ali nadaljnje prodaje
finančnih instrumentov z obveznostjo odkupa v preteklih 12 mesecih;
4.     
promet in skupno vrednost sredstev, ki ustrezajo storitvam in poslom iz
1. točke tega odstavka;
5.     
podroben opis ureditev za zaščito vlagateljev, ki so na voljo strankam
podružnice, vključno s pravicami teh strank, ki izhajajo iz sistema jamstva za
terjatve vlagateljev iz 10. točke drugega odstavka tega člena;
6.     
politiko in ureditve obvladovanja tveganj, ki jih podružnica uporablja
za storitve in posle iz 1. točke tega odstavka;
7.     
ureditve upravljanja, vključno z nosilci ključnih funkcij za posle
podružnice;
8.     
vse druge informacije, za katere agencija meni, da so potrebne za
celovito spremljanje poslov podružnice.
(14) Agencija na zahtevo ESMA sporoči naslednje informacije:
1.     
vsa dovoljenja za podružnice, ki jim je izdano dovoljenje v skladu s
prvim odstavkom tega člena, in vse poznejše spremembe teh dovoljenj;
2.     
obseg in področje storitev in poslov, ki jih izvaja podružnica, ki ima
dovoljenje v Republiki Sloveniji;
3.     
promet in skupna sredstva, ki ustrezajo storitvam in poslom iz prejšnje
točke;
4.     
ime skupine iz tretje države, ki ji pripada podružnica, ki ima
dovoljenje.
(15) Agencija tesno sodeluje s pristojnimi organi subjektov,
ki so del iste skupine, ki ji pripadajo podružnice investicijskih podjetij
tretjih držav z dovoljenjem iz prvega odstavka tega člena, ter ESMA in EBA za
zagotovitev, da se vsi posli te skupine v Uniji celovito, dosledno in
učinkovito nadzorujejo v skladu s tem zakonom, Uredbo 575/2013/EU, Uredbo
600/2014/EU, Uredbo 2019/2033/EU in ZBan-3.
217. člen
(uporaba določb)
(1) Za investicijsko podjetje tretje države, ki je v
Republiki Sloveniji ustanovilo podružnico, se uporabljata drugi odstavek 105. člena
in 108. člen ZBan-3 v zvezi z 230. členom tega zakona.
(2) Za investicijsko podjetje iz prejšnjega odstavka
oziroma njegovo podružnico in za poslovodje te podružnice se uporabljajo:
1.     
določbe 6. poglavja tega zakona, določbe 7. in 8. poglavja tega
zakona v obsegu, kot se z njimi v slovenski pravni red prenašajo določbe
Direktive 2014/65/EU, ter določbe 10., 11., 13. in 16. poglavja tega zakona,
2.     
določbe drugih zakonov, ki se uporabljajo za borznoposredniške družbe s
sedežem v Republiki Sloveniji,
3.     
v primeru iz tretjega odstavka 218. člena tega zakona: 14. poglavje
tega zakona,
4.     
določbe 3. do 26. člena Uredbe 600/2014/EU,
5.     
določbe predpisov, izdanih v zvezi z izvrševanjem določb predpisov iz 1.
do 4. točke tega odstavka,
6.     
določbe Uredbe 596/2014/EU, ki se nanašajo na investicijska podjetja,
7.     
določbe ZBNIP in Uredbe 2019/2033/EU.
(3) Za poslovodje podružnice se smiselno uporabljajo
določbe tega zakona o upravi borznoposredniške družbe.
(4) Agencija odvzame dovoljenje za ustanovitev
podružnice investicijskega podjetja tretje države tudi, če:
1.     
je nadzorni organ sedeža tega podjetja matičnemu investicijskemu
podjetju odvzel dovoljenje za opravljanje investicijskih storitev in poslov,
2.     
podružnica v primeru iz tretjega odstavka 218. člena tega zakona ne
izpolnjuje obveznosti iz naslova jamstva za terjatve vlagateljev.
218. člen
(pogoji za opravljanje investicijskih storitev in poslov
podružnice investicijskega podjetja tretje države)
(1) Za izdajo dovoljenja za ustanovitev podružnice
investicijskega podjetja tretje države morajo biti izpolnjeni naslednji pogoji:
1.     
za investicijske storitve in posle, ki jih želi podružnica
investicijskega podjetja tretje države opravljati v Republiki Sloveniji, je
investicijsko podjetje tretje države pridobilo dovoljenje pristojnega
nadzornega organa v tej državi, ki je dovoljenje izdalo ob upoštevanju
ustreznih zahtev glede preprečevanja pranja denarja in financiranja terorizma,
2.     
nadzorni organ investicijskega podjetja tretje države in agencija imata
sklenjen ustrezni sporazum o izmenjavi podatkov, vključno z osebnimi podatki,
ki so potrebni za varovanje vlagateljev in celovitosti trgov,
3.     
podružnica investicijskega podjetja tretje države prosto razpolaga z
ustreznim ustanovnim kapitalom,
4.     
podružnica investicijskega podjetja tretje države ima vsaj eno
poslovodno osebo, ki izpolnjuje pogoje za člana uprave iz tega zakona,
5.     
Republika Slovenija in država sedeža investicijskega podjetja tretje
države imata sklenjen sporazum, ki je v celoti skladen s standardi, določenimi
v 26. členu Vzorčne davčne konvencije OECD o dohodku in premoženju, in ki
skupaj z drugimi morebitnimi sklenjenimi večstranskimi davčnimi sporazumi zagotavljajo
učinkovito izmenjavo informacij pri davčnih zadevah,
6.     
investicijsko podjetje tretje države je vključeno v sistem jamstva za
terjatve vlagateljev, ki je skladen z zahtevami iz Direktive 1997/9/ES.
(2) Raven in obseg jamstva za terjatve vlagateljev pri
podružnici investicijskega podjetja tretje države ne smeta presegati ravni in
obsega, kot sta določena s tem zakonom.
(3) Če je obseg jamstva v sistemu jamstva za terjatve
vlagateljev v državi, v kateri ima sedež investicijsko podjetje tretje države,
manjši kot v Republiki Sloveniji, se podružnica tega investicijskega podjetja
vključi v sistem jamstva za terjatve v Republiki Sloveniji. Način in obseg
vključitve podružnice investicijskega podjetja tretje države v sistem jamstva
za terjatve v Republiki Sloveniji predpiše agencija z dovoljenjem za
ustanovitev podružnice.
4.5 Borzni posredniki
219. člen
(pogoji za opravljanje poslov borznega posrednika)
(1) Kandidat za borznega posrednika lahko zahteva izdajo
dovoljenja za vse ali nekatere od naslednjih vrst poslov borznega posrednika:
1.     
izvrševanje naročil za račun strank,
2.     
investicijsko svetovanje in
3.     
gospodarjenje s finančnimi instrumenti strank.
(2) Za pridobitev dovoljenja za opravljanje poslov
borznega posrednika kandidat za borznega posrednika izpolnjuje naslednje pogoje:
1.     
ima najmanj enoletne delovne izkušnje iz poslovanja s finančnimi
instrumenti,
2.     
je uspešno opravil preizkus strokovnega znanja za tiste vrste poslov
borznega posrednika, ki so predmet zahteve za izdajo dovoljenja,
3.     
zaradi kaznivega dejanja zoper premoženje ali zoper gospodarstvo ni bil
pravnomočno obsojen na kazen zapora več kot treh mesecev, ki še ni izbrisana.
(3) Agencija za vsako vrsto poslov iz prvega odstavka
tega člena predpiše program in način opravljanja preizkusa strokovnega znanja
iz 2. točke drugega odstavka tega člena.
(4) Agencija lahko državljanu države članice ali OECD
namesto na podlagi opravljenega preizkusa iz 2. točke drugega odstavka tega
člena izda dovoljenje tudi na podlagi zakona, ki ureja postopke priznavanja
poklicnih kvalifikacij za opravljanje reguliranih poklicev.
(5) Agencija lahko za izvajanje preizkusov strokovnega
znanja iz 2. točke drugega odstavka tega člena in za presojo strokovnih znanj
iz prejšnjega odstavka na podlagi javnega razpisa pooblasti gospodarsko
interesno združenje, ki deluje na področju kapitalskih trgov, ki bo izvajalo te
preizkuse v njenem imenu in za njen račun. Gospodarsko interesno združenje ima
ustrezne:
- 
poslovne prostore za izvajanje dejavnosti izobraževanja in
- 
izvajalce programov.
(6) V izreku odločbe o izdaji dovoljenja za opravljanje
poslov borznega posrednika se določno navedejo vrste poslov iz prvega odstavka
tega člena, na katere se dovoljenje nanaša.
220. člen
(dovoljenje za opravljanje poslov borznega posrednika)
(1) Agencija izda dovoljenje za opravljanje poslov
borznega posrednika, če kandidat za borznega posrednika izpolnjuje pogoje iz
drugega odstavka 219. člena tega zakona in če ne obstajajo okoliščine iz
tretjega odstavka tega člena.
(2) Agencija zavrne zahtevo za izdajo dovoljenja za opravljanje
poslov borznega posrednika, če kandidat za borznega posrednika ne izpolnjuje
pogojev iz drugega odstavka 219. člena tega zakona.
(3) Agencija zavrne zahtevo za izdajo dovoljenja za
opravljanje poslov borznega posrednika tudi, če iz podatkov, s katerimi
razpolaga, izhaja, da bi bilo lahko zaradi storitev in poslov, ki jih opravlja,
ali zaradi ravnanj, ki jih je storil, ogroženo poslovanje borznoposredniške
družbe v skladu s 7. poglavjem tega zakona.
221. člen
(pravila ravnanja borznih posrednikov)
(1) Borzni posrednik pri opravljanju poslov, zajetih v
investicijskih storitvah in poslih, ki jih za svoje stranke opravlja
borznoposredniška družba, ravna v skladu:
1.     
s tem zakonom in predpisi, izdanimi na njegovi podlagi,
2.     
z drugimi zakoni in predpisi, ki urejajo opravljanje investicijskih storitev
in poslov, in
3.     
s pravili in standardi stroke opravljanja investicijskih storitev.
(2) Borzni posrednik ne sme priporočati nakupa ali
prodaje finančnih instrumentov le zaradi pridobitve provizije.
222. člen
(odvzem dovoljenja za opravljanje poslov borznega
posrednika)
(1) Agencija odvzame dovoljenje za opravljanje poslov
borznega posrednika, če:
1.     
je bilo dovoljenje pridobljeno z navajanjem neresničnih podatkov,
2.     
borzni posrednik stori prepovedano ravnanje zlorabe trga,
3.     
borzni posrednik huje krši druge obveznosti, določene s predpisi in
pravili iz prvega odstavka 221. člena tega zakona,
4.     
je borzni posrednik pravnomočno obsojen zaradi kaznivega dejanja
navedenega v 3. točki drugega odstavka 219. člena tega zakona,
5.     
se borzni posrednik sam izrecno odpove dovoljenju.
(2) Kršitev obveznosti iz 3. točke prvega odstavka tega
člena ima značilnosti hujše kršitve če:
1.     
borzni posrednik stori kršitev enakih značilnosti že drugič v petletnem
obdobju ali
2.     
je zaradi kršitve stranki borznoposredniške družbe ali drugi osebi
nastala škoda.
223. člen
(pogojni odvzem dovoljenja za opravljanje poslov borznega
posrednika)
(1) Z odločbo o odvzemu dovoljenja za opravljanje poslov
borznega posrednika lahko agencija hkrati izreče, da se odvzem ne bo izvedel,
če borzni posrednik v preizkusnem obdobju, ki ga določi agencija in ki ne sme
biti krajše od šestih mesecev in ne daljše od dveh let, šteto od dneva izdaje
odločbe, ne bo storil nove kršitve, zaradi katere je mogoče odvzeti dovoljenje
ali izreči opomin.
(2) Agencija prekliče pogojni odvzem dovoljenja in
dovoljenje odvzame, če borzni posrednik v preizkusnem obdobju stori novo
kršitev, zaradi katere je mogoče odvzeti dovoljenje ali izreči opomin.
224. člen
(opomin)
Agencija izreče borznemu posredniku opomin, če krši
obveznosti, določene s predpisi ali pravili iz prvega odstavka 221. člena
tega zakona, in ni pogojev za odvzem dovoljenja za opravljanje poslov borznega
posrednika.
5. poglavje
UPRAVLJANJE BORZNOPOSREDNIŠKE DRUŽBE S
TVEGANJI
(črtano)
225. člen
(črtan)
226. člen
(črtan)
227. člen
(črtan)
6. poglavje
POSLOVNE KNJIGE IN LETNO POROČILO
BORZNOPOSREDNIŠKE DRUŽBE
228. člen
(revidiranje letnega poročila borznoposredniške družbe)
Letno poročilo borznoposredniške družbe pregleda revizor.
229. člen
(zamenjava revizijske družbe)
Borznoposredniška družba najmanj enkrat v petih zaporednih letih
zamenja revizijsko družbo, ki je revidirala njeno letno poročilo.
230. člen
(smiselna uporaba določb ZBan-3 o poslovnih knjigah
in letnih poročilih, revidiranju in razkritjih)
(1) Za poslovne knjige in letna poročila, revidiranje in
razkritja borznoposredniške družbe se smiselno uporabljajo 102., 103. in 105.
do 108. člen, 1. do 3. točka prvega odstavka in drugi odstavek
109. člena ter 160. člen ZBan-3.
(2) Pri smiselni uporabi določb ZBan-3 iz prejšnjega
odstavka se:
1.     
namesto pojma »banka« uporablja pojem »borznoposredniška družba«,
2.     
namesto pojma »Banka Slovenije« uporablja pojem »agencija« in
3.     
namesto pojma »bančna skupina« uporablja pojem »investicijska skupina«.
231. člen
(dodatna razkritja)
(1) Borznoposredniška družba razkritja iz 6. dela Uredbe
2019/2033/EU javno objavi vsaj na svojih spletnih straneh.
(2) Agencija predpiše pravila o pogostejših razkritjih
informacij iz prejšnjega odstavka, če je to potrebno zaradi spremenjenih
pogojev poslovanja borznoposredniških družb in delovanja finančnega sistema.
(3) Borznoposredniška družba na svojih spletnih straneh javno
objavi pojasnilo o načinu izpolnjevanja zahtev, ki so določene s tem zakonom in
predpisi iz 1. točke prvega odstavka 232. člena tega zakona in ZBNIP ter
predpisi, izdanimi na njegovi podlagi, glede:
1.     
ureditve notranjega upravljanja borznoposredniške družbe in
organizacijske strukture borznoposredniške družbe,
2.     
politike izbora članov uprave in nadzornega sveta,
3.     
politik prejemkov iz 45. člena ZBNIP.
(4) Nadrejena borznoposredniška družba v Republiki Sloveniji
na svojih spletnih straneh letno javno objavi opis pravne in organizacijske
strukture investicijske skupine, vključno z opisom ureditve notranjega upravljanja
v skladu z 28. členom ZBNIP, ureditve glede razmerij tesne povezanosti in
ureditve upravljanja v podrejenih družbah v skladu s 154. členom ZBan-3,
ali se namesto objave tega opisa sklicuje na enakovredne javno objavljene
informacije.
7. poglavje
PRAVILA POSLOVANJA PRI OPRAVLJANJU
INVESTICIJSKIH STORITEV IN POSLOV
7.1 Organizacijske zahteve za opravljanje investicijskih
storitev in poslov
232. člen
(politike in postopki pravilnega poslovanja)
(1) Borznoposredniška družba vzpostavi in uresničuje
ustrezne politike in postopke, ki so potrebni za zagotovitev, da:
1.     
posluje v skladu s tem zakonom in predpisi, izdanimi na njegovi podlagi,
in z drugimi zakoni ali predpisi, ki se uporabljajo za opravljanje
investicijskih storitev in poslov, ter predpisi, izdanimi na podlagi teh
zakonov, in
2.     
v skladu s predpisi iz 1. točke tega odstavka pri opravljanju poslov
zanjo ali za njene stranke in v skladu z obveznostmi, določenimi s predpisi, ki
urejajo njihove osebne posle s finančnimi instrumenti ravnajo:
- 
poslovodstvo borznoposredniške družbe,
- 
borzni posredniki in druge osebe, ki na podlagi zaposlitve ali na drugi
podlagi opravljajo posle zanjo, in
- 
njeni odvisni borznoposredniški zastopniki.
(2) Borznoposredniška družba za dosego namena iz
prejšnjega odstavka uporabi ustrezne sisteme, vire in postopke, ki so
sorazmerni vrsti in obsegu investicijskih storitev in poslov, ki jih opravlja.
(3) Borznoposredniška družba po pridobitvi dovoljenja za
opravljanje investicijskih storitev in poslov ves čas izpolnjuje pogoje, ki so
potrebni za pridobitev tega dovoljenja, in o vsaki spremembi, ki bi vplivala na
izpolnjevanje pogojev, ki so potrebni za pridobitev tega dovoljenja, obvesti
agencijo.
233. člen
(ukrepi za upravljanje nasprotij interesov)
(1) Borznoposredniška družba vzpostavi in uresničuje
ustrezne ukrepe za ugotavljanje nasprotij interesov, ki nastanejo pri
opravljanju posameznih investicijskih storitev in poslov ter pomožnih
investicijskih storitev ali kombinacije teh storitev:
1.     
nasprotij med interesi borznoposredniške družbe, ki vključujejo tudi
razmerja z osebami iz 2. točke 232. člena tega zakona, ali interesi
katerekoli osebe, ki je z borznoposredniško družbo povezana z obvladovanjem, in
interesi strank borznoposredniške družbe ter
2.     
nasprotij med interesi strank borznoposredniške družbe pri opravljanju
investicijskih storitev in poslov, vključno s prejemanjem spodbud tretjih oseb
ali s politiko nagrajevanja pri borznoposredniški družbi.
(2) Borznoposredniška družba uresničuje učinkovit sistem
za preprečevanje in za upravljanje nasprotji interesov, ki obsega vse razumne
ukrepe, za preprečitev, da bi nasprotja interesov iz prejšnjega odstavka
neugodno vplivala na uresničitev interesov njenih strank.
(3) Če ukrepi iz prejšnjega odstavka ne zadoščajo, da bi
borznoposredniška družba lahko razumno zaupala v preprečitev neugodnega
vplivanja nasprotja interesov iz prvega odstavka tega člena na uresničitev
interesov posamezne stranke, tej stranki, preden začne zanjo opravljati
investicijske storitve in posle ali pomožne investicijske storitve, razumljivo
in jasno razkrije splošne značilnosti in vire teh nasprotij interesov ter
postopke za blažitev teh tveganj.
(4) Razkritje iz prejšnjega odstavka mora:
1.     
biti na trajnem nosilcu podatkov in
2.     
vsebovati dovolj podrobnosti, da se lahko stranka razumno odloči o
storitvi, v zvezi s katero je nastalo nasprotje interesov, ob upoštevanju vrste
posamezne stranke.
(5) Če borznoposredniška družba pripravlja finančne
instrumente za prodajo strankam, vzpostavi in uresničuje postopek potrjevanja
teh finančnih instrumentov. Postopek potrjevanja finančnih instrumentov je
potreben tudi pri pomembnih spremembah obstoječih finančnih instrumentov, ki
jih je pripravila borznoposredniška družba in jih ponuja svojim strankam.
Postopek potrjevanja je treba redno preverjati.
(6) V postopku potrjevanja iz prejšnjega odstavka se
opredeli ciljni trg končnih strank v kategoriji strank, ki jim je namenjen posamezni
finančni instrument, zagotovi, da so bila ob določanju ciljnega trga končnih
strank upoštevana vsa tveganja, ki so za te stranke primerna ter opredeli
primerna prodajna strategija teh finančnih instrumentov. Finančni instrument je
potrjen, ko borznoposredniška družba izda dokument, v katerem so navedene vse
zahtevane kategorije iz tega odstavka (v nadaljnjem besedilu: potrditev
finančnega instrumenta).
(7) Borznoposredniška družba redno pregleduje finančne
instrumente, ki jih ponuja ali oglašuje, in pri tem upošteva vsako spremembo,
ki bi lahko pomembno vplivala na tveganja, ki jih vsebuje posamezni finančni
instrument, ter določi, ali so ta tveganja še sprejemljiva za posamezni ciljni
trg končnih strank ter ali je prodajna strategija finančnih instrumentov
primerna za te stranke. To navede v potrditvi finančnega instrumenta.
(8) Borznoposredniška družba, ki pripravlja finančne
instrumente, osebam, ki zanjo opravljajo prodajo teh finančnih instrumentov,
zagotovi vse pomembne informacije o instrumentih in potrditev finančnega
instrumenta z opredelitvijo ciljnega trga končnih strank, ki jim je namenjen
posamezni finančni instrument.
(9) Če borznoposredniška družba ponuja ali priporoča
finančne instrumente, ki jih ni pripravila sama, zagotovi, da razpolaga z
informacijami iz prejšnjega odstavka in da pozna lastnosti posameznih finančnih
instrumentov ter ciljni trg končnih strank, ki jim je namenjen posamezni
finančni instrument.
(10) Postopek potrjevanja finančnih instrumentov in
obveznosti iz petega do devetega odstavka tega člena ne vplivajo na ostale
dolžnosti, ki jih ima borznoposredniška družba do svojih strank.
(11) Določbe petega do osmega odstavka tega člena se ne
uporabljajo, kadar borznoposredniška družba opravlja investicijske storitve, ki
se nanašajo na obveznice s klavzulo o predčasnem odpoklicu s popolnim
odplačilom donosa in te obveznice ne vsebujejo izvedenega finančnega
instrumenta oziroma kadar borznoposredniška družba ponuja in oglašuje finančne
instrumente izključno primernim nasprotnim strankam.
234. člen
(ukrepi za neprekinjeno poslovanje)
(1) Borznoposredniška družba opravi vse razumne ukrepe za
zagotovitev neprekinjenega in rednega opravljanja investicijskih storitev in
poslov.
(2) Za dosego namena iz prejšnjega odstavka
borznoposredniška družba uporabi ustrezne sisteme, vire in postopke, ki so
sorazmerni vrsti in obsegu investicijskih storitev in poslov, ki jih opravlja.
235. člen
(prenos pomembnih poslovnih procesov na drugo osebo)
(1) Če borznoposredniška družba na drugo osebo prenese poslovne
procese, ki so nujni za neprekinjeno ter varno in skrbno opravljanje
investicijskih storitev za stranke oziroma za neprekinjeno in ustrezno
opravljanje investicijskih poslov, opravi vse razumne ukrepe, da se izogne
nepotrebnemu dodatnemu operativnemu tveganju.
(2) Borznoposredniška družba na drugo osebo ne sme
prenesti opravljanja pomembnih poslovnih procesov na način, ki bi onemogočal ali
znatno oteževal kakovostno izvajanje sistema notranjih kontrol ali izvajanje
nadzora nad poslovanjem družbe v skladu s tem zakonom.
236. člen
(sistemi upravljanja glede investicijskih storitev in
poslov)
(1) Borznoposredniška družba vzpostavi in vzdržuje:
1.     
ustrezen sistem notranjih kontrol, ki vključuje ustrezne administrativne
in računovodske postopke,
2.     
učinkovite postopke ugotavljanja, merjenja ali ocenjevanja, obvladovanja
in spremljanja tveganj, ki jim je ali bi jim lahko bila izpostavljena pri
opravljanju investicijskih storitev in poslov, in
3.     
učinkovite ukrepe za nadzor in varovanje informacijskih sistemov za
obdelavo podatkov, vključno z osebnimi podatki, ki jih potrebuje za opravljanje
investicijskih storitev in poslov.
(2) Borznoposredniška družba vzpostavi in vzdržuje
zanesljive varnostne mehanizme, ki zagotavljajo varnost in preverjanje prenosa
informacij, zmanjšujejo tveganje spreminjanja in izgube informacij,
nepooblaščenega dostopa do informacij in preprečijo odtekanje informacij. Ti
mehanizmi ves čas zagotavljajo tudi zaupnost informacij.
237. člen
(vodenje evidenc in dokumentacije)
(1) Borznoposredniška družba za namen opravljanja
investicijskih storitev in poslov, zaradi izvajanja nadzora nad skladnostjo
poslovanja v skladu z 232. členom tega zakona, zaradi omogočanja izvajanja
nadzora s strani agencije ter zaradi izvajanja obveznosti po ZPPDFT-1 vodi
naslednje evidence:
1.     
evidenco strank,
2.     
evidenco naročil in poslov s finančnimi instrumenti ter drugih
investicijskih storitvah in poslih,
3.     
poslovne knjige, poslovno dokumentacijo in druge administrativne oziroma
poslovne evidence.
(2) Borznoposredniška družba v evidenci strank vodi:
1.     
matične podatke o stranki (osebno ime oziroma firma, stalno in začasno
prebivališče oziroma sedež, EMŠO oziroma matično številko, davčno številko
oziroma ID številko za DDV, datum, kraj in državo rojstva, državljanstvo,
rezidentstvo RS oziroma državo za nerezidenta, davčno rezidentstvo, vrsto,
številko in naziv izdajatelja osebnega dokumenta, na podlagi privolitve stranke
pa še telefonsko številko, faks številko, elektronski naslov);
2.     
podatke o zakonitih zastopnikih in pooblaščencih za pravne osebe (osebno
ime, stalno in začasno prebivališče, EMŠO, davčno številko, datum, kraj in
državo rojstva, vrsto, številko in naziv izdajatelja osebnega dokumenta,
delovno mesto, na podlagi privolitve zastopnika oziroma pooblaščenca pa še
telefonsko številko, faks številko, elektronski naslov);
3.     
podatke o poslovnem razmerju s stranko (datum sklenitve pogodbe, datum
prenehanja pogodbe, vrsta storitev, ki jih družba opravlja za stranko, podatke
o pritožbah stranke, ocena tveganja stranke);
4.     
podatke, potrebne za izvedbo storitev (transakcijski račun stranke,
številka trgovalnega računa nematerializiranih vrednostnih papirjev stranke);
5.     
podatke o razvrstitvi strank na neprofesionalne, profesionalne in
primerne nasprotne stranke, skupaj z razlogi za razvrstitev;
6.     
podatke o znanju in izkušnjah strank, potrebnih za izvajanje pojasnilne
obveznosti iz 254. člena tega zakone (izobrazba in poklic, informacija o
dejavnosti stranke, podatki o izkušnjah stranke na področju naložb v vrednostne
papirje in njenih finančnih zmožnostih, podatki o imetju in finančnih
obveznostih);
7.     
podatke o stranki, ki jih mora voditi v skladu z VIII. poglavjem
ZPPDFT-1.
(3) Borznoposredniška družba v evidenci naročil in
poslov vodi podatke o:
1.     
stranki transakcije ter njenem naročilu (osebno ime oziroma firma ter
številka računa nematerializiranih vrednostnih papirjev, način izročitve
naročila, datum in natančen čas izročitve naročila, datum in natančen čas
prejema naročila, vrsta naročila, tip naročila, oznaka finančnega instrumenta,
naročena količina, odklonitev, preklic oziroma sprememba naročila, datum in
natančen čas sklenitve posla);
2.     
datumu in času izvedbe naročila ali posla s finančnimi instrumenti
oziroma druge investicijske storitve ali posla, denarnemu znesku opravljenih
transakcij in valuti, v katerih so bile opravljene, namen teh transakcij;
3.     
osebnem imenu in stalnem in začasnem prebivališču oziroma firmi in
sedežu osebe, ki ji je transakcija namenjena;
4.     
borznem posredniku (osebno ime oziroma šifra borznega posrednika);
5.     
naročilu oziroma poslu, ki jih mora voditi v skladu z VIII. poglavjem
ZPPDFT-1.
(4) Borznoposredniška družba poleg podatkov v evidencah iz
prejšnjega odstavka vodi tudi morebitne druge podatke, določene v delegirani
uredbi, sprejeti na podlagi tretjega odstavka 25. člena ali devetega
odstavka 26. člena Uredbe 600/2014/EU.
(5) Borznoposredniška družba evidence in dokumentacijo
vodi na način, ki omogoča nadzor nad poslovanjem v skladu z 232. členom
tega zakona ter zlasti nad pravilnim izpolnjevanjem obveznosti do strank in
morebitnih strank oziroma tako, da je mogoče kadarkoli preveriti potek
posameznega posla, ki ga je opravila za svoj račun oziroma za račun stranke.
(6) Borznoposredniška družba vse dokumente o poslovanju s
posamezno stranko hrani ločeno od dokumentov o poslovanju z drugimi strankami
in od dokumentov o lastnem poslovanju.
(7) Borznoposredniška družba hrani vse dokumente o
posameznem poslu po kronološkem zaporedju za vsak posel, ki ga je opravila za
račun posamezne stranke ali za svoj račun.
(8) Borznoposredniška družba za vsako stranko ločeno
vodi vse dokumente o pogodbah o investicijskih storitvah in poslih, ki jih je
sklenila z njo, in druge listine, ki določajo njune medsebojne pravice in
obveznosti ter druge pogoje, pod katerimi opravlja storitve za to stranko.
(9) Za potrebe tega zakona borznoposredniška družba
poslovno dokumentacijo o stranki hrani najmanj pet let po koncu leta, v katerem
je prenehalo poslovno razmerje s stranko. Podatke o vseh naročilih in poslih s
finančnimi instrumenti, ki jih je opravila za svoj račun ali za račun strank,
borznoposredniška družba hrani na način iz osmega odstavka 238. člena tega
zakona.
238. člen
(elektronska komunikacija in telefonski pogovori)
(1) Evidence in dokumentacija iz prejšnjega člena
vsebujejo tudi zabeleženo vsebino telefonskih pogovorov in elektronsko komunikacijo
v zvezi s:
1.     
posli sklenjenimi za svoj račun,
2.     
izvajanjem storitev sprejemanja in posredovanja naročil ter izvrševanja
naročil za račun strank ter vsebujejo podatke o prejemu naročil za trgovanje,
posredovanju in izvršitvi teh naročil.
(2) Beleženje telefonskih pogovorov in elektronska
komunikacija iz prejšnjega odstavka vsebuje tudi podatke in informacije, ki
vodijo ali bi lahko vodili k sklenitvi posla za svoj račun ali k prejemu
naročila stranke za trgovanje, posredovanje ali izvršitev naročila, ne glede na
to, ali je bil posel za svoj račun sklenjen ali je borznoposredniška družba
prejela strankino naročilo za trgovanje.
(3) Borznoposredniška družba za izpolnitev določb iz
tega člena zagotovi beleženje vseh telefonskih pogovorov in shranjevanje vse
elektronske komunikacije, ki bi lahko vodila do sklenitve posla za svoj račun
ali prejema strankinega naročila in je bila prejeta, poslana ali ustvarjena z
opremo, ki jo je borznoposredniška družba zagotovila osebam, ki zanjo izvajajo
investicijske storitve in posle, ali pa jim je borznoposredniška družba takšno
opremo dovolila uporabljati.
(4) Borznoposredniška družba pred začetkom opravljanja
investicijskih storitev in poslov obvesti svojo stranko, da se telefonski
pogovori, ki vodijo ali lahko vodijo k prejemu naročila stranke za trgovanje,
beležijo. Stranke so v komunikaciji predhodno obveščene tudi o namenu in
trajanju hrambe posnetka.
(5) Če stranka ni bila obveščena v skladu s prejšnjim
odstavkom, borznoposredniška družba ne sme opraviti investicijske storitve ali
posla, povezane s sprejemom, posredovanjem ali izvršitvijo naročila te stranke,
ki je bilo oddano po telefonu.
(6) Stranka lahko odda naročilo za trgovanje tudi prek
drugih komunikacijskih sredstev, če je to sredstvo trajni nosilec podatkov, na
primer pismo, telefaks, elektronsko sporočilo ali podpisani zapisnik sestanka,
na katerem je stranka oddala naročilo. Naročila stranke, ki so bila oddana v
osebnem pogovoru s stranko, se pisno evidentirajo v podpisanem zapisniku. Vsa
naročila iz tega odstavka so enakovredna.
(7) Borznoposredniška družba zagotovi, da osebe, ki
zanjo izvajajo investicijske storitve in posle, ne prejemajo, pošiljajo ali
ustvarjajo telefonskih pogovorov in druge elektronske komunikacije z lastno
opremo, ki borznoposredniški družbi ne omogoča beleženja oziroma shranjevanja.
(8) Vse evidence in dokumentacija iz tega člena so
stranki na voljo na njeno zahtevo in se hranijo vsaj pet let. Če je to potrebno
zaradi izvedbe danega postopka nadzora, lahko agencija s sklepom od
borznoposredniške družbe zahteva, da rok hrambe začasno podaljša na sedem let.
239. člen
(skrbno ravnanje s finančnimi instrumenti strank)
(1) Če borznoposredniška družba razpolaga s finančnimi
instrumenti v svojem imenu in za račun strank ali v imenu in za račun strank,
ravna v skladu s pododdelkom 7.2.5 tega zakona in opravi druge ustrezne ukrepe
za:
1.     
varovanje premoženjskih pravic imetnika finančnih instrumentov, ki jih
ima za račun svojih strank, zlasti za primer postopka insolventnosti nad
borznoposredniško družbo, in
2.     
preprečitev uporabe teh finančnih instrumentov za lasten račun
borznoposredniške družbe ali za račun drugih strank borznoposredniške družbe,
razen z izrecnim soglasjem stranke.
(2) Soglasje iz 2. točke prejšnjega odstavka je lahko
dano kot splošno soglasje za posamezno vrsto poslov uporabe finančnih
instrumentov stranke ali kot posebno soglasje za posamezen posel uporabe
finančnih instrumentov stranke.
240. člen
(skrbno ravnanje z denarnim dobroimetjem strank)
Če borznoposredniška družba razpolaga z denarnim dobroimetjem
svojih strank, ravna v skladu s pododdelkom 7.2.5 tega zakona in uresničuje
druge ustrezne ukrepe za:
1.     
varovanje pravic strank in
2.     
preprečitev uporabe tega denarnega dobroimetja za lasten račun
borznoposredniške družbe ali za račun drugih strank borznoposredniške družbe.
241. člen
(prepoved prenosa lastninske pravice v zavarovanje)
Borznoposredniška družba za zavarovanje obstoječega ali
prihodnjega, dejanskega, mogočega ali pričakovanega dolga z neprofesionalno
stranko ne sme sklepati dogovorov o prenosu lastninske pravice v zavarovanje.
242. člen
(algoritemsko trgovanje)
(1) Borznoposredniška družba, ki uporablja algoritemsko
trgovanje, ima učinkovite sisteme in nadzor tveganj, ki so primerni njenim
dejavnostim in zagotavljajo, da so njeni trgovalni sistemi odporni in dovolj
zmogljivi, imajo ustrezne trgovalne pragove in omejitve ter preprečujejo
pošiljanje napačnih naročil in onemogočajo delovanje, ki bi lahko škodilo ali
škodi trgom. Z njimi se zagotavlja, da se trgovalni sistemi borznoposredniške družbe
ne uporabljajo na način, ki ni skladen z Uredbo 596/2014/EU ali pravili mesta
trgovanja s katerim je trgovalni sistem povezan. Borznoposredniška družba ima
učinkovit sistem neprekinjenega poslovanja, ki zagotavlja nemoteno delovanje v
primeru odpovedi trgovalnega sistema. Trgovalne sisteme se redno testira in
nadzoruje, da ustrezajo zahtevam iz tega zakona.
(2) Borznoposredniška družba, ki uporablja algoritemsko
trgovanje na območju Republike Slovenije ali druge države članice, o tem
obvesti agencijo in pristojni organ države mesta trgovanja, kjer takšno
trgovanje uporablja kot član ali udeleženec mesta trgovanja.
(3) Borznoposredniška družba na zahtevo agencije
predloži opis delovanja algoritma in strategij, ki jih algoritem uporablja pri
trgovanju, podrobnosti trgovalnih pragov in omejitev algoritma, ključne
kontrole skladnosti in tveganj, ki zagotavljajo, da algoritem izpolnjuje
zahteve iz tega zakona, ter podrobne rezultate testiranj sistema. Agencija
lahko zahteva tudi druge informacije, ki so potrebne za nadzor nad sistemom
algoritemskega trgovanja.
(4) Borznoposredniška družba v zvezi z algoritemskim
trgovanjem hrani vso dokumentacijo in informacije, ki so potrebne, da lahko
agencija nadzoruje delovanje takšnega trgovanja.
(5) Borznoposredniška družba, ki uporablja tehniko
visokofrekvenčnega algoritemskega trgovanja, v skladu z delegiranima uredbama
2017/578/EU in 2017/589/EU, hrani točne in časovno razdelane podatke o vseh
oddanih in preklicanih naročilih, izvršenih naročilih in kotacijah cen na
mestih trgovanja in jih na zahtevo predloži agenciji.
(6) Borznoposredniška družba, ki uporablja algoritemsko
trgovanje pri izvajanju vzdrževanja trga, upošteva likvidnost, obseg in naravo
posameznega trga ter lastnosti finančnih instrumentov na tem trgu in
zagotavlja, da:
1.     
opravlja vzdrževanje trga neprekinjeno v znatnem obsegu trgovalnega časa
mesta trgovanja, razen v izjemnih primerih, in mestu trgovanja zagotovi redno
in predvidljivo likvidnost,
2.     
ima sklenjeno pisno pogodbo z mestom trgovanja, v kateri opredeli
obveznosti iz 1. točke tega odstavka,
3.     
ima učinkovite sisteme in nadzorne postopke, ki ves čas zagotavljajo
izpolnitev obveznosti iz pogodbe iz 2. točke tega odstavka.
(7) Šteje se, da borznoposredniška družba, ki uporablja
algoritemsko trgovanje, izvaja vzdrževanje trga, če kot član ali udeleženec
enega ali več mest trgovanja trguje za svoj račun in objavlja zavezujoče
kotacije v zvezi s ponudbo in povpraševanjem in so te kotacije, ki so vezane na
posamezni finančni instrument, primerljivih cen in velikosti, ne glede na to,
ali se pojavljajo na enem ali več mestih trgovanja, za zagotavljanje redne in
pogoste likvidnosti na celotnem trgu.
243. člen
(uporaba neposrednega elektronskega dostopa)
(1) Borznoposredniška družba, ki omogoča neposredni
elektronski dostop do mesta trgovanja, ima učinkovite sisteme in nadzor, ki
zagotavlja ustrezno presojo primernosti strank, ki uporabljajo neposredni
elektronski dostop, in takšno presojo redno preverja. Sistem strankam onemogoča
prekoračitev vnaprej nastavljenih trgovalnih in kreditnih pragov, trgovanje
strank prek neposrednega elektronskega dostopa pa je ustrezno nadzorovano. Vzpostavljene
so ustrezne kontrole tveganj, ki preprečujejo neustrezne ravni tveganj, ki jim
je borznoposredniška družba izpostavljena zaradi ponujanja neposrednega
elektronskega dostopa. Borznoposredniška družba pri omogočanju neposrednega
elektronskega dostopa strankam onemogoči trgovanje v nasprotju z zahtevami
Uredbe 596/2014/EU. Neposredni elektronski dostop, ki je v nasprotju s tem
odstavkom, je prepovedan.
(2) Borznoposredniška družba, ki omogoča neposredni
elektronski dostop do mesta trgovanja je odgovorna da njene stranke, ki tak
dostop uporabljajo, upoštevajo zahteve iz tega zakona in pravila mesta
trgovanja. Borznoposredniška družba nadzoruje trgovanje svojih strank na način,
da lahko zazna kršitve tega zakona ali pravil mesta trgovanja, nenavadno
trgovanje ali znake zlorab trga, in to sporoči agenciji.
(3) Borznoposredniška družba s stranko, ki ji omogoča
neposredni elektronski dostop, sklene ustrezno pogodbo v pisni obliki. Pogodba
določa vse bistvene pravice in dolžnosti obeh strank ter vsebuje določbo, da
borznoposredniška družba obdrži odgovornost na podlagi tega zakona.
(4) Borznoposredniška družba, ki omogoča neposredni
elektronski dostop do mesta trgovanja, o tem obvesti agencijo in pristojni
organ države mesta trgovanja, do katerega je tak dostop omogočen.
(5) Borznoposredniška družba na zahtevo agencije
predloži opis sistemov in nadzora iz prvega odstavka tega člena ter dokaze, da
so bili izvedeni.
(6) Borznoposredniška družba v zvezi z neposrednim elektronskim
dostopom hrani vso dokumentacijo in informacije, ki so potrebne, da lahko
agencija nadzoruje delovanje takšnega dostopa.
244. člen
(poravnalni član za druge osebe)
Borznoposredniška družba, ki nastopa kot poravnalni član za
druge osebe, ima učinkovite sisteme in nadzor, ki zagotavlja, da poravnalne
storitve opravlja le za osebe, ki so primerne in ustrezajo jasnim merilom.
Vzpostaviti mora ustrezne zahteve za osebe, za katere opravlja poravnalne
storitve, da se zmanjša tveganje za borznoposredniško družbo in celotni trg.
Borznoposredniška družba z osebo, za katero nastopa kot poravnalni član, sklene
ustrezno pogodbo v pisni obliki.
7.2 Pravila varnega in skrbnega poslovanja pri opravljanju
investicijskih storitev in poslov za stranke
7.2.1 Uporaba pravil za neprofesionalne in profesionalne
stranke
245. člen
(uporaba oddelka 7.2 in pravil obligacijskega prava)
(1) Za pravno razmerje med borznoposredniško družbo in
njenimi strankami se uporabljajo splošna pravila obligacijskega prava o
mandatni pogodbi, če v tem zakonu ni določeno drugače.
(2) Določb oddelka 7.2 tega zakona s pogodbo ni mogoče
izključiti oziroma omejiti, razen če je v zvezi s posamezno določbo izrecno
dopusten drugačen dogovor pogodbenih strank oziroma je drugačen dogovor v
očitnem interesu stranke borznoposredniške družbe.
(3) Prejšnji odstavek se ne uporablja v razmerju med
borznoposredniško družbo in stranko, ki jo borznoposredniška družba v skladu z
246. do 249. členom tega zakona obravnava kot profesionalno stranko.
(4) Borznoposredniška družba ima za zavarovanje svojih
terjatev do stranke, ki so nastale na podlagi pogodbe o opravljanju investicijskih
storitev in poslov ali pomožnih investicijskih storitev za stranko, zastavno
pravico na vseh finančnih instrumentih in denarnih zneskih, ki jih je dobila
pri opravljanju teh storitev za stranko. Za tako zastavno pravico na finančnih
instrumentih se domneva obstoj dogovora o izvensodni prodaji po zakonu, ki
ureja stvarnopravna razmerja.
246. člen
(osebe, za katere se šteje, da so profesionalne stranke)
(1) Šteje se, da so profesionalne stranke:
1.     
osebe, ki morajo pridobiti ustrezno dovoljenje pristojnega nadzornega
organa države članice ali tretje države oziroma drugače pridobiti pravico
delovati na finančnih trgih, in sicer:
- 
kreditne institucije,
- 
investicijska podjetja,
- 
druge nadzorovane finančne družbe,
- 
zavarovalnice, pozavarovalnice in pokojninske družbe,
- 
kolektivni naložbeni podjemi in družbe za upravljanje teh podjemov,
- 
pokojninski skladi in družbe, ki upravljajo te sklade,
- 
osebe, ki trgujejo z blagom in izvedenimi finančnimi instrumenti na
blago,
- 
lokalna podjetja v pomenu, opredeljenem v 4. točki prvega odstavka
4. člena Uredbe 575/2013/EU,
- 
drugi institucionalni vlagatelji,
2.     
velika podjetja, ki na ravni podjetja ustrezajo najmanj dvema od teh
meril:
- 
bilančna vrednost njihove aktive dosega 20.000.000 eurov,
- 
njihovi čisti letni prihodki od prodaje dosegajo 40.000.000 eurov,
- 
vrednost njihovega lastnega kapitala dosega 2.000.000 eurov,
3.     
Republika Slovenija in druge države ali organi nacionalnih ali
regionalnih oblasti, osebe javnega prava, ki upravljajo javni dolg, Banka
Slovenije in druge centralne banke, mednarodne in nadnacionalne institucije,
kot so Svetovna banka, Mednarodni denarni sklad, Evropska centralna banka,
Evropska investicijska banka in druge podobne mednarodne organizacije, 
4.     
drugi institucionalni vlagatelji, katerih redna dejavnost je vlaganje v
finančne instrumente, vključno s subjekti, ki se ukvarjajo s sekuritizacijo
premoženja ali drugimi posli financiranja.
(2) Borznoposredniška družba osebo iz prejšnjega
odstavka obravnava kot profesionalno stranko, razen če ta zahteva, da jo
obravnava kot neprofesionalno stranko.
(3) Borznoposredniška družba, preden začne za osebo iz
prvega odstavka tega člena opravljati investicijske storitve in posle, to osebo
obvesti, da:
1.     
se po podatkih, s katerimi razpolaga, šteje, da je profesionalna stranka
in da jo bo obravnavala kot tako, če se borznoposredniška družba in stranka ne
bosta dogovorili drugače,
2.     
lahko zahteva, da se obravnava kot neprofesionalna stranka in da se
ustrezno spremenijo pogoji pogodbe o investicijskih storitvah in poslih, tako
da ji bo zagotovljena višja raven varstva, ki se uporablja za neprofesionalne
stranke.
(4) Če oseba iz prvega odstavka tega člena zahteva višjo
raven varstva, pisna pogodba o storitvah, ki jo borznoposredniška družba sklene
z njo, določa:
1.     
da se oseba obravnava kot neprofesionalna stranka in
2.     
ali se obravnava iz prejšnje točke uporablja za vse ali posamezne
storitve ali posle oziroma za vse ali posamezne vrste produktov ali poslov.
(5) Prejšnji odstavek se smiselno uporablja tudi za
osebo, ki jo borznoposredniška družba obravnava kot profesionalno stranko na
njeno zahtevo v skladu z 247. in 248. členom tega zakona.
247. člen
(pogoji za obravnavo drugih oseb kot profesionalnih strank)
(1) Obravnavo kot profesionalna stranka lahko zahteva
tudi oseba, ki nima položaja osebe iz prvega odstavka 246. člena tega
zakona, vključno z osebami javnega prava, lokalnimi oblastmi, in zasebnimi
vlagatelji posamezniki (v nadaljnjem besedilu: zahteva za obravnavo kot profesionalna
stranka).
(2) Borznoposredniška družba lahko osebo iz prejšnjega
odstavka obravnava kot profesionalno stranko, če so izpolnjeni pogoji iz
četrtega do šestega odstavka tega člena, in če je zahtevo te osebe obravnavala
po postopku, določenem v 248. členu tega zakona.
(3) Borznoposredniška družba pri obravnavi osebe iz
prvega odstavka tega člena kot profesionalne stranke ne sme domnevati, da ima
ta oseba enako znanje in izkušnje kot jih imajo osebe iz prvega odstavka
246. člena tega zakona.
(4) Zahteva za obravnavo kot profesionalna stranka ima
pravni učinek odpovedi varstvu in drugim pravicam, ki jih borznoposredniška družba
zagotavlja neprofesionalnim strankam na podlagi svojih splošnih pogojev
poslovanja v skladu z oddelkom 7.2 tega zakona, samo, če je borznoposredniška
družba opravila ustrezno presojo strokovnega znanja in izkušenj stranke, ki ob
upoštevanju značilnosti poslov in storitev, ki jih namerava stranka naročati
pri borznoposredniški družbi, daje razumno zagotovilo, da je stranka sposobna sama
sprejemati lastne investicijske odločitve in razumeti pomen tveganj, povezanih s
temi odločitvami.
(5) Pri presoji po prejšnjem odstavku borznoposredniška
družba presoja strokovno znanje in izkušnje članov organa vodenja stranke in
njenih drugih vodilnih delavcev po merilih, primerljivih s tistimi, ki so
podlaga za presojo primernosti članov organa vodenja nadzorovanih finančnih
družb. Če ima stranka položaj mikro ali majhne družbe po ZGD-1, so v presojo iz
prejšnjega stavka zajete osebe, ki so pooblaščene za sklepanje poslov v imenu
te družbe.
(6) Pri presoji po četrtem odstavku tega člena se
presoja, če sta izpolnjena najmanj dva od naslednjih pogojev:
1.     
stranka je že opravila več poslov znatne vrednosti na ustreznih trgih, s
povprečno pogostnostjo najmanj deset poslov na trimesečje v zadnjem letu,
2.     
vrednost portfelja njenih naložb v finančne instrumente, vključno z
denarnimi depoziti, presega 500.000 eurov,
3.     
stranka najmanj eno leto dela ali je delala v finančnem sektorju na
položaju, ki zahteva poznavanje poslov in storitev, ki jih namerava stranka
naročati pri borznoposredniški družbi.
(7) Za posel znatne vrednosti na ustreznem trgu iz 1.točke
šestega odstavka tega člena se šteje posel, ki nezanemarljivo presega običajne
vrednosti poslov, ki se sklepajo na tem trgu.
248. člen
(postopek z zahtevo za obravnavo kot profesionalna stranka)
(1) Zahteva za obravnavo kot profesionalna stranka ima
pravni učinek odpovedi iz četrtega odstavka 247. člena tega zakona samo,
če so bila spoštovana ta pravila o postopku z zahtevo:
1.     
stranka je dala pisno zahtevo, v kateri je izrecno navedla, da želi
obravnavo kot profesionalna stranka na splošno ali glede v zahtevi določene
posamezne storitve oziroma posla ali glede v zahtevi določene vrste storitev
oziroma produktov,
2.     
borznoposredniška družba je stranki dala jasno pisno opozorilo o varstvu
in pravicah iz četrtega odstavka 247. člena tega zakona ter o pravicah na
podlagi jamstva za terjatve vlagateljev, ki jih stranka lahko izgubi z
obravnavo kot profesionalna stranka,
3.     
stranka v posebnem zapisu, ki ni obsežen v pogodbi o storitvah, da pisno
izjavo, da razume posledice izgube varstva in pravic iz prejšnje točke.
(2) Pred odločitvijo, ali bo sprejela zahtevo za
obravnavo kot profesionalna stranka, borznoposredniška družba opravi ustrezne
postopke, potrebne za preverjanje, ali stranka izpolnjuje pogoje iz četrtega do
šestega odstavka 247. člena tega zakona.
249. člen
(politike in postopki razvrščanja strank)
(1) Borznoposredniška družba v pisni obliki določi in
uresničuje primerne notranje politike in postopke za razvrščanje strank.
(2) Stranke, ki jih borznoposredniška družba obravnava
kot profesionalne v skladu z 246. do 248. členom tega zakona, morajo
borznoposredniško družbo obveščati o vseh spremembah, ki vplivajo ali bi lahko
vplivale na njihovo trenutno razvrstitev.
(3) Če borznoposredniška družba na podlagi obvestila iz
prejšnjega odstavka ali na podlagi drugih informacij, s katerimi razpolaga,
ugotovi, da stranka ne izpolnjuje več pogojev, na podlagi katerih jo je
borznoposredniška družba začela obravnavati kot profesionalno stranko, opravi
ustrezne postopke, da se stranka začne obravnavati kot neprofesionalna.
7.2.2 Temeljna načela opravljanja investicijskih
storitev in poslov za stranke
250. člen
(profesionalna skrbnost borznoposredniške družbe)
(1) Borznoposredniška družba pri opravljanju
investicijskih storitev in poslov ter pomožnih investicijskih storitev ravna v
skladu s predpisi iz 1. točke 232. člena tega zakona in s standardi stroke
opravljanja teh storitev.
(2) Posle v zvezi s storitvami izvrševanja naročil
strank, gospodarjenja s finančnimi instrumenti in investicijskega svetovanja za
stranke borznoposredniške družbe opravlja borzni posrednik, ki ima dovoljenje
za opravljanje ustrezne vrste teh poslov.
(3) Borznoposredniška družba na zahtevo agencije dokaže,
da fizične osebe, ki v imenu borznoposredniške družbe opravljajo investicijsko
svetovanje ali dajejo strankam informacije o finančnih instrumentih,
investicijskih storitvah in poslih ter pomožnih investicijskih storitvah,
razpolagajo z ustreznim znanjem in so usposobljene za izpolnitev zahtev do
strank iz oddelka 7.2. tega zakona.
(4) Agencija predpiše podrobnejše merila zahtevanih
znanj in usposobljenosti iz prejšnjega odstavka.
251. člen
(obveznosti borznoposredniške družbe, informacije strankam
in tržna sporočila)
(1) Vse informacije, ki jih daje ali objavlja
borznoposredniška družba, vključno s tržnimi sporočili, in ki so naslovljene na
njene stranke ali morebitne stranke, so poštene in jasne ter niso zavajajoče.
(2) Tržna sporočila borznoposredniške družbe so jasno in
vidno označena kot taka.
(3) Borznoposredniška družba strankam oziroma morebitnim
strankam pravočasno zagotovi ustrezne in razumljive informacije o:
1.     
borznoposredniški družbi in njenih storitvah,
2.     
finančnih instrumentih in predlaganih naložbenih strategijah,
3.     
mestu sklepanja poslov s finančnimi instrumenti in
4.     
stroških in nadomestilih, povezanih s tem.
(4) Pri opravljanju investicijskega svetovanja
borznoposredniška družba stranko pravočasno in še preden začne svetovati obvesti
ali:
1.     
je svetovanje neodvisno,
2.     
svetovanje temelji na širši ali ožji analizi različnih vrst finančnih
instrumentov in ali je njihov nabor omejen na finančne instrumente, ki jih
izdajajo ali ponujajo subjekti, ki so z borznoposredniško družbo v razmerju
tesne povezanosti ali v kakšnem drugem pravnem ali ekonomskem odnosu, ki bi
lahko pomenil tveganje za neodvisno svetovanje stranki,
3.     
bo borznoposredniška družba zagotovila stranki redno ocenjevanje
ustreznosti finančnih instrumentov, ki jih je svetovala stranki.
(5) Informacije o finančnih instrumentih in predlaganih
naložbenih strategijah vključujejo ustrezne usmeritve in opozorila glede
tveganj, povezanih z naložbami v te finančne instrumente, oziroma glede
tveganj, povezanih s posameznimi naložbenimi strategijami in ali je finančni
instrument namenjen profesionalnim ali neprofesionalnim strankam ob upoštevanju
ciljnega trga končnih strank v skladu z 253. členom tega zakona.
(6) Informacije o stroških in nadomestilih vključujejo
vse stroške investicijskih in pomožnih investicijskih storitev, vključno s
stroški morebitnega svetovanja in, kjer je to relevantno, stroške finančnega
instrumenta, ki ga borznoposredniška družba priporoča ali prodaja, načinom
plačila in morebitna plačila tretjih oseb ali tretjim osebam.
(7) Stroške in nadomestila, vključno s stroški,
povezanimi z investicijsko storitvijo in poslom in finančnim instrumentom, ki
niso posledica tržnega tveganja, je treba stranki podati v zbirni obliki kot
enoten strošek, da stranka lahko prepozna skupni strošek in učinek na donos
svoje investicije. Če stranka to zahteva, ji borznoposredniška družba stroške
in nadomestila razčleni po posameznih postavkah. Ti stroški se stranki redno
poročajo vsakič, kadar je to primerno, najmanj pa enkrat letno v času trajanja
investicije.
(8) Informacije iz tretjega, četrtega in štirinajstega
odstavka tega člena povprečno razumni osebi omogočajo, da spozna in razume
značilnosti in tveganja investicijskih storitev in poslov in posameznih vrst
finančnih instrumentov iz 2. točke tretjega odstavka tega člena in da na
tej podlagi sprejme ustrezno naložbeno odločitev.
(9) Informacije iz tretjega in četrtega odstavka tega
člena borznoposredniška družba lahko da v standardizirani obliki.
(10) Če je investicijska storitev, ki jo opravlja
borznoposredniška družba, del finančnega produkta, ki je glede zahtev o
informacijah strankam urejen z drugimi predpisi, ki urejajo bančništvo ali
potrošniške kredite, se za to storitev dodatno ne uporabljajo prvi do deveti
odstavek tega člena.
(11) Če borznoposredniška družba pri opravljanju
investicijskega svetovanja stranko obvesti o tem, da je svetovanje neodvisno:
1.     
oceni dovolj velik nabor finančnih instrumentov, ki so na voljo na trgu,
katerih značilnosti in izdajatelji so dovolj raznoliki, da se stranki lahko
zagotovi doseganje njenih investicijskih ciljev. Ocena ne sme biti omejena le
na finančne instrumente, ki jih izdajajo ali ponujajo:
- 
borznoposredniška družba sama ali subjekti, ki so z njo v razmerju tesne
povezanosti, ali
- 
subjekti, ki so z borznoposredniško družbo v kakšnem drugem pravnem ali
ekonomskem odnosu, ki bi lahko pomenil tveganje za neodvisno svetovanje
stranki;
2.     
ne sme sprejeti ali obdržati provizij, spodbud ali katerihkoli drugih
denarnih ali nedenarnih koristi v zvezi z opravljanjem te investicijske
storitve za stranke, ki jih plačajo ali zagotovijo tretje osebe ali osebe, ki
delujejo za račun tretjih oseb. Manjše nedenarne koristi, ki lahko pripomorejo
k izboljšanju kakovosti storitve za stranko in so tako majhne, da jih ne gre
šteti kot kršitev varovanja interesov strank iz 252. člena tega zakona, so
jasno razkrite in se ne štejejo za kršitev te točke.
(12) Borznoposredniška družba pri gospodarjenju s
finančnimi instrumenti ne sme sprejeti ali obdržati provizij, spodbud ali
katerihkoli drugih denarnih ali nedenarnih koristi v zvezi z opravljanjem te
investicijske storitve za stranke, ki jih plačajo ali zagotovijo tretje osebe
ali osebe, ki delujejo za račun tretjih oseb. Manjše nedenarne koristi, ki
lahko pripomorejo k izboljšanju kakovosti storitve za stranko in so tako
majhne, da jih ne gre šteti kot kršitev varovanja interesov strank iz
252. člena tega zakona, so jasno razkrite in se ne štejejo za kršitev tega
odstavka.
(13) Borznoposredniška družba ne sme plačati, zagotoviti
ali prejeti plačila provizij, spodbud ali katerihkoli drugih denarnih ali
nedenarnih koristi v zvezi z opravljanjem investicijskih storitev in poslov ter
pomožnih investicijskih storitev za stranke, s strani tretjih oseb, razen
svojih strank, ali oseb, ki delujejo v imenu teh strank. Prejšnji stavek ne
velja za plačila in koristi, ki:
1.     
lahko pripomorejo k izboljšanju kakovosti storitve za stranko in
2.     
ne vplivajo na obveznost varovanja interesov strank iz 252. člena
tega zakona.
(14) Obstoj, narava in znesek plačila ali koristi iz
prejšnjega odstavka ali način izračuna tega zneska, če ga ni mogoče točno
določiti, se stranki jasno razkrijejo pred začetkom opravljanja posamezne
storitve oziroma posla na način, ki je natančen in za posamezno vrsto stranke
primeren in razumljiv. Borznoposredniška družba stranko obvesti tudi o načinu
prenosa plačil ali koristi na stranko, kadar za stranko nastanejo pri
opravljanju investicijskih storitev in poslov ali pomožnih investicijskih
storitev.
(15) Plačila in koristi, ki so potrebni za opravljanje
investicijskih storitev in poslov, kot na primer skrbniški stroški, stroški
poravnave ali organiziranega trga ali predpisane dajatve, ki po svoji naravi ne
morejo predstavljati nasprotja z obveznostjo varovanja interesov strank iz
252. člena tega zakona, se ne štejejo kot plačila ali koristi iz
trinajstega odstavka tega člena.
(16) Če borznoposredniška družba krši trinajsti in
štirinajsti odstavek tega člena, se šteje, da krši določbe varovanja interesov
strank iz 252. člena tega zakona ali obveznost ukrepov za upravljanje
nasprotij interesov iz prvega do četrtega odstavka 233. člena tega zakona.
(17) Borznoposredniška družba, ki opravlja investicijske
storitve in posle za stranke, zagotovi, da ne nagrajuje ali ocenjuje uspešnosti
zaposlenih v nasprotju z obveznostjo varovanja interesov strank iz
252. člena tega zakona. Zlasti ne sme sklepati dogovorov o nagrajevanju
ali doseganju prodajnih ciljev in podobnih dogovorov, ki bi pomenili spodbudo
zaposlenim, da bi neprofesionalni stranki priporočili neki finančni instrument,
če bi ji borznoposredniška družba lahko ponudila drug finančni instrument, ki
bi bolje ustrezal strankinim potrebam.
(18) Če borznoposredniška družba ponuja investicijsko
storitev in posel skupaj z neko drugo storitvijo ali produktom kot del paketa
ali kot pogoj za isti dogovor oziroma paket, stranko obvesti ali je mogoče
kupiti posamezno storitev ali produkt posebej, in razkriti strošek teh. Če je
verjetno, da so tveganja, ki izhajajo iz teh dogovorov ali paketov drugačna od
tveganj posamezne storitve ali produkta, borznoposredniška družba zagotovi
ustrezen opis posameznih storitev ali produktov dogovora ali paketa in
obrazloži, zakaj njihovo povezovanje spreminja tveganja.
(19) Informacije ali tržna sporočila iz prvega odstavka
tega člena, katerih predmet je ponudba ali opravljanje investicijskih storitev
in poslov, lahko daje ali objavlja le borznoposredniška družba ali njen odvisni
borznoposredniški zastopnik. Borznoposredniška družba ali njen odvisni
borznoposredniški zastopnik lahko pooblasti drugo osebo, da v njenem imenu daje
ali objavlja informacije iz prejšnjega stavka. O danem ali preklicanem
pooblastilu je treba obvestiti agencijo.
(20) Če je naročilo stranke o nakupu ali prodaji finančnega instrumenta
oddano po sredstvih za komuniciranje na daljavo, ki onemogočajo predhodno
predložitev informacij o stroških in nadomestilih, borznoposredniška družba na
zahtevo neprofesionalne stranke informacije o stroških in nadomestilih brez
odlašanja posreduje po izvršitvi naročila v elektronski ali papirni obliki, če
sta izpolnjena naslednja pogoja:
1.     
stranka se je strinjala, da prejme informacije brez nepotrebnega
odlašanja po izvršitvi naročila;
2.     
borznoposredniška družba je stranki omogočila, da se naročilo ne izvrši,
dokler stranka ne prejme informacij.
(21) Poleg zahtev iz prejšnjega odstavka mora
borznoposredniška družba stranki ponuditi možnost, da prejme informacije o
stroških in nadomestilih telefonsko pred izvršitvijo naročila.
(22) Borznoposredniška družba strankam ali potencialnim
strankam zagotovi vse informacije, ki se zahtevajo na podlagi tega zakona, v
elektronski obliki, razen kadar je stranka ali potencialna stranka
neprofesionalna stranka ali potencialna neprofesionalna stranka, ki je zahtevala
prejem informacij v papirni obliki. Takrat borznoposredniška družba brezplačno
zagotovi informacije v papirni obliki.
(23) Borznoposredniška družba obvesti neprofesionalne stranke
ali potencialne neprofesionalne stranke, da imajo možnost prejemanja informacij
v papirni obliki.
(24) Borznoposredniška družba obstoječe neprofesionalne
stranke, ki so v preteklosti informacije, ki jih je treba zagotoviti na podlagi
tega zakona, prejemale v papirni obliki, vsaj osem tednov pred pošiljanjem teh
informacij v elektronski obliki obvesti o tem, da bodo te informacije prejele v
elektronski obliki. Borznoposredniška družba obvesti te obstoječe
neprofesionalne stranke, da lahko izberejo, ali bi informacije še naprej
prejemale v papirni obliki ali pa bi jih odslej prejemale v elektronski obliki.
Borznoposredniška družba obstoječe neprofesionalne stranke obvesti tudi o
samodejnem prehodu na elektronsko obliko, če v teh osmih tednih ne bodo
zahtevale nadaljnjega zagotavljanja informacij v papirni obliki. Obstoječih
neprofesionalnih strank, ki informacije, ki jih je treba zagotoviti na podlagi
tega zakona, že prejemajo v elektronski obliki, borznoposredniška družba ne
obvešča.
(25) Raziskave, ki jih za borznoposredniško družbo, ki
opravlja storitev gospodarjenja s finančnimi instrumenti ali druge
investicijske oziroma pomožne storitve strankam, izvajajo tretje osebe,
delujejo v skladu z 252. členom tega zakona, če:
1.     
pred izvedbo naročila stranke ali ponujanja raziskav stranki
borznoposredniška družba in ponudnik raziskav skleneta sporazum, ki določa,
kolikšen delež vseh stroškov ali skupnih plačil za izvajanje izvršitev naročil
strank in ponujanja raziskav je namenjen za raziskave;
2.     
borznoposredniška družba svojo stranko obvesti o skupnih plačilih za
izvajanje izvršitev naročil stranke in ponujanja raziskav, ki se izplačajo
tretji osebi, ki pripravlja raziskave; in
3.     
se raziskave, za katere je bil izplačan delež stroškov ali je bilo
opravljeno skupno plačilo, nanašajo na izdajatelje, katerih tržna
kapitalizacija v 36 mesecih pred izvedbo raziskav ni presegla 1 milijarde
eurov. Tržna kapitalizacija je izražena po cenah ob koncu leta, če so bili
izdajatelji v tem letu uvrščeni na organizirani trg, ali kot lastna sredstva za
tista finančna leta, v katerih izdajatelji niso bili uvrščeni na organizirani
trg.
(26) Za namene tega člena se raziskave razumejo kot
raziskovalno gradivo ali storitve za raziskave, ki se nanašajo na enega ali več
finančnih instrumentov ali drugih sredstev ali izdajatelje ali morebitne
izdajatelje finančnih instrumentov, oziroma kot raziskovalno gradivo ali
storitve za raziskave, ki so tesno povezane z določenim sektorjem ali trgom in
zadevajo oblikovanje stališč o finančnih instrumentih, sredstvih ali izdajateljih
v tem sektorju ali na trgu.
(27) Raziskave obsegajo tudi gradivo ali storitve, ki izrecno
ali implicitno priporočajo ali predlagajo investicijsko strategijo ter
zagotavljajo utemeljeno mnenje o sedanji ali prihodnji vrednosti ali ceni
finančnih instrumentov oziroma sredstev ali drugače vsebujejo analize in izvirne
ugotovitve ter zaključke, sprejete na podlagi novih ali obstoječih informacij,
ki bi se lahko uporabili pri obveščanju za namene investicijske strategije in
bi zaradi svojega pomena ustvarili dodano vrednost pri odločitvah
borznoposredniške družbe v imenu njenih strank, katerim zaračuna te raziskave.
252. člen
(varovanje interesov strank)
Borznoposredniška družba pri opravljanju investicijskih
storitev in poslov ter pomožnih investicijskih storitev ravna vestno, pošteno
in z ustrezno profesionalno skrbnostjo ter pazi na interese strank, ki ji
morajo biti vodilo pri opravljanju storitev zanje.
253. člen
(finančni instrumenti borznoposredniške družbe)
(1) Če borznoposredniška družba pripravlja finančne
instrumente za prodajo strankam, zagotovi, da so oblikovani na način, ki
ustreza potrebam ciljnega trga končnih strank v kategoriji strank, ki so ji
finančni instrumenti namenjeni. Ciljnemu trgu končnih strank je prilagojena
tudi prodajna strategija teh finančnih instrumentov, borznoposredniška družba
pa zagotovi, da se finančni instrumenti ponujajo le ciljnemu trgu končnih
strank.
(2) Borznoposredniška družba dobro pozna in razume
finančne instrumente, ki jih ponuja ali priporoča, oceni njihovo primernost za
stranke, ki jim ponuja investicijske storitve in posle, ob upoštevanju
določenega ciljnega trga končnih strank v skladu s šestim odstavkom
233. člena tega zakona, ter zagotovi, da so finančni instrumenti stranki
ponujeni ali priporočeni le, če je to v interesu stranke.
(3) Prvi in drugi odstavek tega člena se ne uporabljata,
kadar borznoposredniška družba opravlja investicijske storitve, ki se nanašajo
na obveznice s klavzulo o predčasnem odpoklicu s popolnim odplačilom donosa in
te obveznice ne vsebujejo izvedenega finančnega instrumenta oziroma kadar borznoposredniška
družba ponuja in oglašuje finančne instrumente izključno primernim nasprotnim
strankam.
254. člen
(pojasnilne obveznosti)
(1) Če borznoposredniška družba opravlja storitve
investicijskega svetovanja ali gospodarjenja s finančnimi instrumenti, mora, da
bi lahko stranki oziroma morebitni stranki priporočila, katere investicijske
storitve in finančni instrumenti so ustrezni zanjo in so skladni z njeno
stopnjo sprejemljivega tveganja in možnostjo pokrivanja izgub, od nje pridobiti
vse informacije o njenem znanju in izkušnjah, pomembnih za neko vrsto produkta ali
storitve, o njenem finančnem položaju, vključno z njeno zmožnostjo kritja izgub
in o njenih naložbenih ciljih, vključno s stopnjo sprejemljivega tveganja
(ustreznost).
(2) Če borznoposredniška družba pri investicijskem
svetovanju priporoča paket storitev ali produktov v skladu z osemnajstim odstavkom
251. člena tega zakona, zagotovi, da je takšen paket za stranko ustrezen.
(3) Če borznoposredniška družba opravlja druge
investicijske storitve, razen storitev iz prvega odstavka tega člena, mora, da
bi ocenila, ali je neka vrsta investicijskih storitev ali produktov primerna za
stranko ali morebitno stranko, od nje zahtevati informacije o njenem znanju in
izkušnjah, pomembnih za vrsto investicijskih storitev ali produktov, ki jih
ponuja tej stranki ali jih namerava ta stranka naročiti (primernost).
(4) Če borznoposredniška družba pri opravljanju storitev
iz prejšnjega odstavka priporoča paket storitev ali produktov v skladu z
osemnajstim odstavkom 251. člena tega zakona, zagotovi, da je takšen paket
za stranko primeren.
(5) Če borznoposredniška družba na podlagi informacij,
ki jih prejme po tretjem odstavku tega člena, oceni, da investicijska storitev
ali produkt ni primeren za stranko ali morebitno stranko, jo na to opozori,
dokončno odločitev o produktu pa sprejme stranka ali morebitna stranka.
(6) Če se stranka ali morebitna stranka odloči, da
borznoposredniški družbi ne bo dala informacij iz tretjega odstavka tega člena
ali da bo dala samo nepopolne informacije glede svojega znanja in izkušenj, jo
borznoposredniška družba opozori, da zaradi take odločitve ne more oceniti, ali
je vrsta investicijskih storitev ali produktov, ki jih ponuja tej stranki ali
jih namerava ta stranka naročiti, primerna zanjo.
(7) Opozorilo iz petega oziroma šestega odstavka tega
člena je lahko v standardizirani obliki.
(8) Pri opravljanju storitve investicijskega svetovanja ali
gospodarjenja s finančnimi instrumenti, kadar ta vključuje zamenjavo finančnih
instrumentov, borznoposredniška družba pridobi potrebne informacije o naložbah
stranke in analizira stroške in koristi zamenjave finančnih instrumentov. Pri
izvajanju investicijskega svetovanja borznoposredniška družba stranke obvesti,
ali koristi take zamenjave finančnih instrumentov presegajo stroške take
zamenjave.
255. člen
(izjeme pri pojasnilnih obveznostih)
Tretji do sedmi odstavek 254. člena tega zakona se ne
uporablja za opravljanje investicijskih storitev in poslov, ki pomenijo samo
izvrševanje ali sprejemanje in posredovanje naročil strank ter morebitne
pomožne investicijske storitve, brez pomožne investicijske storitve dajanja
posojil vlagateljem iz 2. točke prvega odstavka 19. člena tega zakona, ki
ne zajemajo že obstoječih omejitev pri posojilih, tekočih računih in možnosti
prekoračitve pozitivnega stanja na računih, povezane z navedenimi
investicijskimi storitvami, če so izpolnjeni naslednji pogoji:
1.     
te storitve se nanašajo na enega od naslednjih finančnih instrumentov:
- 
na delnice, ki so uvrščene v trgovanje na organiziranem trgu ali
enakovrednem trgu v tretji državi ali MTF, če gre za delnice družb in ne za
enote alternativnih investicijskih skladov (v nadaljnjem besedilu: enote AIS)
ali delnice, ki vsebujejo izvedene finančne instrumente,
- 
na instrumente denarnega trga, razen tistih, ki vsebujejo izvedene
finančne instrumente ali druge elemente, ki strankam otežujejo razumevanje
tveganj teh instrumentov,
- 
na obveznice in druge oblike dolžniških finančnih instrumentov, ki so
uvrščeni v trgovanje na organiziranem trgu ali enakovrednem trgu v tretji
državi ali MTF, razen tistih, ki vsebujejo izvedene finančne instrumente ali
druge elemente, ki strankam otežujejo razumevanje tveganj teh instrumentov,
- 
na enote KNPVP, razen strukturiranih KNPVP, kot jih določa prvi odstavek
36. člena Uredbe Komisije (EU) št. 583/2010 z dne 1. julija 2010
o izvajanju Direktive 2009/65/ES Evropskega parlamenta in Sveta v zvezi s
ključnimi podatki za vlagatelje in pogoji, ki jih je treba izpolniti pri
posredovanju ključnih podatkov za vlagatelje ali prospekta na trajnem nosilcu
podatkov, ki ni papir, ali je javno objavljen na spletni strani (UL L
št. 176 z dne 10. 7. 2010, str. 1),
- 
na strukturirane vloge, razen tistih, ki vsebujejo elemente, ki strankam
otežujejo razumevanje tveganja donosa ali strošek predčasne prekinitve pogodbe,
ali
- 
na druge nezapletene finančne instrumente za namen tega člena,
2.     
borznoposredniška družba opravlja te storitve na pobudo stranke ali
morebitne stranke,
3.     
borznoposredniška družba je stranko ali morebitno stranko jasno
seznanila, lahko tudi z opozorilom v standardizirani obliki, da pri opravljanju
teh storitev ni dolžna presojati primernosti finančnih instrumentov ali
storitev, ki jih zagotavlja ali ponuja, s čimer stranka tudi ne pridobi varstva
v skladu z določbami poslovanja, in
4.     
borznoposredniška družba je ravnala v skladu s prvim do četrtim
odstavkom 233. člena tega zakona.
256. člen
(enakovredni trg v tretji državi)
(1) Trg v tretji državi iz prejšnjega člena je
enakovreden organiziranemu trgu, če je enakovrednost trga v tretji državi
potrdila Komisija.
(2) Agencija lahko Komisiji predlaga potrditev trga v
tretji državi kot enakovrednega organiziranemu trgu.
(3) V predlogu iz prejšnjega odstavka agencija navede
razloge, zakaj meni, da je pravni in nadzorni okvir zadevne tretje države
enakovreden, in predloži ustrezna dokazila.
(4) Pravni in nadzorni okvir tretje države je
enakovreden, če:
1.     
morajo trgi pridobiti dovoljenje in so stalno predmet učinkovitega
nadzora ter nadzornih ukrepov,
2.     
imajo trgi jasna in pregledna pravila glede sprejetja vrednostnih
papirjev v trgovanje na tem trgu, da se lahko z njimi trguje na pošten,
pravilen in učinkovit način ter da so ti papirji prosto prenosljivi,
3.     
morajo izdajatelji vrednostnih papirjev zagotavljati redne in ad hoc
informacije, ki zagotavljajo visoko stopnjo varovanja vlagateljev, in
4.     
sta zagotovljeni preglednost in celovitost trgov s prepovedjo zlorab
trga, predvsem trgovanja na podlagi notranjih informacij in tržne manipulacije.
257. člen
(pogodba o opravljanju investicijskih storitev in poslov)
(1) Kadar je v tem zakonu določeno, da borznoposredniška
družba s stranko sklene pisno pogodbo o opravljanju posameznih vrst
investicijskih storitev in poslov ali pomožnih investicijskih storitev, taka
pogodba vsebuje določbe o vsebini vseh medsebojnih pravic in obveznosti
pogodbenih strank.
(2) Pogodba iz prejšnjega odstavka se lahko glede
vsebine pravic in obveznosti pogodbenih strank sklicuje na splošne pogoje
poslovanja borznoposredniške družbe, če vsebuje izjavo stranke, da so ji bili
ti splošni pogoji poslovanja pred sklenitvijo pogodbe izročeni in da je imela
pred sklenitvijo možnost seznaniti se z njihovo vsebino.
(3) Pogodba iz prvega odstavka tega člena, ki ni
sklenjena v pisni obliki, je veljavna, za borznoposredniško družbo pa se šteje,
da je s tem, ko pogodbe ni sklenila v pisni obliki, kršila pravila varnega in
skrbnega poslovanja.
258. člen
(obveznost poročanja stranki o opravljenih storitvah)
(1) Borznoposredniška družba stranki na trajnem nosilcu
podatkov predloži ustrezna poročila o storitvah, ki jih je opravila zanjo.
(2) Poročila iz prejšnjega odstavka vsebujejo tudi redna
sporočila strankam, ki upoštevajo vrsto in zapletenost zadevnih finančnih
instrumentov, naravo opravljenih storitev in podatke o morebitnih stroških,
povezanih s posli in storitvami, ki jih je borznoposredniška družba opravila za
stranko.
(3) Pri investicijskem svetovanju borznoposredniška
družba stranki na trajnem nosilcu podatkov predloži izjavo o ustreznosti, ki
vsebuje podatke o vsebini svetovanja in kako je svetovanje ustrezno glede na
želje, cilje in preostale značilnosti neprofesionalne stranke. Izjavo o
ustreznosti je treba predložiti preden stranka opravi posel na podlagi
zadevnega svetovanja.
(4) Če je naročilo za nakup ali prodajo finančnega
instrumenta dano prek telekomunikacijskih sredstev, ki onemogočajo predhodno
predložitev izjave o ustreznosti iz prejšnjega od stavka na trajnem nosilcu
podatkov, lahko borznoposredniška družba to izjavo predloži po opravljenem
poslu, če so izpolnjeni naslednji pogoji:
1.     
stranka se strinja, da izjavo prejme nemudoma po opravljenem poslu, in
2.     
borznoposredniška družba je stranki ponudila možnost, da posel opravi po
prejetju izjave o ustreznosti.
(5) Če borznoposredniška družba opravlja gospodarjenje s
finančnimi instrumenti ali je obvestila stranko, da bo opravljala redno
ocenjevanje ustreznosti, redna poročila vsebujejo posodobljeno izjavo o
ustreznosti naložbe glede na želje, cilje in preostale značilnosti
neprofesionalne stranke.
259. člen
(izjeme pri pojasnilni obveznosti in obveznosti poročanja)
Če je pogoj za sklenitev kreditne pogodbe v zvezi s
stanovanjsko nepremičnino, za katero se uporabljajo določbe predpisov o
ocenjevanju kreditne sposobnosti potrošnikov, investicijska storitev v zvezi s
hipotekarnimi obveznicami, ki so namenjene zavarovanju financiranja kreditne
pogodbe in imajo enake pogoje kot ta pogodba, da se omogoči plačilo,
refinanciranje ali odkup posojila, za to storitev ne veljajo obveznosti iz
tretjega in četrtega odstavka 250. člena in 254. do 258. člena tega
zakona.
260. člen
(opravljanje investicijskih storitev in poslov po naročilu
druge borznoposredniške družbe)
(1) Če borznoposredniška družba sprejme naročilo
(v nadaljnjem besedilu: borznoposredniška družba prejemnica naročila) borznoposredniške
družbe ali investicijskega podjetja države članice (v nadaljnjem besedilu:
borznoposredniška družba posredovalka naročila), da za račun stranke opravi
investicijske storitve in posle ali pomožne investicijske storitve, se lahko
zanese na informacije, ki ji jih je o stranki predložila borznoposredniška
družba posredovalka naročila.
(2) Borznoposredniška družba posredovalka naročila ostane
odgovorna za popolnost in pravilnost informacij o stranki, ki jih je predložila
borznoposredniški družbi prejemnici naročila.
(3) Borznoposredniška družba posredovalka naročila
stranki poda ustrezna priporočila, pojasnila in nasvete v zvezi s storitvami in
posli, glede katerih je posredovala naročilo, v skladu z oddelkom 7.2 tega
zakona. Borznoposredniška družba prejemnica naročila se lahko zanese, da je
borznoposredniška družba posredovalka naročila ravnala v skladu s prejšnjim
stavkom.
(4) Borznoposredniška družba posredovalka naročila
ostane v razmerju do te stranke odgovorna za pravilnost in ustreznost danih priporočil
in nasvetov iz prejšnjega odstavka.
(5) Borznoposredniška družba prejemnica naročila je
odgovorna za pravilno izvedbo storitve ali posla v skladu z oddelkom 7.2 tega
zakona ob upoštevanju odgovornosti borznoposredniške družbe posredovalke naročila
iz drugega in četrtega odstavka tega člena.
261. člen
(predpisi o opravljanju investicijskih storitev in poslov)
(1) Agencija predpiše:
1.     
podrobnejša pravila o pripravljanju finančnih instrumentov za prodajo
strankam in upravljanja teh instrumentov iz 233. in 253. člena tega
zakona,
2.     
podrobnejši način vodenja evidenc in hrambo dokumentacije iz
237. člena tega zakona,
3.     
podrobnejša pravila o ravnanju s finančnimi instrumenti in denarnim
dobroimetjem strank ter prenosu lastninske pravice v zavarovanje iz 239. do
241. člena tega zakona,
4.     
podrobnejša pravila o prejemanju provizij, spodbud ali katerihkoli
drugih denarnih ali nedenarnih koristi v zvezi z opravljanjem investicijskih
storitev in poslov ter pomožnih investicijskih storitev za stranke od tretjih
oseb iz 251. člena tega zakona,
5.     
podrobnejša pravila o vodenju, pogojih za vpis in javni dostopnosti
registra odvisnih borznoposredniških zastopnikov,
6.     
druga podrobnejša pravila o opravljanju investicijskih storitev in
poslov za stranke.
(2) Agencija pred sprejemom predpisov iz 1., 3. in
4. točke prejšnjega odstavka predhodno pridobi mnenje ministrstva,
pristojnega za finance.
7.2.3 Borzno posredovanje
7.2.3.1 Splošne določbe
262. člen
(uporaba pododdelka 7.2.3)
(1) Pododdelek 7.2.3 tega zakona se uporablja za investicijske
storitve in posle iz 1. in 2. točke prvega odstavka 11. člena tega zakona,
če jih borznoposredniška družba opravlja za račun stranke.
(2) Pododdelek 7.2.3 tega zakona se smiselno uporablja
tudi za investicijske storitve in posle iz 3. do 7. točke prvega odstavka
11. člena tega zakona ter za pomožne investicijske storitve, če ta zakon
za posamezno od teh storitev oziroma poslov ne določa drugače.
263. člen
(pogodba o borznem posredovanju)
(1) Pogodba o borznem posredovanju je pogodba, s katero
se borznoposredniška družba zaveže opravljati nakupe in prodaje finančnih
instrumentov v skladu z naročili in za račun stranke, stranka pa se zaveže za
opravljanje teh storitev plačevati provizijo.
(2) Borznoposredniška družba pred sprejetjem prvega
naročila posamezne stranke za nakup ali prodajo finančnih instrumentov s to
stranko sklene splošno pogodbo o borznem posredovanju v pisni obliki.
264. člen
(mesta prejemanja naročil strank)
(1) Borznoposredniška družba prejema naročila strank za
nakup oziroma prodajo finančnih instrumentov na sedežu družbe ali v
poslovalnici, ki izvršuje naročila strank.
(2) Borznoposredniška družba lahko prejema naročila
strank tudi v lastni poslovalnici, ki ne izvršuje naročil strank, ali pri
odvisnih borznoposredniških zastopnikih, ki v imenu in za račun
borznoposredniške družbe sprejemajo naročila strank, če pri tem preveri
identiteto stranke.
(3) Če borznoposredniška družba prejema naročila na
način iz prejšnjega odstavka, splošni pogoji poslovanja določajo rok, v katerem
mora naročilo prispeti na sedež borznoposredniške družbe ali njene
poslovalnice, ki izvršuje naročila strank. Na to določbo splošnih pogojev
poslovanja je stranka ob izročitvi naročila izrecno opozorjena.
(4) Šteje se, da je naročilo prejeto, ko ga
borznoposredniška družba prejme na sedežu ali v svoji poslovalnici, ki izvršuje
naročila strank.
(5) Borznoposredniška družba zagotovi ustrezno
sledljivost ali evidenco o oddanih naročilih iz prvega in drugega odstavka tega
člena na trajnem nosilcu podatkov.
265. člen
(potrdilo o prejemu naročila stranke)
(1) Borznoposredniška družba stranki pošlje potrdilo o
prejemu naročila najpozneje naslednji delovni dan po prejemu naročila.
(2) Prejšnji odstavek se smiselno uporablja tudi ob
spremembi ali preklicu naročila.
266. člen
(sprejem in odklonitev sprejema naročila)
(1) Če borznoposredniška družba noče sprejeti naročila
stranke, jo o tej odklonitvi obvesti takoj po prejemu naročila, če ni v drugem
ali tretjem odstavku tega člena določen drugačen rok. V obvestilu navede razlog
odklonitve sprejema naročila.
(2) Če splošni pogoji poslovanja borznoposredniške
družbe določajo, da ta ni dolžna sprejeti naročila za prodajo finančnih instrumentov,
dokler stranka finančnih instrumentov, ki so predmet naročila, ne prenese na
svoj račun nematerializiranih vrednostnih papirjev pri borznoposredniški
družbi, ali ji kako drugače omogoči razpolaganje s temi finančnimi instrumenti,
teče rok za obvestilo iz prejšnjega odstavka:
1.     
če so predmet naročila stranke nematerializirani vrednostni papirji, vpisani
v centralnem registru od takrat, ko borznoposredniška družba lahko ugotovi, da:
- 
stranka na svojem računu pri borznoposredniški družbi nima vrednostnih
papirjev ali zadostne količine vrednostnih papirjev, ki so predmet naročila
stranke, ali
- 
naloga ni mogoče izvršiti, če stranka hkrati z naročilom za prodajo
borznoposredniški družbi predloži ustrezen nalog za prenos vrednostnih papirjev
med računi istega imetnika,
2.     
če so predmet naročila stranke drugi finančni instrumenti: od takrat, ko
borznoposredniška družba lahko ugotovi, da ji je stranka omogočila razpolaganje
s temi finančnimi instrumenti.
(3) Če pri naročilu za nakup borznoposredniška družba od
stranke zahteva, da pred izvršitvijo naročila založi predujem za plačilo cene
in stroškov v zvezi z izvršitvijo naročila, teče rok za obvestilo iz prvega
odstavka tega člena od takrat, ko borznoposredniška družba lahko ugotovi, da
predujem v dogovorjenem roku ni bil založen.
(4) Če borznoposredniška družba ne odkloni izvršitve
naročila, se šteje, da je naročilo sprejela s potekom roka za obvestilo stranki
o odklonitvi sprejema sporočila.
7.2.3.2 Izvrševanje naročil
267. člen
(izvrševanje naročil pod najugodnejšimi pogoji za stranko)
(1) Borznoposredniška družba pri izvrševanju naročil
strank opravi vse razumne ukrepe za izvršitev naročila stranke pod pogoji, ki
so za stranko najugodnejši, ob upoštevanju dejavnikov, ki so pomembni za
izvršitev naročila, kot so cena, stroški, hitrost, verjetnost sklenitve in
poravnave posla, vrednost in značilnosti naročila stranke ter druge okoliščine,
pomembne za izvršitev naročila.
(2) Če strankino naročilo vsebuje določna navodila glede
vseh dejavnikov iz prejšnjega odstavka, ga borznoposredniška družba izvrši v
skladu z navodili stranke in ni dolžna opraviti ukrepov po prejšnjem odstavku.
(3) Če strankino naročilo vsebuje določna navodila glede
posameznih dejavnikov iz prvega odstavka tega člena, borznoposredniška družba
glede dejavnikov, določenih z navodili stranke, naročilo izvrši v skladu s temi
navodili stranke, glede drugih dejavnikov pa opravi ukrepe po prvem odstavku
tega člena.
(4) Če borznoposredniška družba izvršuje naročilo
neprofesionalne stranke, se najugodnejši pogoji za stranko določijo na podlagi
skupne ocene, ki jo sestavljajo cena finančnega instrumenta in stroški
sklenitve posla, ki zajemajo vse stroške, ki jih stranka plača in so neposredno
povezani s sklenitvijo posla, vključno s stroški mesta trgovanja, poravnave ali
katerihkoli drugih stroškov, plačanih tretjim osebam, povezanim s sklenitvijo
posla.
(5) Kadar obstaja več mest trgovanja, kjer se lahko
sklene posel po naročilu stranke, in so navedena v politiki izvrševanja naročil
strank borznoposredniške družbe, borznoposredniška družba pri presoji
najugodnejših pogojev za stranko upošteva lastne provizije in stroške za
sklenitev posla na posameznem mestu trgovanja.
(6) Borznoposredniška družba ne sme prejeti
kakršnegakoli plačila, popusta ali nedenarnih koristi za usmerjanje naročil
strank na določeno mesto trgovanja, če bi to pomenilo kršenje zahtev glede
konflikta interesov ali sprejemanja provizij ali spodbud v nasprotju z
233. členom in oddelkom 7.2 tega zakona.
(7) Mesta trgovanja in sistematični internalizatorji
vsaj enkrat letno brezplačno objavijo podatke o kakovosti izvršitve poslov v
svojih trgovalnih sistemih za finančne instrumente, za katere veljajo
obveznosti iz 23. in 28. člena Uredbe 600/2014/EU. Enaka zahteva velja za
mesta izvrševanja naročil s tistimi finančnimi instrumenti, za katere ne
veljajo obveznosti iz 23. in 28. člena Uredbe 600/2014/EU. Redna poročila
vključujejo podrobnosti glede cene, stroškov, hitrosti in verjetnost sklenitve
posla za posamezne finančne instrumente.
(8) Borznoposredniška družba po izvršitvi posla za
stranko to obvesti o mestu, kjer je bilo njeno naročilo izvršeno.
268. člen
(politika izvrševanja naročil strank)
(1) Borznoposredniška družba vzpostavi in izvaja sistem
in postopke, ki omogočajo učinkovito izpolnjevanje njenih obveznosti iz
267. člena tega zakona. Zlasti vzpostavi in uresničuje politiko
izvrševanja naročil strank, ki omogoča izvrševanje naročil strank pod pogoji,
ki so za stranke najugodnejši v skladu z 267. členom tega zakona.
(2) Politika izvrševanja naročil za vsako vrsto
finančnih instrumentov, v zvezi s katerimi borznoposredniška družba sprejema
naročila strank, vsebuje informacije o mestih, kjer borznoposredniška družba
izvršuje naročila strank, in dejavnikih, ki vplivajo na izbiro mesta za
izvršitev naročila stranke. Obsega najmanj tista mesta za izvrševanje naročil
strank, kjer borznoposredniška družba dosledno dosega pogoje za izvršitev naročil,
ki so za stranke najugodnejši.
(3) Borznoposredniška družba stranko primerno seznani s
svojo politiko izvrševanja naročil strank. Stranko seznani tako, da bo lahko
jasno razumela, kako se bodo naročila zanjo izvrševala, vključno z vsemi
potrebnimi podrobnosti.
(4) Pred začetkom opravljanja investicijskih storitev in
poslov za stranko borznoposredniška družba od nje pridobi predhodno soglasje k
politiki izvrševanja naročil stranke.
269. člen
(mesto izvrševanja naročil strank)
(1) Če je v politiki izvrševanja naročil strank določena
možnost izvršitve teh naročil zunaj mesta trgovanja, borznoposredniška družba
stranko opozori zlasti na to možnost.
(2) Pred izvršitvijo naročila stranke zunaj mesta
trgovanja borznoposredniška družba za izvršitev naročila na tak način pridobi
izrecno soglasje stranke.
(3) Soglasje iz prejšnjega odstavka lahko stranka da kot
splošno soglasje glede vseh naročil ali kot posebno soglasje v zvezi z
izvršitvijo posameznega naročila.
(4) Borznoposredniška družba enkrat letno objavi
povzetek prvih petih mest, kjer je izvršila največ poslov za stranke s
posameznim finančnim instrumentom, skupaj z informacijo o kakovosti izvršitev
poslov iz sedmega odstavka 267. člena tega zakona.
270. člen
(spremljanje in ocenjevanje učinkovitosti politike izvrševanja
naročil)
(1) Borznoposredniška družba spremlja učinkovitost
sistema in postopkov ter politike izvrševanja naročil zato, da se ugotovijo in
odpravijo pomanjkljivosti teh ukrepov ali politik. Zlasti redno presoja, ali
mesta izvrševanja naročil, ki so zajeta v politiki izvrševanja naročil,
omogočajo izvršitev naročil pod pogoji, ki so najugodnejši za stranke, in ali
je treba ustrezno spremeniti ukrepe za izvrševanje naročil strank ob upoštevanju
informacij iz sedmega in osmega odstavka 267. in četrtega odstavka
269. člena tega zakona.
(2) Borznoposredniška družba stranke obvesti o vsaki
pomembni spremembi sistema in postopkov ter politike izvrševanja njihovih
naročil.
(3) Borznoposredniška družba:
1.     
stranki na njeno zahtevo izkaže, da je njeno naročilo izvršila v skladu
s svojo politiko izvrševanja naročil,
2.     
vzpostavi in uresničuje ustrezne ukrepe za spremljanje izvrševanja
naročil, ki omogočajo izkazovanje okoliščin iz prejšnje točke, in
3.     
na zahtevo agencije dokaže, da je pri izvrševanju naročil strank vedno
ravnala v skladu z najugodnejšimi pogoji za stranko.
271. člen
(veljavnost naročila)
(1) Naročilo stranke preneha veljati, ko:
1.     
ga stranka prekliče ali
2.     
poteče rok veljavnosti, določen v naročilu.
(2) Preklic naročila ima pravni učinek, če ga
borznoposredniška družba prejme, ko je še mogoče preklicati ponudbo za
sklenitev pravnega posla, ki jo je borznoposredniška družba dala za izvršitev
tega naročila.
(3) Naročilo s preudarkom preneha veljati tudi, če ga je
borznoposredniška družba sprejela:
1.     
pred koncem trgovanja na trgu, na katerem naj se naročilo izvrši: s
potekom dneva, ko je to naročilo sprejela,
2.     
po koncu trgovanja na trgu, na katerem naj se naročilo izvrši: s potekom
naslednjega trgovalnega dneva po dnevu, ko je to naročilo sprejela.
272. člen
(postopki in ukrepi za izvrševanje naročil strank)
(1) Borznoposredniška družba, ki izvršuje naročila za
račun strank, vzpostavi in uresničuje ustrezne postopke in ukrepe, ki
zagotavljajo sprotno, pošteno in hitro izvrševanje naročil posamezne stranke, v
razmerju do izvrševanja naročil drugih strank in sklepanja poslov za svoj
račun.
(2) Postopki in ukrepi iz prejšnjega odstavka omogočajo
izvršitev naročil strank enake vrste po vrstnem redu njihovega prejema.
273. člen
(izvrševanje limitiranih naročil)
(1) Če borznoposredniška družba limitiranega naročila,
katerega predmet so delnice, ki so uvrščene v trgovanje na organiziranem trgu
ali se z njimi trguje na mestu trgovanja, glede na prevladujoče razmere na trgu
ne more izvršiti takoj, mora, če ni stranka v naročilu izrecno določila
drugače, izvesti vse ukrepe, ki zagotavljajo najhitrejšo možno izvršitev
naročila z njegovo objavo na način, ki je enostavno dostopen drugim udeležencem
trga.
(2) Šteje se, da je borznoposredniška družba izpolnila
obveznost iz prejšnjega odstavka, če je ponudbo za sklenitev posla z vsebino
naročila objavila v trgovalnem sistemu mesta trgovanja.
(3) Agencija borznoposredniško družbo na njeno zahtevo
oprosti obveznosti iz prvega odstavka tega člena za naročila velike vrednosti v
primerjavi z običajno tržno vrednostjo, v skladu s 4. členom Uredbe
600/2014/EU.
274. člen
(izvrševanje naročil s preudarkom)
(1) Borznoposredniška družba izvrši naročilo s
preudarkom takrat, ko z ustrezno profesionalno skrbnostjo presodi, da je glede
na stanje na trgu izvršitev naročila najugodnejša za stranko.
(2) Pri izvrševanju naročila s preudarkom
borznoposredniška družba ne sme vnesti nasprotne ponudbe za nakup ali prodajo
finančnih instrumentov za račun druge stranke, ki je dala naročilo s
preudarkom, za svoj račun ali za račun oseb iz 2. točke prvega odstavka
232. člena tega zakona, razen če to dovoljujejo pravila trgovanja na
organiziranem trgu ali MTF, na katerem se tako naročilo izvrši.
275. člen
(trgovanje za skupni račun)
(1) Če borznoposredniška družba sprejme več naročil s
preudarkom ali če hkrati prejme več naročil za nakup ali prodajo finančnih
instrumentov pod enakimi pogoji, lahko taka naročila izvrši hkrati (v
nadaljnjem besedilu: trgovanje za skupni račun).
(2) Borznoposredniška družba v politiki izvrševanja
naročil strank določi podrobnejša pravila o trgovanju za skupni račun.
276. člen
(izvrševanje naročil za primerne nasprotne stranke)
(1) Za izvršitev naročila za primerno nasprotno stranko
se ne uporabljajo 237. in 250. člen, dvaindvajseti do štiriindvajseti
odstavek 251. člena, 254. do 259., 267. do 270. in 272. člen tega
zakona. Če borznoposredniška družba primerno nasprotno stranko hkrati v skladu
z 246. do 249. členom tega zakona obravnava tudi kot profesionalno
stranko, je s pogodbo dovoljeno izključiti ali omejiti tudi uporabo drugih
določb oddelka 7.2.
(2) Primerne nasprotne stranke po prejšnjem odstavku so
naslednje osebe držav članic:
1.     
investicijska podjetja,
2.     
kreditne institucije,
3.     
zavarovalnice ali pozavarovalnice,
4.     
kolektivni naložbeni podjemi KNPVP in družbe, ki upravljajo te podjeme,
5.     
pokojninski skladi in družbe, ki upravljajo te sklade,
6.     
druge nadzorovane finančne družbe držav članic,
7.     
osebe iz drugega odstavka 62. člena tega zakona.
(3) Uvrstitev med primerne nasprotne stranke po
prejšnjem odstavku ne izključuje pravice navedenih oseb, da zahtevajo na
splošno ali v zvezi s posameznim poslom, da jih borznoposredniška družba
obravnava kot stranke, za katere se uporabljajo določbe tega zakona, navedene v
prvem odstavku tega člena. Če navedena oseba uresniči to pravico in če to osebo
borznoposredniška družba v skladu z 246. do 249. členom tega zakona
obravnava kot profesionalno stranko, je s pogodbo dovoljeno izključiti ali
omejiti tudi uporabo oddelka 7.2, razen določb iz prvega stavka prvega odstavka
tega člena.
(4) Borznoposredniška družba lahko kot primerno
nasprotno stranko obravnava tudi drugo družbo države članice, ki izpolnjuje
vnaprej določene sorazmerne zahteve, ki vključujejo količinske pragove. Če
namerava borznoposredniška družba skleniti posel z nasprotno stranko, za katero
se uporablja pravo druge države članice, se za presojo in njeno obravnavo kot
primerno nasprotno stranko uporablja pravo države članice, v kateri ima ta družba
svoj sedež.
(5) Borznoposredniška družba pred izvršitvijo naročila
za družbo iz prejšnjega odstavka od te družbe pridobi izrecno soglasje, da jo
borznoposredniška družba obravnava kot primerno nasprotno stranko. To soglasje
je lahko dano kot splošno soglasje za vse posle ali za posamezen posel.
(6) Borznoposredniška družba lahko kot primerno
nasprotno stranko obravnava tudi:
1.     
osebe tretje države, ki so enakovredne osebam iz drugega odstavka tega
člena, in
2.     
družbe tretje države, ki izpolnjujejo zahteve iz četrtega odstavka tega
člena.
(7) Borznoposredniška družba pri opravljanju
investicijskih storitev in poslov ter pomožnih investicijskih storitev za
primerno nasprotno stranko ravna vestno, pošteno in z ustrezno profesionalno
skrbnostjo ter jim da informacije, ki so poštene, jasne in niso zavajajoče, pri
čemer upošteva značilnosti primerne nasprotne stranke in njenih poslov.
277. člen
(obračun o opravljenem poslu)
(1) Borznoposredniška družba najpozneje naslednji
delovni dan po izpolnitvi obveznosti iz posla, ki ga je sklenila za račun
stranke, tej pošlje obračun opravljenega posla, če ni v drugem in tretjem
odstavku tega člena določeno drugače.
(2) Borznoposredniška družba, ki je posredovala pri
sklenitvi posla v drugi državi članici, obračun opravljenega posla pošlje
stranki najpozneje naslednji delovni dan po dnevu, ko od investicijskega
podjetja države članice, prek katerega je zagotovila izvršitev naročila
stranke, prejeme ustrezen obračun tega posla.
(3) Prejšnji odstavek se smiselno uporablja tudi za sklenitev
posla v tretji državi.
7.2.3.3 Posebna pravila za poslovanje prek odvisnih
borznoposredniških zastopnikov
278. člen
(register odvisnih borznoposredniških zastopnikov)
(1) Agencija za namene tega zakona vodi register
odvisnih borznoposredniških zastopnikov s sedežem v Republiki Sloveniji (v
nadaljnjem besedilu: register zastopnikov).
(2) Odvisni borznoposredniški zastopnik se vpiše v register
zastopnikov, če:
-       
ima dobro ime ter ima
-       
v primeru, da bo dejavnost odvisnega borznega zastopnika opravljala fizična
oseba, ta oseba dovoljenja za opravljanje poslov borznega posrednika najmanj za
posle iz 1. in 2. točke prvega odstavka 219. člena tega zakona,
-       
v primeru, da bo dejavnost odvisnega borznega zastopnika opravljala
pravna oseba, ta oseba izkaže, da bo zanjo storitve iz prvega odstavka
279. člena tega zakona dejansko opravljalo ustrezno število fizičnih oseb,
ki so pridobile dovoljenje za opravljanje poslov borznega posrednika, in sicer
najmanj za posle iz 1. in 2. točke prvega odstavka 219. člena tega zakona.
(3) Agencija o zahtevi za vpis v register zastopnikov
odloči z odločbo.
(4) Za namen vodenja registra zastopnikov, register
vsebuje najmanj te podatke o osebah iz prvega odstavka tega člena:
1.     
enolično identifikacijo, ki jo predstavlja opravilna številka zadeve,
pod katero se je vodila zahteva za vpis v register,
2.     
osebno ime in stalno prebivališče fizične osebe oziroma firmo in sedež
pravne osebe,
3.     
davčno številko.
(5) Agencija borznoposredniški družbi zagotovi vse
informacije, s katerimi razpolaga in jih borznoposredniška družba potrebuje za
preveritev ustreznih lastnosti odvisnega borznoposredniškega zastopnika iz
prvega odstavka tega člena, ki ga namerava pooblastiti.
(6) Agencija redno vzdržuje register zastopnikov in
omogoča javno dostopnost podatkov, ki se vpisujejo vanj.
(7) Za vpis in izbris odvisnih borznoposredniških
zastopnikov iz registra zastopnikov se smiselno uporabljajo 220. in 222. do
224. člen tega zakona.
(8) Agencija izbriše odvisnega borznoposredniškega
zastopnika iz registra tudi v primeru, če nima poravnanih obveznosti do
agencije ali če preneha obstajati.
279. člen
(odgovornost borznoposredniške družbe za ravnanje odvisnega
borznoposredniškega zastopnika)
(1) Borznoposredniška družba lahko v skladu z 280. členom
tega zakona odvisnega borznoposredniškega zastopnika pooblasti, da v njenem
imenu opravlja naslednja dejanja:
1.     
predstavlja njene storitve,
2.     
pridobiva posle,
3.     
sprejema in posreduje naročila strank oziroma morebitnih strank v zvezi
z investicijskimi storitvami ali finančnimi instrumenti,
4.     
prodaja finančne instrumente in
5.     
svetuje strankam ali morebitnim strankam glede teh finančnih
instrumentov oziroma investicijskih storitev in poslov.
(2) Borznoposredniška družba, ki pooblasti odvisnega
borznoposredniškega zastopnika, ostane neomejeno in nepogojno odgovorna za vsa
dejanja in opustitve tega zastopnika pri opravljanju dejanj v njenem imenu.
(3) Borznoposredniška družba zagotovi, da odvisni
borznoposredniški zastopnik takoj, ko vzpostavi stik, ali pred začetkom poslovanja
s stranko ali morebitno stranko tej razkrije, da nastopa kot odvisni
borznoposredniški zastopnik, in navede, katero borznoposredniško družbo
zastopa.
(4) Borznoposredniška družba odvisnega
borznoposredniškega zastopnika ne sme pooblastiti, da v njenem imenu razpolaga
s finančnimi instrumenti ali denarnim dobroimetjem strank.
(5) Odvisni borznoposredniški zastopnik lahko opravlja
investicijsko svetovanje samo v primeru, da lahko takšno storitev opravlja v
skladu s predpisi države članice, v kateri je vpisan v register odvisnih
borznoposredniških zastopnikov.
280. člen
(obveznosti borznoposredniške družbe v zvezi z odvisnimi
borznoposredniškimi zastopniki)
(1) Borznoposredniška družba lahko pooblasti samo
odvisnega borznoposredniškega zastopnika, ki je vpisan v register zastopnikov
iz 278. člena tega zakona ali v javni register odvisnih borznoposredniških
zastopnikov druge države članice.
(2) Borznoposredniška družba nadzoruje dejanja iz prvega
odstavka 279. člena tega zakona, ki jih v njenem imenu opravlja odvisni
borznoposredniški zastopnik, in izvede vse ukrepe, potrebne za zagotovitev, da
ta zastopnik pri opravljanju teh dejanj ravna v skladu s predpisi iz 1. točke
prvega odstavka 232. člena tega zakona.
(3) Borznoposredniška družba izvede vse ukrepe, potrebne
za zagotovitev, da drugi posli, ki jih opravlja odvisni borznoposredniški zastopnik
in za katere se ne uporabljajo določbe tega zakona o investicijskih storitvah
in poslih ali pomožnih investicijskih storitvah, nimajo negativnega vpliva na
opravljanje investicijskih storitev in poslov, ki jih odvisni borznoposredniški
zastopnik opravlja za borznoposredniško družbo.
280.a člen
(obveznosti borznoposredniške družbe v zvezi s
profesionalnimi strankami)
(1) Šesti in sedmi odstavek 251. člena tega zakona se ne
uporabljata za storitve, ki jih borznoposredniška družba zagotavlja
profesionalnim strankam, razen za storitve investicijskega svetovanja in
gospodarjenja s finančnimi instrumenti.
(2) Osmi odstavek 254. člena tega zakona in
258. člen tega zakona se ne uporabljata za storitve, ki jih
borznoposredniška družba zagotavlja profesionalnim strankam, če te stranke
borznoposredniške družbe pisno ne obvestijo v elektronski ali papirni obliki,
da želijo izkoristiti pravice iz navedenih členov.
(3) Borznoposredniška družba mora voditi evidenco obvestil
strank iz prejšnjega odstavka.
7.2.4 Gospodarjenje s finančnimi instrumenti strank
281. člen
(pogodba o gospodarjenju s finančnimi instrumenti)
(1) Pogodba o gospodarjenju s finančnimi instrumenti je
pogodba, s katero se borznoposredniška družba zaveže, da bo v skladu z
naložbeno politiko, določeno v pogodbi, za račun stranke nalagala njeno denarno
dobroimetje v finančne instrumente in upravljala portfelj teh naložb, stranka
pa se zaveže plačati provizijo.
(2) Pogodba o gospodarjenju s finančnimi instrumenti se
sklene v pisni obliki.
(3) Pogodba iz prvega odstavka tega člena določa:
1.     
znesek denarnih sredstev, ki ga stranka izroča v gospodarjenje na
podlagi pogodbe,
2.     
naložbeno politiko,
3.     
višino provizije in način izračuna osnove oziroma osnov za provizijo.
(4) Kadar stranka ob sklenitvi pogodbe iz prvega
odstavka tega člena borznoposredniški družbi izroči v gospodarjenje finančne
instrumente, pogodba v posebni prilogi vsebuje tudi njihov seznam z navedbo
oznake in količine.
(5) Pogodbeni stranki opredelita naložbeno politiko
tako, da določita:
1.     
vrste finančnih instrumentov,
2.     
lastnosti izdajateljev finančnih instrumentov,
3.     
največji dopustni delež naložb v finančne instrumente posamezne vrste,
4.     
druge okoliščine, ki so pomembne za določitev stopnje tveganosti naložb.
282. člen
(vrste naložb)
(1) Borznoposredniška družba s finančnimi instrumenti
stranke gospodari v skladu z naložbeno politiko, določeno v pogodbi, in tako,
da dosega za stranko najugodnejše pogoje glede vrednosti njenega portfelja finančnih
instrumentov in najprimernejše pogoje glede tveganja naložb, povezanih s tem
njenim portfeljem.
(2) Borznoposredniška družba sme samo na podlagi
izrecnega pisnega soglasja stranke za račun stranke pridobiti:
1.     
finančne instrumente, s katerimi se ne trguje na organiziranem trgu,
razen instrumentov denarnega trga,
2.     
izvedene finančne instrumente.
(3) Soglasje iz prejšnjega odstavka je lahko dano kot
splošno soglasje v pogodbi o gospodarjenju s finančnimi instrumenti ali kot
posebno soglasje za posamezno naložbo.
(4) Soglasje stranke po drugem odstavku tega člena, ki
jo borznoposredniška družba obravnava kot neprofesionalno stranko, ima pravni
učinek samo, če je borznoposredniška družba stranki, preden je ta dala to
soglasje, podala:
1.     
informacije v skladu s tretjim odstavkom 251. člena tega zakona, 
2.     
priporočila v skladu s prvim odstavkom 254. člena tega zakona,
kateri finančni instrumenti so primerni zanjo in
3.     
opozorilo v zvezi s finančnimi instrumenti iz drugega odstavka tega
člena, ki po skrbni presoji borznoposredniške družbe niso primerni za njo.
283. člen
(poročilo o stanju naložb z obračunom poslov)
(1) Borznoposredniška družba stranki, za katero opravlja
storitve gospodarjenja s finančnimi instrumenti, najmanj enkrat na tri mesece
po stanju na zadnji dan trimesečja pošlje poročilo o stanju njenih naložb z
obračunom poslov, ki jih je opravila pri gospodarjenju s finančnimi instrumenti
te stranke.
(2) Borznoposredniška družba in stranka se lahko
dogovorita za krajša obdobja poročanja.
7.2.5 Pravila skrbnega ravnanja s finančnimi instrumenti
in denarnim dobroimetjem strank
7.2.5.1 Skupne določbe
284. člen
(uporaba pododdelka 7.2.5. in odsekov)
(1) Vsi odseki v pododdelku 7.2.5 tega zakona se
uporabljajo za finančne instrumente in denarno dobroimetje strank, s katerim
borznoposredniška družba razpolaga v svojem imenu in za račun strank ali v
imenu in za račun strank in ki ga je pridobila pri opravljanju investicijskih
storitev in poslov oziroma pomožnih investicijskih storitev za stranke.
(2) Odsek 7.2.5.2 tega zakona se uporablja za finančne
instrumente stranke, vpisane v centralnem depoju, razen za nematerializirane
vrednostne papirje, vpisane v centralnem registru.
(3) Odsek 7.2.5.3 tega zakona se uporablja za
nematerializirane vrednostne papirje, vpisane v centralnem registru.
(4) Odsek 7.2.5.4 tega zakona se uporablja za finančne
instrumente strank, izdane kot pisne listine, ki niso v zbirni hrambi v
centralnem depoju.
285. člen
(izročitev finančnih instrumentov stranki)
(1) Če borznoposredniška družba na organiziranem trgu za
račun stranke kupi nematerializirane vrednostne papirje, ki so vpisani v
centralnem registru, v skladu s pravili, ki urejajo izpolnitev obveznosti iz
poslov, sklenjenih na tem trgu, zagotovi, da se ti vrednostni papirji na dan
izpolnitve posla prenesejo na račun nematerializiranih vrednostnih papirjev te
stranke.
(2) Prejšnji odstavek se smiselno uporablja tudi za
nakupe naslednjih finančnih instrumentov za račun stranke:
1.     
nematerializiranih vrednostnih papirjev, vpisanih v centralnem registru,
ki jih borznoposredniška družba kupi za račun stranke zunaj organiziranega
trga,
2.     
nematerializiranih vrednostnih papirjev ali drugih finančnih instrumentov,
vpisanih v drug centralni depo, če po pogodbi s stranko v tem centralnem depoju
borznoposredniška družba ali drugo investicijsko podjetje vodi račun te
stranke.
(3) Če borznoposredniška družba za račun stranke kupi
finančne instrumente, razen finančnih instrumentov iz prvega oziroma drugega
odstavka tega člena, zagotovi, da lahko stranka razpolaga s temi finančnimi
instrumenti naslednji delovni dan po dnevu, ko jih borznoposredniška družba
prejme na podlagi navedenega posla, v skladu z 288. do 293. členom tega
zakona.
286. člen
(izročitev denarnih zneskov stranki)
(1) Borznoposredniška družba znesek kupnine ali
neizkoriščenega predujma nakaže stranki v dobro njenega denarnega računa
naslednji delovni dan po dnevu, ko:
1.     
prejme kupnino iz prodajnega posla, ki ga je sklenila za račun stranke,
ali
2.     
v skladu s tem zakonom opravi obračun nakupnega posla ali prejme preklic
nakupnega naročila stranke, v zvezi s katerim je stranka plačala predujem.
(2) Borznoposredniška družba denarni znesek, ki ga je
prejela na podlagi uresničitve pravic iz finančnih instrumentov stranke,
stranki nakaže v dobro njenega denarnega računa naslednji delovni dan po
prejemu tega zneska, razen če je po pogodbi o gospodarjenju s temi finančnimi
instrumenti upravičena nalagati te denarne zneske v druge finančne instrumente.
(3) Borznoposredniška družba ne sme uporabljati
denarnega dobroimetja strank za svoj račun ali za račun drugih strank.
(4) Ne glede na drugi odstavek tega člena
borznoposredniška družba denarni znesek, ki ga je prejela na podlagi
uresničitve pravic iz lastniških vrednostnih papirjev stranke, nakaže stranki,
ki je fizična oseba, v dobro njenega denarnega računa v dveh delovnih dnevih po
prejemu tega zneska, razen če je po pogodbi o gospodarjenju s temi finančnimi
instrumenti upravičena nalagati te denarne zneske v druge finančne instrumente.
7.2.5.2 Skrbniške storitve v zvezi s finančnimi instrumenti
strank
287. člen
(vodenje finančnih instrumentov v centralnem depoju)
(1) Če so finančni instrumenti stranke vpisani v
centralnem depoju, jih borznoposredniška družba vodi v skladu s pravili, ki se
uporabljajo za ta depo.
(2) Če pravila centralnega depoja omogočajo vodenje
računov strank v njem, borznoposredniška družba stranko na to možnost izrecno
opozori in ji v skladu z 251. členom tega zakona da informacije o:
1.     
manjšem tveganju in morebitnih višjih stroških, če se finančni instrumenti
v tem centralnem depoju vodijo v imenu stranke prek računa stranke v tem
depoju, in
2.     
večjem tveganju in morebitnih nižjih stroških, če se finančni
instrumenti v tem centralnem depoju vodijo v imenu borznoposredniške družbe in
za račun stranke prek računa borznoposredniške družbe v tem depoju ali prek
računa poddepozitarja.
(3) Če stranka v primeru iz prejšnjega odstavka zahteva,
da se njeni finančni instrumenti vodijo prek njenega računa v centralnem
depoju, borznoposredniška družba:
1.     
odpre in vodi račun stranke, pri katerem so vpisani ti finančni
instrumenti, če je sama član tega centralnega depoja, 
2.     
v imenu in za račun stranke zagotovi, da član centralnega depoja odpre
in vodi račun stranke, pri katerem so vpisani ti finančni instrumenti, če sama
ni član tega centralnega depoja.
288. člen
(vodenje poddepoja finančnih instrumentov)
(1) Če borznoposredniška družba vodi finančne
instrumente strank v centralnem depoju za račun strank prek svojega računa v
centralnem depoju ali prek drugega vmesnega poddepozitarja, vzpostavi in vodi
poddepo teh finančnih instrumentov.
(2) Borznoposredniška družba v poddepoju za vsako vrsto
finančnih instrumentov stranke vodi naslednje podatke:
1.     
skupno stanje posamezne vrste finančnih instrumentov, ki jih vodi v
poddepoju,
2.     
o stranki, za račun katere vodi te finančne instrumente:
- 
osebno ime, davčno številko, stalno ali začasno prebivališče fizične
osebe ali sedež in firmo pravne osebe,
- 
podatke o omejitvah razpolaganja in osebno ime, davčno številko, stalno
ali začasno prebivališče zastopnikov oziroma pooblaščencev,
3.     
stanja in vse spremembe stanj finančnih instrumentov posamezne stranke,
4.     
stanja in vse spremembe stanj pravic tretjih na finančnih instrumentih
posamezne stranke,
5.     
zneske izplačil, ki jih je opravila stranki na podlagi uresničitve pravic
iz finančnih instrumentov posamezne stranke, in pravni temelj teh izplačil.
(3) Borznoposredniška družba poddepo vodi tako, da je
kadarkoli mogoče preveriti:
1.     
vsako spremembo stanja finančnih instrumentov posamezne stranke glede
količine in pravnega temelja te spremembe,
2.     
vsako spremembo stanja pravic tretjih na finančnih instrumentih
posamezne stranke glede količine in pravnega temelja te spremembe,
3.     
vsako izplačilo posamezni stranki na podlagi uresničitve pravic iz
finančnih instrumentov te stranke glede zneska in pravnega temelja izplačila,
4.     
skupno stanje finančnih instrumentov posamezne vrste, ki jih vodi v
poddepoju, in primerjavo tega stanja s stanjem finančnih instrumentov
borznoposredniške družbe v centralnem depoju ali vmesnem depoju drugega
poddepozitarja.
(4) Borznoposredniška družba omogoči vpis in vodenje
zastavne pravice in pravice do prepovedi razpolaganja v poddepoju.
Borznoposredniška družba lahko v poddepoju omogoči tudi vpis in vodenje užitka
ter odkupne in predkupne pravice.
(5) Finančne instrumente, vpisane v poddepo, sme stranka
tudi fiduciarno prenesti na borznoposredniško družbo ali kateregakoli drugega
upnika za zavarovanje obstoječih ali bodočih obveznosti stranke ali tretje
osebe. Za razmerje na podlagi takega fiduciarnega prenosa se smiselno
uporabljajo določbe zakona, ki ureja stvarnopravna razmerja, o prenosu
lastninske pravice v zavarovanje, razen zahteve za sklenitev sporazuma v obliki
notarskega zapisa.
(6) Borznoposredniška družba ne sme uporabljati
finančnih instrumentov posamezne stranke za lasten račun ali za račun druge
stranke, razen v primeru iz 2. točke prvega odstavka 239. člena tega
zakona.
(7) Za vodenje poddepoja se smiselno uporabljajo določbe
odseka 7.2.5.3, razen tretjega odstavka 294. člena, prvega odstavka
298. člena in 301. člena tega zakona. Pri smiselni uporabi določb iz
prvega stavka tega odstavka se:
1.     
namesto pojma »nematerializirani vrednostni papirji« uporablja pojem
»finančni instrumenti«,
2.     
namesto pojma »račun nematerializiranih vrednostnih papirjev« uporablja
pojem »račun finančnih instrumentov v poddepoju«,
3.     
namesto pojma »centralni register« uporablja pojem »poddepo«.
(8) Za namen vodenja poddepoja po tem zakonu se podatki
iz 2. točke drugega odstavka tega člena zbirajo neposredno od osebe, na katero
se nanašajo.
289. člen
(pravila poddepoja)
(1) Borznoposredniška družba sprejme in objavi pravila
poddepoja.
(2) Pravila poddepoja določajo:
1.     
način vodenja poddepoja in način opravljanja vpisov v poddepoju,
2.     
način, kako borznoposredniška družba uresničuje pravice iz finančnih
instrumentov strank,
3.     
vsebino in način izdaje nalogov stranke ali imetnika pravice tretjega za
razpolaganje s finančnimi instrumenti stranke,
4.     
pogostnost in način izdaje poročil o stanju finančnih instrumentov
stranke in pravic tretjih na teh finančnih instrumentih,
5.     
vsebino in način predložitve zahteve za izpisek iz poddepoja.
(3) Borznoposredniška družba pravila poddepoja javno
objavi na svojih spletnih straneh.
(4) Borznoposredniška družba pravila poddepoja tri
delovne dni pred njihovo objavo po prejšnjem odstavku predloži agenciji.
290. člen
(splošni učinki vpisov v poddepo)
(1) Z vpisom finančnih instrumentov v poddepo v dobro
posamezne stranke nastane za borznoposredniške družbe v razmerju do stranke
obveznost:
1.     
uresničevati pravice iz teh finančnih instrumentov za račun stranke,
2.     
da po nalogu stranke in za njen račun razpolaga s temi finančnimi
instrumenti tako, da jih prenese v dobro druge osebe, ali tako, da pri njih
vpiše pravico tretjega.
(2) Vpis pravice tretjega na finančnem instrumentu
stranke v poddepo, ki je bil opravljen po nalogu te stranke, učinkuje v
razmerju do te stranke in njenih upnikov.
(3) Z vpisom pravice tretjega na finančnem instrumentu
stranke v poddepo, ki je bil opravljen po nalogu te stranke, nastanejo
naslednje obveznosti borznoposredniške družbe do imetnika te pravice tretjega
glede na vsebino te pravice:
1.     
če je imetnik pravice tretjega upravičen do donosov iz finančnega
instrumenta: obveznost uresničevati te pravice iz teh finančnih instrumentov za
račun imetnika pravice tretjega,
2.     
če je imetnik pravice tretjega upravičen prodati finančne instrumente
zaradi poplačila svoje terjatve: obveznost po nalogu in za račun imetnika
pravice tretjega opraviti ustrezen prenos teh finančnih instrumentov v dobro druge
osebe.
(4) Učinki vpisa iz prvega do tretjega odstavka tega
člena, ki je bil opravljen v dobro dobroverne osebe, nastanejo tudi, če je bil
opravljen brez pravilnega naloga prejšnjega imetnika finančnih instrumentov
oziroma imetnika pravice tretjega na finančnih instrumentih ali drugega
veljavnega pravnega temelja.
(5) Borznoposredniška družba lahko brez posebnega naloga
imetnika finančnih instrumentov ali pravice tretjega na finančnih instrumentih
odpravi pomotni vpis, opravljen v dobro te osebe, če s tem niso kršene pravice
dobroverne tretje osebe in pod pogojem, da je bil vpis opravljen:
1.     
zaradi pomote ali operativne napake in ne da bi za ta vpis obstajal
pravilen nalog imetnika finančnih instrumentov oziroma imetnika pravice
tretjega ali drug veljaven pravni temelj ali
2.     
kot pogojni vpis, pod pogojem, da bo opravljen ustrezen vpis pri vmesnem
poddepozitarju ali centralnem depoju, in tak ustrezni vpis ni bil opravljen ali
je bil pozneje razveljavljen.
(6) Drugi do peti odstavek tega člena se smiselno uporablja
tudi za vpis pravic tretjih in za vpis drugih pravnih dejstev na podlagi odločb
pristojnih državnih organov.
291. člen
(izročitev finančnih instrumentov, vpisanih v poddepo,
stranki)
(1) Stranka, v dobro katere so v poddepoju vpisani
finančni instrumenti določene vrste, lahko od borznoposredniške družbe
kadarkoli zahteva, da ji izroči naslednjo količino teh finančnih instrumentov:
1.     
pri primanjkljajih v poddepoju: količino, ki ustreza deležu te stranke
pri tej vrsti finančnih instrumentov iz drugega odstavka 293. člena tega
zakona,
2.     
če primanjkljajev v poddepoju ni: količino, ki ustreza stanju te vrste
finančnih instrumentov, vpisanih v njeno dobro v poddepoju.
(2) Borznoposredniška družba stranki izroči finančne
instrumente iz prejšnjega odstavka na stroške stranke, in sicer če so v
centralnem depoju teh finančnih instrumentov ti finančni instrumenti:
1. vpisani v dobro računa borznoposredniške družbe:
tako, da v skladu z zahtevo stranke zagotovi odprtje računa stranke in prenos
finančnih instrumentov stranke v dobro tega računa stranke, če je taka
izročitev po pravu, ki se uporablja za ta centralni depo, dovoljena in mogoča, 
2. vpisani v dobro računa vmesnega poddepozitarja, ki ga
v imenu borznoposredniške družbe vodi ta vmesni poddepozitar: tako, da v skladu
z zahtevo stranke zagotovi, da ta poddepozitar prenese finančne instrumente
stranke v dobro računa stranke pri tem ali drugem poddepozitarju, če je prenos,
kakršnega zahteva stranka, dovoljen in mogoč.
(3) Prvi in drugi odstavek tega člena ne izključujeta
uporabe posebnih pravil o razpolaganju s finančnimi instrumenti investicijskih
skladov, vzajemnih pokojninskih skladov in kritnih skladov zavarovalnic.
292. člen
(učinki vpisov v poddepo glede na upnike)
(1) Vpis finančnih instrumentov v poddepo v dobro
posamezne stranke učinkuje v razmerju do njenih upnikov in do upnikov
borznoposredniške družbe tako, da se ti finančni instrumenti štejejo za
premoženje stranke.
(2) Upniki borznoposredniške družbe za izterjavo svojih
terjatev do borznoposredniške družbe niti v njenem stečaju ne morejo s
prisilnimi ukrepi segati na finančne instrumente, vpisane v dobro strank v
poddepoju finančnih instrumentov strank.
(3) V primeru stečaja borznoposredniške družbe finančni
instrumenti, vpisani v dobro strank v poddepoju, ne spadajo v stečajno maso
borznoposredniške družbe in vsaka stranka lahko zahteva, da se iz stečajne mase
borznoposredniške družbe izloči in se ji na način iz drugega odstavka
291. člena tega zakona izroči količina posameznih vrst finančnih
instrumentov iz prvega odstavka 291. člena tega zakona.
293. člen
(primanjkljaji v poddepoju)
(1) Če je stanje finančnih instrumentov na računu
borznoposredniške družbe v centralnem depoju ali drugem vmesnem poddepoju, prek
katerega borznoposredniška družba vodi finančne instrumente strank, manjše od
skupnega stanja teh finančnih instrumentov, vpisanih v poddepoju, ki ga vodi
borznoposredniška družba, borznoposredniška družba v razmerju do svojih strank
odgovarja za ta primanjkljaj, ne glede na to, ali v razmerju med borznoposredniško
družbo in katerimkoli vmesnim poddepozitarjem ali centralnim depozitarjem za ta
primanjkljaj odgovarja borznoposredniška družba ali drug vmesni poddepozitar
oziroma centralni depozitar.
(2) V primeru iz prejšnjega odstavka lahko posamezna stranka
od borznoposredniške družbe zahteva samo izročitev količine finančnih
instrumentov, ki ustreza deležu razmerja med:
1.     
stanjem finančnih instrumentov, vpisanih v poddepoju finančnih
instrumentov v dobro te stranke, in
2.     
skupnim stanjem finančnih instrumentov, vpisanih v poddepoju v dobro
vseh strank.
(3) Poleg izročitve količine finančnih instrumentov iz
prejšnjega odstavka ima stranka od borznoposredniške družbe tudi pravico
zahtevati povrnitev škode, ki ji je nastala zaradi primanjkljaja finančnih
instrumentov.
(4) Borznoposredniška družba lahko s pogodbo svojo
odgovornost za primanjkljaj v poddepoju, za katerega odgovarja drug vmesni
poddepozitar oziroma centralni depozitar, omeji ali izključi. V tem primeru
borznoposredniška družba za račun stranke ter na njene stroške uveljavi
ustrezne odškodninske in druge zahtevke v razmerju do odgovorne osebe ali pa te
zahtevke prenese na stranko na zahtevo stranke.
7.2.5.3 Vodenje računov nematerializiranih vrednostnih papirjev,
vpisanih v centralni register
294. člen
(pogodba o vodenju računov nematerializiranih vrednostnih
papirjev)
(1) Pogodba o vodenju računov nematerializiranih
vrednostnih papirjev je pogodba, s katero se borznoposredniška družba zaveže,
da bo v centralnem registru odprla račun nematerializiranih vrednostnih
papirjev in na njem v imenu in za račun stranke vodila stanja vrednostnih
papirjev stranke ter vnašala naloge stranke o razpolaganju s temi vrednostnimi
papirji, stranka pa se zaveže za opravljanje teh storitev plačevati provizijo.
(2) Pred odprtjem računa posamezne stranke
borznoposredniška družba z njo sklene splošno pogodbo o vodenju računov
nematerializiranih vrednostnih papirjev v pisni obliki.
(3) Borznoposredniška družba vodi račune
nematerializiranih vrednostnih papirjev in vnaša naloge za prenos med računi
oziroma za vpis ali izbris pravic tretjih na teh vrednostnih papirjih v skladu
z zakonom, ki ureja nematerializirane vrednostne papirje ter pravili in
navodili CDD, ki urejajo vodenje centralnega registra nematerializiranih
vrednostnih papirjev.
295. člen
(hišni račun)
(1) Borznoposredniška družba vse nematerializirane
vrednostne papirje, katerih imetnik je, vodi na posebnem računu
nematerializiranih vrednostnih papirjev (v nadaljnjem besedilu: hišni račun).
(2) Borznoposredniška družba na hišni račun ne sme
prenesti vrednostnih papirjev, katerih imetniki so stranke ali jih je pridobila
za račun stranke, razen če za tak prenos obstaja veljavni pravni temelj.
(3) Borznoposredniška družba vrednostnih papirjev,
katerih imetnik je, ne sme voditi na računu stranke, ki ga vodi sama.
(4) Borznoposredniška družba lahko vodi enega ali več
hišnih računov.
296. člen
(računi strank in račun gospodarjenja)
(1) Borznoposredniška družba nematerializirane
vrednostne papirje posamezne stranke vodi na računu nematerializiranih vrednostnih
papirjev te stranke (v nadaljnjem besedilu: račun stranke).
(2) Če borznoposredniška družba za posamezno stranko opravlja
storitve gospodarjenja z njenimi finančnimi instrumenti, nematerializirane
vrednostne papirje, ki so predmet gospodarjenja, vodi na posebnem računu
nematerializiranih vrednostnih papirjev te stranke (v nadaljnjem besedilu:
račun gospodarjenja).
(3) Borznoposredniška družba prek računa gospodarjenja opravlja
vse prenose vrednostnih papirjev, ki jih kupuje in prodaja za račun stranke na
podlagi pogodbe o gospodarjenju s finančnimi instrumenti.
(4) Borznoposredniška družba na zahtevo stranke
nematerializirane vrednostne papirje te stranke vodi na fiduciarnem računu, če
ima ta stranka položaj notarja, odvetnika, skrbnika zapuščine, skrbnika za
posebne primere, upravitelja v postopku zaradi insolventnosti ali druge osebe,
ki opravlja skrbniške storitve v okviru svoje redne dejavnosti ali poklica.
(5) Fiduciarni račun iz prejšnjega odstavka je vrsta
računa stranke, katerega imetnik:
1.     
je zakoniti imetnik nematerializiranih vrednostnih papirjev, vpisanih v
dobro tega računa,
2.     
pravic iz nematerializiranih vrednostnih papirjev, vpisanih v dobro tega
računa, ne izvršuje zase, temveč za račun ene ali več drugih oseb.
(6) Ne glede na prvi odstavek tega člena lahko
borznoposredniška družba vodi na fiduciarnem računu, katerega zakoniti imetnik
je sama, naslednje nematerializirane vrednostne papirje, pravice iz katerih
uresničuje za račun ene ali več svojih strank:
1.     
nematerializirane vrednostne papirje, katerih izdajatelj je Republika
Slovenija, in
2.     
nematerializirane vrednostne papirje, katerih izdajatelj je druga oseba,
če sta v zvezi s temi nematerializiranimi vrednostnimi papirji izpolnjena
naslednja pogoja:
- 
i nematerializirani vrednostni papirji so uvrščeni v trgovanje na
organiziranem trgu ali MTF v državi članici ali tretji državi in
- 
poravnava poslov, sklenjenih na organiziranem trgu ali v MTF iz prejšnje
alineje se ne opravlja prek poravnalnega sistema, ki ga upravlja CDD.
(7) Borznoposredniška družba za nematerializirane
vrednostne papirje, ki jih vodi na svojem fiduciarnem računu iz prejšnjega
odstavka, vodi poddepo.
(8) Za poddepo iz prejšnjega odstavka se smiselno
uporabljajo 288. do 293. člen tega zakona.
(9) Borznoposredniška družba lahko vodi enega ali več
fiduciarnih računov iz šestega odstavka tega člena.
(10) Odvetnik, notar ali odvetniška družba ne sme voditi
nematerializiranih vrednostnih papirjev stranke na fiduciarnem računu, kadar je
predmet ali podlaga pogodbe, na podlagi katere bi se nematerializirani
vrednostni papirji vodili na fiduciarnem računu, le vodenje teh
nematerializiranih vrednostnih papirjev na fiduciarnem računu. Odvetnik, notar
ali odvetniška družba ne krši prepovedi iz prejšnjega stavka, če se
nematerializirani vrednostni papirji vodijo na fiduciarnem računu zaradi
izvedbe posla nakupa ali prodaje, ki je skupen več imetnikom nematerializiranih
vrednostnih papirjev, ali drugih pravnih postopkov in se nematerializirani
vrednostni papirji ne vodijo na fiduciarnem računu več kot 12 mesecev, s
soglasjem agencije pa tudi daljše obdobje, če odvetnik, notar ali odvetniška
družba izkaže verjetnost, da je tako daljše vodenje potrebno zaradi izpolnitve
pogojev za izvedbo poslov nakupa ali prodaje ali vodenja ali zaradi
predvidenega daljšega trajanja pravnih postopkov.
297. člen
(odprtje računa stranke)
Borznoposredniška družba pred vnosom novega računa nematerializiranih
vrednostnih papirjev stranke v centralni register (v nadaljnjem besedilu:
odprtje računa stranke) na zanesljiv način preveri identiteto stranke.
298. člen
(vodenje računov strank)
(1) Borznoposredniška družba ne sme vnesti naloga
stranke za prenos nematerializiranih vrednostnih papirjev na račun drugega
imetnika (v nadaljnjem besedilu: nalog za prenos med računi različnih
imetnikov) oziroma naloga za vpis pravic tretjih na nematerializiranih
vrednostnih papirjih, katerih imetnik je stranka (v nadaljnjem besedilu: nalog
za vpis pravic tretjih), brez ustreznega pisnega naloga te stranke.
(2) Kadar izdaja nalog pooblaščenec stranke, sme
borznoposredniška družba opraviti ustrezen vnos iz prejšnjega odstavka samo, če
pooblaščenec predloži notarsko overjeno pooblastilo stranke ali če imetnik
osebno pri borznoposredniški družbi pooblasti neko osebo za razpolaganje z
vrednostnimi papirji na njegovem računu.
299. člen
(nalogi za prenos)
(1) Borznoposredniška družba pred vnosom naloga imetnika
za prenos nematerializiranih vrednostnih papirjev v dobro računa istega ali
drugega imetnika v centralni register na zanesljiv način preveri identiteto
nalogodajalca.
(2) Šteje se, da naročilo stranke za prodajo
nematerializiranih vrednostnih papirjev na organiziranem trgu vsebuje tudi
nalog za njihov prenos z računa stranke zaradi izpolnitve obveznosti iz borznega
posla, ki ga je borznoposredniška družba sklenila za račun stranke zaradi
izvršitve tega naročila.
(3) Prvi odstavek tega člena se ne uporablja pri vnosu
nalogov za prenos nematerializiranih vrednostnih papirjev z računa stranke, ki
jih borznoposredniška družba vnaša pri opravljanju storitev gospodarjenja s
temi vrednostnimi papirji stranke.
300. člen
(vrstni red vnašanja nalogov za prenos)
Borznoposredniška družba vnaša naloge za prenos z računa
posameznega imetnika ali za vpis pravic tretjih na vrednostnih papirjih tega
imetnika po vrstnem redu prejema popolnih nalogov za prenos s tega računa
oziroma nalogov za vpis pravic tretjih pri tem računu.
301. člen
(oblika izpiskov)
Izpiske stanja ali prometa na računih borznoposredniška
družba izdaja z izpisom podatkov, ki jih prejme iz informacijskega sistema
vodenja centralnega registra.
302. člen
(izpisek o opravljenem prenosu)
(1) Borznoposredniška družba na zahtevo stranke
naslednji delovni dan po prejemu zahteve izda izpisek prometa na računu te
stranke za zahtevano obdobje in novega stanja na dan izdaje izpiska.
(2) Prejšnji odstavek se smiselno uporablja tudi za
izpisek imetniku pravice tretjega o stanju in prometu na podračunu, pri katerem
je ta pravica vpisana.
7.2.5.4 Zbirna hramba vrednostnih papirjev, izdanih kot pisnih
listin
303. člen
(uporaba pravil o poddepoju)
(1) Borznoposredniška družba vrednostne papirje strank,
izdanih kot pisne listine, ki jih hrani za stranke, hrani kot zbirno hrambo, če
gre za:
1.     
prinosniške vrednostne papirje ali
2.     
imenske ali ordrske vrednostne papirje, ki se glasijo na
borznoposredniško družbo.
(2) Za zbirno hrambo iz prejšnjega odstavka se smiselno
uporabljajo 288. do 293. člen tega zakona in splošna pravila
obligacijskega prava o mešanju nadomestnih stvari pri skladiščni pogodbi.
304. člen
(pogodba o zbirni hrambi vrednostnih papirjev, izdanih kot
pisne listine)
Pogodba o zbirni hrambi vrednostnih papirjev, izdanih kot
pisne listine, se sklene v pisni obliki.
305. člen
(potrdilo o pologu oziroma dvigu)
(1) Borznoposredniška družba stranki ob vsakem pologu
ali dvigu vrednostnih papirjev, ki so v zbirni hrambi pri borznoposredniški družbi,
izda potrdilo o pologu oziroma dvigu.
(2) Borznoposredniška družba stranki izda potrdilo o
pologu tudi kadar ji vrednostne papirje, ki so v zbirni hrambi pri
borznoposredniški družbi, izroči druga oseba za račun stranke.
306. člen
(knjiga pologov in dvigov)
(1) Borznoposredniška družba vodi knjigo pologov in
dvigov, v katero vpisuje vse pologe in dvige vrednostnih papirjev po
kronološkem zaporedju.
(2) V knjigo pologov in dvigov se vpisujejo tudi podatki
o prejemu ali odtujitvi vrednostnih papirjev, ki so v zbirni hrambi pri
borznoposredniški družbi in katerih imetnik je borznoposredniška družba sama.
7.2.5.5 Vodenje denarnega dobroimetja strank
307. člen
(poseben denarni račun denarnega dobroimetja strank)
(1) Borznoposredniška družba pri banki odpre poseben
denarni račun, prek katerega sprejema vplačila in opravlja izplačila iz poslov,
ki jih je sklenila za račun strank, ter vodi denarno dobroimetje strank (v
nadaljnjem besedilu: denarni račun strank).
(2) Borznoposredniška družba prek posebnega denarnega računa
strank ne sme sprejemati vplačil in opravljati izplačil iz poslov, ki jih je
sklenila za svoj račun.
(3) Ne glede na določbe drugega zakona ima denarni račun
strank iz prvega odstavka tega člena položaj fiduciarnega računa, na katerega
upniki borznoposredniške družbe z izvršilnimi ukrepi ali z ukrepi zavarovanja
ne morejo posegati. V primeru stečaja oziroma drugega postopka zaradi insolventnosti
ali kapitalske neustreznosti borznoposredniške družbe, ki je imetnik računa,
ali banke, ki vodi fiduciarni račun, je dobroimetje na tem računu izločeno iz
stečajne mase borznoposredniške družbe oziroma banke oziroma iz učinkovanja
ukrepov zaradi insolventnosti ali kapitalske neustreznosti.
308. člen
(evidenca v zvezi z denarnim računom strank)
Borznoposredniška družba v zvezi z vsakim denarnim računom
strank vodi evidenco.
309. člen
(smiselna uporaba pravila o poddepoju)
(1) Za denarni račun strank in evidenco v zvezi z njim
se smiselno uporabljajo 1. in 2. točka drugega odstavka, 1. do 3. točka
tretjega odstavka ter četrti odstavek 288. člena, 290. člen, prvi
odstavek 291. člena, 292. člen ter prvi in drugi odstavek
293. člena tega zakona.
(2) Pri smiselni uporabi pravil o poddepoju za denarni
račun strank in evidenco v zvezi z denarnim računom strank se:
1.     
namesto pojma »finančni instrumenti« uporablja pojem »denarno
dobroimetje«,
2.     
namesto besedila »izročitev finančnega instrumenta stranki« uporablja besedilo
»prenos denarnega dobroimetja v dobro denarnega računa stranke«,
3.     
upošteva, da je od pravic tretjega na denarnem dobroimetju stranke,
vpisanem v dobro podračuna te stranke v evidenci denarnega računa strank,
mogoče ustanoviti le zastavno pravico, ki se nanaša na vsakokratno stanje
denarnega dobroimetja na tem podračunu.
7.2.6 Varovanje zaupnih podatkov o stranki
310. člen
(zaupni podatki)
Borznoposredniška družba kot zaupne varuje vse podatke, vključno
z osebnimi podatki, ki jih potrebuje za opravljanje investicijskih storitev in
poslov, dejstva in okoliščine o posamezni stranki, s katerimi razpolaga, ne
glede na to, kako je pridobila te podatke.
311. člen
(dolžnost varovanja zaupnih podatkov)
(1) Člani organov borznoposredniške družbe, delničarji
ali družbeniki borznoposredniške družbe, delavci borznoposredniške družbe ali
druge osebe, ki so jim v zvezi z njihovim delom v borznoposredniški družbi ali
pri opravljanju storitev zanjo kakorkoli dostopni zaupni podatki iz
310. člena tega zakona, teh podatkov ne smejo sporočiti tretjim osebam
niti jih sami uporabiti ali omogočiti, da bi jih uporabile tretje osebe.
(2) Prejšnji odstavek se ne uporablja:
1.     
če stranka izrecno pisno privoli, da se sporočijo posamezni zaupni
podatki,
2.     
če te podatke potrebuje agencija oziroma drug nadzorni organ zaradi
nadzora, ki ga vodi v okviru svojih pristojnosti,
3.     
ob predložitvi podatkov nadrejenim družbam v zvezi z nadzorom na
konsolidirani podlagi v skladu z 10. poglavjem tega zakona ali v skladu z ZFK,
4.     
v drugih primerih, določenih z zakonom.
312. člen
(uporaba zaupnih podatkov)
Agencija ali drugi organi in osebe smejo podatke, ki so jih
pridobili na podlagi drugega odstavka 311. člena tega zakona, vključno z
osebnimi podatki, uporabiti izključno za namen, za katerega so bili pridobljeni,
in v primerih, ki jih določa zakon.
313. člen
(ukrepi za varovanje zaupnih podatkov)
(1) Borznoposredniška družba organizira poslovanje tako,
da je zagotovljeno učinkovito varovanje zaupnih podatkov iz 310. člena
tega zakona in varovanje pred njihovo morebitno zlorabo.
(2) Borznoposredniška družba tekoče sestavlja seznam
vrednostnih papirjev, v zvezi z izdajo ali izdajateljem, glede katerih je
pridobila zaupne podatke ali podatke, ki imajo značilnost notranje informacije
iz Uredbe 596/2014/EU. Z vsebino seznama so seznanjeni vsi borzni posredniki in
druge osebe, ki za borznoposredniško družbo opravljajo posle v zvezi z
investicijskimi storitvami in posli.
(3) Borznoposredniška družba vodi evidenco o vseh poslih
z vrednostnimi papirji, uvrščenimi na seznam iz prejšnjega odstavka, ki jih je
sklenila:
1.     
oseba, ki ima položaj člana njenega organa vodenja ali nadzora,
2.     
oseba, ki je zaposlena pri borznoposredniški družbi, ali druga oseba, ki
so ji v zvezi z njenim delom pri borznoposredniški družbi ali pri opravljanju
storitev zanjo kakorkoli dostopni zaupni podatki iz 310. člena tega
zakona,
3.     
ožji družinski član osebe iz 1. ali 2. točke tega odstavka,
4.     
družba, ki je podrejena osebi iz 1., 2. ali 3. točke tega odstavka.
(4) Borznoposredniška družba vzpostavi sistem rednega
poročanja o poslih iz prejšnjega odstavka in izvaja ustrezne ukrepe, ki
zagotavljajo redno vodenje evidence o teh poslih.
(5) Borznoposredniška družba v evidenci iz tretjega
odstavka tega člena vodi naslednje podatke:
1.     
osebno ime, EMŠO ali drug enolični identifikator, kot je na primer
določen v delegirani uredbi, sprejeti na podlagi devetega odstavka
26. člena Uredbe 600/2014/EU, davčno številko in stalno ali začasno
bivališče fizične osebe, ali
2.     
firmo, sedež, enolično mednarodno identifikacijsko številko pravne osebe
udeleženke v finančnih transakcijah (LEI koda) in davčno številko pravne osebe.
7.3 Obveznosti borznoposredniških družb glede preglednosti
in celovitosti trga
7.3.1 Splošna pravila
314. člen
(načelo zagotavljanja celovitosti trga)
Borznoposredniška družba pri opravljanju investicijskih
storitev in poslov ravna vestno, pošteno in z ustrezno profesionalno skrbnostjo
ter na način, ki podpira in spodbuja celovitost trga.
7.3.2 Posebna pravila za MTF in OTF
315. člen
(dodatne organizacijske zahteve za upravljanje MTF in OTF)
(1) Upravljavec MTF ali OTF poleg organizacijskih
zahtev, določenih v oddelku 7.1 tega zakona, izpolnjuje tudi organizacijske zahteve,
določene v tem pododdelku.
(2) Upravljavec MTF ali OTF vzpostavi in uresničuje ustrezne
ukrepe za pravilno upravljanje tehničnih operacij trgovalnega sistema, vključno
z zagotovitvijo načrta neprekinjenega in rednega delovanja trgovalnega sistema,
ki bo zagotovil delovanje sistema v primeru povečanih tveganj ali napak v
sistemu.
(3) MTF ali OTF ima vsaj tri dejansko aktivne člane ali
udeležence, od katerih vsak lahko sodeluje z vsemi ostalimi pri oblikovanju
cen.
316. člen
(pravila MTF in OTF)
(1) Upravljavec MTF ali OTF določi, objavi, vzdržuje in
izvaja:
1.     
pregledna in vnaprej določena pravila in postopke za pošteno in urejeno
trgovanje v MTF ali OTF,
2.     
objektivna merila in zahteve za učinkovito izvrševanje naročil v MTF ali
OTF,
3.     
pregledna pravila glede meril za določitev finančnih instrumentov, s
katerimi se lahko trguje v MTF ali OTF,
4.     
pregledna in nediskriminatorna pravila o dostopu do MTF ali OTF.
(2) Za pravila iz 4. točke prvega odstavka tega člena se
smiselno uporabljajo drugi odstavek 410. člena ter 1. in 2. točka
prvega odstavka in drugi odstavek 411. člena tega zakona.
(3) Upravljavec MTF ali OTF posluje v skladu s 374. do
377. členom, drugim odstavkom 382. člena, drugim in petim odstavkom
386. člena tega zakona ter vzpostavi in uresničuje sisteme in postopke za
ta namen.
317. člen
(razkritje informacij o MTF in OTF)
Upravljavec MTF ali OTF zagotovi, da so javno dostopne
zadostne informacije, ki omogočajo uporabnikom MTF ali OTF oblikovanje
investicijske presoje ob upoštevanju značilnosti uporabnikov sistema in vrst
finančnih instrumentov, s katerimi se trguje v sistemu.
318. člen
(upravljanje nasprotij interesov)
Upravljavec MTF ali OTF vzpostavi in uresničuje ustrezne
ukrepe za ugotavljanje in upravljanje morebitnih negativnih posledic za
upravljanja trgovalnega sistema ali za člane, udeležence ali uporabnike tega
sistema, ki bi izhajali iz nasprotij med interesi MTF, OTF, njihovih lastnikov
ali lastnikov upravljavcev MTF ali OTF in pravilnim upravljanjem trgovalnega
sistema.
319. člen
(zahteve nadzornih organov)
(1) Ne glede na določbe 324. člena tega zakona o
OTF upravljavec MTF ali OTF na zahtevo agencije tej pošlje natančen opis
delovanja MTF ali OTF, vključno z morebitnimi povezavami z organiziranim trgom,
MTF, OTF ali sistematičnim internalizatorjem, ki je v lasti istega upravljavca
MTF ali OTF, ter seznam članov oziroma udeležencev tega sistema.
(2) Informacije iz prejšnjega odstavka agencija pošlje
ESMA, kadar ta to zahteva.
(3) Agencija pošlje ESMA informacijo o vsakem izdanem
dovoljenju za upravljanje MTF ali OTF.
320. člen
(izpolnitev obveznosti iz poslov, sklenjenih v MTF)
(1) Upravljavec MTF ali OTF uporabnike tega sistema
jasno seznani z njihovimi odgovornostmi za izpolnitev obveznosti iz poslov,
sklenjenih v tem sistemu.
(2) Upravljavec MTF ali OTF zagotovi ustrezne ukrepe, ki
zagotavljajo učinkovito izpolnitev obveznosti iz poslov, sklenjenih v tem
sistemu.
(3) Upravljavec MTF lahko zaradi izpolnitve obveznosti
iz prejšnjega odstavka glede izpolnjevanja obveznosti iz vseh ali posameznih
poslov, sklenjenih v tem sistemu, vstopi v ustrezna pravna razmerja s CNS ali
klirinškimi družbami in poravnalnimi sistemi drugih držav članic.
(4) Agencija ne sme nasprotovati izbiri CNS ali
klirinške družbe in poravnalnega sistema iz prejšnjega odstavka, razen če je to
očitno nujno za zagotovitev normalnega delovanja MTF ob upoštevanju zahtev za
poravnalne sisteme, določenih v 449. členu tega zakona.
(5) Da se agencija izogne nepotrebnemu podvajanju
nadzora, glede nadzora nad CNS ali klirinškimi družbami in poravnalnimi sistemi
drugih držav članic iz tretjega odstavka tega člena upošteva nadzor nad temi
osebami, ki ga opravlja centralna banka teh držav članic ali drug njihov
nadzorni organ, pristojen in odgovoren za nadzor nad klirinškimi in
poravnalnimi sistemi.
321. člen
(obveznosti izdajateljev finančnih instrumentov)
(1) Če je v MTF ali OTF uvrščen prenosljiv vrednostni
papir, s katerim se trguje tudi na organiziranem trgu, brez soglasja njegovega
izdajatelja, se za tega izdajatelja v razmerju do tega MTF ali OTF ne
uporabljajo pravila o obveznostih glede stalnega ali občasnega razkrivanja
informacij.
(2) Določba pravil MTF ali OTF, ki je v nasprotju s
prejšnjim odstavkom, nima pravnega učinka.
322. člen
(obveznosti glede začasnega ali trajnega umika finančnega
instrumenta iz trgovanja v MTF ali OTF)
(1) Upravljavec MTF ali OTF začasno ustavi trgovanje s
finančnim instrumentom ali trajno umakne finančni instrument iz trgovanja v
svojem sistemu, če je ustavitev ali prepoved trgovanja kot nadzorni ukrep
odredila agencija ali drug nadzorni organ države članice izdajatelja tega
finančnega instrumenta.
(2) Upravljavec MTF ali OTF lahko začasno ustavi
trgovanje s finančnim instrumentom ali trajno umakne finančni instrument iz
trgovanja v svojem sistemu, če ta finančni instrument ne izpolnjuje več zahtev
za trgovanje v takšnem sistemu, razen če bi tak ukrep lahko povzročil pomembne
škodljive posledice za interese vlagateljev ali normalno delovanje trga.
(3) Upravljavec MTF ali OTF v primeru iz prejšnjega
odstavka uporabi, ob upoštevanju delegiranega akta Evropske komisije, izdanega
na podlagi drugega odstavka 32. člena Direktive 2014/65/EU, enak ukrep za
izvedene finančne instrumente iz 4. do 10. točke drugega odstavka 7. člena
tega zakona, ki se nanašajo na finančni instrument, ki je predmet ustavitve ali
umika iz trgovanja, da bi se zagotovil cilj, zaradi katerega je bil finančni
instrument predmet ustavitve ali umika iz trgovanja.
(4) Upravljavec MTF ali OTF ob upoštevanju izvedbenega
akta Evropske komisije, izdanega na podlagi tretjega odstavka 32. člena
Direktive 2014/65/EU, agencijo takoj obvesti o vsaki začasni ustavitvi
trgovanja in vsakem umiku iz trgovanja za vsak finančni instrument ali izvedeni
finančni instrument, ki se nanaša na ta finančni instrument, ter informacijo o
tem javno objavi na svojih spletnih straneh.
(5) Agencija v primeru iz drugega ali tretjega odstavka
tega člena od vseh drugih mest trgovanja in sistematičnih internalizatorjev s
sedežem v Republiki Sloveniji, ki trgujejo z enakim finančnim ali izvedenim
finančnim instrumentom, zahteva, da začasno ustavijo trgovanje oziroma umaknejo
iz trgovanja zadevni finančni ali izvedeni finančni instrument v svojem
sistemu, če je tak ukrep posledica suma kršitev predpisov o zlorabah trga,
prevzemov javnih družb ali nerazkritja notranjih informacij o izdajatelju ali
finančnem instrumentu, kot je določeno v 7. in 17. členu Uredbe
596/2014/EU, razen če bi tak ukrep lahko povzročil pomembne škodljive posledice
za interese vlagateljev ali normalno delovanje trga.
(6) Ukrep iz prejšnjega odstavka agencija nemudoma
sporoči ESMA in nadzornim organom drugih držav članic.
(7) Če agencija prejme obvestilo iz prejšnjega odstavka
od pristojnega organa druge države članice, agencija od vseh mest trgovanja in
sistematičnih internalizatorjev s sedežem v Republiki Sloveniji, ki trgujejo z
enakim finančnim ali izvedenim finančnim instrumentom, zahteva, da začasno
ustavijo trgovanje ali umaknejo iz trgovanja zadevni finančni ali izvedeni finančni
instrument v svojem sistemu, če je tak ukrep posledica suma kršitev predpisov o
zlorabah trga, prevzemov javnih družb ali nerazkritja notranjih informacij o
izdajatelju ali finančnem instrumentu, kot je določeno v 7. in 17. členu
Uredbe 596/2014/EU, razen če bi tak ukrep lahko povzročil pomembne škodljive
posledice za interese vlagateljev ali normalno delovanje trga.
(8) Agencija sporoči ESMA in nadzornim organom drugih
držav članic svojo odločitev, ki jo je sprejela na podlagi prejšnjega odstavka,
vključno z obrazložitvijo, če ni sprejela enakega ukrepa kot nadzorni organ
druge države članice.
(9) Ta člen se smiselno uporablja tudi, kadar je bila
začasna ustavitev trgovanja ali umik finančnega instrumenta iz trgovanja
umaknjen.
323. člen
(posebne zahteve za MTF)
(1) Upravljavec MTF poleg zahtev iz oddelka 7.1 in
pododdelka 7.3.2 tega zakona določi pravila za izvrševanje naročil v trgovalnem
sistemu, ki ne omogočajo diskrecije glede izvrševanja naročil.
(2) Za pravila iz 4. točke prvega odstavka
316. člena tega zakona o dostopu do MTF se smiselno uporablja
411. člen tega zakona.
(3) Upravljavec MTF vzpostavi in uresničuje ustrezne
ukrepe za:
1.     
ustrezno obvladovanje tveganj, katerim je izpostavljen,
2.     
zaznavanje vseh pomembnih operativnih tveganj,
3.     
učinkovito blaženje tveganj, katerim je izpostavljen,
4.     
učinkovito in pravočasno zaključevanje poslov, izvršenih na MTF,
5.     
zagotavljanje zadostnih finančnih virov, ki omogočajo njegovo pravilno
delovanje, ob upoštevanju narave in obsega poslov, sklenjenih na MTF, in obsega
in stopnje tveganj, ki jim je izpostavljen. Zadostni finančni viri morajo biti
zagotovljeni tako v času pridobivanja dovoljenja za upravljanje MTF kot ves čas
upravljanja MTF.
(4) Za posle, sklenjene v skladu s pravili MTF med člani
ali udeleženci tega sistema ali med tem sistemom in njegovimi člani ali
udeleženci, se ne uporablja oddelek 7.2 tega zakona. Ne glede na prejšnji
stavek člani ali udeleženci MTF, če pri sklepanju poslov za račun svojih strank
izvršujejo naročila strank v tem sistemu, ravnajo v skladu z oddelkom
7.2 tega zakona.
(5) Upravljavec MTF ne sme izvrševati naročil strank v
breme lastnega kapitala ali uporabiti tehnike trgovanja s hkratnim nakupom in
prodajo.
324. člen
(posebne zahteve za OTF)
(1) Upravljavec OTF ne sme izvrševati naročil strank v
tem sistemu v breme lastnega kapitala ali kapitala drugega subjekta, ki je del
iste skupine ali pravne osebe kot upravljavec OTF.
(2) Upravljavec OTF lahko uporabi tehniko trgovanja s
hkratnim nakupom in prodajo pri poslih z obveznicami, strukturiranimi finančnimi
produkti, emisijskimi kuponi in nekaterimi izvedenimi finančnimi instrumenti,
če stranka soglaša z uporabo te tehnike.
(3) Upravljavec OTF tehnike trgovanja iz prejšnjega
odstavka ne sme uporabiti pri izvrševanju naročil strank v OTF z izvedenimi
finančnimi instrumenti, ki spadajo v razred izvedenih finančnih instrumentov,
za katere velja obveznost kliringa v skladu s 5. členom Uredbe
648/2012/EU.
(4) Upravljavec OTF upošteva opredelitev trgovanja s
hkratnim nakupom in prodajo, kot jo določa prvi odstavek 15. člena tega
zakona.
(5) Upravljavec OTF lahko poleg tehnike trgovanja s
hkratnim nakupom in prodajo trguje za lasten račun samo z državnimi dolžniškimi
instrumenti, če za te instrumente ne obstaja likviden trg.
(6) Upravljanje OTF in opravljanje storitve
sistematičnega internalizatorja znotraj istega pravnega subjekta ni dovoljeno.
OTF se ne sme povezati s sistematičnim internalizatorjem na način, ki bi
omogočil, da bi se naročila v OTF in naročila ali ponudbe v sistematičnem
internalizatorju lahko povezovala. OTF se ne sme povezati niti z drugim OTF na
način, ki bi omogočil povezovanje naročil različnih OTF.
(7) V sistemu OTF lahko druga borznoposredniška družba
ali investicijsko podjetje vzpostavi neodvisno vzdrževanje trga. Vzdrževanje
trga ni neodvisno, če je vzdrževalec trga tesno povezan z upravljavcem OTF.
(8) Upravljavec OTF naročila v OTF izvršuje
diskrecijsko. 
(9) Upravljavec OTF lahko uveljavlja diskrecijsko
pravico kadar odloča:
1.     
o uvrstitvi ali umiku naročila iz sistema OTF, oziroma 
2.     
da določenega naročila stranke ne poveže z drugim naročili, ki so v
določenem trenutku že v sistemu OTF, pod pogojem, da upošteva specifična
navodila, ki jih je podala stranka za to naročilo, in izpolnjuje zahteve iz
267. člena tega zakona.
(10) V primeru sistema, ki povezuje naročila strank, se
upravljavec OTF odloči, ali, kdaj in koliko naročil bo v sistemu povezal. Ne
glede na peti odstavek tega člena in v skladu s prvim do četrtim ter šestim in
sedmim odstavkom tega člena lahko upravljavec OTF, ki ureja posle z
nelastniškimi vrednostnimi papirji, omogoči pogajanja med strankami s ciljem
združevanja potencialno skladnih trgovskih interesov.
(11) Osmi do deseti odstavek tega člena se uporablja ne
glede na 267. člen in ostale določbe pododdelka 7.3.2 tega zakona.
(12) Upravljavec OTF agenciji na njeno zahtevo, v
postopku pridobivanja dovoljenja za upravljanje OTF ali kadarkoli pozneje, poda
podrobna pojasnila:
1.     
zakaj OTF ne izpolnjuje zahtev oziroma ne deluje kot organizirani trg,
MTF ali sistematični internalizator,
2.     
kako se bo izvajala diskrecija iz devetega odstavka tega člena, zlasti
kdaj se naročilo lahko umakne iz sistema ter kako se bodo naročila strank
naročila strank povezovala znotraj OTF, in
3.     
o uporabi tehnike trgovanja s hkratnim nakupom in prodajo.
(14) Agencija nadzoruje trgovanje s hkratnim nakupom in
prodajo, ki ga izvaja upravljavec OTF, da je uporaba te tehnike stalno skladna
z njeno opredelitvijo, kot jo določa prvi odstavek 15. člena tega zakona,
in da ne prihaja do konflikta interesov med upravljavcem OTF in njegovimi
strankami.
(15) Za posle, sklenjene v OTF, se smiselno uporablja
oddelek 7.2 tega zakona.
325. člen
(spremljanje skladnosti ravnanja s pravili MTF in OTF)
(1) Upravljavec MTF ali OTF vzpostavi in vzdržuje
učinkovite ukrepe in postopke za redno spremljanje skladnosti ravnanja članov,
udeležencev ali uporabnikov tega sistema z njegovimi pravili.
(2) Upravljavec MTF ali OTF spremlja poslana naročila,
vključno s preklicanimi, in izvršene posle, ki jih sklepajo člani, udeleženci
ali uporabniki v tem MTF ali OTF, zaradi odkrivanja kršitev pravil tega
sistema, neurejenih pogojev trgovanja ali ravnanj, ki imajo značilnosti zlorabe
trga, kot jih določa Uredba 596/2014/EU, ali motenj v sistemu v zvezi s
posameznim finančnim instrumentom. Upravljavec MTF ali OTF zagotovi, da
učinkovito spremlja delovanje sistema iz prejšnjega stavka.
(3) Upravljavec MTF ali OTF agenciji poroča o pomembnih kršitvah
pravil MTF ali OTF, neurejenih pogojih trgovanja in ravnanjih, ki imajo
značilnosti zlorabe trga, kot jih določa Uredba 596/2014/EU, ali motenj v
sistemu v zvezi s posameznim finančnim instrumentom.
(4) Upravljavec MTF ali OTF agenciji, nadzornemu organu druge
države članice, pristojnemu za nadzor nad zlorabami trga, kot jih določa Uredba
596/2014/EU, ali drugemu organu, pristojnemu za odkrivanje ali pregon dejanj,
ki pomenijo zlorabo trga, na njegovo zahtevo brez nepotrebnega odlašanja da vse
informacije, ki jih potrebuje za izvajanje svojih pristojnosti v zvezi z
zlorabami trga, ter mu zagotovi celovito pomoč pri preiskavi in pregonu zlorabe
trga, storjene v MTF ali OTF ali z uporabo MTF ali OTF.
(5) Agencija informacije iz tretjega odstavka tega člena
pošlje ESMA in nadzornim organom drugih držav članic. Če gre za ravnanja, ki
imajo značilnosti zlorabe trga, agencija poročanje opravi šele, ko je
prepričana, da gre za takšno ravnanje 
326. člen
(registracija razvojnega trga MSP)
(1) Upravljavec MTF s sedežem v Republiki Sloveniji
lahko pri agenciji vloži zahtevo, da se MTF registrira kot razvojni trg MSP.
(2) Agencija registrira MTF kot razvojni trg MSP, če iz
zahteve iz prejšnjega odstavka izhaja, da so izpolnjeni pogoji iz tega člena.
(3) Razvojni trg MSP lahko postane MTF, če izpolnjuje
naslednje pogoje:
1.     
v času registracije razvojnega trga MSP in vsako koledarsko leto po tem
vsaj 50 % izdajateljev, katerih finančni instrumenti so uvrščeni v trgovanje na
MTF, predstavljajo mala in srednja podjetja, kot jih določa drugi odstavek
31. člena tega zakona,
2.     
sprejme ustrezna merila za sprejem v trgovanje in nadaljnje trgovanje s
finančnimi instrumenti izdajateljev na tem trgu,
3.     
ob sprejemu v trgovanje so javno dostopne zadostne informacije, ki
omogočajo vlagateljem oblikovanje investicijske presoje o naložbi v finančni
instrument. Te informacije so na voljo v obliki uvrstitvenega dokumenta ali v
obliki prospekta, če so izpolnjeni pogoji za objavo prospekta iz 2. poglavja
tega zakona in se finančni instrument uvršča v trgovanje v povezavi z izdajo
prospekta,
4.     
zagotovljeno je zadostno redno finančno poročanje, kot na primer letno
revidirano finančno poročilo, s strani izdajatelja ali druge osebe za
izdajatelja,
5.     
izdajatelji na tem MTF kot jih določa 21. točka, osebe, ki v
izdajateljih opravljajo poslovodne naloge kot jih določa 25. točka, in osebe,
ki so z njimi tesno povezane, kot jih določa 26. točka prvega odstavka
3. člena Uredbe 596/2014/EU, izvršujejo obveznosti, kot jih določa Uredba
596/2014/EU,
6.     
informacije o izdajateljih na tem MTF, ki jih predpisujejo predpisi, se
hranijo in javno objavljajo,
7.     
MTF ima učinkovite sisteme in ukrepe, ki preprečujejo in zaznavajo
zlorabe trga na tem trgu v skladu z Uredbo 596/2014/EU.
(4) Pogoji iz prejšnjega odstavka ne vplivajo na druge
obveznosti upravljavca MTF, ki jih ima v skladu s tem zakonom, niti mu ne
preprečujejo, da za svoj sistem ne postavi dodatnih pogojev.
(5) Agencija MTF s sedežem v Republiki Sloveniji odvzame
registracijo razvojnega trga MSP, če:
1.     
to zahteva upravljavec MTF,
2.     
ne izpolnjuje pogojev iz tretjega odstavka tega člena.
(6) Agencija o registraciji razvojnega trga MSP in
odvzemu registracije nemudoma obvesti ESMA.
(7) Finančni instrument izdajatelja, ki je sprejet v
trgovanje na razvojnem trgu MSP, se lahko v trgovanje na drugem razvojnem trgu
MSP uvrsti le, če je bil izdajatelj o tem obveščen in temu ni nasprotoval. V
tem primeru izdajatelj do drugega razvojnega trga MSP nima nobenih obveznosti.
7.3.3 Obveznosti sistematičnih internalizatorjev glede objave
zavezujočih ponudb
327. člen
(pravila sprejemanja in izvrševanja naročil strank)
Sistematični internalizator v splošnih pogojih poslovanja
določi pravila sprejemanja in izvrševanja naročil strank, s katerimi uredi tudi
politiko in način objavljanja svojih zavezujočih ponudb tako, da ustrezno
upošteva profesionalno oziroma neprofesionalno naravo strank in da vključuje
najmanj:
1.     
sredstva in način razkritja oziroma objave zavezujočih ponudb,
2.     
standarde in pogoje ter način dostopa do svojih zavezujočih ponudb,
vključno z jasnimi merili dostopa,
3.     
pogoje, okoliščine in način oblikovanja, sprememb in umika zavezujočih
ponudb,
4.     
politiko omejevanja poslov, sklenjenih na podlagi njegovih zavezujočih
ponudb.
7.4 Zunajsodno reševanje sporov
328. člen
(način zunajsodnega reševanja sporov)
(1) Borznoposredniške družbe omogočijo zunajsodno
reševanje sporov med borznoposredniškimi družbami in njihovimi strankami, ki se
skladno z zakonom, ki ureja izvensodno reševanje potrošniških sporov, štejejo
za potrošnike, iz njihovih medsebojnih pogodbenih razmerij pred neodvisnim
subjektom, ki izpolnjuje pogoje in zagotavlja postopek v skladu z zakonom, ki
ureja izvensodno reševanje potrošniških sporov.
(2) Agencija obvesti ESMA o postopkih zunajsodnega
reševanja sporov, ki so vzpostavljeni v skladu s prejšnjim odstavkom.
(3) V primeru čezmejnih sporov se neodvisni subjekt iz
prvega odstavka tega člena poveže s sorodnimi organizacijami iz zadevnih držav
članic.
329. člen
(pojasnilne obveznosti glede zunajsodnega reševanja sporov)
(1) Borznoposredniška družba v vseh prostorih, v katerih
posluje s strankami, na vidnem mestu objavi informacijo o načinu zunajsodnega
reševanja sporov in vsako stranko, ki se skladno z zakonom, ki ureja izvensodno
reševanje potrošniških sporov, šteje za potrošnika, pred sklenitvijo ustrezne
pogodbe o storitvah obvesti o tej shemi in njenih pravicah v zvezi s tem.
(2) Obvestilo iz prejšnjega odstavka je lahko v
standardizirani obliki.
8. poglavje
POZICIJE PRI IZVEDENIH FINANČNIH INSTRUMENTIH
NA BLAGO
330. člen
(omejitve pozicij za izvedene finančne instrumente na blago)
(1) Agencija predpiše omejitve pozicij za velikost neto
pozicije, ki jo ima lahko posamezna oseba v izvedenih finančnih instrumentih na
kmetijske proizvode in kritičnih ali pomembnih izvedenih finančnih instrumentih
na blago, s katerimi se trguje na mestih trgovanja v Republiki Sloveniji, in
ekonomsko enakovrednih OTC pogodbah. Izvedeni finančni instrumenti na blago se
štejejo za kritične ali pomembne, kadar vsota vseh neto pozicij imetnikov
končnih pozicij predstavljajo velikost njihove odprte pozicije in je v
povprečju najmanj 300.000 lotov v enem letu. Omejitve iz prvega stavka tega
odstavka se predpišejo ob upoštevanju vseh pozicij, ki jih ima oseba neposredno
ali posredno na ravni skupaj s skupino, da se:
1.     
preprečijo zlorabe trga,
2.     
zagotovijo urejeni pogoji za določanje cen in poravnave vključno s
preprečevanjem pozicij, ki izkrivljajo trg, ter zlasti zbliževanje cen med
izvedenimi finančnimi instrumenti z zapadlostjo v posameznem mesecu in
trenutnih cen blaga, na katere se ti finančni instrumenti nanašajo, ne glede na
oblikovanje cen na trgu tega blaga.
(2) Omejitve pozicij iz prejšnjega odstavka se
predpišejo v skladu z metodologijo za izračun, kot jo določa akt Evropske
komisije, izdan na podlagi tretjega in dvanajstega odstavka 57. člena
Direktive 2014/65/EU.
(3) Omejitve pozicij se ne uporabljajo za:
1.     
pozicije nefinančnega subjekta, ki jih poseduje sam ali druga oseba v
njegovem imenu, ki objektivno merljivo zmanjšujejo tveganja, ki se neposredno
nanašajo na poslovno dejavnost nefinančnega subjekta;
2.     
pozicije, ki jih hrani, ali se hranijo v njegovem imenu, finančni
subjekt, ki je del pretežno poslovne skupine in deluje v imenu nefinančne enote
te skupine, kadar te pozicije objektivno merljivo zmanjšujejo tveganja,
neposredno povezana s poslovno dejavnostjo te nefinančne enote;
3.     
pozicije finančnih in nefinančnih nasprotnih strank za pozicije, ki
objektivno merljivo izhajajo iz poslov, sklenjenih zaradi izpolnjevanja
obveznosti zagotavljanja likvidnosti na mestu trgovanja;
4.     
vrednostne papirje iz 3. točke tretjega odstavka 7. člena tega
zakona, povezane z osnovnim proizvodom ali osnovnim blagom iz 10. in 11. točke
drugega odstavka 7. člena tega zakona.
(4) Omejitve pozicij določajo jasne količinske pragove
za največjo velikost pozicije, ki jo lahko ima posamezna oseba v izvedenem
finančnem instrumentu na blago.
(5) Agencija določi omejitve za posamezno pogodbo o
kritičnem ali pomembnem izvedenem finančnem instrumentu, s katerim se trguje na
mestih trgovanja, in o izvedenih finančnih instrumentih na kmetijske proizvode
na podlagi metodologije za izračun, kakor jo določa akt Evropske komisije,
izdan na podlagi tretjega in dvanajstega odstavka 57. člena Direktive
2014/65/EU. Omejitve se nanašajo tudi na ekonomsko enakovredne OTC pogodbe.
(6) Agencija preveri ustreznost omejitev iz prejšnjega
odstavka, če nastanejo pomembne spremembe na trgu, vključno s pomembnimi
spremembami dobavljive količine ali odprtih pozicij, in po potrebi prilagodi
omejitve.
(7) Agencija obvesti ESMA o omejitvah, ki jih namerava
sprejeti v skladu s tem členom. Agencija prilagodi omejitve mnenju, ki ga izda
ESMA, ali pa ESMA posreduje obrazložitev, zakaj takšna prilagoditev ni
potrebna. Če je bila sprejeta omejitev, ki nasprotuje mnenju ESMA, agencija na
svoji spletni strani javno objavi obvestilo, zakaj je takšno omejitev sprejela.
(8) Če se z istim izvedenim finančnim instrumentom na
kmetijske proizvode trguje v znatnem obsegu na mestih trgovanja v več kot eni
državi članici ali če se z istim kritičnimi ali pomembnimi izvedenimi
finančnimi instrumenti na blago trguje na mestih trgovanja v več kot eni državi
članici in je agencija nadzorni organ mesta trgovanja, na katerem se opravi
največja količina trgovanja (v nadaljnjem besedilu: centralni nadzorni organ),
agencija določi enotno omejitev pozicij, ki se uporablja za vsa trgovanja s to
pogodbo. V tem primeru se agencija posvetuje z nadzornimi organi drugih mest
trgovanja, kjer se s tem izvedenim finančnim instrumentom na kmetijske
proizvode trguje v znatnih količinah ali na katerih se trguje s temi kritičnimi
ali pomembnimi izvedenimi finančnimi instrumenti na blago, glede enotne
omejitve pozicij, ki se uporablja, in njenih sprememb. Če se nadzorni organi
drugih mest trgovanja ne strinjajo z omejitvijo, ki jo določi agencija, pisno
navedejo razloge, zakaj menijo, da zahteve iz tega člena niso izpolnjene. V
primeru nesoglasij med nadzornimi organi ESMA reši spore v skladu s svojimi
pooblastili na podlagi 19. člena Uredbe 1095/2010/ES.
(9) Če agencija v primeru iz prejšnjega odstavka ni
centralni nadzorni organ, poda centralnemu nadzornemu organu svoje mnenje, in
po potrebi navede razloge, zakaj meni, da zahteve iz tega člena niso
izpolnjene.
(10) Agencija z nadzornimi organi mest trgovanja, kjer
se trguje z istim izvedenim finančnim instrumentom na kmetijske proizvode ali
kritičnimi ali pomembnimi izvedenimi finančnimi instrumenti na blago kot v
Republiki Sloveniji, in nadzornimi organi subjektov, ki imajo pozicije v
finančnih instrumentih na kmetijske proizvode ali kritičnih in pomembnih
izvedenih finančnih instrumentih na blago, s katerimi se trguje v Republiki
Sloveniji, sklene ustrezne sporazume vključno z izmenjevanjem podatkov in
osebnih podatkov (osebno ime fizične osebe, EMŠO ali drug enolični
identifikator, kot je na primer določen v delegirani uredbi, sprejeti na
podlagi devetega odstavka 26. člena Uredbe 600/2014/EU, stalno oziroma
začasno prebivališče), ki zagotavljajo spremljanje in nadzor nad omejitvami v
skladu s tem členom. Enak sporazum agencija sklene, če so v Republiki Sloveniji
subjekti, ki imajo pozicije v izvedenih finančnih instrumentih na blago, s
katerimi se trguje na mestih trgovanja v drugi državi članici.
(11) Pri posredovanju in izmenjavi osebnih podatkov na
podlagi sporazuma iz prejšnjega člena se smiselno uporabljajo četrti, peti,
šesti, in sedmi odstavek 173. člena tega zakona. Pri smiselni uporabi
določb iz petega in šestega odstavka 173. člena tega zakona se namesto
pojma »3. poglavju tega zakona« uporablja pojem »tem členu«.
331. člen
(nadziranje upravljanja pozicij za izvedene finančne
instrumente na blago)
(1) Upravljavec mesta trgovanja s sedežem v Republiki
Sloveniji, na katerem se trguje z izvedenimi finančnimi instrumenti na blago,
zagotovi nadzor upravljanja pozicij. Nadzor zagotavlja vsaj z naslednjimi
ukrepi:
1.     
nadziranjem odprtih pozicij oseb,
2.     
pridobivanjem informacij od oseb, vključno s potrebno dokumentacijo, o
velikosti in namenu njihovih pozicij ali izpostavljenosti, upravičenih ali
končnih lastnikih, usklajenih dogovorih ali ravnanjih in o sredstvih ter
obveznostih na osnovnem trgu blaga, pozicijah v izvedenih instrumentih na blago
na podlagi istega osnovnega blaga in z enakimi značilnostmi na drugih mestih
trgovanja in gospodarsko enakovrednih pogodbah OTC prek članov in udeležencev,
3.     
zahtevo, da oseba začasno ali trajno zapre ali zmanjša pozicijo, odvisno
od primera, in možnostjo, da upravljavec mesta trgovanja takšen ukrep izvede
sam, v primeru nespoštovanja njegove zahteve, in
4.     
zahtevo, če je to potrebno, da oseba znova začasno vzpostavi likvidnost
na trgu po dogovorjeni ceni in v dogovorjenem obsegu, pri čemer se izreče o
nameri, da bo zmanjšala učinek velike ali prevladujoče pozicije.
(2) Omejitve pozicij in nadziranje upravljanja pozicij
iz 330. in 331. člena tega zakona so transparentne in ne smejo biti
diskriminatorne ter določajo, kako se uporabljajo za osebe, z upoštevanjem
značilnosti in sestave udeležencev na trgu ter načina uporabe pogodb, ki so
predmet trgovanja.
(3) Upravljavec mesta trgovanja s sedežem v Republiki
Sloveniji agenciji sporoči podrobne informacije o nadzoru upravljanja pozicij,
ki ga izvaja.
(4) Agencija informacije iz prejšnjega odstavka skupaj s
podrobnimi informacijami o omejitvah pozicij, ki jih je sprejela, sporoči ESMA.
(5) Agencija je pristojna za nadzor nad 8. poglavjem
tega zakona. Pri izvajanju nadzora lahko agencija uporabi nadzorne ukrepe v
skladu s tem zakonom, da zagotovi, da pozicije oseb, ki imajo sedež ali
poslujejo:
1.     
v Republiki Sloveniji ali drugje, ne presegajo omejitev v izvedenih
finančnih instrumentih na blago, ki jih je agencija določila glede pogodb s
katerimi se trguje na mestih trgovanja v Republiki Sloveniji, in ekonomsko
enakovrednih OTC pogodb,
2.     
v Republiki Sloveniji, ne presegajo omejitev v izvedenih finančnih
instrumentih na blago, ki jih je določil nadzorni organ druge države članice.
(6) Agencija lahko določi strožje omejitve pozicij, kot
je določeno v drugem odstavku 330. člena tega zakona, le v izjemnem
primeru, če je to objektivno nujno in sorazmerno glede na likvidnost
posameznega trga in urejenega trgovanja na tem trgu. V tem primeru agencija na
svojih spletnih straneh javno objavi podrobnosti strožjih omejitev. Strožje
omejitve veljajo največ šest mesecev od njihove objave. Veljavnost se vsakič
lahko podaljša za nadaljnjih šest mesecev, če še vedno obstajajo razlogi,
zaradi katerih so bile strožje omejitve uvedene. Če se veljavnost ne podaljša,
strožje omejitve avtomatsko prenehajo veljati po šestih mesecih od objave.
(7) Agencija v primeru iz prejšnjega odstavka obvesti
ESMA. V obvestilu navede razloge za določitev strožjih omejitev. Če so omejitve
v nasprotju z mnenjem ESMA, agencija na svojih spletnih straneh objavi razloge
za določitev takšnih omejitev.
(8) Za nadzor iz petega odstavka tega člena se smiselno
uporablja 347. člen tega zakona razen prvega, tretjega in desetega
odstavka navedenega člena.
332. člen
(poročanje pozicij za izvedene finančne instrumente na
blago)
(1) Upravljavec mesta trgovanja, na katerem se trguje z
izvedenimi finančnimi instrumenti na blago ali emisijskimi kuponi ali
izvedenimi finančnimi instrumenti na njihovi podlagi:
1.     
objavi tedensko poročilo, ki vsebuje skupne pozicije, ki jih imajo
posamezne kategorije oseb v različnih izvedenih finančnih instrumentih na blago
ali emisijskih kuponih ali njihovih izvedenih finančnih instrumentih, s
katerimi se trguje na tem mestu trgovanja. V poročilu navede število dolgih in
kratkih pozicij posameznih kategorij, njihovih sprememb glede na prejšnje poročilo,
delež posamezne kategorije v skupnem količini odprtih pozicij in število oseb,
ki imajo pozicijo v posamezni kategoriji v skladu s petim odstavkom tega člena.
Poročilo pošlje agenciji in ESMA;
2.     
vsakodnevno poroča agenciji razčlenitev pozicij vseh oseb na tem mestu
trgovanja, vključno z udeleženci in njihovimi strankami.
(2) Obveznost iz 1. točke prejšnjega odstavka se
uporablja le, če sta tako število oseb kot njihove odprte pozicije presegli
minimalne pragove.
(3) Borznoposredniške družbe, ki trgujejo z izvedenimi
finančnimi instrumenti na blago ali emisijskimi kuponi ali njihovimi izvedenimi
finančnimi instrumenti izven mesta trgovanja, agenciji vsakodnevno poročajo
razčlenitev svojih pozicij v izvedenih finančnih instrumentih na blago ali
emisijskih kuponih ali njihovih izvedenih finančnih instrumentih, s katerimi se
trguje na mestu trgovanja v Republiki Sloveniji, in ekonomsko enakovrednih OTC
pogodb, kot tudi pozicij svojih strank in strank teh strank vse do zadnje
stranke, in sicer v skladu s 26. členom Uredbe 600/2014/EU in, če je
primerno, z 8. členom Uredbe 1227/2011/EU. Če se s finančnimi instrumenti
iz prejšnjega stavka trguje na mestu trgovanja v drugi državi članici,
borznoposredniška družba poroča centralnemu nadzornemu organu ali, kjer ni
centralnega nadzornega organa, nadzornemu organu države članice mesta
trgovanja.
(4) Člani ali udeleženci mest trgovanja v Republiki
Sloveniji vsakodnevno upravljavcem teh mest trgovanja poročajo o podrobnostih
svojih pozicij, ki jih imajo na podlagi pogodb, s katerimi se trguje na teh
mestih trgovanja, ter pozicij svojih strank in strank teh strank vse do zadnje
stranke.
(5) Upravljavec mesta trgovanja, na katerem se trguje z
izvedenimi finančnimi instrumenti na blago ali emisijskimi kuponi ali njihovimi
izvedenimi finančnimi instrumenti, razvrsti osebe, ki imajo pozicije v teh
finančnih instrumentih, glede na značilnosti njihove osnovne dejavnosti v
kategorije, ob upoštevanju njihovih pridobljenih dovoljenj kot:
1.     
borznoposredniške družbe in banke,
2.     
investicijske sklade, kot kolektivne naložbene podjeme za vlaganja v
prenosljive vrednostne papirje ali kot upravljavca alternativnega
investicijskega sklada,
3.     
druge finančne institucije, kot zavarovalnice, pozavarovalnice ali
pokojninski skladi,
4.     
gospodarske družbe,
5.     
v primeru emisijskih kuponov ali njihovih izvedenih finančnih instrumentov,
upravljavce, za katere veljajo obveznosti iz Direktive 2003/87/ES.
(6) Poročilo iz 1. točke prvega odstavka tega člena
vsebuje število dolgih in kratkih pozicij za posamezno kategorijo oseb,
spremembe glede na prejšnje poročilo, delež posamezne kategorije v skupni
količini odprtih pozicij in število oseb v posamezni kategoriji.
(7) Poročilo iz 1. točke prvega odstavka tega člena in
razčlenitev pozicij iz tretjega odstavka tega člena loči med:
1.     
pozicijami, ki so opredeljene kot pozicije, ki objektivno zmanjšujejo
tveganja, ki se nanašajo na poslovno dejavnost, in
2.     
drugimi pozicijami.
(8) Poročanje o pozicijah iz prvega odstavka tega člena se ne
uporablja za vrednostne papirje iz 3. točke tretjega odstavka 7. člena
tega zakona, povezane z osnovnim proizvodom ali osnovnim blagom iz 10. ali 11.
točke drugega odstavka 7. člena tega zakona.
9. poglavje
STORITVE POROČANJA PODATKOV IN
ZAGOTAVLJANJA INDEKSOV, KI SE UPORABLJAJO KOT REFERENČNE VREDNOSTI
333. člen
(nadzor nad opravljanjem dejavnosti storitev poročanja
podatkov)
(1) Agencija je pristojna in odgovorna za nadzor nad opravljanjem
dejavnosti sistemov odobrenih objav (v nadaljnjem besedilu: APA) iz 34. točke
prvega odstavka 2. člena Uredbe 600/2014/EU in tretjega odstavka
2. člena Uredbe 600/2014/EU ter odobrene mehanizme poročanja (v nadaljnjem
besedilu: ARM) iz 36. točke prvega odstavka 2. člena Uredbe 600/2014/EU in
tretjega odstavka 2. člena Uredbe 600/2014/EU, ki jih opravljajo ponudniki
storitev, katerim je dovoljenje izdala agencija. Agencija nadzor opravlja z
rednim spremljanjem poslovanja ponudnikov teh storitev v skladu z Uredbo
600/2014/EU. Za nadzor se smiselno uporablja 347. člen tega zakona, razen
prvega, tretjega in desetega odstavka 347. člena tega zakona.
(2) Agencija APA ali ARM iz prejšnjega odstavka odvzame
dovoljenje na podlagi 27.e člena Uredbe 600/2014/EU.
334. člen
(obveznosti revizijske družbe v razmerju do agencije)
(1) Revizijska družba, ki opravlja revizijski pregled letnega
poročila APA ali ARM iz prvega odstavka prejšnjega člena, mora agencijo takoj
obvestiti o vsakem dejstvu ali okoliščini, ki jo je ugotovila pri revizijskem
pregledu in ki lahko pomeni enega od teh položajev:
1.     
pomembno kršitev predpisov iz drugega odstavka 9. člena ZBan-3,
2.     
lahko vpliva na nemoteno poslovanje APA ali ARM iz prvega odstavka
prejšnjega člena ali
3.     
lahko privede do revizorjevega mnenja s pridržkom, odklonilnega mnenja
ali zavrnitve izdelave mnenja.
(2) Obveznost iz prejšnjega odstavka velja tudi za dejstva
ali okoliščine v zvezi z družbo, ki je v razmerju tesne povezanosti z APA ali
ARM iz prvega odstavka prejšnjega člena na podlagi obvladovanja.
(3) Revizijska družba mora agenciji na njeno zahtevo
posredovati tudi druge podatke, ki jih agencija potrebuje pri opravljanju
nadzora nad APA ali ARM iz prvega odstavka prejšnjega člena v skladu s tem
zakonom.
(4) Posredovanje podatkov agenciji po prvem do tretjem
odstavku tega člena nima značilnosti kršitve revizorjeve obveznosti varovanja
zaupnih podatkov po zakonu, ki ureja revidiranje, ali na podlagi pogodbe.
335. člen
(črtan)
336. člen
(črtan)
337. člen
(črtan)
338. člen
(črtan)
339. člen
(zagotavljanje indeksov kot referenčnih vrednosti)
(1) Upravljavci referenčnih vrednosti, prispevajoče
osebe, predlagatelji, ocenjevalci in vsi preostali udeleženci aktivnosti,
povezanih z zagotavljanjem točnosti in celovitosti indeksov, ki se uporabljajo
kot referenčne vrednosti v finančnih instrumentih in finančnih pogodbah ali za
merjenje uspešnosti investicijskih skladov v EU, s prispevanjem vhodnih
podatkov za izračun referenčnih vrednosti ali z uporabo referenčnih vrednosti,
ravnajo v skladu s pravili in postopki, kot jih določajo Uredba 2016/1011/EU in
delegirani akti Evropske komisije, izdani na njeni osnovi.
(2) Agencija je pristojna za izvajanje nadzora nad
subjekti in aktivnostmi za zagotavljanje točnosti in celovitosti indeksov, ki se
uporabljajo kot referenčne vrednosti v finančnih instrumentih in finančnih
pogodbah ali za merjenje uspešnosti investicijskih skladov v EU, v skladu z
Uredbo 2016/1011/EU. Za nadzor se smiselno uporablja 347. člen tega
zakona, razen prvega, tretjega in desetega odstavka 347. člena tega
zakona.
10. poglavje
NADZOR NAD OPRAVLJANJEM INVESTICIJSKIH
STORITEV IN POSLOV
340. člen
(pristojnost agencije za nadzor nad borznoposredniškimi
družbami)
(1) Agencija je pristojna za izvajanje nadzora nad
borznoposredniško družbo glede vseh storitev in poslov, ki jih
borznoposredniška družba opravlja v Republiki Sloveniji, državi članici in
tretji državi, v skladu s tem zakonom in Uredbo 600/2014/EU.
(2) Če je to potrebno za dosego namena nadzora nad
borznoposredniško družbo, lahko agencija opravi pregled poslovanja ter zahteva
ustrezna poročila in informacije od:
1.     
oseb, ki so z borznoposredniško družbo v razmerju tesne povezanosti,
2.     
oseb, na katere je borznoposredniška družba prenesla pomemben del svojih
poslovnih procesov, in
3.     
imetnikov kvalificiranih deležev v borznoposredniški družbi.
(3) Če je za nadzor nad posamezno osebo iz prejšnjega
odstavka pristojen drug nadzorni organ, agencija v sodelovanju z njim opravi
pregled poslovanja te osebe v skladu s pododdelkom 2.2.3. ZBan-3 v zvezi s
tretjim odstavkom 347. člena tega zakona.
(4) Za dosego namena nadzora nad borznoposredniško družbo je
agencija pristojna in odgovorna tudi za nadzor nad:
1.     
člani uprave borznoposredniške družbe v obsegu, določenem v 302. do
304. členu ZBan-3 v zvezi s 185. členom tega zakona;
2.     
imetniki kvalificiranih deležev v obsegu, določenem v oddelku 3.5.
ZBan-3 v zvezi s 182. členom tega zakona, in sicer v skladu z oddelkom
9.4. ZBan-3;
3.     
člani nadzornega sveta borznoposredniške družbe v obsegu, določenem v 302.
in 305. členu ZBan-3 v zvezi s 185. členom tega zakona; in
4.     
člani upravnega odbora, ki niso izvršni direktorji, v obsegu, določenem
v 302. in 305. členu ZBan-3 v zvezi s 185. členom tega zakona.
341. člen
(pristojnost agencije za nadzor nad investicijskim podjetjem
države članice in njegovo podružnico)
(1) Agencija je pristojna in odgovorna za nadzor nad
investicijskim podjetjem države članice glede storitev in poslov, ki jih ta
opravlja v Republiki Sloveniji, nad podružnico investicijskega podjetja države
članice, ustanovljeno v Republiki Sloveniji, ter nad odvisnim
borznoposredniškim zastopnikom investicijskega podjetja države članice, in
sicer v obsegu, določenem v oddelku 10.2. ZBan-3 v zvezi z drugim odstavkom
347. člena tega zakona in Uredbi 600/2014/EU.
(2) Ne glede na prejšnji odstavek je agencija pristojna
in odgovorna za nadzor nad podružnico investicijskega podjetja države članice,
ustanovljeno v Republiki Sloveniji, v zvezi z določbami 237., 238., 250. do
259., 267. do 270. ter 272. in 273. člena tega zakona in določbami 14. do
26. člena Uredbe 600/2014/EU. Agencija lahko pri podružnici
investicijskega podjetja države članice, ustanovljeni v Republiki Sloveniji,
opravi pregled poslovanja in zahteva, da podružnica uskladi svoje delovanje z
zahtevami določb iz prejšnjega stavka.
342. člen
(pristojnost agencije za nadzor nad podružnico
investicijskega podjetja tretje države)
Agencija je pristojna in odgovorna za nadzor nad podružnico investicijskega
podjetja tretje države, ustanovljeno v Republiki Sloveniji.
343. člen
(pristojnost agencije za nadzor nad obveznostmi v zvezi z
algoritemskim trgovanjem)
Agencija je v zvezi z 242. do 244. členom tega zakona
pristojna in odgovorna za nadzor nad osebami iz 1., 5., 9. in 10. točke prvega
odstavka 62. člena tega zakona, ki so člani ali udeleženci organiziranega
trga ali MTF in pomenijo izjemo po 62. členu tega zakona.
344. člen
(pristojnost agencije za nadzor nad odvisnimi
borznoposredniškimi zastopniki)
(1) Agencija je pristojna in odgovorna za nadzor nad odvisnimi
borznoposredniškimi zastopniki, vpisanimi v register odvisnih
borznoposredniških zastopnikov iz 278. člena tega zakona.
(2) Agencija lahko pri nadzoru, ali odvisni
borznoposredniški zastopnik izpolnjuje pogoje iz drugega odstavka
278. člena tega zakona, sodeluje z borznoposredniškimi družbami in
bankami, ki poslujejo prek tega odvisnega borznoposredniškega zastopnika.
345. člen
(pristojnost agencije za nadzor nad drugimi osebami)
(1) Agencija je pristojna in odgovorna za nadzor nad
osebami, ki opravljajo investicijske storitve in posle, a niso osebe iz prvega
do petega odstavka 59. člena tega zakona. Agencija opravlja nadzor v
obsegu, določenem v oddelku 10.4. ZBan-3 v zvezi s tretjim odstavkom
347. člena tega zakona.
(2) Agencija je pristojna in odgovorna za nadzor nad
osebami, ki kot samostojno storitev opravljajo pomožne investicijske storitve
iz 1. točke prvega odstavka 19. člena tega zakona, a niso osebe iz prvega
ali drugega odstavka 59. člena tega zakona. Agencija opravlja nadzor v
obsegu, določenem v oddelku 10.4. ZBan-3 v zvezi s tretjim odstavkom
347. člena tega zakona.
346. člen
(ravnanje subjektov nadzora)
Agencija pri opravljanju nalog in pristojnosti nadzora v
skladu s tem zakonom zagotavlja, da subjekti nadzora ravnajo v skladu z drugimi
veljavnimi pravnimi akti, vključno z akti, ki jih izda Komisija ali drug organ
EU na podlagi evropskih pravnih aktov, ki urejajo poslovanje investicijskih
podjetij ali opravljanje investicijskih storitev in poslov, ter mednarodnimi
standardi in priporočili glede poslovanja borznoposredniških družb in
bonitetnega nadzora borznoposredniških družb.
347. člen
(uporaba določb o nadzoru, namen nadzora, pooblastila
agencije in ukrepi nadzora)
(1) Za nadzor nad borznoposredniško družbo iz prvega odstavka
340. člena tega zakona se smiselno uporabljajo 21. do 23., 145. do 147.,
264. do 267. člen, 269. do 282., 293. do 295., 302. do 305., 307., 308. in
310. do 346. člen ZBan-3, pri čemer se sklicevanja v 264., 265. in
294. členu ZBan-3 na Uredbo Sveta (EU) št. 1024/2013 z dne
15. oktobra 2013 o prenosu posebnih nalog, ki se nanašajo na politike
bonitetnega nadzora kreditnih institucij, na Evropsko centralno banko (UL L
št. 287 z dne 29. 10. 2013, str. 63; v nadaljnjem besedilu: Uredba
1024/2013/EU) za potrebe tega zakona ne uporabljajo.
(2) Za nadzor iz 341., 342. in 344. člena tega zakona se
smiselno uporabljajo 21. do 23., 145. do 147., 264. do 267., 269. do 282., 293.
do 295., 302. do 305., 307., 308. in 312. do 346. člen ZBan-3, pri čemer
se sklicevanja v 264., 265. in 294. členu ZBan-3 na Uredbo 1024/2013/EU za
potrebe tega zakona ne uporabljajo.
(3) Za nadzor iz tretjega in četrtega odstavka
340. člena, 343. in 345. člena tega zakona se smiselno uporabljajo
264. do 295. člen in 307. do 311. člen ZBan-3, če za posamezni primer
ni drugače določeno.
(4) Pri smiselni uporabi določb ZBan-3 iz prvega,
drugega in tretjega odstavka tega člena se:
1.     
namesto pojma »banka« uporablja pojem »borznoposredniška družba«,
namesto pojma »banka države članice« pojem »investicijsko podjetje države
članice«, namesto pojma »banka tretje države« pojem »investicijsko podjetje
tretje države«,
2.     
namesto pojma »Banka Slovenije« uporablja pojem »agencija«,
3.     
namesto pojma »nadrejena banka« uporablja pojem »nadrejeno investicijsko
podjetje«,
4.     
namesto pojma »EU nadrejena banka« uporablja pojem »EU nadrejeno
investicijsko podjetje«,
5.     
namesto pojma »bančna skupina« uporablja pojem »investicijska skupina«,
6.     
namesto pojma »bančne storitve« ali pojma »finančne storitve« uporablja
pojem »investicijske storitve in posli«,
7.     
namesto pojma »zajamčena vloga« uporablja pojem »zajamčena terjatev
vlagatelja«,
8.     
namesto napotila na ZBan-3 uporablja napotilo na ta zakon,
9.     
pri 318. do 323. členu ZBan-3 namesto napotila na 134. člen
ZBan-3 uporablja napotilo na drugi in tretji odstavek 211. člena tega
zakona,
10.  
namesto pojma »sprejema depozite od javnosti« uporablja izraz »opravlja
investicijske storitve in posle«,
11.  
namesto sklica na Direktivo 2013/36/EU in Uredbo 575/2013/EU se
uporablja sklic na ZBNIP in Uredbo 2019/2033/EU.
(5) Poleg namena nadzora po 264. členu ZBan-3 v
zvezi s prvim in drugim odstavkom tega člena opravlja agencija nadzor tudi
zaradi preverjanja, ali borznoposredniška družba, investicijsko podjetje države
članice ali investicijsko podjetje tretje države pri opravljanju investicijskih
storitev in poslov ravna:
1.     
vestno, pošteno in z ustrezno profesionalno skrbnostjo,
2.     
na način, ki podpira in spodbuja celovitost trga, in
3.     
v skladu s predpisi iz 1. točke 232. člena tega zakona.
(6) V postopku poročanja na zahtevo agencije v skladu z
271. členom ZBan-3 ali pridobivanja podatkov in dokumentacije v skladu z
272. členom ZBan-3 vsaka stranka krije svoje stroške postopka.
(7) Poleg poročil in informacij, ki jih agencija lahko
zahteva na podlagi 271. člena ZBan-3 v povezavi s prvim, drugim in tretjim
odstavkom tega člena, lahko agencija zahteva tudi, da ji subjekt nadzora
omogoči dostop do kateregakoli dokumenta, ki se zdi agenciji potreben za
izvajanje nadzora, v kakršnikoli obliki in izroči kopijo tega dokumenta ter
pošlje računalniške izpiske oziroma kopije poslovnih knjig, poslovne
dokumentacije in administrativnih oziroma poslovnih evidenc v obsegu, potrebnem
za izvajanje posameznega nadzora.
(8) Agencija ima za potrebe izvajanja nadzora po tem
zakonu, Uredbi 600/2014/EU in Uredbi 2016/1011/EU vsa nadzorna in preiskovalna
pooblastila, na podlagi katerih lahko izvede naslednja dejanja oziroma izreče
naslednje ukrepe in sankcije:
1.     
zahteva informacije in podatke, vključno z osebnimi podatki (osebno ime
fizične osebe, EMŠO oziroma za tujca rojstne podatke, davčno številko, drug
enolični identifikator, kot je na primer določen v delegirani uredbi, sprejeti
na podlagi devetega odstavka 26. člena Uredbe 600/2014/EU, državljanstvo,
stalno oziroma začasno prebivališče), od katerekoli osebe, ki razpolaga s
podatki, potrebnimi za izvajanje nalog iz pristojnosti agencije, če je to
potrebno, pa lahko to osebo tudi zasliši,
2.     
od subjektov nadzora zahteva obstoječe posnetke telefonskih pogovorov,
elektronske komunikacije ali druge zapise podatkovnih prenosov opredeljenih v
238. členu tega zakona, ki so potrebni za izvajanje nalog iz pristojnosti
agencije, 
3.     
zahteva informacije od revizorjev borznoposredniških družb, borze,
ponudnikov storitev poročanja podatkov in drugih nadzorovanih subjektov,
4.     
pooblasti revizorje ali izvedence za izvedbo podrobnega specializiranega
pregleda ali preverjanja nadzorovanega subjekta,
5.     
opravi pregled poslovanja ali preiskavo na kraju samem oziroma na
krajih, ki so stanovanjski prostori fizičnih oseb, določeni kot njihov sedež
oziroma poslovni prostor,
6.     
vstopa v prostore pravnih oseb, da bi zasegla dokumente in druge podatke
v katerikoli obliki, kadar obstaja utemeljen sum, da so lahko dokumenti in
drugi podatki, povezani s predmetom pregleda poslovanja ali preiskave, pomembni
za dokazovanje kršitev tega zakona, Uredbe 600/2014/EU, Uredbe 2016/1011/EU ali
drugih predpisov,
7.     
od katerekoli osebe zahteva dokumentacijo o velikosti in namenu njenih
pozicij ali izpostavljenosti v izvedenih finančnih instrumentih na blago ter o
njenih sredstvih ali obveznostih na osnovnem trgu blaga,
8.     
zahteva, da katerakoli oseba sprejme ukrepe za zmanjšanje velikosti
pozicije ali izpostavljenosti v izvedenih finančnih instrumentih na blago,
9.     
omeji, da katerakoli oseba sklene posel z izvedenim finančnim instrumentom
na blago, z uvedbo omejitev na velikost pozicije, ki jo lahko ima ta oseba,
10.  
odredi ukrepe, ki so potrebni, da osebe, ki morajo ravnati v skladu s
tem zakonom ali predpisi, za nadzor nad katerimi je pristojna agencija, tako
tudi ravnajo,
11.  
od telekomunikacijskih operaterjev zahteva zapise podatkovnih prenosov,
če obstajajo utemeljeni razlogi za sum, da je oseba kršila določbe tega zakona
ali drugih predpisov, za nadzor nad katerimi je pristojna agencija, in je
verjetno, da se bodo odkrili dokazi, ki so pomembni za postopek nadzora, ob
upoštevanju predpisov, ki posebej urejajo tak ukrep,
12.  
začasno prepove oglaševanje ali prodajo finančnih instrumentov ali
strukturiranih finančnih produktov, če so izpolnjeni pogoji iz 40. do
42. člena Uredbe 600/2014/EU ali če borznoposredniška družba ni izpolnila
obveznosti iz 233. člena tega zakona,
13.  
začasno prepove borznoposredniški družbi članstvo ali udeležbo na mestih
trgovanja,
14.  
zahteva začasno prenehanje vsakršnega ravnanja, ki je po njeni oceni v
nasprotju s tem zakonom, Uredbo 600/2014/EU, Uredbo 2016/1011/EU ali drugimi
predpisi,
15.  
izvede postopek in izreče globo, v skladu s tem zakonom za kršitev tega
zakona, Uredbe 600/2014/EU ali Uredbe 2016/1011/EU, ali za nesodelovanje v
preiskavi ali pri pregledu poslovanja, ali v primeru neupoštevanja oziroma
neizvršitve nadzornih zahtev agencije,
16.  
zahteva povrnitev finančne koristi, pridobljene na podlagi kršitve, in
sicer v višini dodatnega dobička ali preprečene izgube, kadar ju je mogoče
opredeliti,
17.  
zahteva začasno zamrznitev ali odvzem premoženja,
18.  
začasno prepove opravljanje poklicne dejavnosti oziroma odvzame ali
začasno odvzame dovoljenje ali registracijo za opravljanje dejavnosti,
19.  
pooblaščena oseba opravi navidezni nakup storitve ali produkta tako, da
se oseba po opravljanem nakupu izkaže s pooblastilom, če se tako lahko
ugotovijo znaki kršitve predpisov iz prvega odstavka 232. člena tega
zakona oziroma podatki o kršitelju.
(9) Za ukrepa iz sedmega odstavka tega člena, 6. in
11. točke prejšnjega odstavka se smiselno uporablja 427. člen, za
ukrepa iz 17. in 18. točke prejšnjega odstavka pa 428. člen tega zakona.
Pri smiselni uporabi 427. in 428. člena tega zakona se namesto sklicevanja
na Uredbo 596/2014/EU uporabi sklicevanje na ta zakon, Uredbo 600/2014/EU ali
Uredbo 2016/1011/EU.
(10) Za izpolnitev nalog pristojnega organa iz Uredbe
2016/1011/EU ima agencija tudi naslednja nadzorna pooblastila:
1.     
zahteva lahko informacije od katerekoli osebe, ki sodeluje pri
zagotavljanju referenčne vrednosti in prispevanju podatkov zanjo, vključno od
ponudnikov storitev, ki so jim bile funkcije, storitve ali dejavnosti pri
zagotavljanju referenčnih vrednosti prenesene v zunanje izvajanje v skladu z
Uredbo 2016/1011/EU, ter od njihovih naročnikov, po potrebi lahko te osebe tudi
povabi na zaslišanje in jih zasliši, da bi pridobila informacije,
2.     
v zvezi z referenčnimi vrednostmi za blago lahko po potrebi zahteva
informacije od prispevajočih oseb na povezanih promptnih trgih, v skladu s
standardiziranimi oblikami in poročili o poslih, ter neposreden dostop do
sistemov trgovanja,
3.     
sprejme vse potrebne ukrepe, s katerimi zagotovi, da je javnost pravilno
obveščena o zagotavljanju referenčne vrednosti, vključno z zahtevo, da ustrezen
upravljavec ali oseba, ki je objavila ali razširila podatke o referenčni
vrednosti, ali oba objavita popravljeno izjavo o preteklih prispevkih k
referenčni vrednosti ali številčne podatke o referenčni vrednosti.
(11) Vsi ukrepi in sankcije, ki jih izreče ali naloži
agencija v zvezi s kršitvami tega zakona, Uredbe 600/2014/EU ali Uredbe
2016/1011/EU, morajo biti učinkoviti pri odpravi kršitev, odvračilni glede
nadaljnjih kršitev ter sorazmerni vrsti in obsegu ugotovljene kršitve. Agencija
pri odločanju glede vrste in obsega izrečenih ukrepov ali naloženih sankcij
upošteva vse pomembne okoliščine.
(12) Ne glede na prvi do tretji odstavek tega člena se
310. in 311. člen ZBan-3 uporabljata izključno za nadzor nad 6. poglavjem
tega zakona.
(13) Agencija pri opravljanju nadzora iz prvega do
tretjega odstavka tega člena osebne podatke obdeluje v skladu z zakonom, ki
ureja varstvo osebnih podatkov.
(14) Agencija lahko z odredbo zahteva, da borznoposredniška
družba ali upravljalni organ izvede dodatne dejavnosti ali postopke za
odpravljanje ugotovljenih kršitev v borznoposredniški družbi, če je mogoče
pričakovati, da se bo s temi ukrepi zagotovilo učinkovitejše odpravljanje
ugotovljenih kršitev, vzpostavilo poslovanje borznoposredniške družbe v skladu
s tem zakonom ali preprečil nastanek kršitve predpisov iz prvega odstavka 232. člena
tega zakona, ki imajo ali bi lahko imele pomembne učinke na varno in skrbno
upravljanje borznoposredniške družbe.
348. člen
(dodatni nadzorni ukrepi nad opravljanjem investicijskih
storitev in poslov)
(1) Agencija odredi borznoposredniški družbi dodatne nadzorne
ukrepe nad opravljanjem investicijskih storitev in poslov, če:
1.     
borznoposredniška družba ni ravnala v skladu z odredbo o odpravi
kršitev,
2.     
meni, da so potrebni dodatni ukrepi iz 280. člena ZBan-3, ali
3.     
borznoposredniška družba ravna v nasprotju s tem zakonom ali drugimi
predpisi, ki jih mora spoštovati borznoposredniška družba.
(2) Agencija lahko odredi naslednje dodatne nadzorne
ukrepe nad opravljanjem investicijskih storitev in poslov:
1.     
borznoposredniški družbi začasno prepove opravljati investicijske
storitve in posle,
2.     
borznoposredniški družbi prepove razpolaganje s finančnim instrumenti in
denarnim dobroimetjem strank,
3.     
odredi druge ukrepe, ki so potrebni za zagotovitev, da borznoposredniška
družba posluje v skladu s 7. in 8. poglavjem tega zakona in predpisi, izdanimi
na njegovi podlagi.
(3) Agencija z odredbo, s katero odredi dodatne nadzorne
ukrepe iz prejšnjega odstavka, določi tudi ukrepe, ki jih borznoposredniška družba
opravi, da bi prenehal dodatni nadzorni ukrep, ki ji ga je s to odredbo izrekla.
(4) Agencija odredbo, s katero je izrekla dodatni
nadzorni ukrep iz 1. točke drugega odstavka tega člena, vroči borzi,
upravljavcem MTF ali OTF in CDD, ki borznoposredniški družbi onemogočijo
uresničevanje pravic člana, dokler traja ta ukrep.
(5) Agencija odredbo, s katero je izrekla dodatni
nadzorni ukrep iz 2. točke drugega odstavka tega člena, vroči bankam, ki vodijo
denarne račune borznoposredniške družbe, in CDD, ki borznoposredniški družbi
onemogočijo razpolaganje z denarnim dobroimetjem strank in nematerializiranimi
vrednostnimi papirji strank, vpisanimi v centralni register.
(6) Agencija lahko v borznoposredniški družbi, pri
kateri so podani pogoji za reševanje v skladu z zakonom, ki ureja reševanje in
prisilno prenehanje bank, prevzame upravljanje z imenovanjem izredne uprave.
(7) Za izvajanje izredne uprave se smiselno uporabljajo
določbe zakona, ki ureja reševanje in prisilno prenehanje bank, pri čemer
naloge organa za reševanje borznoposredniške družbe opravlja agencija.
349. člen
(dodatni ukrep pri nadzoru nad podružnico borznoposredniške
družbe države članice)
Če investicijsko podjetje države članice v roku, določenem z
odredbo, ki je bila izdana na podlagi 322. člena ZBan-3 v zvezi s
347. členom tega zakona, ne ravna v skladu z navedeno odredbo, lahko
agencija prosi ESMA za posredovanje v skladu z 19. členom Uredbe
1095/2010/ES.
350. člen
(obveščanje ESMA)
(1) Agencija obvesti ESMA o:
1.     
odvzemu dovoljenja za opravljanje investicijskih storitev in poslov,
2.     
ukrepih nadzora, ki jih je izdala na podlagi 322. člena ZBan-3 v
zvezi s 347. členom tega zakona,
3.     
javni objavi odločbe in vrsti ukrepa nadzora, če agencija v skladu z
drugim odstavkom 488. člena ZTFI, javno objavi odločbo ali povzetek
odločbe o izrečenih ukrepih nadzora,
4.     
sankcijah za prekršek, ki jih v skladu s 3. točko šestega odstavka
357. člena tega zakona ni objavila, vključno z informacijo, ali je zoper
odločbo začet postopek sodnega varstva in odločitev o tem pravnem sredstvu,
5.     
vseh ukrepih in sankcijah za prekršek, ki jih je objavila v skladu s
prvim odstavkom 357. člena tega zakona,
6.     
vseh ukrepih in sankcijah, naloženih na podlagi 42. člena Uredbe
2016/1011/EU, razen o ukrepih preiskovalne narave – enkrat letno, v zbirni
obliki,
7.     
morebitnih preiskavah in izrečenih kazenskih sankcijah na podlagi
542. člena tega zakona – enkrat letno, v zbirni obliki, z anonimiziranimi
podatki.
(2) Agencija do 31. marca vsakega leta ESMA pošlje
zbirne podatke o vseh ukrepih nadzora, ki so bili v preteklem letu izrečeni v
skladu s tem poglavjem in 60. členom tega zakona.
351. člen
(obveznost sodelovanja)
(1) Agencija med izvajanjem svojih nadzorstvenih
pooblastil tesno sodeluje z drugimi, vključno sodnimi, organi v Republiki
Sloveniji, in si z njimi izmenjuje informacije, povezane s preiskovanjem
kaznivih dejanj, pregonom storilcev ali kazenskimi postopki, ki se začnejo
zaradi kršitev tega zakona, Uredbe 600/2014/EU ali Uredbe 2016/1011/EU tako, da
se z nadzornimi in preiskovalnimi aktivnostmi ter naloženimi ukrepi in
sankcijami zagotovijo želeni rezultati tega zakona ali uredb.
(2) Agencija zagotavlja potrebne informacije drugim
pristojnim organom v Republiki Sloveniji ter ESMA, da za namene tega zakona ter
Uredbe 600/2014/EU in Uredbe 2016/1011/EU izpolnijo svojo obveznost glede
medsebojnega sodelovanja in sodelovanja z ESMA.
(3) Agencija usklajuje ukrepe, da bi preprečila
morebitno podvajanje in prekrivanje pri uporabi nadzornih in preiskovalnih
pooblastil ter ukrepov in sankcij, vključno z denarnimi kaznimi, v Republiki
Sloveniji in tudi v čezmejnih primerih.
(4) Agencija sodeluje z nadzornimi organi drugih držav
članic, kadarkoli je to potrebno zaradi izvajanja njenih pristojnosti in
odgovornosti glede nadzora nad ravnanjem v skladu s 7., 8. in 11. poglavjem
tega zakona, Uredbo 600/2014/EU in Uredbo 2016/1011/EU. Poleg pravil o
sodelovanju z nadzornimi organi držav članic pri nadzoru nad poslovanjem
borznoposredniških družb v skladu s 4. poglavjem tega zakona in predpisi drugih
držav članic, sprejetih zaradi prenosa v pravni red Direktive 2013/36/EU, za
katera se po prvem odstavku 347. člena tega zakona smiselno uporabljajo
določbe ZBan-3, se za sodelovanje agencije z nadzornimi organi držav članic
uporabljajo tudi 352. do 356. člen tega zakona.
(5) Agencija lahko razkrije zaupne informacije osebam iz
tretje države, ki imajo v tretji državi položaj pristojnega organa za nadzor
subjektov finančnega sektorja ali finančnih trgov, če so izpolnjeni naslednji
pogoji:
1.     
agencija ima sklenjen ustrezen dogovor o sodelovanju s pristojnim
organom tretje države glede medsebojne izmenjave zaupnih informacij,
2.     
za pristojne organe tretje države se v tretji državi uporabljajo pravila
o obveznosti varovanja zaupnih informacij z vsebino, določeno v 14. in
15. členu ZBan-3,
3.     
informacija, ki je premet razkritja osebi tretje države, je namenjena
samo potrebam izvajanja nalog pristojnega organa.
(6) Agencija sme zaupne informacije, ki jih je pridobila
od pristojnega organa druge države članice ali pri opravljanju pregleda
poslovanja podružnice investicijskega podjetja države članice v skladu s tem
zakonom, razkriti osebam iz prejšnjega odstavka samo s soglasjem pristojnega
organa države članice od katerega je pridobila zaupne informacije.
(7) Za varovanje integritete finančnih trgov lahko
agencija uporabi svoje pristojnosti za pridobivanje podatkov in informacij, ki
jih organ iz petega odstavka tega člena potrebuje v svojih nadzornih postopkih.
352. člen
(dodatna pravila o sodelovanju z nadzornimi organi držav
članic)
(1) Agencija nadzornim organom drugih držav članic
zagotovi ustrezno pomoč pri opravljanju njihovih pristojnosti in odgovornosti
glede nadzora nad spoštovanjem predpisov, sprejetih zaradi prenosa Direktive
2014/65/EU ter uveljavitve Uredbe 600/2014/EU in Uredbe 2016/1011/EU.
(2) Agencija sodeluje z nadzornimi organi drugih držav
članic zlasti tako, da z njimi izmenjuje ustrezne informacije in sodeluje pri
nadzornih ali preiskovalnih dejanjih. Agencija lahko sodeluje s pristojnimi
organi drugih držav članic tudi pri izterjavi denarnih kazni.
(3) Če ob upoštevanju položaja na trgih vrednostnih
papirjev v Republiki Sloveniji posli organiziranega trga druge države članice,
ki je v Republiki Sloveniji vzpostavil sistem za dostop do tega trga iz
360. člena tega zakona, pridobijo znaten pomen za delovanje trgov
vrednostnih papirjev in varovanje interesov vlagateljev v Republiki Sloveniji,
agencija z nadzornim organom te države članice sklene ustrezen dogovor o
sodelovanju.
(4) Prejšnji odstavek se smiselno uporablja tudi za
sistem za dostop do borznega trga, ki ga vzpostavi borza v drugi državi članici
v skladu s 393. in 394. členom tega zakona.
(5) Agencija lahko v zvezi s sodelovanjem po drugem
odstavku tega člena uporabi svoje pristojnosti tudi, če dejanje, ki je predmet
tega sodelovanja, ni bilo storjeno v Republiki Sloveniji.
(6) Agencija obvesti ESMA in nadzorne organe drugih
držav članic o:
1.     
zahtevi za zmanjšanje velikosti pozicij ali izpostavljenosti iz 8. točke
osmega odstavka 347. člena tega zakona,
2.     
omejitvi sklepanja poslov z izvedenim finančnim instrumentom na blago iz
9. točke osmega odstavka 347. člena tega zakona.
(7) Obvestilo iz prejšnjega odstavka vsebuje podatke iz
7. točke osmega odstavka 347. člena tega zakona, imena oseb, na katere se
ukrep nanaša, razlog za izdajo ukrepa in njegov namen, finančne instrumente, na
katere se nanaša, ter omejitve pozicij in morebitne izjeme. Obvestilo se pošlje
vsaj 24 ur, preden ukrep začne veljati, če je to mogoče.
(8) Če agencija prejme obvestilo iz prejšnjega odstavka
od nadzornega organa druge države članice, sprejme potrebne ukrepe, kadar iz
obvestila izhaja, da so taki ukrepi potrebni. O ukrepih obvesti ESMA in
nadzorne organe drugih držav članic.
(9) Če se ukrep iz sedmega odstavka tega člena nanaša na
emisijske kupone, agencija o tem obvesti tudi Agencijo za sodelovanje
energetskih regulatorjev (v nadaljnjem besedilu: ACER).
(10) Agencija za zagotovitev skladnosti poslovanja
subjektov s področnimi predpisi sodeluje s pristojnimi nadzornimi organi v
skladu z določbami ZVO-1 oziroma predpisi držav članic, sprejetih za prenos
Direktive 2003/87/ES v zvezi z emisijskimi kuponi ter s pristojnimi nadzornimi
organi v skladu z določbami Uredbe 1308/2013/EU v zvezi z izvedenimi finančnimi
instrumenti na kmetijske proizvode.
353. člen
(pridobivanje informacij od nadzornih organov držav članic)
(1) Agencija lahko od nadzornih organov držav članic
zahteva predložitev vseh informacij, ki jih potrebuje zaradi izvajanja svojih
pristojnosti in odgovornosti glede nadzora nad ravnanjem v skladu z 10.
poglavjem tega zakona.
(2) Če nadzorni organ države članice zavrne zahtevo za
posredovanje informacij ali ne predloži vseh zahtevanih informacij, agencija o
tem obvesti ESMA.
354. člen
(obvestilo nadzornega organa o sumu kršitve)
(1) Če agencija utemeljeno sumi, da je oseba, nad katero
ni pristojna opravljati nadzora, v drugi državi članici storila dejanje, ki
pomeni kršitev pravil iz drugega odstavka 352. člena tega zakona, o tem
obvesti pristojni nadzorni organ te države članice in ESMA in v tem obvestilu
navede vse podrobnosti, ki so ji znane.
(2) Če agencija prejme obvestilo nadzornega organa druge
države članice z vsebino iz prejšnjega odstavka, opravi ustrezne ukrepe in
nadzorni organ države članice obvesti o izidu teh ukrepov in, če je to mogoče,
tudi o pomembnejših vmesnih korakih.
(3) Prvi in drugi odstavek tega člena ne izključujeta
ali omejujeta pristojnosti in odgovornosti agencije za nadzor po drugih
določbah 10. poglavja ali oddelkov 11.7 in 11.8 tega zakona.
355. člen
(sodelovanje pri opravljanju pregledov poslovanja)
(1) Če je treba za dosego namena nadzora nad
spoštovanjem pravil iz prvega odstavka 352. člena tega zakona opraviti
pregled poslovanja posamezne osebe ali druga preiskovalna dejanja v drugi
državi članici, agencija zahteva, da ta dejanja opravi nadzorni organ te države
članice.
(2) Agencija lahko zahteva tudi, da ji nadzorni organ
druge države članice omogoči, da osebje agencije spremlja osebje tega
nadzornega organa pri opravljanju dejanj iz prejšnjega odstavka.
(3) Agencija na zahtevo nadzornega organa druge države članice
opravi pregled poslovanja posamezne osebe ali druga preiskovalna dejanja, če
jih je treba opraviti v Republiki Sloveniji.
(4) Agencija lahko na zahtevo nadzornega organa druge
države članice omogoči, da njegovo osebje samo opravi ali spremlja osebje
agencije pri opravljanju dejanj iz prejšnjega odstavka.
(5) Ne glede na prvi odstavek tega člena lahko agencija,
če je to potrebno zaradi nadzora nad investicijskim podjetjem, ki je član borze
na podlagi oddaljenega dostopa, v državi članici sama opravi pregled poslovanja
ali druga preiskovalna dejanja glede tega investicijskega podjetja, vendar o
tem prej obvesti nadzorni organ te države članice.
(6) Če nadzorni organ države članice zavrne ali ne
odgovori na zahtevo iz prvega ali drugega odstavka tega člena, agencija o tem
obvesti ESMA.
356. člen
(zavrnitev zahteve za sodelovanje)
(1) Agencija lahko zavrne zahtevo nadzornega organa
države članice za predložitev informacij oziroma za opravo preiskovalnih dejanj,
če je v Republiki Sloveniji proti istim osebam za ista dejanja, na katera se
nanaša zahteva za preiskovalna dejanja:
1.     
že bil začet sodni postopek,
2.     
že bila izdana pravnomočna sodna odločba.
(2) Agencija obvesti nadzorni organ države članice in
ESMA o zavrnitvi zahteve za predložitev informacij oziroma za opravo
preiskovalnih dejanj po prejšnjem odstavku in mu sporoči razloge za tako
zavrnitev.
357. člen
(objava nadzornih ukrepov)
(1) Ne glede na druge določbe tega zakona agencija
zaradi preprečevanja in odvračanja ravnanj, ki pomenijo kršitev 4., 7. do 9.
poglavja tega zakona, Uredbe 600/2014/EU, Uredbe 2016/1011/EU in drugih
predpisov, za nadzor nad katerimi je pristojna, javno objavi informacije o
nadzornih ukrepih in sankcijah za prekršek, ki jih je izrekla zaradi kršitev
teh predpisov.
(2) Agencija v skladu s prejšnjim odstavkom javno objavi
informacije na svoji spletni strani takoj, ko je oseba, na katero se ukrep ali
sankcija nanaša, o kršitvi obveščena. Ne glede na prejšnji stavek se podatki o
kršitelju objavijo, ko je postopek z izdajo ukrepa ali sankcije dokončen, razen
če je bil zoper del izreka, ki določa objavo podatkov o kršitelju, vložen
ugovor iz osmega odstavka tega člena.
(3) Informacije iz prvega odstavka tega člena obsegajo
naslednje podatke:
1.     
o kršitelju:
- 
naziv in sedež pravne osebe ali
- 
osebno ime in leto rojstva fizične osebe;
2.     
o kršitvi:
- 
opis okoliščin in ravnanj, ki pomenijo kršitev predpisov iz prvega
odstavka tega člena,
- 
naravo ugotovljenih kršitev;
3.     
informacijo o tem, ali je zoper odločbo začet postopek sodnega varstva
ali podan ugovor v skladu s tem zakonom, in odločitev o tem pravnem sredstvu.
(4) Ne glede na prejšnji odstavek lahko agencija odloči,
da se informacije o identiteti kršitelja ne objavijo, če objava identitete
kršitelja:
1.     
ni sorazmerna s težo kršitve ali
2.     
lahko ogrozi stabilnost finančnih trgov ali interese uspešne izvedbe
predkazenskega ali kazenskega postopka.
(5) Za oceno ali je podan razlog iz 2. točke prejšnjega
odstavka, ki se nanaša na interese uspešne izvedbe predkazenskega ali
kazenskega postopka, agencija, če je s predkazenskim ali kazenskim postopkom
seznanjena, predhodno pridobi mnenje pristojnega državnega tožilca, ki agencijo
pri oceni zavezuje.
(6) Če agencija ob izdaji odločbe oceni, da so v zvezi z
objavo identitete kršitelja podani razlogi iz četrtega odstavka tega člena,
hkrati z izdajo odločbe, s katero izreče ukrepe nadzora, odloči tudi, da se:
1.     
identiteta kršitelja ne objavi do prenehanja razlogov iz četrtega
odstavka tega člena, ali
2.     
ukrep ali sankcija objavi brez identitete kršitelja, ali
3.     
ukrep ali sankcija ne objavi.
(7) Agencija ne objavi ukrepa ali sankcije iz 3. točke prejšnjega
odstavka, če ne bi mogla v primeru iz 1. in 2. točke prejšnjega odstavka
zagotoviti ustrezne stabilnosti finančnih trgov ali bi bila objava ukrepa ali
sankcije nesorazmerna s težo kršitve. Agencija lahko v primeru razlogov iz
prejšnjega odstavka odloči tudi, da se objava identitete kršitelja začasno
zadrži, ter navede rok za zadržanje objave, če bodo razlogi za zadržanje objave
v tem obdobju verjetno prenehali obstajati.
(8) Če agencija ob izdaji odločbe ne ugotovi razlogov iz
četrtega odstavka tega člena, hkrati z izdajo odločbe, s katero izreče ukrepe
nadzora, odloči tudi, da se identiteta kršitelja objavi, določi rok trajanja
objave, upoštevajoč merila iz četrtega odstavka tega člena, in svojo odločitev
ustrezno utemelji in kršitelja pouči, da mora v primeru obstoja razlogov iz
četrtega odstavka tega člena te razloge navesti v ugovoru, ki se vloži v roku,
ki je v skladu s tem zakonom določen za vložitev pravnega sredstva zoper
odločbo o ukrepu nadzora.
(9) Agencija odloči o ugovoru iz prejšnjega odstavka z
odločbo.
(10) Če agencija na podlagi ugovora kršitelja ugotovi, da so
podani razlogi iz četrtega odstavka tega člena, v odločbi, s katero ugodi
ugovoru, odloči, da se identiteta kršitelja ne objavi ali da se objava
identitete kršitelja začasno zadrži, in navede rok za zadržanje objave.
(11) Zoper odločbo, s katero agencija zavrne ugovor ali
odloči, da se objava identitete kršitelja začasno zadrži, lahko kršitelj vloži
zahtevo za sodno varstvo pod pogoji, določenimi v tem zakonu.
(12) Podatki, ki so v skladu s tem členom javno
objavljeni na spletni strani agencije, ostanejo objavljeni najmanj pet let po
objavi. Podatki, ki v skladu z zakonom, ki ureja varstvo osebnih podatkov,
veljajo za osebne, se obravnavajo v skladu z zakonom, ki ureja varstvo osebnih
podatkov.
358. člen
(sistem sprejemanja prijav o kršitvah)
(1) Agencija vzpostavi sistem sprejemanja prijav o
dejstvih, ki pomenijo ali bi lahko pomenili kršitev 1. 4., 7. do 9. in 11.
poglavja tega zakona ali Uredbe 600/2014/EU v skladu z 269. členom ZBan-3.
(2) Borznoposredniške družbe, banke pri opravljanju
investicijskih storitev in poslov ter pomožnih investicijskih storitev, borza, APA
in ARM iz prvega odstavka 333. člena tega zakona in podružnice
investicijskih podjetij tretjih držav vzpostavijo sistem obveščanja o kršitvah
tega zakona in Uredbe 600/2014/EU, ki zaposlenim omogoča, da prek neodvisnih in
samostojnih poročevalskih linij interno poročajo o kršitvah tega zakona in
Uredbe 600/2014/EU. Upravljavci referenčnih vrednosti vzpostavijo sistem
internega obveščanja o kršitvah Uredbe 2016/1011/EU.
(3) Za sistem iz prejšnjega odstavka se smiselno
uporablja 432. člen tega zakona.
11. poglavje
BORZNI TRGI
11.1 Temeljna pravila o borznih trgih
359. člen
(upravljanje borznega trga)
(1) Borzni trg lahko upravlja samo borza, ki je
pridobila dovoljenje agencije za upravljanje borznega trga (v nadaljnjem
besedilu: dovoljenje za upravljanje borznega trga).
(2) Borznega trga ne sme upravljati nihče drug razen
borze iz prejšnjega odstavka.
360. člen
(sistem za dostop do organiziranih trgov v drugih državah
članicah)
Upravljavec organiziranega trga, ki je v državi članici
svojega sedeža upravičen upravljati organizirani trg, lahko v Republiki Sloveniji
vzpostavi ustrezen sistem, s katerim omogoči oddaljeni dostop do trgovanja na
tem trgu osebam s sedežem v Republiki Sloveniji, ko agencija o tej nameri
prejme obvestilo nadzornega organa te države članice.
361. člen
(seznam borznih trgov)
(1) Agencija vzpostavi seznam borznih trgov, za
upravljanje katerih je izdala dovoljenje, in ga pošlje nadzornim organom držav
članic in ESMA.
(2) Prejšnji odstavek se smiselno uporablja tudi za
vsako spremembo seznama.
362. člen
(predpisi o borzi in borznem trgu)
Agencija predpiše:
1.     
podrobnejše organizacijske zahteve za upravljanje borznega trga,
2.     
podrobnejše pogoje za uvrstitev vrednostnih papirjev v uradno borzno
kotacijo, zlasti glede:
- 
predvidene tržne kapitalizacije delnic,
- 
izjeme iz drugega odstavka 401. člena tega zakona,
- 
ustrezne razpršitve imetništva delnic in
- 
izjeme iz petega odstavka 402. člena tega zakona,
3.     
način in vsebino obvestil in objav iz 399. in 406. člena tega
zakona,
4.     
način in vsebino obvestil iz 412. ter 413. člena in prvega odstavka
415. člena tega zakona.
11.2 Borza
11.2.1 Statusna ureditev borze
363. člen
(organiziranost kot delniška družba)
Borza je organizirana v pravnoorganizacijski obliki delniške družbe
ali evropske delniške družbe.
364. člen
(uporaba določb ZGD-1 za borzo)
Za borzo se uporabljajo določbe ZGD-1 v zvezi z delniškimi družbami
ali evropskimi delniškimi družbami, če v tem zakonu ni določeno drugače.
365. člen
(dejavnosti borze)
(1) Borza lahko opravlja naslednje dejavnosti:
1.     
upravljanje borznega trga s finančnimi instrumenti, za katero je pridobila
dovoljenje za upravljanje borznega trga v skladu s pododdelkom 11.2.3 tega
zakona,
2.     
storitve upravljanja MTF ali OTF, če pridobi dovoljenje agencije za
storitev upravljanja MTF ali OTF,
3.     
storitve objavljanja in obdelave informacij, pri čemer se smiselno uporablja
338. člen tega zakona,
4.     
storitve upravljanja sistema za elektronsko obveščanje in hrambo
informacij, ki jih morajo v skladu s tem zakonom objavljati izdajatelji,
5.     
prodajo in vzdrževanje računalniških programov, ki jih razvije za
opravljanje svojih storitev iz 1. do 4. točke tega odstavka in druge s tem
povezane posle,
6.     
storitve organizacije in izvajanja izobraževanj v zvezi s storitvami iz
1. do 4. točke tega odstavka, namenjenimi udeležencem trga finančnih
instrumentov,
7.     
druge storitve in posle, ki imajo glede načina opravljanja in tveganj,
ki jim je borza pri njihovem opravljanju izpostavljena, podobne značilnosti kot
storitve in posli iz 1. do 6. točke tega odstavka.
(2) Borza ne sme opravljati nobenih drugih dejavnosti,
razen dejavnosti iz prejšnjega odstavka.
(3) V sodni register se ne sme vpisati firma, ki vsebuje
besede »borza vrednostnih papirjev«, »borza finančnih instrumentov « ali
izpeljanke iz teh besed, če pravna oseba ne izpolnjuje pogojev za upravljanje
borznega trga.
(4) Za dovoljenje za storitev upravljanja MTF ali OTF se
smiselno uporabljajo določbe pododdelka 11.2.3 tega zakona.
366. člen
(osnovni kapital borze)
Najnižji znesek osnovnega kapitala borze je
50.000 eurov.
367. člen
(delnice borze)
(1) Delnice borze se lahko glasijo le na ime.
(2) Delnice borze so izdane kot nematerializirani
vrednostni papir, vpisan v centralnem registru.
(3) Delnice borze se uvrstijo v trgovanje na borznem ali
drugem organiziranem trgu, če agencija k taki uvrstitvi izda soglasje. Agencija
izda soglasje, če borza izpolnjuje organizacijske zahteve, določene v
pododdelku 11.2.2 tega zakona.
368. člen
(delničarji borze)
(1) Za delničarje borze se smiselno uporabljajo 66. do
82. člen, razen osmega odstavka 71. člena in četrtega odstavka
76. člena, ter 296. do 301. člen ZBan-3.
(2) Pri smiselni uporabi določb ZBan-3 iz prejšnjega
odstavka se:
1.     
namesto pojma »banka« uporablja pojem »borza«,
2.     
namesto pojma »Banka Slovenije« uporablja pojem »agencija« in
3.     
namesto splošnega sklicevanja na pravila ZBan-3 uporabi splošno sklicevanje
na pravila tega zakona.
(3) Borza o vsaki pridobitvi ali spremembi
kvalificiranega deleža obvesti agencijo, razen če je ta na zahtevo imetnika
tega deleža že izdala ustrezno dovoljenje.
(4) Borza na svojih spletnih straneh javno objavi:
1.     
vse imetnike kvalificiranih deležev s podatki o višini teh deležev,
2.     
vsako spremembo imetnika kvalificiranega deleža, ki lahko glede na
višino tega deleža izvaja pomembnejši vpliv na upravljanje borze.
369. člen
(izbira sistema upravljanja borze)
(1) Borza lahko izbere dvotirni sistem upravljanja z
upravo in nadzornim svetom ali enotirni sistem upravljanja z upravnim odborom.
(2) Za upravni odbor borze z enotirnim sistemom
upravljanja se smiselno uporabljajo določbe tega zakona o nadzornem svetu
borze, za izvršne direktorje pa določbe tega zakona o upravi borze.
370. člen
(smiselna uporaba ZBan-3 za organe vodenja in nadzora borze)
(1) Za člane uprave in nadzornega sveta borze z dvotirnim
sistemom upravljanja se smiselno uporabljajo 35., 38. do 65.,156., 157. in 302.
do 305. člen ZBan-3.
(2) Za upravni odbor borze z enotirnim sistemom upravljanja
se smiselno uporabljajo 35., 50. do 65., 157., 302. in 305. člen ZBan-3
ter določbe tega zakona o nadzornem svetu borze, za izvršne direktorje pa tudi
38. do 49.,156. ter 303. in 304. člen ZBan-3 ter določbe tega zakona o
upravi borze.
(3) Pri smiselni uporabi določb ZBan-3 iz prvega in drugega
odstavka tega člena:
1.     
se namesto izraza »banka« uporablja izraz »borza«,
2.     
se namesto izraza »Banka Slovenije« uporablja izraz »agencija«,
3.     
se pri tretjem odstavku 47. člena ZBan-3 namesto besedila 2. točke
uporablja besedilo »z drugimi zakoni, ki urejajo trgovanje ali poslovanje s
finančnimi instrumenti, in predpisi, izdanimi na njihovi podlagi«,
4.     
se pri 3. točki prvega in drugega odstavka 303. člena ZBan-3
namesto napotila na 47. člen ZBan-3 uporablja napotilo na 379. člen
tega zakona,
5.     
namesto obveščanja Evropskega bančnega organa agencija obvešča ESMA.
(4) Šteje se, da člani upravljalnega organa, ki dejansko
vodijo posle borze ali organiziranega trga iz države članice, ki deluje po
prepisih, ki prenašajo Direktivo 2014/65/EU, izpolnjujejo pogoje, ki so
potrebni za člane uprave borze po tem zakonu.
(5) Nadzorni svet spremlja in redno ocenjuje
učinkovitost ureditve upravljanja borze in sprejme ustrezne ukrepe za odpravo
morebitnih pomanjkljivosti. Člani nadzornega sveta imajo ustrezen dostop do
informacij in dokumentov, potrebnih za nadziranje in spremljanje odločitev
glede vodenja.
(6) Borza v petih dneh po sprejetju sklepa o imenovanju
ali razrešitvi člana uprave ali nadzornega sveta o tem obvesti agencijo in ji
predloži informacije, potrebne za presojo ustreznosti člana uprave ali
nadzornega sveta.
371. člen
(posebna pravila za upravni odbor borze)
(1) Upravni odbor borze imenuje najmanj dva izvršna
direktorja, pri čemer se kot izvršni direktor lahko imenuje samo izmed članov
upravnega odbora.
(2) Za izvršnega direktorja je lahko imenovana največ
polovica članov upravnega odbora borze.
(3) Člani upravnega odbora, ki niso izvršni direktorji,
ne smejo voditi poslov borze.
(4) Upravni odbor borze imenuje komisijo za imenovanja z
nalogami, kot jih določata prvi in drugi odstavek 52. člena ZBan-3, ki je
lahko sestavljena le iz tistih članov upravnega odbora, ki niso izvršni
direktorji.
11.2.2 Organizacijske zahteve za upravljanje borznega
trga
372. člen
(ukrepi za upravljanje nasprotij interesov)
(1) Borza vzpostavi in uresničuje ustrezne ukrepe za
ugotavljanje nasprotij med interesi borze, članov njenih organov vodenja ali
nadzora ali njenih delničarjev in interesom, da borzni trg deluje zanesljivo in
pošteno.
(2) Borza vzpostavi in uresničuje učinkovit sistem za
preprečevanje in upravljanje nasprotij interesov, ki obsega vse razumne ukrepe,
da nasprotja interesov iz prejšnjega odstavka ne bi neugodno vplivala na
delovanje borznega trga ali udeležence trgovanja na njem.
373. člen
(trden in zanesljiv sistem upravljanja)
(1) Borza vzpostavi in uresničuje trden in zanesljiv
sistem upravljanja, ki vsebuje:
1. jasno organizacijsko ureditev z natančno opredeljenimi,
preglednimi in doslednimi notranjimi razmerji glede odgovornosti, 
2. učinkovite postopke ugotavljanja, merjenja ali
ocenjevanja, obvladovanja in spremljanja tveganj, ki jim je borza izpostavljena
ali bi jim bila lahko izpostavljena pri svojem poslovanju,
3. ustrezen sistem notranjih kontrol, ki vključuje
ustrezne administrativne in računovodske postopke.
(2) Organizacijska ureditev, postopki in sistemi iz
prejšnjega odstavka so jasno in razumljivo opredeljeni in sorazmerni z
značilnostmi, obsegom in zapletenostjo poslov, ki jih opravlja borza.
(3) Borza na borznem trgu, ki ga upravlja, ne sme
izvrševati naročil strank v breme lastnega kapitala ali uporabiti tehnike
trgovanja s hkratnim nakupom in prodajo za svoj račun.
374. člen
(razmerja z vzdrževalci trga)
(1) Če borza omogoča vzdrževanje trga, z vzdrževalci
trga:
1.     
sklene pisne dogovore o strategiji vzdrževanja trga na borznem trgu in
2.     
zagotovi zadostno število vzdrževalcev trga, ki sodelujejo pri
vzdrževanju trga, če morajo objavljati zavezujoče ponudbe po primerljivih cenah
zaradi zagotavljanja stalne likvidnosti in je to primerno naravi in obsegu
trgovanja na tem trgu.
(2) Pisni dogovor iz prejšnjega odstavka določa:
1.     
obveznosti vzdrževalca trga glede zagotavljanja likvidnosti in, če je to
primerno, druge obveznosti, ki izhajajo iz 2. točke prejšnjega odstavka,
2.     
spodbude v obliki popustov ali drugih ugodnosti, ki jih prejme
vzdrževalec trga za zagotavljanja stalne likvidnosti in, če je to primerno,
druge pravice, ki izhajajo iz 2. točke prejšnjega odstavka.
(3) Borza nadzoruje in zagotavlja izvrševanje dogovorov
iz prvega odstavka tega člena.
(4) Borza agencijo obvesti o vsebini dogovorov iz prvega
odstavka tega člena in ji na podlagi njene zahteve predloži natančnejše informacije,
ki so potrebne za ugotavljanje skladnosti borze s tem členom.
375. člen
(varovalni mehanizmi)
(1) Borza pri upravljanju borznega trga zagotovi
učinkovite sisteme in postopke, ki zavračajo naročila, ki presegajo vnaprej
določene količinske in cenovne prage ali so očitno napačna.
(2) Borza zagotovi možnost začasne ustavitve ali
omejitve trgovanja na borznem trgu, če pride do precejšnjega nihanja cen
finančnega instrumenta na tem ali podobnem trgu v kratkem časovnem obdobju. V
izjemnih primerih lahko prekliče, spremeni ali popravi že sklenjeni posel.
(3) Parametri za začasno ustavitev trgovanja so primerni
likvidnosti različnih vrst finančnih instrumentov, značilnosti tržnega modela
in vrstam uporabnikov. Zagotavljajo preprečevanje resnih motenj urejenega
trgovanja.
(4) Borza agenciji predloži parametre za začasno
ustavitev trgovanja in ji sporoči vsako pomembno spremembo teh.
(5) Agencija informacije iz prejšnjega odstavka pošlje
ESMA.
(6) Če je borzni trg glede likvidnosti posameznega
finančnega instrumenta pomemben za ta instrument, borza vzpostavi sistem
obveščanja, ki ob začasni ustavitvi trgovanja s finančnim instrumentom obvesti
agencijo in nadzorne organe drugih držav članic, kjer se trguje s tem finančnim
instrumentom, da bi lahko uskladili, ali je potrebno začasno ustaviti trgovanje
tudi na drugih mestih trgovanja.
376. člen
(algoritemsko in elektronsko trgovanje, kolokacija)
(1) Borza pri upravljanju borznega trga zagotovi
učinkovite sisteme in postopke, ki zagotavljajo, da algoritemski trgovalni
sistemi ne ustvarjajo neurejenega trgovanja ali k temu prispevajo, in da
ustrezno upravljajo z oteženimi trgovalnimi pogoji, ki izhajajo iz
algoritemskega trgovanja. Takšni sistemi vključujejo omejitve števila
neizvršenih naročil, ki jih lahko udeleženec vnese v trgovalni sistem,
upočasnitev toka naročil, če obstaja nevarnost preobremenitve trgovalnega
sistema ter omejitve in zagotavljanje najmanjših korakov kotacije, ki jih je
mogoče izvršiti na trgu.
(2) Sistemi in postopki iz prejšnjega odstavka
vključujejo zagotavljanje pogojev za testiranje algoritmov in zahtevo borze, da
od udeležencev trga zahteva ustrezna testiranja algoritmov.
(3) Borza dovoli opravljanje storitve zagotavljanja
neposrednega elektronskega dostopa le osebam iz prvega in drugega odstavka
59. člena tega zakona, pri čemer se smiselno uporablja 243. člen tega
zakona.
(4) Borza vzpostavi primerna pravila in standarde glede
nadzora tveganj in pragove trgovanja glede neposrednega elektronskega dostopa.
Sposobna je razlikovati naročila in posle posameznih oseb, ki uporabljajo
neposredni elektronski dostop, od drugih naročil ali trgovanja osebe iz prvega
in drugega odstavka 59. člena tega zakona in jih po potrebi ustavi.
(5) Borza lahko začasno odvzame ali prepove neposredni
elektronski dostop, ki ga oseba iz prvega in drugega odstavka 59. člena
tega zakona zagotavlja svoji stranki, če so kršena pravila iz tega člena.
(6) Pravila, ki se nanašajo na storitve kolokacije, so
pregledna, poštena in ne smejo biti diskriminatorna.
(7) Borza je sposobna, na podlagi spremnih označb članov
ali udeležencev, identificirati naročila, ustvarjena z algoritemskim trgovanjem,
različne uporabljene algoritme za ustvarjanje naročil in osebe, ki so sprožile
ta naročila. Na zahtevo agencije ji borza te podatke predloži.
(8) Borza agenciji brezplačno zagotovi vse trgovalne
podatke, ki jih agencija potrebuje za opravljanje nadzora. Agencija lahko
zahteva, da ji borza te podatke zagotovi z neposrednim dostopom do trgovalnih
sistemov.
377. člen
(koraki kotacije)
(1) Borza sprejme sistem korakov kotacije za delnice,
potrdila o deponiranju vrednostnih papirjev, ETF, certifikate in druge podobne
finančne instrumente ter za vsak drug finančni instrument v skladu z aktom
Evropske komisije, izdanim na podlagi tretjega in četrtega odstavka
49. člena Direktive 2014/65/EU. Izvajanje sistema korakov kotacije borzam
ne preprečuje, da te povežejo naročila velike vrednosti po srednji vrednosti,
znotraj trenutno ponujene nakupne ali prodajne cene.
(2) Ureditev korakov kotacije:
1.     
je prilagojena likvidnosti in značilnostim finančnega instrumenta na
različnih trgih in povprečnemu razponu med ponujeno in povpraševano ceno ob
upoštevanju želje po zagotavljanju primerno stabilne cene, ne da bi se
neopravičeno omejevalo nadaljnje zmanjševanje razponov,
2.     
sprejme primerne korake kotacije za vsak posamezni finančni instrument.
378. člen
(uskladitev poslovnih ur)
Vsa mesta trgovanja in njihovi člani ali udeleženci uskladijo
poslovne ure, s katerimi beležijo datume in čase, ki jih uporabljajo za
poročanje posameznih dejstev, ki jih zahtevajo predpisi.
379. člen
(odgovornost uprave za spoštovanje pravil o upravljanju s
tveganji)
(1) Upravljanje s tveganji obsega ugotavljanje, merjenje
ali ocenjevanje, obvladovanje in spremljanje tveganj, vključno s poročanjem o
tveganjih, ki jim je borza izpostavljena ali bi jim bila lahko izpostavljena
pri svojem poslovanju.
(2) Uprava zagotovi, da borza posluje v skladu s pravili
o upravljanju s tveganji, in v zvezi s tem zlasti:
1.     
določi natančno opredeljena, pregledna in dosledna notranja razmerja
glede odgovornosti v zvezi z upravljanjem borznega trga ter drugih storitev in
poslov, ki jih opravlja borza, ki:
- 
zagotavljajo jasno razmejitev pristojnosti in nalog v borzi in
- 
preprečujejo nastanek nasprotja interesov.
2.     
odobri in redno preverja strategije in politike borze za ugotavljanje,
merjenje ali ocenjevanje, obvladovanje in spremljanje tveganj, ki jim je borza
izpostavljena ali bi jim lahko bila izpostavljena pri svojem poslovanju.
380. člen
(načrtovanje in izvajanje ukrepov upravljanja s tveganji)
(1) Borza za ugotavljanje, merjenje ali ocenjevanje,
obvladovanje in spremljanje tveganj, ki so povezana s poslovanjem borze, določi
načrt ukrepov upravljanja s tveganji, ki obsega:
1.     
notranje postopke upravljanja s tveganji,
2.     
ukrepe za upravljanje s tveganji in notranje postopke za izvajanje teh
ukrepov,
3.     
notranje postopke za spremljanje izvajanja ukrepov za upravljanje s
tveganji.
(2) Ukrepi za upravljanje s tveganji in postopki za
izvajanje in spremljanje izvajanja teh ukrepov so v načrtu iz prejšnjega odstavka
določeni za vsako vrsto tveganja, ki jim je borza izpostavljena pri posameznih
vrstah poslov, ki jih opravlja, in za tveganja, ki jim je izpostavljena pri
vseh poslih, ki jih opravlja.
(3) Borza določi in izvaja ukrepe za upravljanje s
tveganji, določene s tem zakonom oziroma predpisom o upravljanju s tveganji, in
druge ukrepe, ki so glede na značilnosti in vrsto tveganj, ki jim je borza
izpostavljena ali bi jim bila lahko izpostavljena pri svojem poslovanju,
potrebni za upravljanje s temi tveganji.
381. člen
(politike in procesi upravljanja operativnega tveganja)
(1) Operativno tveganje je tveganje nastanka izgube,
vključno s pravnim tveganjem, zaradi naslednjih okoliščin:
1.     
neustreznosti ali nepravilnega izvajanja notranjih procesov, 
2.     
drugega nepravilnega ravnanja ljudi, ki spadajo v notranjo poslovno
sfero pravne osebe,
3.     
neustreznosti ali nepravilnega delovanja sistemov, ki spadajo v notranjo
poslovno sfero pravne osebe, ali
4.     
zunanjih dogodkov ali dejanj.
(2) Borza oblikuje in izvaja ustrezne politike in
procese za ocenjevanje in upravljanje z operativnim tveganjem, ki vključujejo tudi
opis pristopov k obravnavi redkih, vendar zelo resnih dogodkov, ki pomenijo
pomembno operativno tveganje.
(3) Za namen ustreznega oblikovanja in izvajanja politik
in procesov iz prejšnjega odstavka borza določno in ustrezno podrobno opredeli
dejavnike operativnega tveganja, ki jim je borza izpostavljena ali bi jim bila
lahko izpostavljena.
382. člen
(krizni načrt in načrt neprekinjenega poslovanja ter
odpornost)
(1) Borza izdela krizni načrt in načrt neprekinjenega
poslovanja, ki zagotavlja ustrezne pogoje, da tudi ob hudih poslovnih motnjah
nadaljuje poslovanje in da se ustrezno omejijo izgube borze zaradi teh motenj.
(2) Borza pri upravljanju borznega trga zagotovi
učinkovite sisteme in postopke, ki zagotavljajo odpornost trgovalnega sistema,
da lahko prenese močno povečan obseg naročil in sporočil v sistem. Trgovalni
sistem zagotovi urejeno trgovanje v primeru hudih motenj na trgu, kar borza
zagotovi z rednim testiranjem takšnih situacij, ki morajo biti opredeljene v
kriznem načrtu in načrtu neprekinjenega poslovanja.
383. člen
(kapitalska ustreznost borze in revidiranje)
(1) Borza zagotovi, da vedno razpolaga z ustreznim
kapitalom, ki omogoča njeno normalno delovanje glede na obseg in vrste poslov,
ki jih opravlja, ter zlasti ob upoštevanju značilnosti in obsega poslov, ki se
sklepajo na borznem trgu, in obsega ter stopnje tveganj, ki jim je
izpostavljena pri svojem poslovanju.
(2) Letno poročilo borze pregleda revizor.
(3) Za letno poročilo borze se smiselno uporabljajo drugi
odstavek 103. člena, 105. člen, prvi, peti in šesti odstavek
106. člena ter 107. in 108. člen ZBan-3.
(4) Pri smiselni uporabi določb ZBan-3 iz prejšnjega odstavka
se:
1.     
namesto izraza »banka« uporablja izraz »borza«,
2.     
pri smiselni uporabi 1. točke prvega odstavka 107. člena ZBan-3
namesto napotila na drugi odstavek 9. člena ZBan-3 uporablja napotilo na
prvi odstavek 420. člena tega zakona,
3.     
namesto izraza »Banka Slovenije« uporablja izraz »agencija«.
(5) Borza najmanj enkrat v petih zaporednih letih
zamenja revizijsko družbo, ki je revidirala njeno letno poročilo.
384. člen
(dolžnost varovanja zaupnih informacij)
(1) Borza kot zaupne varuje vse informacije o posameznem
izdajatelju, članu ali o drugi osebi, ne glede na to, kako jih je pridobila.
(2) Člani organov borze, njeni delničarji in delavci
oziroma druge osebe, ki so jim v zvezi z njihovim delom oziroma pri opravljanju
storitev za borzo kakorkoli dostopne zaupne informacije iz prejšnjega odstavka,
teh informacij ne smejo sporočiti tretjim osebam niti jih sami uporabiti ali
omogočiti, da bi jih uporabile tretje osebe.
(3) Za zaupne informacije iz prvega odstavka tega člena
se smiselno uporabljajo drugi odstavek 311. člena, 312. člen ter
prvi, tretji in četrti odstavek 313. člena tega zakona.
385. člen
(pravila in navodila borze)
(1) Borza sprejme pravila (v nadaljnjem besedilu:
pravila borze) in izvedbene postopke (v nadaljnjem besedilu: navodila
borze), s katerimi zagotovi izpolnjevanje zahtev iz 11. poglavja tega
zakona in Uredbe 600/2014/EU glede borznega trga, ter v tem okviru določi:
1.     
pravila o finančnih instrumentih, s katerimi se trguje na borznem trgu,
s katerimi v skladu z oddelkom 9.3 tega zakona uredi:
- 
pogoje za uvrstitev finančnih instrumentov v trgovanje na borznem trgu
in način rednega preverjanja izpolnjevanja teh pogojev,
- 
način izpolnjevanja obveznosti izdajateljev glede nadzorovanih informacij
v razmerju do borze in ukrepe za preverjanje, ali izdajatelj izpolnjuje
obveznosti glede objave nadzorovanih informacij, določene v 3. poglavju tega
zakona,
- 
ukrepe za redno preverjanje izpolnjevanja pogojev za trgovanje z
vrednostnimi papirji na borznem trgu,
- 
način tekočega seznanjanja članov z možnostmi dostopa do nadzorovanih
informacij, ki jih je objavil izdajatelj,
- 
pogoje za začasno ustavitev trgovanja in za umik finančnih instrumentov
iz trgovanja na borznem trgu,
- 
postopek odločanja o uvrstitvi finančnih instrumentov v trgovanje na
borznem trgu ter o začasni ustavitvi trgovanja in umiku finančnih instrumentov
iz trgovanja na borznem trgu,
2.     
pravila o borznih članih, s katerimi v skladu z oddelkom 11.4 tega
zakona uredi:
- 
pogoje za sprejem za borznega člana in za prenehanje članstva, 
- 
organizacijske, tehnične in kadrovske pogoje, strokovne standarde, ki veljajo
za osebje borznega člana, ter pogoje v zvezi s poravnavo borznih poslov, ki jih
izpolnjujejo borzni člani,
- 
ukrepe, ki jih v razmerju do borznega člana lahko uporabi borza, če ta
krši svoje obveznosti,
- 
druge medsebojne pravice in obveznosti borze in borznega člana,
3.     
pravila borznega trgovanja, s katerimi v skladu z oddelkom 11.5 tega
zakona uredi:
- 
način objavljanja ponudb za nakup ali prodajo finančnih instrumentov na
borznem trgu,
- 
način in pogoje za sklenitev poslov na borznem trgu in za poravnavo obveznosti
iz borznih poslov,
- 
druge medsebojne obveznosti borznih članov v zvezi s posli, sklenjenimi
na borznem trgu.
(2) Pravna pravila, določena s pravili in navodili
borze, in njihove vsakokratne spremembe se uporabljajo za presojo medsebojnih
pravic in obveznosti iz teh pravnih razmerij:
1.     
pravna pravila iz 1. točke prvega odstavka tega člena iz pravnih
razmerij med borzo in izdajatelji finančnih instrumentov, ki so uvrščeni v
trgovanje na borznem trgu,
2.     
pravna pravila iz 2. točke prvega odstavka tega člena iz pravnih
razmerij med borzo in borznimi člani ter
3.     
pravna pravila iz 3. točke prvega odstavka tega člena
- 
iz pravnih razmerij med borzo in borznimi člani in
- 
iz pravnih razmerij, ki nastanejo med borznimi člani na podlagi borznega
posla.
(3) Borza k pravilom borze in njihovim spremembam pred
njihovo objavo dobi soglasje agencije.
(4) Borza pravila borze in njihove vsakokratne spremembe
skupaj s soglasjem agencije iz prejšnjega odstavka javno objavi na svojih
spletnih straneh.
(5) Pravila borze in njihove spremembe začnejo veljati
15. dan po javni objavi na spletnih straneh borze, razen če borza v posameznem
primeru iz utemeljenih razlogov določi krajši rok začetka veljavnosti.
(6) Borza navodila javno objavi na svojih spletnih
straneh in o spremembi po elektronski pošti hkrati obvesti vse borzne člane.
Navodila začnejo veljati 15. dan po objavi, razen če borza v posameznem primeru
iz utemeljenih razlogov določi krajši rok začetka veljavnosti.
386. člen
(tarifa borze)
(1) Borza s tarifo določi nadomestila za:
1.     
postopek odločanja o uvrstitvi vrednostnih papirjev v trgovanje na
borznem trgu, ki jih plačujejo njihovi izdajatelji,
2.     
objavo informacij o borznem trgu,
3.     
druge storitve, ki jih opravlja.
(2) Nadomestila iz prejšnjega odstavka so pregledna,
poštena, v skladu z razumnimi poslovnimi pogoji, in nediskriminatorna za
posamezne izdajatelje ali vrste vrednostnih papirjev. Poleg tega ne smejo
spodbujati oddajanja, sprememb ali preklicev naročil, ki bi spodbujala
neurejeno trgovanje ali zlorabe trga. Od vzdrževalcev trga za posamezne delnice
ali košarico delnic, ki jim je borza namenila kakršnekoli ugodnosti, borza
zahteva izpolnjevanje njihovih obveznosti, ki so zaradi tega nastale.
(3) Borza po objavi oziroma spremembi tarife agenciji
nemudoma pošlje vsakokratno spremembo višine nadomestil iz 1. in 2. točke
prvega odstavka tega člena, skupaj z obrazložitvijo, s katero utemeljeno
dokaže, da je sprememba nadomestil skladna s prejšnjim odstavkom.
(4) Borza odpravi kršitve in predloži poročilo o njihovi
odpravi, kot ji je to naloženo z odredbo, ki jo agencija izda zaradi neskladja
tarife borze z drugim odstavkom tega člena, najkasneje v treh delovnih dneh od
dokončnosti odredbe.
(5) Borza lahko v tarifi določi nadomestila za
preklicana naročila v razmerju z njihovo časovno veljavnostjo na trgu in jih
prilagaja posameznim finančnim instrumentom, na katere se nanašajo. Določi
lahko tudi višja nadomestila za tista naročila, ki so bila kasneje umaknjena
kot tista, ki so bila kasneje izvršena. Višja nadomestila lahko določi tudi za
udeležence, ki imajo višji odstotni delež preklicanih naročil, in udeležence,
ki uporabljajo tehniko visokofrekvenčnega algoritemskega trgovanja, v skladu z
večjo obremenitvijo, ki jo takšno trgovanje povzroči.
(6) Za tarifo borze se smiselno uporablja šesti odstavek
385. člena tega zakona.
11.2.3 Dovoljenje za upravljanje borznega trga
387. člen
(dovoljenje za upravljanje borznega trga)
(1) Borza pred začetkom upravljanja borznega trga
pridobi dovoljenje za upravljanje borznega trga.
(2) Borza pred začetkom upravljanja borznega trga s
finančnimi instrumenti, ki niso obseženi v že izdanem dovoljenju za upravljanje
borznega trga, pridobi dodatno dovoljenje.
(3) Borza ves čas upravljanja borznega trga izpolnjuje
zahteve, ki so potrebne za pridobitev dovoljenja za upravljanje borznega trga.
388. člen
(zahteva za izdajo dovoljenja za upravljanje borznega trga)
(1) Zahtevi za izdajo dovoljenja za upravljanje borznega
trga je treba priložiti:
1.     
statut borze v obliki overjenega prepisa notarskega zapisa, 
2.     
poslovni načrt borze za prva tri leta poslovanja, ki vsebuje opis:
- 
poslov, ki jih namerava borza opravljati pri upravljanju borznega trga,
- 
načina uresničevanja organizacijskih zahtev iz pododdelka 11.2.2 tega
zakona,
3.     
seznam delničarjev, ki za vsakega delničarja navaja osebno ime, stalno
ali začasno prebivališče fizične osebe oziroma sedež in firmo pravne osebe ter
podatek o številu in deležu delnic, ki jih je prevzel ob ustanovitvi borze, 
4.     
druge dokaze, ki dokazujejo, da so izpolnjeni pogoji za izdajo
dovoljenja za upravljanje borznega trga s finančnimi instrumenti, na katere se
nanaša zahteva.
(2) Zahtevi za izdajo dovoljenja iz drugega odstavka
387. člena tega zakona je treba priložiti samo listine iz 2. in
4. točke prvega odstavka tega člena glede upravljanja borznega trga s
finančnimi instrumenti, na katere se nanaša ta zahteva.
389. člen
(združitev postopka odločanja o dovoljenjih)
Agencija hkrati odloča o:
1.     
zahtevi borze za izdajo dovoljenja za upravljanje borznega trga,
2.     
zahtevah bodočih kvalificiranih imetnikov delnic borze iz 1. točke tega
člena za izdajo dovoljenja za pridobitev kvalificiranega deleža,
3.     
zahtevah kandidatov za člane uprave te borze iz 1. točke tega člena za
izdajo dovoljenja za opravljanje funkcije člana uprave borze.
390. člen
(odločanje o dovoljenju za upravljanje borznega trga)
(1) Agencija izda borzi dovoljenje za upravljanje
borznega trga, če:
1.     
je statusna ureditev borze v skladu s pododdelkom 11.2.1 tega zakona,
2.     
so izpolnjeni pogoji za izdajo dovoljenj za pridobitev kvalificiranih
deležev vsem kvalificiranim imetnikom,
3.     
so izpolnjeni pogoji za izdajo dovoljenj za opravljanje funkcije člana
uprave borze vsem članom uprave te borze,
4.     
je načrtovani sistem upravljanja iz drugega odstavka 373. člena
tega zakona ustrezen in primeren za upravljanje s tveganji, ki jim bo borza pri
opravljanju načrtovanih poslov izpostavljena, in
5.     
borza izpolnjuje organizacijske zahteve iz pododdelka 11.2.2 tega
zakona.
(2) V izreku odločbe o izdaji dovoljenja za upravljanje
borznega trga so navedene vrste finančnih instrumentov, na katere se dovoljenje
nanaša.
391. člen
(prenehanje opravljanja storitev upravljanja borznega trga)
(1) Če skupščina borze sprejme sklep o prenehanju borze
in začetku likvidacijskega postopka ali sklep, s katerim se dejavnost borze
spremeni tako, da ta ne bo več opravljala storitev upravljanja borznega trga,
se smiselno uporabljajo 95., 96., 98., 99. in 101. člen ZBan-3, če v
drugem do šestem odstavku tega člena ni določeno drugače.
(2) Borza v osmih dneh po zasedanju skupščine, na
katerem je bil sprejet sklep iz prejšnjega odstavka, ta sklep javno objavi na
svojih spletnih straneh in o njem obvesti:
1.     
izdajatelje, katerih finančni instrumenti so uvrščeni v trgovanje na
borznem trgu,
2.     
borzne člane in
3.     
agencijo.
(3) Borza opravlja storitve upravljanja borznega trga še
najmanj eno leto po obvestilu iz prvega odstavka tega člena.
(4) Borza v primeru iz prvega odstavka tega člena
zagotovi, da druga borza ali upravljavec organiziranega trga druge države
članice prevzame:
1.     
celotno dokumentacijo v zvezi z borznimi posli in izdajatelji, ki jo je
bila dolžna voditi borza, in
2.     
vse obveznosti in odgovornosti borze v zvezi z vodenjem in hranjenjem te
dokumentacije ter dostopom do nje.
(5) Borza v osmih dneh po prenosu dokumentacije v skladu
s prejšnjim odstavkom agenciji predloži poročilo, v katerem opiše ukrepe, ki
jih je opravila za izpolnitev obveznosti iz četrtega odstavka tega člena, in
poročilu priloži dokaze o izpolnitvi teh obveznosti.
(6) Dovoljenje za upravljanje borznega trga preneha, če
borza:
1.     
v skladu s prvim do petim odstavkom tega člena preneha opravljati
storitve upravljanja borznega trga, s predložitvijo poročila iz petega odstavka
tega člena, ali
2.     
ne začne upravljati borznega trga, na katerega se dovoljenje nanaša, v
enem letu od izdaje dovoljenja.
(7) Če nastopi razlog iz prejšnjega odstavka, izda
agencija odločbo, s katero ugotovi, da je dovoljenje prenehalo.
(8) Agencija o prenehanju dovoljenja za upravljanje
borznega trga obvesti ESMA.
392. člen
(dovoljenje za združitev ali delitev)
(1) Če je borza udeležena pri združitvi ali delitvi
družb, pridobi dovoljenje agencije za to združitev ali delitev.
(2) Za odločanje o dovoljenju za združitev ali delitev
se smiselno uporabljajo 388. do 390. člen tega zakona.
(3) Če zaradi izvedbe združitve ali delitve nastane nova
družba, ki bo upravljala borzni trg, ta nova družba pred vpisom združitve ali
delitve v sodni register pridobi dovoljenje agencije za upravljanje borznega
trga.
(4) Prvi do tretji odstavek tega člena se smiselno
uporabljajo tudi za druga statusna preoblikovanja, pri katerih je udeležena
borza.
11.2.4 Vzpostavitev sistema za dostop do borznega trga v
drugi državi članici
393. člen
(obvestilo o nameri vzpostavitve sistema za dostop do
borznega trga v drugi državi članici)
Če namerava borza v drugi državi članici namestiti sistem, s
katerimi bo omogočila oddaljeni dostop do trgovanja na borznem trgu osebam s
sedežem v tej državi članici, o tem obvesti agencijo.
394. člen
(predložitev obvestila nadzornemu organu države članice)
(1) Agencija obvestilo iz 393. člena tega zakona v
enem mesecu predloži nadzornemu organu države članice, na katero se nanaša
obvestilo, in o tem obvesti borzo.
(2) Agencija na zahtevo nadzornega organa države članice
iz prejšnjega odstavka temu brez nepotrebnega odlašanja sporoči podatke,
vključno z osebnimi podatki, o članih oziroma udeležencih borznega trga, ki jih
ta potrebuje za izvajanje nadzora.
(3) Borza lahko omogoči začetek uporabe sistema iz
393. člena tega zakona v drugi državi članici, ko nadzorni organ te države
članice prejme obvestilo iz prvega odstavka tega člena.
11.3 Finančni instrumenti, s katerimi se trguje na borznem
trgu
11.3.1 Uvrstitev finančnih instrumentov v trgovanje na
borznem trgu
11.3.1.1 Splošna pravila
395. člen
(splošni pogoji za uvrstitev finančnih instrumentov v
trgovanje na borznem trgu)
(1) Pravila borze določajo jasna in pregledna pravila o
uvrstitvi finančnih instrumentov v trgovanje na borznem trgu.
(2) Ureditev v pravilih borze zagotavlja, da se v
trgovanje na borznem trgu lahko uvrstijo samo finančni instrumenti, katerih lastnosti
omogočajo, da se z njimi trguje pošteno, urejeno in učinkovito.
(3) Poleg pogojev iz prejšnjega odstavka ureditev v
pravilih borze zagotavlja, da se v trgovanje na borznem trgu lahko uvrstijo
samo prenosljivi vrednostni papirji, katerih lastnosti omogočajo, da se z njimi
prosto trguje.
(4) Glede izvedenih finančnih instrumentov ureditev v
pravilih borze zagotavlja tudi, da se v trgovanje uvrstijo samo tisti izvedeni
finančni instrumenti, katerih vsebina omogoča pregledno določanje cene in
učinkovite pogoje poravnave.
(5) Borza lahko v pravilih borze poleg uradne borzne
kotacije določi tudi druge posebne segmente borznega trga, za katere lahko
določi strožje pogoje za uvrstitev v trgovanje od pogojev, določenih v pododdelku
11.3.1 tega zakona.
396. člen
(posebni pogoji za uvrstitev vrednostnih papirjev v
trgovanje na borznem trgu)
(1) Poleg splošnih pogojev, določenih v drugem odstavku
395. člena tega zakona, vrednostni papirji za uvrstitev v trgovanje na
borznem trgu izpolnjujejo tudi naslednje pogoje:
1.     
pravni položaj izdajatelja je glede njegove ustanovitve in njegove
statusne ureditve v skladu s predpisi države njegovega sedeža,
2.     
izdajatelj oziroma vlagatelj zahteve za uvrstitev v trgovanje na borznem
trgu je glede objave prospekta in drugih informacij izpolnil obveznosti,
določene v 2. poglavju tega zakona,
3.     
vrednostni papirji so prosto prenosljivi,
4.     
vrednostni papirji so veljavno izdani in izpolnjeni so tudi pogoji za
zanesljivo poravnavo poslov s temi vrednostnimi papirji.
(2) Pogoji iz 4. točke prvega odstavka tega člena so
izpolnjeni:
1.     
če ima izdajatelj sedež v Republiki Sloveniji: če so vrednostni papirji
izdani kot nematerializirani vrednostni papirji, vpisani v centralni register,
2.     
v drugih primerih, če so:
- 
(črtana)
- 
vrednostni papirji izdani kot nematerializirani vrednostni papirji,
vpisani v centralnem depoju, ali kot tiskani vrednostni papirji, ki so v zbirni
hrambi v centralnem depoju, in če so izpolnjeni pogoji za poravnavo borznih
poslov s temi vrednostnimi papirji iz 448. člena tega zakona.
397. člen
(zahteva za uvrstitev vrednostnih papirjev v trgovanje na
borznem trgu)
(1) Vrednostni papirji se lahko uvrstijo v trgovanje na
borznem trgu na zahtevo:
1.     
izdajatelja ali
2.     
druge osebe, če izdajatelj s tem soglaša.
(2) Če so vrednostni papirji uvrščeni v trgovanje na
drugem borznem trgu v Republiki Sloveniji ali drugem organiziranem trgu v
državi članici, se vrednostni papirji lahko uvrstijo v trgovanje na borznem
trgu tudi na zahtevo druge osebe, ne da bi bilo za to potrebno soglasje
izdajatelja.
(3) Če se vrednostni papirji uvrstijo v trgovanje na
borznem trgu v skladu s prejšnjim odstavkom brez soglasja izdajatelja, borza o
tem obvesti izdajatelja.
(4) Če se vrednostni papirji uvrstijo v trgovanje na
borznem trgu v skladu z drugim odstavkom tega člena brez soglasja izdajatelja,
za izdajatelja v razmerju do borze ne nastanejo obveznosti iz 398. člena
tega zakona.
398. člen
(nadzorovane informacije izdajatelja vrednostnih papirjev)
(1) Izdajatelj vrednostnih papirjev v rokih in na način,
na katerega po prvem odstavku 155. člena tega zakona o nadzorovani informaciji
obvesti agencijo oziroma nadzorni organ druge države članice, ki je matična
država članica izdajatelja, obvesti tudi borzo.
(2) Za nastanek in prenehanje obveznosti izdajatelja iz
prejšnjega odstavka se smiselno uporablja 124. člen tega zakona.
(3) Borza v zvezi z vrednostnimi papirji, uvrščenimi v
trgovanje na borznem trgu, vzpostavi in uresničuje:
1.     
učinkovite ukrepe za redno preverjanje, ali izdajatelji izpolnjujejo
obveznosti glede objave nadzorovanih informacij, določene v 3. poglavju tega
zakona, in
2.     
ukrepe, ki so potrebni za redno preverjanje izpolnjevanja pogojev za
trgovanje z vrednostnimi papirji na borznem trgu.
(4) Borza svoje člane tekoče seznanja z možnostmi
dostopa do nadzorovanih informacij, ki jih je objavil izdajatelj v skladu s 3.
poglavjem tega zakona.
399. člen
(obveščanje agencije in objava uvrstitve finančnih
instrumentov v trgovanje na borznem trgu)
(1) Borza agencijo obvesti o vsaki zahtevi za uvrstitev
finančnih instrumentov v trgovanje na borznem trgu in o svoji odločitvi o tej
zahtevi.
(2) Borza javno objavi informacije o uvrstitvi finančnih
instrumentov v trgovanje na borznem trgu na svojih spletnih straneh.
11.3.1.2 Uvrstitev vrednostnih papirjev v uradno borzno kotacijo
400. člen
(posebna pravila odseka 11.3.1.2)
(1) Vrednostnie papirje se uvrsti v uradno borzno
kotacijo, če so poleg pogojev, določenih v odseku 11.3.1.1 tega zakona,
izpolnjeni tudi dodatni pogoji glede predvidene tržne kapitalizacije in
razpršitve teh vrednostnih papirjev ter drugi dodatni pogoji, določeni v odseku
11.3.1.2 tega zakona.
(2) Če je zahteva za uvrstitev vrednostnih papirjev v
trgovanje na borznem trgu vložena hkrati ali v kratkem časovnem obdobju pred
vložitvijo zahteve za uvrstitev teh vrednostnih papirjev v uradno kotacijo
organiziranega trga druge države članice ali po vložitvi take zahteve ali če se
zahteva za uvrstitev v uradno borzno kotacijo nanaša na vrednostne papirje, ki
so že uvrščeni v uradno kotacijo na organiziranem trgu druge države članice,
borza sodeluje z organom, ki je pristojen za odločanje o uvrstitvi v uradno
kotacijo organiziranega trga te države članice, in skupaj s tem organom sprejme
ustrezne ukrepe, potrebne za pospešitev postopka in v največjem možnem obsegu
za poenostavitev morebitnih formalnosti in dodatnih pogojev za uvrstitev v
uradno kotacijo teh vrednostnih papirjev.
(3) Če se zahteva za uvrstitev v uradno borzno kotacijo
nanaša na vrednostne papirje, ki so že uvrščeni v uradno kotacijo organiziranega
trga druge države članice, lahko borza zavrne to zahtevo tudi, če izdajatelj ne
izpolnjuje obveznosti v zvezi z uvrstitvijo teh vrednostnih papirjev v uradno
kotacijo organiziranega trga druge države članice.
401. člen
(dodatni pogoji za uvrstitev delnic v uradno borzno
kotacijo)
(1) V uradno borzno kotacijo se lahko uvrstijo samo
delnice, katerih izdajatelj je objavil letno poročilo za zadnja tri poslovna
leta v skladu s predpisi države sedeža izdajatelja.
(2) Ne glede na prejšnji odstavek se v uradno borzno
kotacijo izjemoma lahko uvrstijo tudi delnice, glede katerih pogoj iz
prejšnjega odstavka ni izpolnjen, če so vlagateljem na drug način zagotovljene
informacije, ki jih potrebujejo za poučeno oceno izdajatelja in delnic.
(3) Delnice se v uradno borzno kotacijo uvrsti, če sta
izpolnjena tudi naslednja dodatna pogoja:
1.     
pred uvrstitvijo v uradno borzno kotacijo je potekel rok za vpis in
vplačilo delnic, če je prej potekal postopek njihove prodaje javnosti,
2.     
imetništvo delnic je ustrezno razpršeno v javnosti.
(4) Zahteva za uvrstitev delnic v uradno borzno kotacijo
se nanaša na celotno količino že izdanih delnic istega razreda.
402. člen
(dodatni pogoji za uvrstitev dolžniških vrednostnih papirjev
v uradno borzno kotacijo)
(1) Dolžniške vrednostne papirje se v uradno borzno
kotacijo uvrsti, če sta izpolnjena tudi naslednja dodatna pogoja:
1.     
pred uvrstitvijo v uradno borzno kotacijo je potekel rok za vpis in
vplačilo teh vrednostnih papirjev, če je prej potekal postopek njihove prodaje
javnosti,
2.     
skupni nominalni znesek izdaje, na katerega se glasijo, ni manjši od
200.000 eurov.
(2) Pogoj iz 1. točke prvega odstavka tega člena se ne
uporablja za dolžniške vrednostne papirje, ki se izdajajo stalno ali
ponavljajoče se in pri katerih končni rok za vpis in vplačilo ni določen.
(3) Pogoj iz 2. točke prvega odstavka tega člena se ne
uporablja za dolžniške vrednostne papirje, ki se izdajajo stalno ali
ponavljajoče se in pri katerih skupni znesek izdaje ni določen.
(4) Zahteva za uvrstitev dolžniških vrednostnih papirjev
v uradno borzno kotacijo se nanaša na celotno količino teh vrednostnih papirjev
iste vrste.
(5) Dolžniški vrednostni papirji, ki vsebujejo opcijo do
zamenjave za delnice ali do nakupa delnic, se lahko uvrstijo v uradno borzno
kotacijo samo, če so delnice, ki so predmet te opcije, uvrščene v trgovanje na
borznem ali drugem organiziranem trgu.
(6) Ne glede na prejšnji odstavek se v uradno borzno
kotacijo izjemoma lahko uvrstijo tudi dolžniški vrednostni papirji, glede
katerih pogoj iz prejšnjega odstavka ni izpolnjen, če so vlagateljem drugače
zagotovljene informacije, ki jih potrebujejo za poučeno oceno glede vrednosti
delnic, ki so predmet opcije, vsebovane v tem dolžniškem vrednostnem papirju.
11.3.2 Začasna ustavitev trgovanja in umik finančnih
instrumentov iz trgovanja na borznem trgu
403. člen
(začasna ustavitev trgovanja)
(1) Borza začasno ustavi trgovanje s finančnim
instrumentom, če je ustavitev ali prepoved trgovanja kot nadzorni ukrep
odredila agencija ali drug nadzorni organ države članice izdajatelja tega
finančnega instrumenta.
(2) Borza lahko začasno ustavi trgovanje s finančnim
instrumentom, če je to potrebno za zaščito interesov vlagateljev v zvezi s
pravilno objavo dodatka k prospektu ali nadzorovane informacije v skladu s 3. poglavjem
tega zakona ali v zvezi z drugimi dejstvi in okoliščinami.
(3) Borza začasno ustavi trgovanje s finančnim
instrumentom, ki ne izpolnjuje več pogojev za trgovanje s tem instrumentom na
borznem trgu, razen če bi taka ustavitev lahko povzročila pomembne škodljive
posledice za interese vlagateljev ali normalno delovanje borznega trga.
(4) Borza ob upoštevanju izvedbenega akta Evropske
komisije, izdanega na podlagi tretjega odstavka 32. člena Direktive 2014/65/EU,
v primeru iz prejšnjega odstavka uporabi enak ukrep za izvedene finančne
instrumente iz 4. do 10. točke drugega odstavka 7. člena tega zakona,
ki se nanašajo na finančni instrument, ki je predmet ustavitve trgovanja, da bi
se zagotovil cilj zaradi katerega je bil finančni instrument predmet ustavitve
trgovanja.
404. člen
(umik finančnih instrumentov iz trgovanja na borznem trgu)
(1) Borza umakne iz trgovanja na borznem trgu:
1.     
finančni instrument, za katerega je tak umik kot nadzorni ukrep odredila
agencija ali drug nadzorni organ matične države članice izdajatelja tega
finančnega instrumenta,
2.     
dolžniški vrednostni papir:
- 
v treh delovnih dneh po prejemu obvestila javne družbe iz 9. točke
enajstega odstavka 125. člena tega zakona, vendar ne prej kot naslednji
delovni dan po dnevu, ko po 8. točki enajstega odstavka 125. člena
tega zakona začne učinkovati sklep o umiku dolžniških vrednostnih papirjev z
organiziranega trga, ali
- 
če so zapadle vse obveznosti, vsebovane v tem vrednostnem papirju, ali
- 
v drugih primerih: v treh delovnih dneh po prejemu ustreznega obvestila
glede sprejetega veljavnega sklepa o umiku dolžniških vrednostnih papirjev z
organiziranega trga,
3.     
lastniški vrednostni papir: v treh delovnih dneh po prejemu obvestila
javne družbe iz devetega odstavka 125. člena tega zakona, vendar ne prej
kot naslednji delovni dan po dnevu, ko po osmem odstavku 125. člena tega
zakona začne učinkovati sklep o umiku delnic z organiziranega trga,
4.     
finančni instrument, ki je bil uvrščen v trgovanje na borznem trgu brez
soglasja izdajatelja, če umik zahteva oseba, na zahtevo katere je bil ta
finančni instrument uvrščen v trgovanje na borznem trgu, s potekom odpovednega
obdobja, ki je določeno v pravilih borze in ki ne sme biti daljše od treh
mesecev od prejema zahteve za umik.
(2) Borza iz trgovanja na borznem trgu umakne finančni
instrument, če finančni instrument ali njegov izdajatelj ne izpolnjuje več
pogojev za trgovanje s tem instrumentom na borznem trgu, razen če bi tak umik
lahko povzročil pomembne škodljive posledice za interese vlagateljev ali
normalno delovanje borznega trga.
(3) Borza v primeru iz prejšnjega odstavka uporabi, ob
upoštevanju delegiranega akta Evropske komisije, izdanega na podlagi drugega
odstavka 52. člena Direktive 2014/65/EU, enak ukrep za izvedene finančne
instrumente iz 4. do 10. točke drugega odstavka 7. člena tega zakona,
ki se nanašajo na finančni instrument, ki je predmet umika iz trgovanja, da bi
se zagotovil cilj zaradi katerega je bil finančni instrument predmet umika iz
trgovanja.
405. člen
(pravice delničarjev, če so delnice umaknjene iz trgovanja
na borznem trgu)
(1) Če borza po 1. točki prvega odstavka ali po drugem
odstavku 404. člena tega zakona umakne delnice iz trgovanja na borznem
trgu, izdajatelj v dveh mesecih po objavi umika delnic iz trgovanja na borznem
trgu skliče skupščino in na skupščini delničarjem ponudi, da družba prevzame
njihove delnice za plačilo primerne denarne odpravnine.
(2) Za pravico do denarne odpravnine iz prejšnjega
odstavka se smiselno uporablja 603. člen ZGD-1. Rok za vložitev predloga
za določitev primerne denarne odpravnine začne teči, če:
1.     
je bilo opravljeno zasedanje skupščine iz prejšnjega odstavka: od dneva
predložitve zapisnika o zasedanju skupščine sodnemu registru,
2.     
skupščina iz prejšnjega odstavka ni bila sklicana: s potekom dveh
mesecev od javne objave umika delnic iz trgovanja na borznem trgu.
(3) Če je zasedanje skupščine sklicano za dan, ki je
poznejši od dveh mesecev od objave umika delnic iz trgovanja na borznem trgu,
lahko delničar predlog za sodni preizkus menjalnega razmerja vloži tudi že pred
zasedanjem skupščine.
(4) Borza v objavi umika delnic iz trgovanja na borznem
trgu delničarje pouči o pravici do primerne denarne odpravnine in načinu
uveljavitve te pravice.
(5) Prvi do četrti odstavek tega člena se ne
uporabljajo, če so bile delnice uvrščene v trgovanje na borznem trgu na zahtevo
druge osebe brez soglasja izdajatelja.
406. člen
(obveščanje agencije in objava začasne ustavitve trgovanja
in umika finančnih instrumentov iz trgovanja na borznem trgu)
(1) Borza agencijo takoj obvesti o vsaki začasni
ustavitvi trgovanja in vsakem umiku iz trgovanja na borznem trgu za vsak
finančni instrument ali izvedeni finančni instrument, ki se nanaša na ta
finančni instrument.
(2) Borza ob upoštevanju izvedbenega akta Evropske
komisije, izdanega na podlagi tretjega odstavka 52. člena Direktive 2014/65/EU
javno objavi informacije o začasni ustaviti trgovanja in umiku iz trgovanja na
borznem trgu za vsak finančni instrument ali izvedeni finančni instrument, ki
se nanaša na ta finančni instrument, na svojih spletnih straneh.
11.3.3 Postopek odločanja borze o uvrstitvi finančnih
instrumentov v trgovanje ter o začasni ustavitvi in umiku iz trgovanja na
borznem trgu
407. člen
(uporaba določb)
(1) Borza ravna v skladu z določbami pododdelka 11.3.3
tega zakona, pri:
1.     
uvrstitvi finančnega instrumenta v trgovanje na borznem trgu ali v
uradno borzno kotacijo,
2.     
začasni ustavitvi trgovanja s finančnim instrumentom in
3.     
umiku finančnega instrumenta iz trgovanja na borznem trgu.
(2) Kadar borza o zadevi iz 2. ali 3. točke prejšnjega
odstavka ne odloča na podlagi vloge izdajatelja, izdajatelja pozove, da se
izjavi o dejstvih in okoliščinah, ki so pomembni za odločitev, če zakon ne
določa drugačnega načina zagotovitve možnosti izdajatelju, da se izjavi.
(3) Ne glede na prejšnji odstavek borza pred izdajo
odločbe iz 2. ali 3. točke prvega odstavka tega člena izdajatelju ni dolžna
zagotoviti možnosti, da se izjavi, če z izvršitvijo odločbe zaradi zaščite
vlagateljev ni mogoče odlašati. V primeru iz prejšnjega stavka so razlogi za
nezagotovitev možnosti izjave navedeni v obrazložitvi odločbe.
408. člen
(organ odločanja)
O uvrstitvi finančnega instrumenta v trgovanje na borznem trgu
ali v uradno borzno kotacijo, začasni ustavitvi trgovanja s finančnim
instrumentom in umiku finančnega instrumenta iz trgovanja na borznem trgu,
odloča uprava borze.
409. člen
(roki za odločanje)
(1) Borza o zadevi iz 1. točke prvega odstavka
407. člena tega zakona odloči v 30 dneh po prejemu zahteve.
(2) Borza sklep o odpravi pomanjkljivosti naloga izda v
osmih dneh po prejemu zahteve.
(3) Če je borza v roku iz prejšnjega odstavka izdala
sklep o odpravi pomanjkljivosti, rok iz prvega odstavka tega člena ne teče od
vročitve tega sklepa vlagatelju zahteve do:
-       
poteka roka za odpravo pomanjkljivosti, določenega s sklepom, ali
-       
prejema dopolnitve oziroma poprave naloga, če je nalog dopolnjen oziroma
popravljen v roku, določenem s sklepom.
11.4 Borzni člani
410. člen
(dostop do borznega trga)
(1) Na borznem trgu lahko trgujejo samo borzni člani.
(2) Pravila borze določajo pregledna in
nediskriminatorna pravila, ki temeljijo na objektivnih merilih za
organizacijske, tehnične in kadrovske pogoje ter pogoje v zvezi s poravnavo
borznih poslov, ki jih izpolnjuje borzni član.
(3) Borza borznim članom zagotovi ustrezen neposredni
ali oddaljeni dostop za uporabo informacijskega sistema za trgovanje na borznem
trgu (v nadaljnjem besedilu: trgovalni sistem). Če se za trgovanje na borznem
trgu ali posameznem segmentu tega trga ne uporablja informacijski sistem, borza
borznim članom na ustrezen drug način zagotovi ustrezen dostop do trgovalnega
sistema.
411. člen
(osebe, ki jih borza lahko sprejme v članstvo)
(1) Borza lahko v članstvo sprejme:
1.     
borznoposredniško družbo, investicijsko podjetje, banko ali posebno
finančno institucijo, ki je v Republiki Sloveniji v skladu s prvim oziroma
drugim odstavkom 59. člena tega zakona upravičena neposredno ali prek
podružnice opravljati investicijske storitve in posle iz 2., 3. ali 4. točke
prvega odstavka 11. člena tega zakona,
2.     
investicijsko podjetje, banko ali posebno finančno institucijo države
članice, ki je v državi članici svojega sedeža upravičena opravljati
investicijske storitve in posle iz 2., 3. ali 4. točke prvega odstavka
11. člena tega zakona.
(2) Pravila borze lahko določijo, da lahko borzni član
postane tudi druga oseba, ki:
1.     
ima ustrezen ugled in dobro ime,
2.     
ima ustrezne trgovalne izkušnje in sposobnosti,
3.     
izpolnjuje druge pogoje za borznega člana, določene v pravilih borze.
(3) Borza lahko v članstvo sprejme tudi Republiko
Slovenijo in Banko Slovenije.
412. člen
(obveščanje agencije o borznih članih)
Borza agencijo redno obvešča o sprejemu novih borznih članov
in prenehanju položaja borznega člana ter ji dostavlja vsakokraten seznam
borznih članov.
413. člen
(obveznosti borznih članov)
(1) Borzni člani pri trgovanju na borznem trgu ravnajo v
skladu s tem zakonom in predpisi, izdanimi na njegovi podlagi, ter s pravili in
navodili borze.
(2) Borzni člani zagotovijo, da vedno izpolnjujejo
organizacijske, tehnične in kadrovske pogoje ter pogoje v zvezi s poravnavo
borznih poslov, ki jih izpolnjujejo v skladu s pravili borze.
(3) Za posle, sklenjene na borznem trgu v skladu s
pravili in navodili borze med borznimi člani, se ne uporablja oddelek 7.2 tega
zakona.
(4) Ne glede na prejšnji odstavek borzni člani, če pri
sklepanju poslov za račun svojih strank izvršujejo naročila strank na borznem
trgu, ravnajo v skladu z oddelkom 7.2 tega zakona.
414. člen
(nadzor borze nad borznimi člani)
(1) Borza vzpostavi in uresničuje učinkovite ukrepe in
postopke, vključno s potrebnimi sredstvi, za redno spremljanje, ali borzni
člani izpolnjujejo obveznosti, določene s pravili in navodili borze.
(2) Borza spremlja posredovana naročila, vključno s
preklicanimi, in izvršene posle, ki jih na borznem trgu sklepajo njeni člani,
zaradi ugotavljanja kršitev pravil borze, neurejenih trgovalnih razmer ali
ravnanj, ki imajo značilnosti zlorabe trga, ali motenj v sistemu v zvezi s
posameznim finančnim instrumentom.
415. člen
(obveščanje agencije in sodelovanje z nadzornimi organi
glede nadzora nad borznimi člani)
(1) Borza agencijo obvešča o pomembnih kršitvah pravil
borze, neurejenih trgovalnih razmerah in ravnanjih borznih članov, ki imajo
značilnosti zlorabe trga, ali motenj v sistemu v zvezi s posameznim finančnim
instrumentom.
(2) Agencija informacije iz prejšnjega odstavka pošlje
ESMA in nadzornim organom drugih držav članic. Če gre za ravnanja, ki imajo
značilnosti zlorabe trga, agencija poročanje opravi šele, ko je prepričana, da
gre za takšno ravnanje.
(3) Borza brez nepotrebnega odlašanja na zahtevo
agencije ali drugega organa Republike Slovenije ali druge države članice, ki je
pristojen za preiskavo in pregon prepovedanih ravnanj zlorabe trga, predloži
vse informacije in mu zagotovi drugo pomoč v zvezi s preiskavo in pregonom
prepovedanih dejanj zlorabe trga, storjenih pri trgovanju na borznem trgu ali
prek informacijskega sistema za trgovanje na borznem trgu.
11.5 Pravila borznega trgovanja
416. člen
(sklepanje borznih poslov)
(1) Vnos ponudbe za prodajo ali nakup finančnih
instrumentov v trgovalni sistem ima za borznega člana, ki je vnesel to ponudbo,
učinek objave zavezujoče ponudbe, s sprejetjem katere je sklenjen posel o
prodaji ali nakupu tega finančnega instrumenta.
(2) Pravila borze določajo:
1.     
časovni trenutek, ko se šteje, da je v trgovalni sistem vnesena ponudba
iz prejšnjega odstavka,
2.     
pogoje in način za preklic te ponudbe,
3.     
merila za določitev:
- 
vnos katere ponudbe ima pravni učinek sprejetja druge vnesene ponudbe in
- 
drugih pogojev glede količine in cene finančnih instrumentov, pod
katerimi je s tem sprejetjem ponudbe sklenjen borzni posel.
(3) Pravila borze lahko določijo pravico borznega člana,
da v soglasju z drugim borznim članom, ki je nasprotna stranka borznega posla,
odstopi od tega posla. Rok za uresničitev odstopne pravice je v pravilih borze
določen ob upoštevanju pravil poravnalnega sistema, prek katerega se opravlja
poravnava tega posla.
(4) Za medsebojne pravice in obveznosti borznih članov
na podlagi borznega posla se uporablja pravo Republike Slovenije.
(5) Če se za trgovanje na borznem trgu ali posameznem
segmentu tega trga ne uporablja informacijski sistem, se za sklepanje borznih
poslov prvi in drugi odstavek tega člena uporabljata smiselno.
(6) Ureditev borznega trgovanja v pravilih borze
vključuje pravila:
1.     
ki omogočajo pošteno in urejeno trgovanje in določajo objektivna merila
za sklepanje borznih poslov, ter
2.     
katerih namen je odkrivanje in preprečevanje tržnih manipulacij.
417. člen
(zaključek borznih poslov)
Borza ima vzpostavljeno učinkovito ureditev za omogočanje učinkovitega
in pravočasnega zaključka borznih poslov, ki se izvršijo v okviru njenih
sistemov.
418. člen
(postopek zaradi insolventnosti nad borznim članom)
(1) Postopek zaradi insolventnosti po tem členu je
postopek prisilne poravnave, stečaja, neprostovoljne likvidacije ali drug
postopek, katerega začetek ima pravne posledice za posle, sklenjene pred
njegovim začetkom, ali za obveznosti dolžnika iz teh poslov.
(2) Začetek postopka zaradi insolventnosti nad borznim
članom ne vpliva na veljavnost borznih poslov glede ponudb, ki jih je v
trgovalni sistem vnesel ta član do poteka dneva, na katerega je bil začet ta
postopek. Veljavni so tudi posli, ki so bili sklenjeni glede ponudb, ki jih je
borzni član vnesel v trgovalni sistem po dnevu začetka postopka zaradi
insolventnosti, če borza ni vedela niti ni mogla vedeti za začetek postopka
zaradi insolventnosti.
(3) Od poslov iz prejšnjega odstavka ni dovoljeno
odstopiti, tudi če tako pravico daje poseben predpis, ki ureja postopek zaradi
insolventnosti.
(4) Za obveznosti, ki so za insolventnega borznega člana
nastale na podlagi posla iz drugega odstavka tega člena, se ne uporabljajo
morebitna posebna pravila predpisa, ki ureja postopek zaradi insolventnosti, o
prepovedi pobota ali o prepovedi izpolnitve v breme denarnega dobroimetja ali
finančnih instrumentov, ki jih je borzni član zagotovil v okviru poravnalnega sistema
za zavarovanje izpolnitve svojih obveznosti iz borznih poslov.
11.6 Nadzor agencije nad poslovanjem borze
419. člen
(pristojnost agencije za nadzor nad poslovanjem borze)
(1) Agencija je pristojna za nadzor nad borzo glede vseh
storitev in poslov, ki jih opravlja borza.
(2) Če je to potrebno za dosego namena nadzora nad
borzo, lahko agencija od teh oseb zahteva ustrezna poročila in informacije ter
opravi pregled njihovega poslovanja od:
1.     
oseb, ki so z borzo v razmerju tesne povezanosti,
2.     
oseb, na katere je borza prenesla pomemben del svojih poslovnih
procesov, in
3.     
imetnikov kvalificiranih deležev v borzi.
(3) Če je za nadzor nad posamezno osebo iz drugega
odstavka tega člena pristojen drug nadzorni organ, opravi agencija pregled
poslovanja te osebe v sodelovanju s tem nadzornim organom.
(4) Za dosego namena nadzora nad borzo je agencija pristojna
in odgovorna tudi za nadzor nad:
1.     
člani uprave in nadzornega sveta borze v obsegu, določenem v 302. do
305. členu ZBan-3 v zvezi s 362. in 370. členom tega zakona, in
2.     
imetniki kvalificiranih deležev v obsegu, določenem v 67. do 81., 296.
do 301. členu ZBan-3 v zvezi s 362. in 368. členom tega zakona.
(5) Agencija je pristojna in odgovorna tudi za nadzor
nad upravljavcem organiziranega trga države članice iz 360. člena tega
zakona v obsegu, določenem v šestem do devetem odstavku 420. člena tega
zakona.
(6) Prejšnji odstavek in šesti do deseti odstavek
420. člena tega zakona se smiselno uporabljajo tudi za nadzor nad
upravljavcem MTF ali OTF iz 214. člena tega zakona.
420. člen
(namen nadzora in način opravljanja nadzora nad borzo)
(1) Agencija opravlja nadzor nad borzo zaradi preverjanja,
ali borza posluje v skladu s tem zakonom in predpisi, izdanimi na njegovi
podlagi, in drugimi zakoni, ki urejajo poslovanje s finančnimi instrumenti, in
predpisi, izdanimi na njihovi podlagi.
(2) Agencija opravlja nadzor nad borzo:
1.     
s spremljanjem, zbiranjem in preverjanjem objavljenih informacij in
poročil ter obvestil borze in drugih oseb, ki po tem ali drugem zakonu poročajo
agenciji,
2.     
z opravljanjem pregledov poslovanja borze in oseb iz drugega odstavka
419. člena tega zakona,
3.     
z izrekanjem nadzornih ukrepov.
(3) Agencija lahko borzi pod pogoji, določenimi v tem
zakonu, izreče naslednje nadzorne ukrepe:
1.     
odreditev odprave kršitve, ki lahko obsega tudi zahtevo za ustrezno
spremembo ali dopolnitev pravil borze,
2.     
odvzem dovoljenja.
(4) Za nadzor nad borzo se smiselno uporabljajo
357. člen tega zakona in oddelki 9.1., 9.2., 9.3. in 9.7. ZBan-3, razen 5.
točke drugega odstavka 293. člena, 310. in 311. člena ZBan-3.
(5) Pri smiselni uporabi določb ZBan-3 iz prejšnjega
odstavka se:
1.     
namesto pojma »banka« uporablja pojem »borza«,
2.     
namesto pojma »Banka Slovenije« uporablja pojem »agencija«,
3.     
namesto napotila na predpise iz prvega odstavka 264. člena ZBan-3
uporablja napotilo na predpise iz prvega odstavka tega člena.
(6) Če borza hudo in sistematično krši ta zakon ali
Uredbo 600/2014/EU, agencija ravna v skladu s tretjim in četrtim odstavkom tega
člena.
(7) Za namen iz prejšnjega odstavka se šteje, da borza
hudo in sistematično krši ta zakon ali Uredbo 600/2014/EU, če stori kršitev
enakih značilnosti že drugič v triletnem obdobju.
(8) Če ima agencija utemeljene razloge za oceno, da
upravljavec organiziranega trga iz 360. člena tega zakona krši ta zakon
ali predpise države članice svojega sedeža, sprejete zaradi prenosa Direktive
2014/65/EU v pravni red te države članice, o teh ugotovitvah obvesti nadzorni
organ države članice sedeža tega upravljavca organiziranega trga.
(9) Če upravljavec organiziranega trga iz
360. člena tega zakona kljub ukrepom nadzornega organa države članice
svojega sedeža ali zato, ker ti ukrepi niso učinkoviti ali jih v državi članici
ni mogoče izreči, nadaljuje z ravnanji iz šestega odstavka tega člena, tako da
so očitno ogroženi interesi vlagateljev v Republiki Sloveniji ali urejeno
delovanje trga, lahko agencija:
1.     
temu upravljavcu organiziranega trga po predhodnem obvestilu nadzornega
organa države članice izreče katerikoli ukrep, ki je potreben za zaščito
interesov vlagateljev in urejeno delovanje trga, vključno s prepovedjo
nadaljnjega omogočanja oddaljenega dostopa iz 360. člena tega zakona,
2.     
zaprosi ESMA za posredovanje v skladu z 19. členom Uredbe
1095/2010/ES.
(10) Agencija o ukrepih iz tretjega odstavka ali
ugotovitvah iz osmega odstavka tega člena brez odlašanja obvesti ESMA.
(11) Za namen nadzora iz prvega odstavka tega člena
lahko agencija pridobiva in obdeluje osebne podatke (osebno ime fizične osebe,
EMŠO oziroma za tujca rojstne podatke, davčno številko, državljanstvo, stalno
oziroma začasno prebivališče) in jih hrani največ pet let po pridobitvi.
(12) Agencija objavi nadzorne ukrepe, ki jih je sprejela pri
nadzoru nad borzo, v skladu s 357. členom tega zakona.
11.7 Nadzor agencije nad trgovanjem na borznem trgu
421. člen
(pristojnost agencije za nadzor nad trgovanjem na borznem
trgu)
Agencija je pristojna za nadzor nad trgovanjem na borznem trgu.
422. člen
(namen nadzora in način opravljanja nadzora nad trgovanjem
na borznem trgu)
(1) Agencija opravlja nadzor nad trgovanjem na borznem
trgu zaradi preverjanja, ali trgovanje poteka na pošten in urejen način, in
ugotavljanja morebitnih ravnanj, ki pomenijo zlorabo trga.
(2) Agencija opravlja nadzor nad trgovanjem na borznem
trgu:
1.     
s spremljanjem, zbiranjem in preverjanjem objavljenih informacij in
poročil ter obvestil borze in drugih oseb, ki po tem ali drugem zakonu poročajo
agenciji,
2.     
z opravljanjem pregledov poslovanja:
- 
borze in oseb iz drugega odstavka 419. člena tega zakona,
- 
borznoposredniških družb in drugih oseb v skladu z določbami 10.
poglavja tega zakona o nadzoru nad opravljanjem investicijskih storitev in
poslov ter določbami 12. poglavja tega zakona o nadzoru nad kršitvami prepovedi
zlorabe trga,
- 
izdajatelja in njegovih podrejenih ali nadrejenih družb v Republiki
Sloveniji,
3.     
z izrekanjem nadzornih ukrepov.
(3) Poleg nadzornih ukrepov, ki jih je agencija
upravičena izreči po drugih določbah tega zakona, lahko agencija, če je to
potrebno za varovanje interesov vlagateljev ali zagotovitve poštenega in
urejenega trgovanja na borznem trgu, odredi začasno ustavitev trgovanja ali
umik finančnega instrumenta iz trgovanja na borznem trgu. Agencija lahko odredi
tudi ustavitev trgovanja ali umik izvedenih finančnih instrumentov iz 4. do 10.
točke drugega odstavka 7. člena tega zakona, ki se nanašajo na finančni
instrument, ki je predmet ustavitve oziroma umika iz trgovanja, da bi se
zagotovil cilj ustavitve trgovanja oziroma umika iz trgovanja tega finančnega
instrumenta.
(4) Agencija v primeru iz prejšnjega odstavka, tretjega
ali četrtega odstavka 403. člena ali drugega ali tretjega odstavka
404. člena tega zakona od vseh drugih mest trgovanja in sistematičnih internalizatorjev
s sedežem v Republiki Sloveniji, ki trgujejo z enakim finančnim ali izvedenim
finančnim instrumentom, zahteva, da začasno ustavijo trgovanje ali umaknejo iz
trgovanja zadevni finančni ali izvedeni finančni instrument v svojem sistemu,
če je tak ukrep posledica suma kršitev določb predpisov o zlorabah trga ali
prevzemih javnih družb ali nerazkritja notranjih informacij o izdajatelju ali
finančnem instrumentu, kot je določeno v 7. in 17. členu Uredbe
596/2014/EU, razen če bi tak ukrep lahko povzročil pomembne škodljive posledice
za interese vlagateljev ali normalno delovanje trga.
(5) Ukrep iz prejšnjega odstavka agencija nemudoma
sporoči ESMA in nadzornim organom drugih držav članic.
(6) Če agencija prejme obvestilo iz prejšnjega odstavka
od pristojnega organa druge države članice, agencija od vseh mest trgovanja in
sistematičnih internalizatorjev s sedežem v Republiki Sloveniji, ki trgujejo z
enakim finančnim ali izvedenim finančnim instrumentom, zahteva, da začasno
ustavijo trgovanje oziroma umaknejo iz trgovanja zadevni finančni ali izvedeni
finančni instrument v svojem sistemu, če je tak ukrep posledica suma kršitev
določb predpisov o zlorabah trga ali prevzemih javnih družb ali nerazkritja
notranjih informacij o izdajatelju ali finančnem instrumentu, kot je določeno v
7. in 17. členu Uredbe 596/2014/EU, razen če bi tak ukrep lahko povzročil
pomembne škodljive posledice za interese vlagateljev ali normalno delovanje
trga.
(7) Agencija sporoči ESMA in nadzornim organom drugih
držav članic svojo odločitev, ki jo je sprejela na podlagi prejšnjega odstavka,
vključno z obrazložitvijo, če ni sprejela enakega ukrepa kot nadzorni organ
druge države članice.
(8) Ta člen se smiselno uporablja tudi, kadar sta bila
začasna ustavitev trgovanja ali umik finančnega instrumenta iz trgovanja
umaknjena.
12. poglavje
PREPOVEDANA RAVNANJA ZLORABE TRGA TER
DRUGE OBVEZNOSTI ZA PREPREČEVANJE IN ODKRIVANJE ZLORAB TRGA
423. člen
(pristojnost in odgovornost agencije za nadzor)
(1) Za nadzor nad izvajanjem Uredbe 596/2014/EU je
pristojna agencija.
(2) Agencija pri opravljanju nadzora iz prejšnjega
odstavka osebne podatke obdeluje v skladu z zakonom, ki ureja varstvo osebnih
podatkov.
424. člen
(namen nadzora)
Agencija opravlja nadzor zaradi preprečevanja in odkrivanja prepovedanih
ravnanj zlorabe trga in preverjanja, ali naslovniki obveznosti ravnajo v skladu
z Uredbo 596/2014/EU.
424.a člen
(prepoved trgovanja na podlagi notranje informacije in
prepoved tržne manipulacije)
(1) Če je oseba iz četrtega odstavka 8. člena Uredbe
596/2014/EU pravna oseba, se 8. člen Uredbe 596/2014/EU uporablja tudi za
fizično osebo, ki v tej pravni osebi sodeluje pri odločanju o pridobitvi,
odtujitvi, preklicu ali spremembi naročila za račun te pravne osebe.
(2) Če je oseba iz 12. člena Uredbe 596/2014/EU pravna
oseba, se 12. člen Uredbe 596/2014/EU uporablja tudi za fizično osebo, ki
v tej pravni osebi sodeluje pri odločanju o opravljanju poslov za račun te
pravne osebe.
425. člen
(način opravljanja nadzora)
Agencija opravlja nadzor nad spoštovanjem Uredbe 596/2014/EU:
1.     
s spremljanjem, zbiranjem in preverjanjem objavljenih informacij in
poročil ter obvestil oseb, ki na podlagi Uredbe 596/2014/EU ali zakona poročajo
agenciji,
2.     
s pridobivanjem informacij in opravljanjem pregledov poslovanja v skladu
s tem zakonom in Uredbo 596/2014/EU,
3.     
z izrekanjem nadzornih ukrepov iz tega zakona in Uredbe 596/2014/EU.
426. člen
(preiskovalni in nadzorni ukrepi agencije)
(1) Agencija za dosego namena nadzora iz 424. člena
tega zakona uporabi ukrepe iz drugega odstavka 23. člena Uredbe
596/2014/EU. Če ta zakon ne določa drugače, se ukrepi iz drugega odstavka
23. člena Uredbe 596/2014/EU izvedejo v skladu z ZIN.
(2) Če agencija pri nadzoru ugotovi kršitev določb
Uredbe 596/2014/EU, navedenih v (a) točki prvega odstavka 30. člena Uredbe
596/2014/EU, oziroma da nadzorovani subjekt ne sodeluje ali neskladno ravna v
preiskavi, pregledu poslovanja ali ne upošteva agencije, kadar ta ravna v
skladu z drugim odstavkom 23. člena Uredbe 596/2014/EU, izreče ukrepe
nadzora iz (a) do (g) točke drugega odstavka 30. člena Uredbe 596/2014/EU
in globe iz 540. člena tega zakona.
(3) Agencija pri določanju ukrepov nadzora in določanju
višine glob upošteva vse ustrezne okoliščine kršitve tako, da se z izrečenimi
ukrepi zagotovi učinkovita odprava kršitev in preprečijo nadaljnja ravnanja ali
opustitve, ki pomenijo kršitev Uredbe 596/2014/EU. Agencija pri tem upošteva
zlasti:
1.     
resnost in trajanje kršitve;
2.     
stopnjo odgovornosti osebe, odgovorne za kršitev;
3.     
finančno stanje osebe, odgovorne za kršitev, kot se ugotovi na primer na
podlagi skupnega prometa pravne osebe ali letnih prihodkov fizične osebe;
4.     
obseg pridobljenega dobička ali preprečene izgube za osebo, odgovorno za
kršitev, če ju je mogoče opredeliti;
5.     
raven sodelovanja osebe, odgovorne za kršitev, z agencijo, pri čemer
agencija ne upošteva vprašanja potrebe po vrnitvi pridobljenega dobička ali
preprečene izgube na podlagi kršitve;
6.     
prejšnje kršitve osebe, odgovorne za kršitev, in
7.     
ukrepe, ki jih je oseba, odgovorna za kršitev, sprejela, da ne bi
kršitve ponovila.
427. člen
(preiskovalna dejanja, ki se lahko izvedejo le na podlagi
odredbe sodišča)
(1) Ukrepa iz (e) in (h) točke drugega odstavka
23. člena Uredbe 596/2014/EU se lahko izvedeta le na podlagi privolitve pravne
osebe, in po potrebi fizične osebe, katere podatki se pregledujejo, ali
obrazložene pisne odredbe pristojnega sodišča.
(2) Sodišče izda odredbo za preiskavo na predlog
agencije, če obstajajo utemeljeni razlogi za sum, da je oseba kršila določbe
Uredbe 596/2014/EU tako, da je narava kršitve posebno huda zaradi višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, in je verjetno, da se bodo odkrili
dokazi, ki so pomembni za postopek nadzora. V primeru preiskave elektronskih
naprav in z njo povezanih naprav ter nosilcev elektronskih podatkov, kot so
telefon, telefaks, računalnik, optični mediji, spominske kartice, drugi nosilci
elektronskih podatkov, in podatkov na elektronskih napravah, ki jih podjetje
hrani pri ponudniku storitev informacijske tehnologije, kot so zlasti storitev
najema strežnika in storitve v oblaku (v nadaljnjem besedilu: elektronska
naprava), agencija izkaže tudi verjetnost, da elektronska naprava vsebuje
elektronske podatke, ki so pomembni za postopek.
(3) Odredbo za preiskavo izda sodnik pri okrožnem
sodišču v Ljubljani najpozneje v 48 urah od prejema popolnega predloga
agencije. Predlog agencije vsebuje:
1.     
opredelitev prostorov, dokumentacije, elektronskih naprav, ki jih je
treba pregledati,
2.     
utemeljitev razlogov za pridobitev podatkov,
3.     
dokaze oziroma vsebine podatkov, ki se iščejo,
4.     
rok za izvedbo preiskave in
5.     
navedbo okoliščin za uporabo preiskovalnega dejanja in način njegove
izvršitve.
(4) Zadeve v postopku izdaje odredbe iz drugega odstavka
tega člena so nujne in sodišče o njih odloča prednostno.
(5) Če ta zakon ne določa drugače, se za preiskovalna
dejanja na podlagi tega člena smiselno uporabljajo določbe glede preiskovalnega
postopka v zakonu, ki ureja preprečevanje omejevanja konkurence.
428. člen
(začasna zamrznitev sredstev, odvzem premoženja, začasna
prepoved izvajanja poklicne dejavnosti)
(1) Izvedbo nadzornih ukrepov iz (i) in (l) točke
drugega odstavka 23. člena Uredbe 596/2014/EU, ki se nanašajo na
zamrznitev premoženja in začasno prepoved izvajanja poklicne dejavnosti, odredi
agencija v skladu s tem členom.
(2) Agencija odredi izvedbo nadzornih ukrepov iz prejšnjega
odstavka, če obstajajo utemeljeni razlogi za sum, da je oseba, na katero se
nanaša odredba agencije, kršila Uredbo 596/2014/EU tako, da je narava kršitve
posebno huda zaradi višine pridobljene protipravne premoženjske koristi ali
zaradi storilčevega naklepa oziroma njegovega namena koristoljubnosti.
(3) Odredba agencije vsebuje:
1.     
utemeljitev razlogov za izvedbo ukrepov,
2.     
navedbo dejstev, iz katerih izhajajo utemeljeni razlogi sum,
3.     
navedbo sredstev, ki naj se zamrznejo, ali dejavnosti, ki naj se
prepove, in
4.     
če agencija odredi začasno zamrznitev sredstev ali začasno prepoved
izvajanja poklicne dejavnosti, rok, do kdaj velja zamrznitev ali prepoved.
(4) Agencija lahko v primeru ugotovljene kršitve Uredbe 596/2014/EU
sodišču predlaga, da odredi odvzem predmetov ali premoženja, če so bili
pridobljeni s kršitvijo Uredbe 596/2014/EU ali so bili uporabljeni pri kršitvi
Uredbe 596/2014/EU. Predlog agencije in odredba sodišča vsebujeta smiselno
enake podatke kot jih določa prejšnji odstavek.
429. člen
(razkritje informacij o izrečenih ukrepih)
Agencija pri uporabi 34. člena Uredbe 596/2014/EU
smiselno upošteva 1., 2. in 3. točko tretjega odstavka 169. člena tega
zakona.
430. člen
(sodelovanje z drugimi nadzornimi organi)
Agencija je pristojna za sodelovanje s pristojnimi organi
držav članic, pristojnimi organi tretjih držav, ESMA in Agencijo za sodelovanje
energetskih regulatorjev v skladu z Uredbo 596/2014/EU.
431. člen
(sistem sprejemanja prijav o kršitvah ter pravice
prijaviteljev)
(1) Agencija vzpostavi sistem sprejemanja prijav o
dejstvih, ki pomenijo ali bi lahko pomenila kršitev Uredbe 596/2014/EU.
(2) Agencija:
1.     
določi primerno število zaposlenih, ki so usposobljeni, da
zainteresiranim osebam posredujejo informacije o načinu obveščanja agencije o
prijavah,
2.     
določi primerno število zaposlenih, ki so usposobljeni, da sprejemajo
prijave,
3.     
določi primerno število zaposlenih, ki so usposobljeni, da ohranjajo
stik z osebo, ki je podala prijavo (v nadaljnjem besedilu: prijavitelj),
4.     
vzpostavi neodvisne in avtonomne komunikacijske kanale, po katerih
sprejema prijave,
5.     
vzpostavi postopke obravnave prijav,
6.     
vodi evidenco o vseh prijavah, prijaviteljih in osebah, na katere se
prijava nanaša, pri čemer se evidenca hrani v zaupnem in varnem sistemu, dostop
do evidence pa je lahko dovoljen le zaposlenim v agenciji, ki potrebujejo
dostop do evidence, za opravljanje svojih delovnih nalog.
(3) Agencija na svoji spletni strani, v vsebinsko
ločenem in prepoznavnem delu, javno objavi:
1.     
komunikacijske kanale, po katerih sprejema prijave in ki omogočajo
vzpostavitev stika z zaposlenimi, ki opravljajo naloge iz 1., 2. in 3. točke
prejšnjega odstavka,
2.     
postopek obravnave prijave,
3.     
kako bo varovana zaupnost prijavitelja, ki vsebuje podroben opis
okoliščin, v katerih se lahko v skladu s 27., 28. in 29. členom Uredbe
596/2014/EU razkrijejo podatki o prijavitelju, pri čemer je navedeno, kdaj se
podatki o prijavitelju lahko razkrijejo brez prijaviteljevega soglasja,
4.     
postopke za zaščito prijaviteljev, ki so zaposleni v družbi, na katero
se prijava nanaša,
5.     
da se za prijavitelja, ki v skladu z Uredbo 596/2014/EU da na razpolago
informacije agenciji, ne šteje, da je kršil katerekoli pogodbene ali zakonske
prepovedi razkritja informacij, in da zaradi obvestila o kršitvi ni
odškodninsko ali kazensko odgovoren.
(4) Agencija lahko na svoji spletni strani javno objavi
podrobnejše informacije o prejemu in nadaljnjem obravnavanju posamezne prijave.
(5) Podatki iz 3. točke tretjega odstavka tega člena se
lahko razkrijejo brez soglasja prijavitelja, kadar je razkritje identitete prijavitelja
nujno za interese uspešne izvedbe predkazenskega ali kazenskega postopka. Agencija
osebi, na katero se prijava nanaša, ne sme razkriti podatkov o prijavitelju.
Agencija si prizadeva, da se pri ugotavljanju in obravnavi kršitev, ki so
predmet prijave, prepreči razkritje identitete prijavitelja.
(6) Agencija oblikuje postopek obravnave prijave, tako
da:
1.     
je omogočeno sprejetje anonimne prijave,
2.     
se prijava lahko sprejme po telefonu, pri čemer je prijavitelj, če se
pogovor snema, o tem obveščen na začetku pogovora,
3.     
se prijava lahko sprejme po elektronski ali navadni pošti, pri čemer je
elektronski naslov, na katerega se prijava pošlje, varen in omogoča zaupnost,
4.     
se prijava lahko sprejme v okviru osebnega srečanja prijavitelja z
zaposlenim, ki sprejema prijave,
5.     
je določen način, kako agencija od prijavitelja zahteva, da pojasni
sporočene informacije ali zagotovi dodatne informacije, ki so ji na voljo,
6.     
je določena vrsta, vsebina in časovni okvir povratnih informacij o
rezultatih prijave,
7.     
so komunikacijski kanali za sprejemanje prijav ločeni od preostalih
komunikacijskih kanalov agencije ter zagotavljajo popolnost, zaupnost in
celovitost informacij ter preprečujejo dostop nepooblaščenim osebam,
8.     
komunikacijski kanali omogočajo shranjevanje informacij v evidenci iz
šeste točke drugega odstavka tega člena,
9.     
se prijave, ki niso prejete po komunikacijskih kanalih, ki so skladni s
sedmo in osmo točko tega odstavka, nemudoma in brez sprememb pošljejo
pristojnim zaposlenim po komunikacijskih kanalih, ki so skladni s tem
odstavkom.
(7) Agencija pošlje informacije iz tretjega odstavka
tega člena prijavitelju pred prejemom prijave ali najkasneje ob njenem prejemu.
(8) Agencija na poštni ali elektronski naslov, ki ga
navede prijavitelj, takoj potrdi prejem pisnih prijav, razen če prijavitelj
izrecno zahteva, da agencija tega ne stori ali če agencija utemeljeno meni, da
bi potrditev prejema prijave ogrozila varstvo identitete prijavitelja.
(9) Če je agencija sprejela prijavo po telefonu, se
prijava evidentira kot popolni in točni zapis pogovora, ki ga pripravi
zaposleni, ki je usposobljen, da sprejema prijave. Če se je sprejetje prijave
po telefonu snemalo, se lahko prijava evidentira tudi v obliki trajnega in
dostopnega posnetka pogovora. Če je prijavitelj agenciji razkril svojo
identiteto in je agencija prijavo evidentirala v obliki zapisa pogovora,
agencija seznani prijavitelja z možnostjo avtorizacije prijave ter mu omogoči,
da pregleda, popravi in se strinja z zapisom pogovora tako, da ga podpiše.
(10) Če je agencija sprejela prijavo v okviru osebnega
srečanja prijavitelja z zaposlenim, ki sprejema prijave, se prijava evidentira
kot popolni in točni zapis pogovora, ki ga pripravi zaposleni, ki je sprejel
prijavo. Če se je sprejetje prijave snemalo, lahko agencija prijavo evidentira
tudi v obliki trajnega in dostopnega posnetka pogovora. Če je prijavitelj agenciji
razkril svojo identiteto, agencija prijavitelju omogoči, da pregleda, popravi
in se strinja z zapisom pogovora tako, da ga podpiše.
(11) Agencija enkrat na dve leti preveri ustreznost
postopkov obravnave prijav. Po potrebi jih prilagodi razvoju trga in
tehnologije.
(12) Agencija za namen zakona v zvezi s sprejemanjem
prijav o kršitvah vodi podatke o osebnem imenu, EMŠO oziroma za tujca rojstne
podatke, davčni številki, državljanstvu, stalnemu oziroma začasnemu
prebivališču, ter varuje osebne podatke prijavitelja in osebe, na katero se
prijava nanaša, ter druge podatke, ki bi omogočali identifikacijo prijavitelja
ali osebe, na katero se prijava nanaša, v skladu z zakonom, ki ureja osebne
podatke. Agencija pošlje osebne podatke prijavitelja ali osebe, na katero se
prijava nanaša, ali druge podatke, ki bi omogočali identifikacijo prijavitelja
ali osebe, na katero se prijava nanaša, drugim pristojnim nadzornim organom le,
če je tako pošiljanje v skladu s 27., 28. in 29. členom Uredbe 596/2014/EU
in petim odstavkom tega člena.
(13) Če drug pristojni nadzorni organ agenciji pošlje
osebne podatke prijavitelja ali kršitelja, ki javnosti še niso znani, jih
agencija varuje v skladu z zakonodajo, ki velja v Republiki Sloveniji, razen če
so v državi, iz katere so agenciji posredovani, varovani strožje. V tem primeru
jih agencija varuje na način, kot ga določajo pravila države, iz katere so bili
poslani. Podatki o prijaviteljih in kršiteljih, ki jih je agenciji poslal drug
pristojni nadzorni organ, se vodijo v zaupnem in varnem sistemu, pri čemer je
dostop do njega dovoljen le tistim zaposlenim v agenciji, ki potrebujejo dostop
za opravljanje svojih delovnih nalog.
(14) Prijava delodajalca ali oseb, ki so z njim v
pogodbenem razmerju, v skladu s tem členom, se šteje kot neutemeljen razlog za
odpoved pogodbe o zaposlitvi. Prijava delodajalca ali oseb, ki so z njim v
pogodbenem razmerju, v skladu s tem členom, ne pomeni kršitve pogodbe o
zaposlitvi ali kršitve zakonsko določenih obveznosti delavcev.
(15) Prijavitelj ne odgovarja za škodo, ki jo je s svojo
prijavo povzročil delodajalcu ali tretji osebi, razen če je škoda povzročena
namenoma ali iz hude malomarnosti.
(16) Kadar je identiteta prijavitelja razkrita, zagotovi
delodajalec, pri katerem je prijavitelj zaposlen in na katerega se prijava
nanaša, ustrezne pogoje, da se preprečijo povračilni ukrepi, diskriminacija ali
druge oblike neprimerne obravnave prijavitelja oziroma da se odpravijo njihove
posledice.
(17) Agencija na zahtevo prijavitelja pošlje
prijavitelju celovite informacije in nasvete o pravnih sredstvih in opise
postopkov, ki so prijavitelju na voljo za zaščito njegovih pravic.
432. člen
(sistem obveščanja v subjektih finančnega sektorja)
(1) Subjekt finančnega sektorja vzpostavi sistem
obveščanja o kršitvah Uredbe 596/2014/EU, ki omogoča zaposlenim, da prek
neodvisnih in samostojnih poročevalskih linij interno poročajo o kršitvah
Uredbe 596/2014/EU. Subjekt finančnega sektorja lahko za ta namen uporabi tudi
sisteme, ki so že vzpostavljeni v okviru neodvisnega organiziranega delovanja
zaposlenih, če so izpolnjeni pogoji iz tega člena.
(2) Sistem iz prejšnjega odstavka omogoča enostaven in
lahko dostopen način posredovanja prijav zaposlenih ter vključuje jasno
opredeljene postopke za sprejetje in obravnavo prijav, vključno s poročanjem o
ugotovitvah v zvezi s prejetimi prijavami ter izvedenimi aktivnostmi.
(3) Subjekt finančnega sektorja lahko ob upoštevanju
zakona, ki ureja varstvo osebnih podatkov, za namene obravnave prijav iz prvega
odstavka tega člena, vključno s poročanjem o ugotovitvah v zvezi s prejetimi
prijavami ter izvedenimi aktivnostmi, obdeluje osebne podatke osebe, ki je
podala prijavo, in osebe, ki je domnevno odgovorna za kršitev. Subjekt
finančnega sektorja zagotovi, da se vsi podatki o osebah, ki so podale prijavo
iz prvega odstavka tega člena, obravnavajo kot zaupni in teh podatkov ne sme
razkriti brez soglasja oseb, ki so podale prijavo, razen kadar je razkritje
identitete prijavitelja v skladu z Uredbo 596/2014/EU. Osebni podatki, ki se lahko
v skladu s prvim stavkom tega odstavka obdelujejo, so osebno ime, datum rojstva
ter naslov bivališča.
(4) Subjekt finančnega sektorja zagotovi ukrepe, s
katerimi se preprečijo povračilni ukrepi, diskriminacija ali druge oblike
neprimerne obravnave zaposlenih v subjektu finančnega sektorja, ki so podali
prijavo iz prvega odstavka tega člena, in ukrepe, s katerimi se odpravijo
posledice povračilnih ukrepov, če je do neprimerne obravnave že prišlo.
13. poglavje
PORAVNAVA POSLOV S FINANČNIMI
INSTRUMENTI
13.1 Temeljna pravila o poravnavi poslov s finančnimi
instrumenti
433. člen
(poravnalni sistem za poravnavo borznih poslov z
vrednostnimi papirji)
Poravnava borznih poslov, katerih predmet so
nematerializirani vrednostni papirji, vpisani v centralni register, se opravlja
prek poravnalnega sistema, ki ga upravlja CDD, razen če borza sklene ustrezen
dogovor z drugim upravljavcem poravnalnega sistema v skladu z oddelkom 13.4
tega zakona.
434. člen
(poravnalni sistem za poravnavo borznih poslov z drugimi
finančnimi instrumenti)
Poravnava borznih poslov z drugimi finančnimi instrumenti, razen
z vrednostnimi papirji iz prejšnjega člena, se opravlja prek poravnalnega
sistema, ki ga upravlja CDD, razen če borza sklene ustrezen dogovor z drugim
upravljavcem poravnalnega sistema v skladu z oddelkom 13.4 tega zakona.
435. člen
(pravila poravnalnega sistema o vnosu in nepreklicnost
nalogov)
(1) Pravila poravnalnega sistema o trenutku vnosa
nalogov za poravnavo v poravnalni sistem in o trenutku nepreklicnosti teh
nalogov ne vplivajo na pravila povezanih poravnalnih sistemov glede vnosa in
nepreklicnosti nalogov za poravnavo, razen če je izrecno določeno drugače v
pravilih vseh povezanih poravnalnih sistemov.
(2) Upravljavec povezanega poravnalnega sistema
zagotovi, da so pravila povezanega poravnalnega sistema v čim večji meri
usklajena s pravili drugih povezanih poravnalnih sistemov glede opredelitev
trenutka vnosa in nepreklicnosti nalogov za poravnavo.
436. člen
(dostop do CNS, sistemov obračuna in poravnalnih sistemov)
Pravila CNS, sistema obračuna in poravnalnega sistema
določajo pregledna, nediskriminatorna in objektivna merila za neposreden ali
posreden dostop do teh sistemov, ki veljajo enako za člane in udeležence s
sedežem v Republiki Sloveniji ali drugi državi članici.
437. člen
(črtan)
13.2 CDD
13.2.1 Dejavnosti in statusne posebnosti CDD
438. člen
(dejavnosti CDD)
(1) Dejavnosti CDD, kot jo opredeljuje 17. člen
tega zakona, so določene z Uredbo 909/2014/EU in dovoljenjem, ki ga v zvezi s
tem pridobi od agencije na podlagi te uredbe in Uredbe o izvajanju ureditve
poravnav vrednostnih papirjev v Evropski uniji in o centralnih depotnih družbah
(Uradni list RS, št. 60/16).
(2) Storitve iz Uredbe 909/2014/EU opravlja CDD pod
razumnimi in nediskriminatornimi poslovnimi pogoji za vse osebe, ter članom ne
sme neupravičeno onemogočati dostopa do poravnalnega sistema.
(3) CDD denarna izplačila, ki jih prejme za račun
tretjih oseb, sprejema v dobro denarnega računa iz 40. člena Uredbe
909/2014/EU oziroma drugega fiduciarnega računa, kadar to ni v nasprotju z
zahtevami Uredbe 909/2014/EU.
(4) CDD vrednostne papirje, ki jih prejme za račun
tretjih oseb, sprejema v dobro posebnega računa vrednostnih papirjev.
439. člen
(omejitve pravice upnikov CDD)
Ne glede na drug zakon ima denarni račun oziroma račun vrednostnih
papirjev iz tretjega oziroma četrtega odstavka 438. člena tega zakona
položaj fiduciarnega računa, na katerega upniki CDD z izvršilnimi ukrepi ali z
ukrepi zavarovanja ne morejo posegati. V primeru stečaja oziroma drugega postopka
zaradi insolventnosti ali kapitalske neustreznosti CDD, so denarno dobroimetje
oziroma vrednostni papirji na tem računu izločeni iz stečajne mase CDD oziroma
iz učinkovanja ukrepov zaradi insolventnosti ali kapitalske neustreznosti.
440. člen
(obvestilo o začetku postopka zaradi insolventnosti)
(1) Pristojni organ Republike Slovenije, ki je odločil o
začetku postopka zaradi insolventnosti zoper CDD, o začetku takšnega postopka
nemudoma obvesti agencijo in Banko Slovenije.
(2) Agencija o začetku postopka iz prejšnjega odstavka
obvesti ESMA ter ESRB.
13.2.2 Dolžnosti CDD in nadzor agencije
441. člen
(dolžnost varovanja zaupnih informacij)
(1) CDD kot zaupne varuje vse osebne podatke oziroma
poslovne skrivnosti posameznega izdajatelja, imetnika, člana ali druge osebe,
ne glede na to, kako je pridobila te informacije, razen če je s posebnim
predpisom določena javnost teh informacij.
(2) Člani organov CDD, njeni delničarji in delavci
oziroma druge osebe, ki so jim v zvezi z njihovim delom oziroma pri opravljanju
storitev za CDD kakorkoli dostopne zaupne informacije iz prejšnjega odstavka,
teh informacij ne smejo sporočiti tretjim osebam niti jih sami uporabiti ali
omogočiti, da bi jih uporabile tretje osebe.
(3) Za zaupne informacije iz prvega odstavka tega člena
se smiselno uporablja drugi odstavek 311. člena 312. člen ter prvi,
tretji in četrti odstavek 313. člena tega zakona.
442. člen
(tarifa CDD)
(1) CDD oziroma drug centralni depozitar, ki opravlja
storitve za izdajatelje delnic, inkorporirane po ZGD-1, s tarifo določi
nadomestila:
1.     
za odpiranje, zapiranje in vodenje računov ter za opravljanje vpisov v
centralnem registru oziroma centralnem depoju,
2.     
ki jih plačujejo izdajatelji za storitve v zvezi z izdajo,
razveljavitvijo in zamenjavo njihovih vrednostnih papirjev ter za vodenje
registra imetnikov za izdajatelja,
3.     
za storitve v zvezi s prevzemi in
4.     
za druge storitve, ki jih opravlja.
(2) Nadomestila iz prejšnjega odstavka so v skladu z
razumnimi poslovnimi pogoji in ne smejo biti diskriminatorna za posamezne
imetnike, izdajatelje, prevzemnike ali vrste vrednostnih papirjev.
(3) CDD oziroma drug centralni depozitar po objavi
oziroma spremembi tarife agenciji nemudoma pošlje vsakokratno spremembo višine
nadomestil iz prvega odstavka tega člena, skupaj z obrazložitvijo razlogov za
spremembe. Če agencija oceni, da je treba v zvezi s spremembo tarife začeti
postopek nadzora v zvezi s skladnostjo tarife CDD oziroma drugega centralnega depozitarja
s prejšnjim odstavkom, agencija pridobi mnenje Banke Slovenije, CDD oziroma
drug centralni depozitar pa zagotovi dokaze glede skladnosti tarife z
zakonskimi zahtevami oziroma z razumnimi poslovnimi pogoji.
(4) Ne glede na prejšnji odstavek lahko agencija v zvezi
z nadomestili iz 2. točke prvega odstavka tega člena, za delnice družb, ki so
zavezane izdati delnice kot nematerializirani vrednostni papir samo na podlagi
ZGD-1, pridobi mnenje ministra oziroma ministrice, pristojne za gospodarstvo,
glede skladnosti višine teh nadomestil s pogoji iz drugega odstavka tega člena.
(5) CDD oziroma drug centralni depozitar odpravita
kršitve in predložita poročilo o njihovi odpravi, kot jima je to naloženo z
odredbo agencije, izdano zaradi neskladja tarife z drugim odstavkom tega člena,
najkasneje v treh delovnih dneh od dokončnosti odredbe.
443. člen
(pristojnost agencije za nadzor nad CDD)
(1) Agencija je pristojna za nadzor nad CDD.
(2) Agencija opravlja nadzor nad CDD zaradi preverjanja,
ali CDD posluje v skladu s tem zakonom in predpisi, izdanimi na njegovi
podlagi, ter drugimi akti, ki urejajo poslovanje s finančnimi instrumenti, in
predpisi, izdanimi na njihovi podlagi.
(3) Agencija opravlja nadzor nad CDD:
1.     
s spremljanjem, zbiranjem in preverjanjem objavljenih informacij in
poročil ter obvestil CDD in drugih oseb, ki ji po tem ali drugem zakonu
poročajo,
2.     
z opravljanjem pregledov poslovanja CDD,
3.     
z izrekanjem nadzornih ukrepov.
(4) Agencija lahko CDD pod pogoji, določenimi v tem
zakonu, izreče naslednje nadzorne ukrepe:
1.     
odreditev odprave kršitve, ki lahko vključuje tudi zahtevo za ustrezno
spremembo ali dopolnitev pravil CDD,
2.     
odvzem dovoljenja.
(5) Za nadzor nad CDD se smiselno uporabljajo 271. do
277. člen, prvi odstavek 279. člena, 281., 282., 293. in
295. člen ZBan-3.
(6) Pri smiselni uporabi določb ZBan-3 iz prejšnjega
odstavka se:
1.     
namesto pojma »banka« uporablja pojem »CDD«,
2.     
namesto pojma »Banka Slovenije« uporablja pojem »agencija«,
3.     
namesto napotila na predpise iz drugega odstavka 9. člena ZBan-3
uporablja napotilo na drugi odstavek tega člena.
(7) Za izvajanje nadzora po tem ali drugem zakonu CDD
agenciji omogoča elektronski dostop do podatkov, ki jih zbira na podlagi
zakonov, ki urejajo prevzeme, nematerializirane vrednostne papirje in trgovanje
s finančnimi instrumenti.
(8) Agencija lahko dostopa do podatkov iz tega člena v
obsegu, ki je potreben za izvajanje posameznega nadzora. Pridobljene podatke je
dolžna varovati v skladu z zakonom, ki varuje osebne podatke, in s pravili o
varovanju poklicne skrivnosti.
13.3 Člani CDD
444. člen
(članstvo v CDD in obveščanje agencije o članih)
(1) CDD s pravili določi pregledna in nediskriminatorna
merila, ki temeljijo na objektivnih merilih za organizacijske, tehnične in
kadrovske pogoje ter pogoje glede kapitalske ustreznosti in likvidnosti, ki jih
izpolnjujejo člani CDD oziroma prijavitelji v članstvo.
(2) CDD agencijo in Banko Slovenije redno obvešča o
sprejemu novih članov in prenehanju položaja člana in ji dostavlja vsakokraten
seznam članov.
445. člen
(postopki zaradi insolventnosti člana poravnalnega sistema)
(1) Začetek postopka zaradi insolventnosti ali drugega
postopka ali ukrepa pristojnega organa Republike Slovenije, druge države
članice ali tretje države zoper člana poravnalnega sistema, ki izključuje ali
omejuje izvršitev nalogov tega člana, ne vpliva na pravice in obveznosti tega člana,
drugih članov in drugih udeležencev poravnalnega sistema v zvezi z udeležbo v
tem sistemu, ki so nastale pred začetkom tega postopka.
(2) Za pravice in obveznosti članov in drugih
udeležencev poravnalnega sistema v zvezi z udeležbo v tem sistemu se v postopku
ali ukrepu iz prejšnjega odstavka uporablja pravo, ki velja za ta sistem.
(3) Začetek postopka ali ukrepa iz prvega odstavka tega
člena je trenutek, ko pristojni organ odloči o začetku takšnega postopka ali
ukrepa. Če predpisi, ki urejajo postopek ali ukrep iz prvega odstavka tega
člena, določajo nastanek pravnih posledic postopka ali ukrepa glede na drugo
uradno dejanje v postopku, se kot začetek postopka ali ukrepa šteje trenutek
tega dejanja.
(4) Pristojni organ Republike Slovenije, ki je odločil o
začetku postopka ali ukrepa iz prvega odstavka tega člena, o začetku takšnega
postopka ali ukrepa nemudoma obvesti agencijo in upravljavca poravnalnega
sistema, ki deluje na podlagi dovoljenja agencije in katerega član oziroma drug
udeleženec je oseba, zoper katero je bil začet postopek oziroma izdan ukrep iz
prvega odstavka tega člena. Organ, ki odloči o začetku postopka ali ukrepa, v
odločitvi navede dan, uro in minuto sprejetja odločitve.
(5) Agencija po prejemu obvestila iz prejšnjega
odstavka, o začetku postopka iz prvega odstavka tega člena obvestiti ESMA ter
ESRB.
(6) Če je član poravnalnega sistema, zoper katerega je
bil začet postopek ali ukrep iz prvega odstavka tega člena, tudi udeleženec
povezanega poravnalnega sistema države članice, obvesti agencija, po prejemu
obvestila iz prejšnjega odstavka, organ države članice, ki je pristojen za
nadzor nad delovanjem povezanega poravnalnega sistema, o začetku takšnega
postopka ali ukrepa.
446. člen
(učinki postopkov zaradi insolventnosti in drugih postopkov ali
ukrepov na veljavnost nalogov za poravnavo)
(1) Nalog za poravnavo, ki ga v poravnalni sistem vnese
član tega sistema, je veljaven, če je nalog za poravnavo vstopil v poravnalni
sistem pred začetkom postopka ali ukrepa iz prvega odstavka prejšnjega člena
zoper tega člana oziroma drugega udeleženca, za katerega račun je poravnalni
član vnesel nalog za poravnavo.
(2) Nalog za poravnavo je veljaven tudi, če je vstopil v
poravnalni sistem po začetku postopka ali ukrepa iz prvega odstavka prejšnjega
člena zoper člana oziroma drugega udeleženca, za katerega račun je poravnalni
član vnesel nalog za poravnavo, če se ta nalog za poravnavo izvrši v
poravnalnem sistemu še isti delovni dan, kot ga določajo pravila poravnalnega sistema,
in če upravljavec poravnalnega sistema dokaže, da ob nastopu nepreklicnosti
naloga za poravnavo ni vedel in ni mogel vedeti za začetek takšnega postopka
ali ukrepa.
(3) Določbe drugih predpisov, ki v zvezi z začetkom
postopka ali ukrepa iz prvega odstavka 445. člena tega zakona določajo
pravico do odpovedi pogodbe ali do razveljavitve izvršenih transakcij oziroma
neveljavnost ali prepoved pobota, se ne uporabljajo, če so denarne obveznosti
in denarne terjatve udeleženca poravnalnega sistema prenehale oziroma bile
prenovljene v skladu s pravili poravnalnega sistema o neto poravnavi.
447. člen
(učinki postopkov zaradi insolventnosti in drugih postopkov ali
ukrepov na veljavnost pravic iz naslova zavarovanja)
(1) Začetek postopka ali ukrepa iz prvega odstavka
445. člena tega zakona zoper člana ali drugega udeleženca poravnalnega
sistema ne vpliva na veljavnost in izvrševanje pravic iz zavarovanja na
premoženju, ki ga je ta član zagotovil za svoj račun ali za račun drugih
udeležencev, če je pravica iz zavarovanja na tem premoženju nastala:
1.     
pred začetkom postopka ali ukrepa iz prvega odstavka 445. člena
tega zakona in je član zagotovil premoženje kot zavarovanje pred začetkom tega
postopka ali ukrepa, ali
2.     
po začetku postopka ali ukrepa iz prvega odstavka 445. člena tega
zakona oziroma je bilo premoženje zagotovljeno po začetku tega postopka ali
ukrepa, če je pravica zavarovanja nastala oziroma je bilo premoženje
zagotovljeno zaradi izvršitve naloga iz drugega odstavka prejšnjega člena.
(2) Za pravico zavarovanja na premoženju se šteje zastavna
pravica ali pravica na podlagi prenosa v zavarovanje, ki ga zagotovi član
poravnalnega sistema v zvezi z udeležbo v poravnalnem sistemu.
(3) Če upravljavec poravnalnega sistema drugemu
upravljavcu poravnalnega sistema v okviru povezanega poravnalnega sistema
zagotovi dodatno jamstvo, potem začetek postopka ali ukrepa iz prvega odstavka
445. člena tega zakona proti sprejemnemu upravljavcu poravnalnega sistema
ne vpliva na pravice posredovalnega upravljavca poravnalnega sistema.
13.4 Drug poravnalni sistem za poravnavo borznih poslov
448. člen
(upravljanje poravnalnega sistema za poravnavo borznih
poslov)
(1) Borza lahko za zagotovitev poravnave borznih poslov
izbere katerikoli poravnalni sistem, ki ga upravlja:
1.     
borznoposredniška družba, banka ali druga pravna oseba s sedežem v
Republiki Sloveniji, ki za upravljanje tega poravnalnega sistema dobi
dovoljenje agencije, ali
2.     
investicijsko podjetje, banka ali druga pravna oseba druge države
članice, ki je na podlagi dovoljenja nadzornega organa te države članice
upravičena upravljati tak poravnalni sistem.
(2) Za upravljavca poravnalnega sistema iz 1. točke
prejšnjega odstavka se smiselno uporabljajo pododdelka 13.2.1 in 13.2.2,
oddelek 13.3 tega zakona ter akti, sprejeti na podlagi Uredbe 909/2014/EU glede
dovoljenja za upravljanje poravnalnega sistema ter nadzora agencije in Banke
Slovenije.
(3) Za poravnalni sistem, ki ga upravlja upravljavec iz
prvega odstavka tega člena, se smiselno uporabljajo 39. do 41. člen Uredbe
909/2014/EU.
(4) Za izbiro upravljavca sistema iz prvega odstavka
tega člena borza dobi dovoljenje agencije.
(5) Agencija lahko zavrne zahtevo za dovoljenje za
izbiro poravnalnega sistema samo v enem od naslednjih primerov:
1.     
če izbrani upravljavec poravnalnega sistema ne izpolnjuje pogojev iz
prvega odstavka tega člena,
2.     
če izbrani upravljavec poravnalnega sistema ne zagotovi povezav in
drugih pogojev za opravljanje poravnave borznih poslov v skladu z 39. do
41. členom Uredbe 909/2014/EU ali
3.     
v drugih primerih, ko je to očitno potrebno za zagotovitev normalnega
delovanja borznega trga.
(6) Za poravnalni sistem iz 2. točke prvega odstavka
tega člena se smiselno uporablja peti odstavek 320. člena tega zakona.
(7) V primeru izbire poravnalnega sistema, ki ga
upravlja oseba iz prvega odstavka tega člena, poravnalno obdobje določi borza v
pravilih borze.
(8) Agencija pred izdajo soglasja k pravilom borze iz
prejšnjega odstavka oziroma njihovim spremembam na podlagi tretjega odstavka
385. člena tega zakona v zvezi z določbami iz prejšnjega odstavka
predhodno pridobi mnenje Banke Slovenije.
(9) Agencija zavrne soglasje k pravilom borze ali
spremembam pravil borze glede določb, ki se nanašajo na poravnalno obdobje, če:
1.     
ne pridobi pozitivnega mnenja Banke Slovenije glede ustreznosti ureditve
vodenja sistema poravnave vrednostnih papirjev,
2.     
predlagana ureditev ne omogoča nemotenega in urejenega delovanja
finančnih trgov ali
3.     
s strani poravnalnega sistema niso izpolnjeni pogoji za zagotavljanje
zanesljive, učinkovite in ekonomične poravnave borznih poslov.
449. člen
(pravica borznega člana do izbire poravnalnega sistema)
(1) Borza borznemu članu na njegovo zahtevo omogoči, da
poravnavo svojih obveznosti na podlagi borznih poslov opravlja prek drugega
poravnalnega sistema države članice od tistega, ki ga je izbrala borza, če so
izpolnjeni naslednji pogoji, pod pogojem, da:
1.     
med poravnalnim sistemom, ki ga je izbrala borza v skladu s
434. členom tega zakona, in poravnalnim sistemom, ki ga je izbral borzni
član, obstajajo ustrezne povezave, ki omogočajo učinkovito in ekonomično
poravnavo borznih poslov, in
2.     
je agencija izdala dovoljenje za poravnavo prek poravnalnega sistema, ki
ga je izbral borzni član.
(2) Agencija izda dovoljenje iz 2. točke prejšnjega
odstavka, če tehnični pogoji za poravnavo prek poravnalnega sistema, ki ga je
izbral borzni član, omogočajo nemoteno in urejeno delovanje finančnih trgov.
Dovoljenje se izda brez poseganja v pristojnosti nadzornih organov, ki
poravnalni sistem nadzorujejo, pri presoji pa se upošteva nadzor, ki ga
opravlja nadzorni organ, nad poravnalnim sistemom.
(3) Za poravnalni sistem, ki ga je izbral borzni član,
se smiselno uporablja peti odstavek 320. člena tega zakona.
14. poglavje
SISTEM JAMSTVA ZA TERJATVE VLAGATELJEV
450. člen
(član sistema jamstva in zajamčena terjatev vlagatelja)
(1) V sistem jamstva za terjatve vlagateljev po tem
zakonu so,v skladu s pravili, ki jih izda agencija na podlagi 4. točke
prvega odstavka 452. člena tega zakona, kot člani sistema jamstva
vključeni:
-       
borznoposredniška družba s sedežem v Republiki Sloveniji in njene
podružnice v državah članicah in tretjih državah, razen kadar je podružnica v
tretji državi vključena v sistem jamstva za terjatve vlagateljev tretje države
v skladu s predpisi tretje države,
-       
banka s sedežem v Republiki Sloveniji, ki opravlja investicijske
storitve in posle in njene podružnice v državah članicah in tretjih državah,
razen kadar je podružnica v tretji državi vključena v sistem jamstva za
terjatve vlagateljev tretje države v skladu s predpisi tretje države,
-       
podružnica investicijskega podjetja iz tretje države v Republiki
Sloveniji, v skladu s 3. točko drugega odstavka 217. člena tega zakona,
-       
podružnica banke iz tretje države v Republiki Sloveniji, ki opravlja
investicijske storitve in posle, v skladu s 3. točko drugega odstavka
217. člena v povezavi s tretjim odstavkom 60. člena tega zakona,
-       
družba za upravljanje s sedežem v Republiki Sloveniji, ki opravlja
storitve gospodarjenja s finančnimi instrumenti in storitve hrambe v zvezi z
enotami investicijskih skladov, in njene podružnice v državah članicah in
tretjih državah, razen kadar je podružnica v tretji državi vključena v sistem
jamstva za terjatve vlagateljev tretje države v skladu s predpisi tretje
države,
-       
upravljavec AIS s sedežem v Republiki Sloveniji, ki opravlja storitve
gospodarjenja s finančnimi instrumenti, storitve hrambe v zvezi z enotami
investicijskih skladov in storitve sprejemanja in posredovanja naročil v zvezi
z enim ali več finančnimi instrumenti iz 2.c točke prvega odstavka
163. člena ZUAIS, ter njegove podružnice v državah članicah in tretjih
državah, razen kadar je podružnica v tretji državi vključena v sistem jamstva
za terjatve vlagateljev tretje države v skladu s predpisi tretje države.
(2) Član sistema jamstva po tem zakonu postane tudi
druga oseba iz prvega do petega odstavka 59. člena tega zakona, ki ni
oseba iz prejšnjega odstavka, in ki jo agencija vključi v sistem jamstva v
skladu s pravili iz četrte točke prvega odstavka 452. člena tega zakona,
ker:
-       
jo k temu zavezuje drug predpis ali
-       
zaprosi agencijo za vključitev v sistem jamstva na lastno pobudo, v
skladu s tem zakonom.
(3) Terjatev vlagatelja po tem zakonu je skupno stanje
vseh terjatev fizične ali pravne osebe do člana sistema jamstva na podlagi
pogodbe o opravljanju investicijskih storitev in poslov iz 1., 2., 4., 6. in 7.
točke prvega odstavka 11. člena tega zakona ali pomožnih investicijskih
storitev iz 1. točke prvega odstavka 19. člena tega zakona, pogodbe o
opravljanju storitve gospodarjenja s finančnimi instrumenti iz 1. točke
prvega odstavka 150. člena ZISDU-3 ali pomožne investicijske storitve
hrambe v zvezi z enotami investicijskih skladov iz 2. alineje 2. točke prvega
odstavka 150. člena ZISDU-3, ter pogodbe o opravljanju storitve
gospodarjenja s finančnimi instrumenti iz 1. točke prvega odstavka
163. člena ZUAIS ali pomožne storitve hrambe v zvezi z enotami
investicijskih skladov iz 2.b točke prvega odstavka 163. člena ZUAIS ali
pomožne storitve sprejemanja in posredovanja naročil v zvezi z enim ali več
finančnimi instrumenti iz 2.c točke prvega odstavka 163. člena ZUAIS. Za
namene tega odstavka se kot terjatev vlagatelja ne upoštevajo izločitvene
terjatve vlagatelja za izročitev finančnih instrumentov ali denarnih sredstev,
za katere se vlagatelju v stečajnem postopku prizna izločitvena pravica.
(4) Terjatev vlagatelja po tem zakonu je, pod enakimi
pogoji, tudi:
-       
terjatev vlagatelja, ki jo v okviru skrbniških storitev na podlagi
zakona, do člana sistema jamstva uveljavlja določena pooblaščena oseba, pri
čemer se ta terjatev v skladu z zakonom obravnava ločeno od drugih terjatev in
sredstev pooblaščene osebe; če izvajalec skrbniških storitev članu sistema
jamstva na njegovo zahtevo ne sporoči pravočasno podatkov o dejanskih
vlagateljih v zvezi s skrbniškim računom, se skrbniški račun za namene tega
poglavja zakona obravnava kot račun na prinosnika,
-       
– terjatev vlagatelja do člana sistema jamstva iz skupnega
investicijskega posla, ki sta ga sklenili dve osebi ali več, kot člani
poslovnega partnerstva, združenja ali povezave podobne narave, ki ni pravna
oseba. Ob odsotnosti drugih določb v pogodbi o skupnem investicijskem poslu, se
vlagateljem priznajo terjatve v enakih deležih.
Ta odstavek se v skladu s 1. točko osmega odstavka tega člena
ne uporablja v primeru terjatev kolektivnih naložbenih podjemov do člana
sistema jamstva.
(5) Upravičena terjatev vlagatelja po tem zakonu je
stanje terjatve vlagatelja do istega člana sistema jamstva iz tretjega in
četrtega odstavka tega člena, zmanjšano za skupno stanje vseh obveznosti
vlagatelja do tega člana sistema jamstva na podlagi poslov iz tretjega in
četrtega odstavka tega člena, ne glede na število računov vlagatelja pri tem
članu sistema jamstva, ali valuto. Upravičena terjatev vlagatelja se upošteva
kot osnova pri izračunu zajamčene terjatve vlagatelja po tem zakonu.
(6) Zajamčena terjatev vlagatelja po tem zakonu je
upravičena terjatev vlagatelja na dan začetka stečajnega postopka nad članom
sistema jamstva, do višine 22.000 eurov.
(7) Če je terjatev ali obveznost vlagatelja, ki se
upošteva pri ugotavljanju upravičene terjatve vlagatelja iz petega odstavka tega
člena, nominirana v valuti, ki ni euro, se ta terjatev oziroma obveznost
pretvori v euro po deviznem tečaju, ki ga objavi Banka Slovenije na dan začetka
stečajnega postopka.
(8) Ne glede na prvi do šesti odstavek tega člena se pri
izračunu upravičenih terjatev po tem zakonu ne upoštevajo in med zajamčene terjatve
po tem zakonu ne spadajo:
1.     
terjatve oseb iz prvega odstavka 246. člena tega zakona, tudi če so
zahtevale, da jih član sistema jamstva v stečaju obravnava kot neprofesionalne
stranke,
2.     
terjatve oseb, ki jih član sistema jamstva v stečaju v skladu z 247. in
248. členom tega zakona obravnava kot profesionalne stranke,
3.     
terjatve v zvezi s posli, zaradi katerih je bil imetnik terjatve
pravnomočno obsojen za kaznivo dejanje pranja denarja,
4.     
terjatve članov organov vodenja in nadzora člana sistema jamstva v
stečaju ter njihovih ožjih družinskih članov,
5.     
terjatve delničarjev člana sistema jamstva v stečaju, ki imajo najmanj
5% delež v kapitalu investicijskega podjetja ali glasovalnih pravicah,
6.     
terjatve pravnih oseb, ki so podrejene družbe člana sistema jamstva v
stečaju,
7.     
terjatve članov organov vodenja in nadzora pravnih oseb iz 5. in 6.
točke tega odstavka in njihovih ožjih družinskih članov,
8.     
terjatve, ki se glede na svoje lastnosti upoštevajo pri izračunu
kapitala člana sistema jamstva v stečaju,
9.     
terjatve pravnih oseb, ki na podlagi podatkov iz zadnjega objavljenega
letnega poročila sodijo med velike oziroma srednje družbe po ZGD-1,
10.  
terjatve na računu na prinosnika iz prve alineje četrtega odstavka tega
člena.
(9) Član sistema jamstva obravnava račune iz četrtega
odstavka tega člena v skladu s predpisom agencije iz 3. točke prvega
odstavka 452. člena tega zakona.
(10) Član sistema jamstva vzpostavi in vodi evidence ter
agenciji poroča v skladu s predpisom iz 5. točke prvega odstavka 452. člena
tega zakona.
(11) V primeru stečaja člana sistema jamstva iz 2., 5.
in 6. alineje prvega odstavka tega člena ali člana sistema jamstva iz drugega
odstavka tega člena, ki ima sedež v Republiki Sloveniji, se smiselno
uporabljata tudi prvi stavek drugega odstavka ter tretji in četrti odstavek
191. člena, 192. in 193. člen tega zakona.
(12) Osebe iz prvega odstavka tega člena niso vključene v
sistem jamstva kot člani sistema jamstva, če do njih ne more nastati terjatev
vlagatelja v skladu s tretjim ali četrtim odstavkom tega člena.
451. člen
(objava in oglaševanje informacij o sistemu jamstva za
terjatve vlagateljev)
(1) Član sistema jamstva v vseh prostorih, v katerih
posluje s strankami, na vidnem mestu objavi informacijo o sistemu jamstva za
terjatve vlagateljev.
(2) Pri oglaševanju svojih storitev sme član sistema
jamstva v zvezi z jamstvom za terjatve vlagateljev navesti le, kateremu sistemu
jamstva pripada, brez navedbe drugih podrobnosti (na primer ravni in obsega
jamstva). Za oglaševanje se ne šteje objava v poslovnih prostorih člana sistema
jamstva in na javnih spletnih straneh člana sistema jamstva.
452. člen
(predpis o zajamčenih terjatvah vlagateljev)
(1) Agencija po pridobitvi mnenja Banke Slovenije
predpiše:
1.     
način izračuna višine likvidnih naložb iz 455. člena tega zakona in
podrobnejše lastnosti finančnih instrumentov, ki so predmet teh naložb,
2.     
podrobnejše pogoje in postopke za člane sistema glede zagotavljanja sredstev
za izplačilo zajamčenih terjatev vlagateljev in uresničitev jamstva,
3.     
način obravnavanja:
- 
skrbniških računov in drugih podobnih terjatev vlagateljev, katerih
imetnik je ena oseba za račun ene ali več drugih oseb, in
- 
terjatev vlagateljev, katerih imetnika sta dve ali več oseb,
4.     
pravila in način vključitve člana sistema jamstva v sistem jamstva za
terjatve vlagateljev v Republiki Sloveniji,
5.     
vsebino in način vodenja evidenc, vsebino poročil ter roke in način
poročanja agenciji o podatkih, potrebnih za izračun zajamčenih terjatev
vlagateljev iz 450. člena tega zakona in obsega jamstva iz drugega
odstavka 454. člena tega zakona, ter o stanju likvidnih naložb iz
455. člena tega zakona.
(2) Agencija na svoji spletni strani javno objavi in ob
vsaki spremembi nemudoma posodobi seznam članov sistema jamstva, ki so
vključeni v sistem jamstva za terjatve vlagateljev v Republiki Sloveniji.
453. člen
(pristojnosti in naloge agencije v zvezi s sistemom jamstva za
terjatve vlagateljev)
(1) Agencija ima v zvezi s sistemom jamstva za terjatve
vlagateljev naslednje pristojnosti in naloge:
1.     
opravlja nadzor nad člani sistema jamstva glede izpolnjevanja njihovih
obveznosti, določenih v 14. poglavju tega zakona,
2.     
izračunava zneske, v višini katerih morajo člani sistema jamstva zagotavljati
likvidne naložbe iz 455. člena tega zakona,
3.     
preveri in potrdi zneske, potrebne za izplačilo zajamčenih terjatev
vlagateljev, in skupni znesek zajamčenih terjatev vlagateljev iz prvega
odstavka 457. člena tega zakona,
4.     
ob upoštevanju drugega odstavka 454. člena tega zakona izračuna
zneske, ki jih morajo vplačati člani sistema jamstva pri aktiviranju jamstva na
podlagi 461. člena tega zakona,
5.     
zagotovi podatke, ki jih potrebuje banka prevzemnica iz drugega odstavka
456. člena tega zakona za izpolnitev svojih obveznosti iz 14. poglavja
tega zakona,
6.     
unovči oziroma drugače razpolaga v breme likvidnih naložb iz
455. člena tega zakona, pod pogoji iz prvega in drugega odstavka
461. člena tega zakona.
(2) Agencija lahko zahteva od stečajnega upravitelja,
nekdanjih članov poslovodnega organa člana sistema jamstva v stečaju ter od
zaposlenih in nekdanjih zaposlenih pri članu sistema jamstva v stečaju, da ji
pošljejo informacije in podatke, s katerimi razpolagajo in so potrebni za
izvajanje nalog in pristojnosti agencije iz prejšnjega odstavka.
(3) Agencija na podlagi 5. točke prvega odstavka tega
člena banki prevzemnici zagotovi podatke o osebnem imenu, davčni številki in
bivališču vlagateljev.
454. člen
(jamstvo za izplačilo zajamčenih terjatev vlagateljev)
(1) Člani sistema jamstva jamčijo za izplačilo
zajamčenih terjatev vlagateljev pri članu sistema jamstva, nad katerim je bil
začet stečajni postopek, v obsegu in na način, določen s tem zakonom.
(2) Skupna višina jamstva iz prejšnjega odstavka se
zmanjša za znesek iz naslova unovčitve likvidnih naložb stečajnega dolžnika v
skladu s tretjim odstavkom 455. člena tega zakona.
(3) Posamezni član sistema jamstva iz prvega odstavka
tega člena jamči za izplačilo zajamčenih terjatev vlagateljev pri drugem članu
sistema jamstva sorazmerno deležu, ki ga predstavlja število strank tega člana
sistema jamstva v skupnem številu strank vseh članov sistema jamstva iz prvega
odstavka tega člena, zmanjšanem za število strank člana sistema jamstva, nad
katerim je bil začet stečajni postopek.
455. člen
(likvidne naložbe za izplačilo zajamčenih terjatev
vlagateljev)
(1) Zaradi zagotavljanja likvidnih sredstev, potrebnih
za izplačilo zajamčenih terjatev vlagateljev, član sistema jamstva sredstva v
višini, sorazmerni njegovemu deležu iz tretjega odstavka 454. člena tega
zakona, ki jo agencija izračuna na način, določen s predpisom o zajamčenih
terjatvah vlagateljev iz 452. člena tega zakona, naloži v finančne
instrumente, ki imajo lastnosti, določene s tem predpisom.
(2) Član organa vodenja člana sistema jamstva zagotovi,
da ima ta ves čas na razpolago likvidne naložbe iz prejšnjega odstavka, s
katerimi ne sme razpolagati na način, ki bi ta sredstva kakorkoli zmanjševal
ali obremenjeval.
(3) Ne glede na ZFPPIPP likvidne naložbe iz prvega
odstavka tega člena, niso del stečajne mase člana sistema jamstva. V primeru
stečaja člana sistema jamstva stečajni upravitelj likvidne naložbe unovči in
prenese na račun sistema jamstva za terjatve vlagateljev iz prve alineje petega
odstavka 459. člena tega zakona.
456. člen
(prevzem obveznosti zagotovitve kritja in obveznosti
izplačila zajamčenih terjatev vlagateljev)
(1) Z dnem začetka stečajnega postopka nad članom
sistema jamstva prevzamejo člani sistema jamstva iz prvega odstavka
454. člena tega zakona obveznost zagotovitve kritja za izplačilo
zajamčenih terjatev vlagateljev člana sistema jamstva, nad katerim je bil začet
stečajni postopek, skladno s 450. členom tega zakona.
(2) Obveznost izplačila zajamčenih terjatev vlagateljev
prevzame banka prevzemnica, ki jo v roku 20 delovnih dni po prejemu sklepa
sodišča o začetku stečajnega postopka nad članom sistema jamstva imenuje Banka
Slovenije. Banka prevzemnica odgovarja za izplačila zajamčenih terjatev v
višini kritja, ki ga v okviru aktiviranja sistema jamstva po 461. členu
tega zakona zagotovi Banka Slovenije.
(3) Banka prevzemnica pri izvajanju svojih nalog po tem
zakonu sodeluje z agencijo in Banko Slovenije.
(4) Banka Slovenije, po uradni dolžnosti na način in pod
pogoji, ki so določeni s tem zakonom, zagotovi banki prevzemnici kritje za
izplačila zajamčenih terjatev vlagateljev z aktiviranjem jamstva po
461. členu tega zakona.
(5) Banka prevzemnica sme sredstva iz prejšnjega
odstavka uporabiti le za izplačila zajamčenih terjatev vlagateljev.
(6) Banka prevzemnica ima pravico do povrnitve dejanskih
stroškov, ki so povezani z izvedbo njenih nalog po tem zakonu. Pri tem
pripadajoče stroške vodenja vpoglednega depozita ter provizijo za izplačilo
terjatve po tem zakonu banka prevzemnica zaračuna v breme zagotovljenega kritja
za posamezno zajamčeno terjatev vlagatelja. Morebitne preostale stroške banke
prevzemnice pokrijejo člani sistema jamstva iz prvega odstavka 454. člena
tega zakona, vsak sorazmerno deležu, kot je bil zanj določen za namene jamstva
v skladu z drugim odstavkom 454. člena tega zakona, na podlagi izdanih
sklepov Banke Slovenije.
457. člen
(ugotovitev višine zajamčenih terjatev vlagateljev in
priprava zapisnika)
(1) Član sistema jamstva v stečaju najkasneje v treh
mesecih po začetku stečaja za vsakega posameznega vlagatelja ugotovi, v skladu
z veljavnimi pravnimi in pogodbenimi pogoji, njegovo upravičenost, izločitveno
pravico, višino upravičene terjatve in višino zajamčene terjatve vlagatelja,
kot to opredeljuje 450. člen tega zakona, na tej osnovi izračuna skupni
znesek zajamčenih terjatev vlagateljev, vse na dan izdaje sklepa o začetku
stečajnega postopka nad članom sistema jamstva, ter o tem pripravi zapisnik, ki
ga stečajni upravitelj predloži agenciji v pregled in potrditev.
(2) Na zahtevo stečajnega upravitelja, in po predhodnem
soglasju agencije, sodišče odobri stečajnemu upravitelju dodatno strokovno
pomoč zunanjih izvajalcev, če je ta pomoč potrebna za pravilno in pravočasno
ugotovitev terjatev in za pripravo zapisnika iz prejšnjega odstavka. Izvajalec
dodatne strokovne pomoči je lahko tudi banka prevzemnica po tem zakonu. Stroški
storitev iz tega odstavka so stroški stečajnega postopka. Če stroškov storitev
dodatne strokovne pomoči iz tega odstavka ni mogoče v celoti poravnati iz stečajne
mase, preostale stroške pokrijejo člani sistema jamstva iz prvega odstavka
454. člena tega zakona, vsak sorazmerno deležu, kot je bil zanj določen za
namene jamstva v skladu s tretjim odstavkom 454. člena tega zakona, na
podlagi izdanih sklepov agencije. O povračilu stroškov v tem primeru s sklepom
odloči agencija.
(3) Agencija med postopkom ugotavljanja upravičenih
vlagateljev oziroma njihovih izločitvenih pravic in terjatev iz prvega odstavka
tega člena stečajnemu upravitelju pošlje vse s tem povezane informacije in
pojasnila, s katerimi razpolaga ali jih lahko pridobi, ter nudi vso drugo
potrebno podporo v okviru svojih pristojnosti.
(4) Agencija preveri in potrdi zapisnik iz prvega
odstavka tega člena najkasneje v desetih delovnih dneh po njegovem prejemu in
ga pošlje sodišču, ki vodi stečajni postopek.
458. člen
(obvestilo vlagateljem)
(1) Agencija najkasneje v treh delovnih dneh po
posredovanju zapisnika iz 457. člena tega zakona sodišču o tem ter o
predvidenem izplačilu zajamčenih terjatev obvesti vlagatelje z javno objavo na
svoji spletni strani. V obvestilu navede:
1.     
banko prevzemnico, ki ji bo Banka Slovenije v svojem imenu in za račun
članov sistema jamstva iz prvega odstavka 454. člena tega zakona
zagotovila kritje za izplačilo zajamčenih terjatev vlagateljev za račun
vlagateljev;
2.     
predvideni datum, od katerega bodo sredstva iz naslova zagotovljenega
kritja za izplačilo zajamčenih terjatev vlagateljev dostopna vlagateljem, z
izrecnim pojasnilom, da bodo izplačila zajamčenih terjatev vlagateljev dejansko
na voljo praviloma v treh mesecih od objave sklepa sodišča o preizkusu
terjatev;
3.     
valuto izplačila zajamčenih terjatev vlagateljev in menjalne tečaje, ki
se uporabijo za pretvorbo terjatev, ki se glasijo v drugih valutah;
4.     
najnižji znesek zajamčene terjatve vlagatelja, ki se bo izplačal skladno
z omejitvijo iz enajstega odstavka 459. člena tega zakona;
5.     
stroške vodenja vpoglednega depozita iz osmega odstavka 459. člena
tega zakona;
6.     
pouk vlagateljem glede uveljavljanja njihovih pravic v zvezi z zajamčeno
terjatvijo vlagatelja ter glede možnosti ugovora k izračunanim in predloženim
vrednostim njihovih izločitvenih pravic oziroma njihovih terjatev v stečajnem
postopku;
7.     
poziv vlagateljem, da preverijo in stečajnemu upravitelju po potrebi
pošljejo informacije o aktualnem naslovu prebivališča ali sedežu ter druge
podatke in dokazila, ki so potrebni za njihovo nedvoumno identifikacijo kot
upravičencev oziroma za ugotovitev njihove istovetnosti.
(2) Kadar je član sistema jamstva ustanovil podružnico v
drugi državi članici, agencija obvestilo iz prejšnjega odstavka objavi tudi v
uradnem jeziku zadevne države ali v angleškem jeziku.
(3) Ko član sistema jamstva neposredno opravlja
investicijske storitve in posle v drugi državi članici, ne da bi ustanovil
podružnico v tej državi članici, ali če je ustanovil podružnico v tretji
državi, agencija in Banka Slovenije obvestilo iz prvega odstavka tega člena
objavita tudi v angleškem jeziku.
(4) Vsa morebitna nadaljnja obvestila vlagateljem v
zvezi z izplačili terjatev vlagateljev po tem zakonu pripravi agencija v istih
jezikih kot obvestilo iz tega člena.
(5) Agencija lahko po svoji presoji z javno objavo na
svoji spletni strani kadarkoli po začetem stečajnem postopku nad članom sistema
jamstva objavi dodatna obvestila in pojasnila vlagateljem, tudi v zvezi z
njihovimi pravicami in možnostmi.
(6) Vsa obvestila agencije iz tega člena javno objavita
tudi sodišče, na spletnih straneh za objave v postopkih zaradi insolventnosti,
ter Banka Slovenije na svoji spletni strani.
459. člen
(zagotovitev pogojev in izplačilo zajamčenih terjatev
vlagateljev)
(1) Sistem jamstva za terjatve vlagateljev zagotovi
pogoje, da bodo lahko vlagatelji začeli uveljavljali pravico do izplačila
zajamčenih terjatev pri banki prevzemnici najkasneje v treh mesecih od dneva
izdaje sklepa sodišča o preizkusu terjatev ter ločitvenih in izločitvenih
pravic.
(2) V primeru izjemnih okoliščin agencija lahko podaljša
rok iz prejšnjega odstavka, vendar ne več kot za tri mesece.
(3) Agencija in Banka Slovenije, vsaka na svoji spletni
strani, ter sodišče na spletnih straneh za objave v postopkih zaradi
insolventnosti, nemudoma javno objavijo obvestilo vlagateljem o datumu, od kdaj
bodo sredstva za izplačilo zajamčenih terjatev vlagateljev dostopna
vlagateljem, oziroma o vsaki morebitni kasnejši spremembi tega ter navedejo
kontaktne podatke banke prevzemnice. Obvestilo za objavo pripravi agencija, ki
o tem nemudoma obvesti tudi banko prevzemnico.
(4) Stečajni upravitelj v desetih delovnih dneh od dneva
izdaje sklepa sodišča o preizkusu terjatev ter ločitvenih in izločitvenih pravic
pripravi in pošlje agenciji prečiščeni seznam upravičenih vlagateljev, ki
vsebuje vse razpoložljive identifikacijske podatke in pripadajoči znesek
zajamčene terjatve, do katere je v skladu s sklepom sodišča v okviru jamstva
upravičen posamezni vlagatelj, ter skupni znesek preizkušenih zajamčenih
terjatev za vse vlagatelje skupaj. Agencija ta seznam nemudoma pošlje Banki
Slovenije in banki prevzemnici.
(5) Agencija na osnovi seznama iz prejšnjega odstavka in
v skladu s 453. členom tega zakona izračuna zneske, ki jih vplačajo
posamezni člani sistema jamstva pri aktiviranju sistema jamstva na podlagi
461. člena tega zakona, članom sistema jamstva izda odločbe za vplačilo
teh zneskov na račun, ki ga na zahtevo agencije odpre Banka Slovenije (v
nadaljnjem besedilu: račun sistema jamstva za terjatve vlagateljev), ter o tem
nemudoma obvesti Banko Slovenije.
(6) Banka Slovenije banki prevzemnici pošlje navodila v
zvezi s postopki, ki jih banka prevzemnica upošteva v zvezi s pripravo in
izvajanjem izplačil zajamčenih terjatev, vključno glede identifikacije oziroma
ugotovitve istovetnosti upravičenih vlagateljev. Banka Slovenije sredstva za
izplačilo zajamčenih terjatev vlagateljev prenese na račun banke prevzemnice,
ko na račun sistema jamstva za terjatve vlagateljev prejme celotni znesek
kritja za izplačilo zajamčenih terjatev in najkasneje en delovni dan pred tem,
ko banka prevzemnica začne z izplačevanjem teh terjatev.
(7) Banka prevzemnica omogoči dostop do sredstev iz
naslova zagotovljenega kritja oziroma začne z izplačevanjem zajamčenih terjatev
vlagateljev na objavljeni datum iz tretjega odstavka tega člena oziroma v enem
delovnem dnevu po tem, ko od Banke Slovenije prejme kritje za izplačilo zajamčenih
terjatev, če je to zagotovljeno kasneje.
(8) Sredstva za izplačilo zajamčenih terjatev
vlagateljev se do poteka šestih mesecev od dneva začetka izplačevanja pri banki
prevzemnici štejejo kot brezobrestni vpogledni depozit vlagatelja pri banki
prevzemnici. Banka prevzemnica je v tem obdobju upravičena v breme
zagotovljenega kritja za zajamčeno terjatev posameznega vlagatelja zaračunati
stroške vodenja vpoglednega depozita največ v višini, ki jo je s sklepom
določila Banka Slovenije. Po poteku šestih mesecev se za obravnavo vpoglednega
depozita uveljavijo pogoji glede obrestovanja in stroškov vodenja, ki jih
izplačilna banka ponuja na trgu.
(9) Banka Slovenije sklep iz prejšnjega odstavka izda
hkrati z imenovanjem banke prevzemnice, ter z njim nemudoma seznani tudi
agencijo. Banka prevzemnica je dolžna nemudoma seznaniti agencijo in Banko
Slovenije s pogoji obrestovanja in stroškov vodenja, ki bodo veljali po poteku
šestih mesecev od prejema sredstev, oziroma vsako kasnejšo spremembo teh.
(10) Zajamčene terjatve vlagateljev se izplačajo v
eurih.
(11) Banka prevzemnica zadrži izplačilo zajamčene
terjatve vlagatelju, če:
1.     
na podlagi razpoložljivih informacij ni jasno, ali ima vlagatelj pravico
do izplačila – do dneva, ko vlagatelj predloži ustrezne podatke o upravičenosti;
2.     
je terjatev vlagatelja predmet omejevalnih ukrepov, ki jih izrečejo
organi Republike Slovenije ali organi Evropske unije, druge države ali
mednarodne institucije in zavezujejo Republiko Slovenijo – do dneva, ko preneha
veljavnost zadevnih ukrepov;
3.     
je terjatev vlagatelja predmet pravnega spora v okviru sodnega postopka,
in je bila banka prevzemnica o tem dejstvu obveščena – do dneva pravnomočnosti
poravnave ali odločitve o zadevi, ko banka prevzemnica na tej osnovi opravi
izplačilo osebi oziroma osebam, ki so na podlagi sodne poravnave ali odločbe
sodišča upravičene do sredstev iz naslova terjatve vlagatelja ter do jamstva na
podlagi tega zakona;
4.     
obstajajo utemeljeni razlogi za sum, da je terjatev vlagatelja povezana
z dejanji pranja denarja ali financiranja terorizma, in je bil o tem izdan
sklep o preiskavi, ter je bila banka prevzemnica o tem obveščena s strani
stečajnega upravitelja – do dneva, ko se konča zadevno preiskovalno dejanje
brez vložitve obtožnice za kaznivo dejanje ali se pravnomočno zavrne obtožnica
za kaznivo dejanje s področja pranja denarja ali financiranja terorizma.
(12) O dejstvih iz 3. in 4. točke prejšnjega odstavka,
če je z njimi seznanjen, banko prevzemnico obvesti stečajni upravitelj.
(13) Če je v primeru iz 4. točke enajstega odstavka tega
člena sodišče izdalo pravnomočno sodbo za kaznivo dejanje pranja denarja ali
financiranja terorizma, vlagatelj ni upravičen do izplačila kritja zajamčene
vloge.
(14) Posamična zajamčena terjatev vlagatelja, katere
vrednost je nižja kot bi znašali stroški, ki bi jih povzročilo njeno izplačilo,
se ne izplača. Presečni znesek določi agencija upoštevaje vsa znana dejstva ter
ga objavi v obvestilu vlagateljem iz 458. člena tega zakona.
460. člen
(pravna sredstva in zastaranje terjatev vlagateljev)
(1) Če vlagatelj ne soglaša z odločitvijo glede njegove
upravičenosti do jamstva ali z višino zajamčene terjatve, kot izhaja iz sodišču
predloženega zapisnika iz 457. člena ali iz sklepa sodišča o preizkusu
terjatev ter ločitvenih in izločitvenih pravic, lahko dokazuje svojo
upravičenost oziroma uveljavlja svojo terjatev v okviru stečajnega postopka v
skladu z ZFPPIPP.
(2) Če vlagatelj s svojim zahtevkom uspe in iz
pravnomočnega sklepa sodišča izhaja, da je vlagatelj upravičen do izplačila
zajamčene terjatve oziroma da je član sistema jamstva odgovoren za primanjkljaj
v višjem znesku od tistega, ki je morebiti že bil predmet izplačila iz jamstva,
lahko vlagatelj neposredno uveljavlja svojo naknadno ugotovljeno zajamčeno
terjatev kot zahtevek do sistema jamstva za terjatve vlagateljev. V tem primeru
vlagatelj svoj zahtevek v višini, kot izhaja iz pravnomočne odločitve sodišča,
oziroma največ v višini še neizplačanega dela zajamčene terjatve po tem zakonu
skupaj z dokazili naslovi na agencijo.
(3) Sistem jamstva za terjatve vlagateljev zagotovi
pogoje za izplačilo naknadno ugotovljene zajamčene terjatve vlagatelja,
smiselno upoštevaje 459. in 461. člen tega zakona, najkasneje v šestih
mesecih od prejema zahtevka.
(4) Pravica vlagatelja, da predloži zahtevek do sistema
jamstva za terjatve vlagateljev iz naslova sklepa sodišča iz drugega odstavka
tega člena, zastara v petih letih od pravnomočnosti odločitve o zadevi.
461. člen
(aktiviranje jamstva)
(1) Agencija z odločbo iz petega odstavka
459. člena tega zakona naloži vsakemu članu sistema jamstva, da vplača
ustrezen del sredstev, potrebnih za izplačilo zajamčenih terjatev vlagateljev, na
račun sistema jamstva za terjatve vlagateljev, in ga v odločbi opozori, da bo
na podlagi svojih zakonskih pooblastil unovčila oziroma drugače razpolagala v
breme likvidnih naložb iz 455. člena tega zakona tistih članov sistema
jamstva, ki ne bodo pravočasno vplačali svojega deleža. Odločba agencije
postane izvršljiva z vročitvijo članu sistema jamstva.
(2) Kritje za aktiviranje jamstva lahko agencija
zagotovi tudi z unovčenjem ali drugačnim razpolaganjem v breme naložb iz
455. člena tega zakona. Pravne posle za zagotovitev kritja za aktiviranje
jamstva sklepa agencija v svojem imenu in za račun članov sistema jamstva iz
prvega odstavka 454. člena tega zakona.
(3) Če katerikoli član sistema jamstva v zahtevanem roku
ne vplača z odločbo iz prvega odstavka tega člena določenega zneska v jamstveno
shemo, lahko agencija oziroma Banka Slovenije, če gre za banko, zoper takega
člana sistema jamstva takoj sproži postopek odvzema dovoljenja za opravljanje
investicijskih storitev in poslov.
(4) Če Banka Slovenije ugotovi, da na podlagi virov iz
prvega in drugega odstavka tega člena člani sistema jamstva v roku iz odločb
niso zagotovili zadostnih sredstev za kritje skupnega zneska zajamčenih
terjatev vlagateljev, kot potrjenih s sklepom sodišča o preizkusu terjatev ter
ločitvenih in izločitvenih pravic, in da teh sredstev verjetno ne bodo
zagotovili niti do podaljšanega roka za začetek izplačevanja zajamčenih
terjatev po drugem odstavku 459. člena tega zakona, o tem nemudoma obvesti
ministrstvo, pristojno za finance, in agencijo ter predlaga, da manjkajoča
sredstva v višini, kot jo je ugotovila, začasno zagotovi Republika Slovenija.
(5) Republika Slovenija Banki Slovenije začasno zagotovi
manjkajoča sredstva v obliki kratkoročnega posojila. Pogodbo o kratkoročnem
posojilu skleneta Banka Slovenije v svojem imenu in za račun članov sistema
jamstva iz prvega odstavka 454. člena tega zakona, ki niso pravočasno
vplačali oziroma drugače zagotovili celotnega zneska v jamstveno shemo, ter
Republika Slovenija, pri čemer se morajo obrestna mera in stroški najema
posojila določiti najmanj v višini obrestne mere in stroškov zadolževanja, pod
katerimi bi se Republika Slovenija lahko zadolžila v času zagotovitve
kratkoročnega posojila.
(6) Republika Slovenija zagotovi sredstva za namen iz
četrtega odstavka tega člena z dodatnim zadolževanjem. Če se zaradi omejitev,
ki iz tega izhajajo, podaljša rok zagotovitve sredstev za kritje skupnega
zneska zajamčenih terjatev vlagateljev prek datuma, kot ga določa drugi
odstavek 459. člena tega zakona, agencija, Banka Slovenije in sodišče
nemudoma objavijo obvestilo vlagateljem, v skladu s tretjim odstavkom
459. člena tega zakona.
(7) Banka Slovenije izterja preostale zapadle obveznosti
ter obresti in stroške najema posojila iz petega odstavka tega člena od tistih
članov sistema jamstva, ki niso pravočasno vplačali oziroma drugače zagotovili
celotnega zneska v jamstveno shemo, in je bilo treba zato skleniti pogodbo o
kratkoročnem posojilu. Obresti in stroški najema posojila bremenijo posameznega
takega člana sistema jamstva v obsegu, ki je enak deležu tega člana v skupnem
znesku nepravočasno vplačanih oziroma nepravočasno zagotovljenih prispevkov
članov sistema jamstva na podlagi prvega odstavka tega člena oziroma na podlagi
ukrepov iz drugega odstavka tega člena.
462. člen
(vrnitev vplačanih sredstev)
(1) Vlagatelj lahko uveljavlja izplačilo zajamčene
terjatve, ki izhaja iz sklepa sodišča o preizkusu terjatev ter ločitvenih in
izločitvenih pravic na podlagi predloženega zapisnika iz 457. člena tega
zakona, izključno v okviru sistema jamstva za terjatve vlagateljev v skladu s
tem zakonom.
(2) Če se tako odloči, lahko vlagatelj, v skladu s
460. členom tega zakona v okviru sistema jamstva za terjatve vlagateljev, uveljavlja
tudi s pravnomočno odločitvijo sodišča naknadno ugotovljeno zajamčeno terjatev.
(3) Terjatve vlagateljev do stečajne mase iz naslova
zajamčenih terjatev iz prejšnjih dveh odstavkov se z aktiviranjem sistema
jamstva za terjatve vlagateljev v skladu s 461. členom tega zakona
prenesejo na člane sistema jamstva, ki so zagotovili kritje za izplačilo
zajamčenih terjatev. Člani sistema jamstva kot upniki uveljavljajo vsa
upravičenja v stečajnem postopku, razen upravičenj iz petega odstavka tega
člena.
(4) Terjatve iz naslova zajamčenih terjatev vlagateljev
se v stečajnem postopku nad članom sistema jamstva obravnavajo kot prednostne
terjatve.
(5) Terjatve iz naslova zajamčenih terjatev vlagateljev
prijavi Banka Slovenije v stečajnem postopku nad članom sistema jamstva za
račun članov sistema jamstva, ki so po 456. členu tega zakona zagotovili
kritje za izplačilo zajamčenih terjatev v okviru sistema jamstva za terjatve vlagateljev.
Stečajni upravitelj terjatve iz naslova zajamčenih terjatev izplača iz stečajne
mase Banki Slovenije za račun članov sistema.
(6) Banka Slovenije po izplačilu terjatev iz naslova
zajamčenih terjatev vlagateljev iz stečajne mase prenakaže sredstva, ki jih je
prejela iz stečajne mase, članom sistema jamstva, vsakemu sorazmerno deležu,
kot je znašal njegov delež v skupnem znesku sredstev, ki so bila vplačana
oziroma zagotovljena na podlagi 461. člena tega zakona.
15. poglavje
POSTOPEK ODLOČANJA AGENCIJE V
POSAMIČNIH ZADEVAH
15.1 Splošne določbe
463. člen
(uporaba določb o postopku ter zbiranje oziroma obdelava
podatkov)
(1) Agencija odloča o posamičnih zadevah, za katere je
pristojna po tem ali drugem zakonu, po postopku, določenem v tem poglavju, razen
če zakon za posamezno vrsto postopka določa drugače.
(2) Če v tem zakonu ni določeno drugače, se za postopek
odločanja agencije uporablja ZUP.
(3) Ne glede na prejšnji odstavek v postopku odločanja
agencije ni mogoče zahtevati vrnitve v prejšnje stanje niti vložiti izrednih
pravnih sredstev.
(4) Postopka odločanja agencije se lahko udeleži le
stranka postopka.
(5) Pravico do pregleda, prepisa in preslikave
dokumentov zadeve ima poleg oseb iz 488.a člena ZTFI, ki lahko izvršujejo to
pravico v obsegu iz navedene zakonske določbe, samo stranka postopka.
(6) Agencija za namene odločanja iz prvega odstavka tega
člena zbira oziroma obdeluje tudi osebne podatke, ki so za to potrebni (na
primer osebno ime, stalno, začasno prebivališče, datum, kraj in država rojstva,
zaposlitev) in ki se nanašajo zlasti na naslednje fizične osebe:
1.     
člane uprav, nadzornih svetov, upravljalnih organov, višjih vodstev,
poslovodje, likvidacijske upravitelje pravnih oseb, ki so subjekt nadzora;
2.     
delničarje in imetnike kvalificiranih deležev subjektov nadzora;
3.     
druge osebe, vložnike zahtev za izdajo dovoljenj agencije, oziroma
osebe, ki so subjekt nadzora;
4.     
osebe, ki so zavezanke za poročanje agenciji, ali o katerih ji poročajo
subjekti nadzora;
5.     
osebe, ki jim je agencija izrekla ukrep nadzora na podlagi tega zakona
ali drugega predpisa;
6.     
osebe, v zvezi s katerimi je osebne podatke pridobila v okviru izmenjave
informacij od drugih nadzornih organov Republike Slovenije, držav članic
oziroma tretjih držav.
(7) Agencija hrani osebne podatke pet let od pridobitve,
če zakon oziroma predpis ne določa drugačnega roka hrambe oziroma toliko časa,
kolikor je treba za namene, za katere se osebni podatki obdelujejo.
(8) V nadzornih postopkih, za vodenje katerih je agencija
pristojna na podlagi tega zakona oziroma drugega predpisa, se ne uporabljata
13. in 14. člen Uredbe (EU) 2016/679 Evropskega parlamenta in Sveta z dne
27. aprila 2016 o varstvu posameznikov pri obdelavi osebnih podatkov in o
prostem pretoku takih podatkov ter o razveljavitvi Direktive 95/46/ES (UL L
št. 119 z dne 4. 5. 2016, str. 1).
464. člen
(organi postopka)
(1) Organa postopka sta senat in predsednik senata.
(2) Predsednik in člani senata ter strokovni delavci
agencije, ki opravljajo posamezna dejanja v postopkih odločanja o posamičnih zadevah,
za katere je pristojna agencija po tem ali drugem zakonu, ne odgovarjajo za
škodo, ki jo povzročijo strankam ali drugim osebam pri opravljanju dejanj v teh
postopkih, razen če je škoda povzročena namenoma ali iz hude malomarnosti.
465. člen
(pristojnosti in sestava senata)
(1) Senat sestavljajo vsi člani sveta, od katerih je
eden predsednik senata.
(2) Senat odloča:
1.     
o vseh posamičnih zadevah, o katerih je treba odločiti z odločbo, razen
če zakon za posamezen primer določa pristojnost predsednika senata, in
2.     
o ugovorih proti odredbam predsednika senata.
(3) Postopek do izdaje odločbe vodi predsednik senata
ali strokovni delavec agencije, ki izpolnjuje pogoje iz 31. člena ZUP in
ga za to pooblasti predsednik senata.
466. člen
(pristojnosti predsednika senata)
(1) Pristojnosti predsednika senata pri vodenju postopka
in odločanju o posamezni zadevi opravlja član sveta agencije, določen z
razporedom dela agencije.
(2) Predsednik senata odloča:
1.     
o vseh posamičnih zadevah, o katerih se odloča z odredbo ali s sklepom,
2.     
o zahtevah za vpis v registre, ki jih po zakonu vodi agencija,
3.     
o drugih posamičnih zadevah, o katerih je treba odločiti z odločbo, če
za posamezen primer tako določa zakon.
467. člen
(seja senata)
(1) Senat sprejema odločbe po posvetovanju z glasovanjem
na seji, ki ni javna.
(2) Senat veljavno odloča, če je na seji navzoča večina
članov senata.
(3) Predsednik senata vodi posvetovanje in glasovanje in
glasuje zadnji. Njegova dolžnost je skrbeti, da se vsa vprašanja vsestransko in
popolnoma pretresejo.
(4) Če so glasovi glede posameznih vprašanj, o katerih
se glasuje, porazdeljeni na več različnih mnenj, tako da nobeno od njih nima
potrebne večine, se vprašanja ločijo in glasovanje ponavlja, dokler se ne
doseže večina. Če se na ta način ne dobi večina, se odločitev doseže tako, da
se glasovi, ki so za subjekt nadzora najmanj ugodni, prištejejo glasovom, ki so
od teh manj neugodni, dokler se ne doseže potrebna večina.
(5) Člani senata ne smejo odkloniti glasovanja o
vprašanjih, ki jih postavi predsednik senata. Vendar pa član senata, ki je
glasoval za ustavitev postopka za odvzem dovoljenja in ostal v manjšini, ni
dolžan glasovati o sankciji. Če ne glasuje, se šteje, da se strinja z glasom,
ki je za subjekt nadzora najugodnejši.
(6) Odločitev je veljavno sprejeta, če zanjo glasuje
večina članov senata, ki so navzoči na seji.
(7) Ne glede na prejšnji odstavek je odločitev o odvzemu
dovoljenja sprejeta, če zanjo glasuje večina vseh članov senata.
468. člen
(zapisnik o posvetovanju in glasovanju)
(1) O posvetovanju in glasovanju se sestavi poseben
zapisnik.
(2) Zapisnik o posvetovanju in glasovanju obsega potek
glasovanja in sprejeto odločbo.
(3) Posebna mnenja se priložijo zapisniku o posvetovanju
in glasovanju, če niso vpisana v samem zapisniku.
(4) Zapisnik podpišejo vsi člani senata in zapisnikar.
(5) Zapisnik o posvetovanju in glasovanju se zapre v
poseben ovitek. Ta zapisnik sme pregledati samo sodišče, ko odloča v upravnem
sporu. V tem primeru sodišče zapisnik spet zapre v poseben ovitek in na ovitku
označiti, da je zapisnik pregledalo.
469. člen
(izjave strank)
(1) Stranke dajejo svoje izjave pisno.
(2) V primeru iz drugega odstavka 471. člena tega
zakona lahko stranke dajejo svoje izjave tudi ustno na obravnavi.
470. člen
(možnost izjave)
(1) Agencija pred izdajo odločbe, ki jo izda po uradni
dolžnosti in proti kateri ni ugovora, stranko pozove, da se izjavi o dejstvih
in okoliščinah, ki so pomembni za odločitev, če zakon v posameznem primeru ne
določa drugačnega načina zagotovitve možnosti stranki, da se izjavi.
(2) Poziv iz prejšnjega odstavka vsebuje:
1.     
določno navedbo dejstev in okoliščin, o katerih naj se stranka izjavi,
in dokazov, iz katerih ta dejstva izhajajo,
2.     
rok za izjavo, ki ne sme biti krajši od osmih dni,
3.     
pouk stranki, da izjavi priloži listinske dokaze, če se nanje sklicuje,
in da po poteku roka za izjavo ne bo imela pravice navajati novih dejstev in
predlagati novih dokazov.
(3) V izjavi lahko stranka navaja dejstva, iz katerih
izhaja, da dejstva in okoliščine, navedene v pozivu iz prvega odstavka tega
člena, ne obstajajo, in predlaga dokaze, s katerimi dokazuje obstoj zatrjevanih
dejstev. Če se stranka v izjavi sklicuje na listinske dokaze, jih priloži
izjavi.
(4) Če stranka izjavi ne priloži listinskih dokazov, se
ne uporabljajo določbe o nepopolnih vlogah, temveč agencija pri odločanju
upošteva zgolj tiste dokaze, ki so priloženi izjavi.
(5) Po poteku roka za izjavo stranka nima pravice
navajati novih dejstev in predlagati novih dokazov.
(6) Prvi do peti odstavek tega člena se ne uporabljajo
za ugotovitvene odločbe agencije.
471. člen
(odločanje)
(1) Agencija odloča brez naroka.
(2) Ne glede na prejšnji odstavek agencija razpiše ustno
ali videokonferenčno obravnavo, če:
1.     
je treba zaslišati priče ali izvedence,
2.     
sta v postopku udeleženi dve ali več strank z nasprotujočimi si
interesi,
3.     
je treba opraviti predstavitev vodenja poslov borznoposredniške družbe
po 43. členu ZBan-3 v zvezi s 185. členom tega zakona ali
4.     
v drugih primerih, če presodi, da je to koristno za razjasnitev zadeve.
(3) Če stranka nasprotuje videokonferenčni obravnavi,
agencija razpiše ustno obravnavo.
472. člen
(vrste odločb)
(1) Agencija izdaja odločbe v obliki odločb, sklepov in
odredb.
(2) Proti odločbam agencije ni pritožbe.
473. člen
(odločba)
(1) Z odločbo agencija odloča o izdaji in odvzemu
dovoljenj in o drugih zadevah, razen o tistih, za katere zakon določa, da o
njih odloča s sklepom ali z odredbo.
(2) Odločba je obrazložena, če zakon ne določa drugače.
V obrazložitvi so obrazloženi tudi tisti sklepi, proti katerim ni posebnega
postopka sodnega varstva.
474. člen
(sklep)
(1) S sklepom odloča agencija o vprašanjih, ki se tičejo
postopka ali se pojavijo v zvezi s postopkom.
(2) Sklep je obrazložen in vsebuje pouk o pravnem
sredstvu samo, če je proti sklepu dovoljen poseben postopek sodnega varstva.
15.2 Postopek sodnega varstva
15.2.1 Skupne določbe
475. člen
(postopek sodnega varstva)
(1) Sodno varstvo proti odločbam agencije se zagotavlja
v postopku, določenem s tem zakonom (v nadaljnjem besedilu: postopek sodnega
varstva).
(2) Za postopek sodnega varstva iz prejšnjega odstavka
se smiselno uporablja ZUS-1, če v tem zakonu ni določeno drugače.
476. člen
(pravica do sodnega varstva)
(1) Proti odločbam agencije je dovoljeno začeti postopek
sodnega varstva.
(2) Ne glede na prejšnji odstavek ni posebnega postopka
sodnega varstva:
1.     
proti odločbi, s katero agencija odloči o ugovoru proti odredbi in ga
zavrže, zavrne ali spremeni odredbo,
2.     
proti odločbi, s katero agencija začne postopek za odvzem dovoljenja.
(3) Odločba iz 1. točke prejšnjega odstavka se lahko
izpodbija s tožbo v postopku sodnega varstva proti odločbi, ki jo je agencija
izdala, ker subjekt nadzora ni ravnal v skladu z odredbo agencije.
(4) Odločba iz 2. točke drugega odstavka tega člena se
lahko izpodbija s tožbo v postopku sodnega varstva proti odločbi o odvzemu
dovoljenja.
(5) Ne glede na 1. točko drugega odstavka tega člena je
postopek sodnega varstva dovoljeno začeti proti odločbi, s katero agencija
odloči o ugovoru proti odredbi, s katero je agencija odredila enega od
naslednjih nadzornih ukrepov:
1.     
nadzorni ukrep iz 116. člena ali iz drugega odstavka
118. člena tega zakona,
2.     
nadzorni ukrep iz drugega odstavka 167. člena in iz 168. člena
tega zakona,
3.     
dodatni nadzorni ukrep iz 348. člena tega zakona,
4.     
nadzorni ukrep iz tretjega odstavka 422. člena tega zakona,
5.     
nadzorni ukrep iz 426. člena tega zakona ali
6.     
nadzorni ukrep iz prvega odstavka 345. člena ZBan-3 v zvezi s
345. členom tega zakona.
(6) Postopek sodnega varstva je dovoljeno začeti tudi
proti sklepu, s katerim se konča postopek odločanja agencije, začet na zahtevo
stranke.
477. člen
(prednostno odločanje)
Zadeve v postopku sodnega varstva po tem zakonu so nujne in o
njih sodišče odloča prednostno.
478. člen
(tožba in odgovor na tožbo)
(1) Tožbo je treba vložiti v 15 dneh.
(2) Rok za odgovor na tožbo je 15 dni.
479. člen
(nova dejstva in dokazi)
Tožnik v postopku sodnega varstva ne more navajati novih dejstev
in predlagati novih dokazov, razen če izkaže, da jih brez svoje krivde ni mogel
uveljaviti v postopku pred agencijo.
480. člen
(meje preizkusa)
Sodišče preizkusi odločbo agencije v mejah tožbenega zahtevka
in v mejah razlogov, ki so navedeni v tožbi, pri tem pa po uradni dolžnosti
pazi na bistvene kršitve določb postopka iz tretjega odstavka 27. člena
ZUS-1.
481. člen
(črtan)
482. člen
(pravna sredstva)
Proti sodbi oziroma sklepu, izdanem v postopku sodnega
varstva, ni pritožbe.
15.2.2 Postopek sodnega varstva proti odločbam o
potrditvi prospekta in odločbam v postopku po ZPre-1
483. člen
(uporaba pododdelka 15.2.2)
(1) Pododdelek 15.2.2 tega zakona se uporablja v
postopku sodnega varstva proti naslednjim odločbam agencije:
1.     
odločbi iz prvega odstavka 95. člena tega zakona, s katero agencija
potrdi prospekt,
2.     
odločbi, s katero agencija izda dovoljenje za prevzemno ponudbo iz
32. člen ZPre-1,
3.     
odločbi o izidu prevzemne ponudbe iz 56. člena ZPre-1 in
4.     
odločbi o razveljavitvi postopka s prevzemno ponudbo iz tretjega
odstavka 525. člena tega zakona.
(2) Če v pododdelku 15.2.2 tega zakona ni določeno
drugače, se v postopku sodnega varstva iz prejšnjega odstavka uporablja
pododdelek 15.2.1 tega zakona.
484. člen
(začetek teka roka za tožbo)
Rok za tožbo proti odločbi iz prvega odstavka 483. člena
tega zakona začne teči z objavo prospekta, prevzemne ponudbe oziroma odločbe o
izidu prevzemne ponudbe.
485. člen
(nova dejstva in dokazi)
(1) Ne glede na 479. člen tega zakona lahko tožnik
v tožbi navaja nova dejstva in nove dokaze. Če se v tožbi sklicuje na listinske
dokaze, jih priloži tožbi.
(2) Agencija lahko v odgovoru na tožbo navaja nova
dejstva in nove dokaze. Če se v odgovoru na tožbo sklicuje na listinske dokaze,
jih priloži odgovoru na tožbo.
(3) Če tožnik oziroma agencija tožbi oziroma odgovoru na
tožbo ne priloži listinskih dokazov, na katere se sklicuje, se ne uporabljajo določbe
o nepopolnih vlogah, temveč sodišče pri odločanju upošteva le tiste dokaze, ki
so priloženi tožbi oziroma odgovoru nanjo.
(4) Po poteku roka za vložitev tožbe oziroma odgovora na
tožbo stranke nimajo pravice navajati novih dejstev in predlagati novih
dokazov.
486. člen
(glavna obravnava in seja)
(1) Sodišče odloči po opravljeni glavni obravnavi.
(2) Sodišče lahko odloči brez glavne obravnave, če v
pripravljalnem postopku ugotovi, da je bilo dejansko stanje v postopku izdaje
odločbe popolno in pravilno ugotovljeno ali da to ni sporno.
487. člen
(odločanje)
(1) Če sodišče ugotovi, da obstajajo razlogi, zaradi
katerih bi lahko po 65. členu ZUS-1 upravni akt odpravilo in s sodbo
odločilo o stvari, odločbe ne odpravi, temveč s sodbo samo ugotovi, da je odločba
nezakonita.
(2) V primeru iz prejšnjega odstavka lahko izdajatelj,
vlagatelji, akceptanti oziroma prevzemniki uveljavijo morebitne odškodninske
zahtevke proti agenciji v pravdi.
(3) Proti sodbi, s katero sodišče odloči v postopku
sodnega varstva, je ne glede na 482. člen tega zakona dovoljena pritožba, o
kateri odloča Vrhovno sodišče v senatu treh sodnikov.
(4) Pojem »akceptant« se uporablja kot je določen v
ZPre-1.
15.3 Postopek nadzora
15.3.1 Splošne določbe
488. člen
(uporaba oddelka 15.3)
(1) Oddelek 15.3 tega zakona o postopku nadzora se
uporablja v vseh postopkih nadzora, ki ga opravlja agencija po tem ali drugem
zakonu, če zakon za posamezen postopek nadzora ne določa drugače.
(2) V postopku nadzora se uporabljajo oddelki 15.1 in
15.2 tega zakona, če v oddelku 15.3 tega zakona ni določeno drugače.
(3) V postopku nadzora se uporabljajo tretji odstavek
20. člena ter drugi in tretji odstavek 23. člena ZIN.
489. člen
(posredovanje podatkov agenciji)
(1) Za izvajanje nalog po tem zakonu državni organi,
organi lokalnih skupnosti, nosilci javnih pooblastil, druge pravne osebe in
organizacije ter fizične osebe, ki razpolagajo s podatki, potrebnimi za
odločitev, agenciji na njeno zahtevo nemudoma posredujejo zahtevane podatke in
dokumente, potrebne za izvedbo postopka nadzora, vključno s podatki, ki so v
skladu z 39. členom ZGD-1 določeni kot poslovna skrivnost, tajnimi
podatki, ki jih kot take določa zakon, ki ureja tajne podatke, in osebnimi
podatki (osebno ime fizične osebe, EMŠO oziroma za tujca rojstne podatke,
davčna številka, drug enolični idnetifikator, kot je na primer določen v
delegirani uredbi, sprejeti na podlagi devetega odstavka 26. člena Uredbe
600/2014/EU, državljanstvo, stalno oziroma začasno prebivališče), ki so
potrebni za izvajanje nalog agencije po tem zakonu.
(2) Osebe, navedene v prejšnjem odstavku, podatke iz
prejšnjega odstavka posredujejo ne glede na pravila o dopustnosti posredovanja
teh podatkov, in ob upoštevanju pravil, ki določajo varnostne ukrepe ob
posredovanju podatkov. Agencija zagotovi primerno stopnjo varstva posredovanih
ji podatkov.
(3) Oseba iz prvega odstavka tega člena, na katero je
agencija vložila zahtevo za posredovanje podatkov, agenciji v roku, ki ga
določi agencija, posreduje pravilne in popolne podatke, ki jih je zahtevala
agencija. Agencija lahko uporabi podatke le za namen, za katerega jih je
pridobila. Če oseba ne posreduje podatkov v zahtevanem roku, agencija določi
nov rok za predložitev podatkov.
(4) Če oseba iz prvega odstavka tega člena, na katero je
agencija naslovila zahtevo za posredovanje podatkov, posreduje agenciji
nepravilne, nepopolne ali zavajajoče podatke ali zahtevanih podatkov ne
posreduje v novem roku, ki ga je agencija določila na podlagi zadnjega stavka
prejšnjega odstavka, lahko izda predsednik senata sklep, s katerim ji naloži
denarno kazen do 50.000 eurov za pravno osebo in do 2.500 eurov za fizično
osebo. Rok za plačilo denarne kazni ne sme biti krajši od 15 dni in ne daljši
od enega meseca.
(5) Hkrati z izdajo sklepa iz prejšnjega odstavka lahko
izda agencija zahtevo, s katero osebi iz prvega odstavka tega člena določi nov
rok za posredovanje podatkov.
(6) Sklep o izreku denarne kazni iz četrtega odstavka
tega člena je obrazložen. Zoper navedeni sklep ni pritožbe, je pa dovoljen
upravni spor.
(7) Agencija lahko zoper osebo iz prvega odstavka tega
člena, ki še naprej zavrača posredovanje podatkov, ob poteku roka za izvršitev
ponovne zahteve za posredovanje podatkov iz četrtega odstavka tega člena, izda
nov sklep o izreku denarne kazni, kot je le ta določen v tretjem odstavku tega
člena. Agencija lahko sklepe o izreku denarne kazni zaradi posredovanja
nepravilnih, nepopolnih ali zavajajočih podatkov ali neposredovanja podatkov za
pravne osebe izdaja, dokler seštevek denarnih kazni iz posameznih sklepov ne
doseže 1 % letnega prometa osebe iz prvega odstavka tega člena v predhodnem
poslovnem letu oziroma dokler seštevek denarnih kazni iz posameznih sklepov za
fizično osebo ne doseže 5.000 eurov.
(8) Agencija s pravilnikom določi vrste zahtevanih
podatkov in dokumentov, dolžine rokov za posredovanje podatkov glede na njihovo
nujnost in razpone višine denarnih kazni za posredovanje nepravilnih,
nepopolnih ali zavajajočih podatkov ali neposredovanje podatkov. Dolžina rokov
in višina kazni morata biti sorazmerni s kršitvijo, ki je predmet postopka
nadzora.
(9) V postopku posredovanja podatkov po tem členu
pokriva vsaka stranka svoje stroške postopka.
490. člen
(stranka postopka nadzora)
(1) Stranka postopka nadzora je oseba, nad katero
agencija opravlja nadzor (v nadaljnjem besedilu: subjekt nadzora).
(2) Stranke postopka nadzora nad borznoposredniško
družbo so tudi člani uprave borznoposredniške družbe.
491. člen
(vročanje)
(1) Vročitve se subjektu nadzora, ki je pravna oseba
oziroma samostojni podjetnik posameznik, opravljajo z vročitvijo osebi, ki je
pooblaščena za sprejem, ali delavcu, ki se najde na sedežu oziroma poslovnem
prostoru.
(2) Vročitve članom uprave in članom nadzornega sveta
borznoposredniške družbe se opravljajo z vročanjem borznoposredniški družbi.
Šteje se, da je z vročitvijo borznoposredniški družbi opravljena tudi vročitev
članom uprave oziroma članom nadzornega sveta.
(3) Kadar stranko v postopku nadzora zastopa odvetnik,
se šteje, da je vročitev stranki opravljena, če je spis vročen odvetniku
oziroma zaposlenemu v odvetniški pisarni.
(4) Vročitve se subjektu nadzora, ki ni oseba iz prvega,
drugega oziroma tretjega odstavka tega člena, opravljajo z vročitvijo v
stanovanju ali poslovnem prostoru osebe, pri kateri je zaposlen.
492. člen
(vodenje postopka in izrekanje nadzornih ukrepov)
(1) Agencija vodi postopek nadzora in izreka nadzorne
ukrepe po uradni dolžnosti.
(2) Agencija lahko izreče ukrep borznoposredniški družbi
tudi na predlog člana uprave ali nadzornega sveta borznoposredniške družbe ali
delničarjev, katerih skupni deleži dosegajo najmanj desetino osnovnega kapitala
borznoposredniške družbe.
(3) Agencija začne postopek nadzora nad drugo osebo iz
345. člena tega zakona na podlagi prijave tržnega inšpektorja oziroma
drugega pristojnega državnega organa, po uradni dolžnosti pa takrat, kadar iz
informacij, ki jih pridobi pri opravljanju nadzora nad borznoposredniškimi
družbami ali v zvezi z izpolnjevanjem drugih svojih pristojnosti izhaja, da
obstajajo razlogi za tak nadzor.
493. člen
(smiselna uporaba določb ZBan-3 o opravljanju nadzora)
(1) V drugih postopkih nadzora, razen nadzora nad
borznoposredniškimi družbami, se smiselno uporabljajo 267., 271. do 277., 279.,
281. in 282. člen ZBan-3.
(2) Pri smiselni uporabi določb ZBan-3 iz prejšnjega
odstavka se:
1.     
namesto pojma »banka« uporablja pojem »subjekt nadzora«,
2.     
namesto pojma »Banka Slovenije« uporablja pojem »agencija« in
3.     
pri prvem odstavku 279. člena ZBan-3 namesto besedila »kršitve
predpisov iz drugega odstavka 9. člena tega zakona« uporablja besedilo
»kršitve predpisov, v zvezi s spoštovanjem katerih se opravlja nadzor«.
(3) Pri smiselni uporabi 271. in 272. člena ZBan-3
vsaka stranka nosi svoje stroške postopka.
15.3.2 Odredba o odpravi kršitev
494. člen
(uporaba pododdelka 15.3.2)
(1) Pododdelek 15.3.2 tega zakona se uporablja za
postopek z odredbo o odpravi kršitev iz 279. člena ZBan-3 v zvezi s prvim
odstavkom 347. člena tega zakona in drugo odredbo o odpravi kršitev, ki jo
agencija izda v postopku nadzora po tem ali drugem zakonu.
(2) Pododdelek 15.3.2 tega zakona se smiselno uporablja
tudi za postopek z odredbo, s katero je agencija odredila enega od naslednjih
nadzornih ukrepov:
1.     
nadzorni ukrep iz 116. člena ali drugega odstavka 118. člena
tega zakona,
2.     
nadzorni ukrep iz drugega odstavka 167. člena in iz 168. člena
tega zakona,
3.     
dodatni nadzorni ukrep iz 348. člena tega zakona,
4.     
nadzorni ukrep iz sedmega odstavka 420. člena tega zakona,
5.     
nadzorni ukrep iz tretjega odstavka 422. člena tega zakona ali
6.     
nadzorni ukrep iz 426. člena tega zakona.
(3) Pri smiselni uporabi določb iz prejšnjega odstavka
se namesto pojma »odprava kršitve« uporablja pojem »izvršitev nadzornega
ukrepa«.
495. člen
(vsebina odredbe)
(1) Izrek odredbe vsebuje:
1.     
določen opis kršitev, katerih odprava je z odredbo naložena,
2.     
rok, v katerem mora subjekt nadzora odpraviti kršitve in predložiti
poročilo o njihovi odpravi,
3.     
način odprave kršitve, kadar agencija subjektu nadzora naloži, da
kršitve odpravi na določen način,
4.     
listine oziroma dokaze o odpravi kršitev, kadar agencija subjektu
nadzora naloži, da o odpravi kršitev predloži določene listine oziroma druge
dokaze.
(2) Odredba je obrazložena.
496. člen
(ugovor proti odredbi)
(1) Proti odredbi ima subjekt nadzora pravico vložiti
ugovor v osmih dneh od vročitve.
(2) Ugovor ne zadrži izvršitve:
1.     
odredbe o ukrepih nadzora iz drugega odstavka 494. člena tega
zakona in
2.     
druge odredbe, če zaradi narave kršitve z izvršitvijo odredbe ni mogoče
odlašati in tako v tej odredbi odloči agencija.
(3) Pravico vložiti ugovor proti odredbi, s katero je
agencija odredila dodatni ukrep iz 6. točke drugega odstavka 280. člena ZBan-3
v zvezi s prvim odstavkom 347. člena tega zakona, ima tudi član uprave
borznoposredniške družbe, na katerega se nanaša.
497. člen
(razlogi za ugovor)
Ugovor proti odredbi je dopusten, če:
1.     
je odredbo izdala oseba, ki ni bila pristojna za izdajo odredbe,
2.     
kršitev, katere odprava je z odredbo naložena, ne obstaja,
3.     
dejanje oziroma opustitev, ki je bilo razlog za izdajo odredbe, nima
znakov kršitve,
4.     
odredbe ni mogoče izvršiti ali je ni mogoče izvršiti na način, določen z
odredbo,
5.     
bi izvršitev odredbe povzročila kakšno dejanje, ki je v nasprotju s
prisilnimi predpisi,
6.     
je bila z odredbo naložena odprava kršitev osebi, nad katero agencija ni
pristojna opravljati nadzora,
7.     
je z odredbo v nasprotju z zakonom naložena predložitev poročila
pooblaščenega revizorja o odpravi kršitev,
8.     
je v odredbi zmotno ali nepopolno ugotovljeno dejansko stanje.
498. člen
(vsebina ugovora)
(1) Ugovor vsebuje:
1.     
navedbo odredbe, proti kateri se vlaga,
2.     
izjavo, da se odredba izpodbija v celoti ali v določenem delu,
3.     
razloge za ugovor,
4.     
druge podatke, ki jih vsebuje vsaka vloga.
(2) V ugovoru lahko subjekt nadzora navaja dejstva, iz
katerih izhaja, da kršitve, katerih odprava mu je bila z odredbo naložena, ne
obstajajo, in predlaga dokaze, s katerimi dokazuje obstoj zatrjevanih dejstev.
Če se subjekt nadzora v izjavi sklicuje na listinske dokaze, jih priloži
ugovoru.
(3) Če subjekt nadzora ugovoru ne priloži listinskih
dokazov, se ne uporabljajo določbe o nepopolnih vlogah, temveč agencija pri
odločanju upošteva le tiste dokaze, ki so priloženi ugovoru.
(4) Po poteku roka za ugovor subjekt nadzora nima
pravice navajati novih dejstev in predlagati novih dokazov.
499. člen
(meje preizkusa odredbe)
Agencija preizkusi odredbo v tistem delu, v katerem se
izpodbija z ugovorom in v mejah razlogov, navedenih in razloženih v njem.
500. člen
(odločanje o ugovoru)
(1) O ugovoru odloča agencija z odločbo.
(2) Pri odločanju o ugovoru lahko agencija ugovor zavrže
ali zavrne, ali pa spremeni odredbo ali jo odpravi.
(3) Agencija ugovor zavrže, če ugovor ni dovoljen, če je
prepozen ali če ga je vložila neupravičena oseba, ali zavrne, če je ugovor
neutemeljen.
(4) Če agencija ugotovi, da obstaja razlog iz 1., 2., 3.
ali 6. točke 497. člena tega zakona, odpravi odredbo.
(5) Če agencija ugotovi, da obstaja razlog iz 4., 5., 7.
ali 8. točke 497. člena tega zakona, glede na naravo kršitve odpravi
odredbo oziroma jo spremeni. Agencija pri odločanju o ugovoru odredbe ne sme
spremeniti v škodo subjekta nadzora.
15.3.3 Odvzem dovoljenja
501. člen
(začetek postopka za odvzem dovoljenja)
(1) Agencija začne postopek za odvzem dovoljenja, ki ga
je izdala, če iz podatkov, s katerimi razpolaga, izhaja utemeljen sum, da
obstaja kateri od razlogov za odvzem dovoljenja, določen z zakonom.
(2) O začetku postopka za odvzem dovoljenja odloči
agencija z odločbo (v nadaljnjem besedilu: odločba o začetku postopka za odvzem
dovoljenja).
(3) Odločba o začetku postopka za odvzem dovoljenja
vsebuje:
1.     
določen opis dejanja, ravnanja ali okoliščin, ki naj bi bile razlog za
začetek postopka,
2.     
navedbo listin in drugih dokazov, na podlagi katerih je agencija
ugotovila, da obstaja utemeljen sum iz prvega odstavka tega člena,
3.     
obrazložitev odločitve o začetku postopka.
(4) V odločbi o začetku postopka za odvzem dovoljenja
agencija določi tudi rok, ki ne sme biti krajši od 15 dni in ne daljši od 30
dni, šteto od dneva vročitve odločbe subjektu nadzora, v katerem se subjekt
nadzora lahko izjavi o razlogih za začetek postopka (v nadaljnjem besedilu:
izjava o razlogih za odvzem dovoljenja).
502. člen
(izjava o razlogih za odvzem dovoljenja)
(1) V izjavi o razlogih za odvzem dovoljenja lahko
subjekt nadzora navaja dejstva, iz katerih izhaja, da odvzem dovoljenja ni
utemeljen, in predlaga dokaze, s katerimi dokazuje obstoj zatrjevanih dejstev.
Če se subjekt nadzora v izjavi sklicuje na listinske dokaze, jih priloži
izjavi.
(2) Če subjekt nadzora izjavi o razlogih za odvzem
dovoljenja ne priloži listinskih dokazov, se ne uporabljajo določbe tega zakona
o nepopolnih vlogah, temveč agencija pri odločanju upošteva zgolj tiste dokaze,
ki so izjavi priloženi.
(3) Po poteku roka za izjavo o razlogih za odvzem
dovoljenja subjekt nadzora nima pravice navajati novih dejstev in predlagati
novih dokazov.
503. člen
(odločanje o odvzemu dovoljenja)
(1) Agencija odloči o odvzemu dovoljenja v 30 dneh od
prejema izjave o razlogih za odvzem dovoljenja oziroma od poteka roka za tako
izjavo.
(2) Agencija sme odločati o odvzemu dovoljenja samo
zaradi tistih dejanj, ravnanj ali okoliščin, zaradi katerih je izdala odločbo o
začetku postopka za odvzem dovoljenja, in samo na podlagi tistih listin in
drugih dokazov, ki so bili navedeni v odločbi o začetku postopka ali jih je
izjavi o razlogih za odvzem dovoljenja priložil subjekt nadzora.
504. člen
(ustavitev postopka)
Agencija ustavi postopek za odvzem dovoljenja, če na podlagi
dokazov iz drugega odstavka 503. člena tega zakona ugotovi, da:
1.     
dejanje, ravnanje oziroma okoliščine, zaradi katerih je izdala odločbo o
začetku postopka za odvzem dovoljenja, nimajo znakov razloga za odvzem
dovoljenja, ali
2.     
ni dokazano, da je subjekt nadzora storil dejanje oziroma da obstajajo
okoliščine, zaradi katerih je izdala odločbo o začetku postopka za odvzem
dovoljenja.
505. člen
(odločba o odvzemu dovoljenja)
(1) Izrek odločbe o odvzemu dovoljenja vsebuje:
1.     
odločitev o odvzemu dovoljenja z navedbo številke in datuma izdaje
dovoljenja,
2.     
firmo in sedež oziroma osebno ime in datum rojstva subjekta nadzora, ki
mu je dovoljenje odvzeto,
3.     
določen opis dejanja, ravnanja ali okoliščin, ki so razlog za odvzem
dovoljenja.
(2) Odločba o odvzemu dovoljenja je obrazložena.
506. člen
(uporaba določb za preklic pogojnega odvzema dovoljenja in
za opomin)
Pododdelek 15.3.3 tega zakona se smiselno uporablja tudi za
postopek preklica pogojnega odvzema dovoljenja in za postopek izreka opomina.
15.4 Postopek odločanja o izdaji dovoljenj
507. člen
(uporaba oddelka 15.4)
(1) Oddelek 15.4 tega zakona se uporablja v postopku
odločanja o izdaji dovoljenj in soglasij (v nadaljnjem besedilu: dovoljenje), o
katerih odloča agencija, če zakon za posamezen postopek izdaje dovoljenja ali
soglasja ne določa drugače.
(2) V postopku odločanja o izdaji dovoljenj se
uporabljata oddelka 15.1 in 15.2 tega zakona, če v oddelku 15.4 tega zakona ni
določeno drugače.
508. člen
(taksa za odločanje)
Za odločanje o zahtevah za izdajo dovoljenj vložniki plačajo takso,
določeno s tarifo agencije.
509. člen
(stranka v postopku)
(1) Stranka v postopku je vložnik zahteve za izdajo
dovoljenja (v nadaljnjem besedilu: vložnik zahteve).
(2) Vsaka stranka pokriva svoje stroške postopka.
510. člen
(začetek postopka)
(1) Postopek se začne z vložitvijo zahteve za izdajo
dovoljenja (v nadaljnjem besedilu: zahteva).
(2) Po uradni dolžnosti ali na zahtevo drugega
pristojnega organa začne agencija postopek samo, kadar tako določa zakon.
511. člen
(vsebina zahteve)
(1) Zahteva vsebuje:
1.     
osebno ime, stalno ali začasno prebivališče fizične osebe oziroma sedež
in firmo pravne osebe vložnika zahteve,
2.     
določen zahtevek za izdajo dovoljenja,
3.     
druge podatke, določene z zakonom.
(2) Zahtevi je treba priložiti listine, določene z
zakonom, in druge listine, iz katerih izhaja utemeljenost zahtevka za izdajo
dovoljenja vključno z osebnimi podatki, potrebnimi za idajo dovoljenja, ter
dokaz o plačilu takse za odločitev o zahtevi.
512. člen
(procesne predpostavke za odločanje)
(1) V postopku predhodnega preizkusa zahteve agencija
preizkusi, ali so izpolnjene naslednje procesne predpostavke za odločanje o
zahtevi:
1.     
zahtevo je vložila upravičena oseba,
2.     
zahteva vsebuje zahtevane podatke,
3.     
zahtevi so priložene predpisane listine,
4.     
zahtevi je priložen dokaz o plačilu takse oziroma nadomestila za delo
agencije,
5.     
izpolnjene so druge procesne predpostavke, ki morajo biti izpolnjene za
odločanje o vsaki vlogi.
(2) Če agencija ugotovi, da procesne predpostavke za
odločanje o zahtevi niso izpolnjene, in pomanjkljivosti ni mogoče odpraviti, s
sklepom zavrže zahtevo.
(3) Če agencija ugotovi, da procesne predpostavke za
odločanje o zahtevi niso izpolnjene in je pomanjkljivosti mogoče odpraviti,
naloži vložniku s sklepom, da pomanjkljivosti odpravi (v nadaljnjem besedilu:
sklep o odpravi pomanjkljivosti). V sklepu določi rok za odpravo
pomanjkljivosti, ki ne sme biti krajši od osem in ne daljši kot 15 dni.
(4) Če vložnik pomanjkljivosti v roku, določenem s
sklepom o odpravi pomanjkljivosti, ne odpravi, agencija s sklepom zavrže
zahtevo.
(5) Proti sklepu o odpravi pomanjkljivosti ni posebnega
postopka sodnega varstva.
(6) Če se zahteva nanaša na izdajo dovoljenja za
opravljanje investicijskih storitev in poslov ali za združitev oziroma delitev,
agencija izda sklep o odpravi pomanjkljivosti v dveh mesecih od prejema
zahteve, v vseh drugih primerih pa v enem mesecu od prejema zahteve.
513. člen
(izvajanje dokazov in odločanje)
(1) V postopku odločanja o zahtevi lahko agencija izvede
tudi dokaze, ki jih vložnik ni predlagal, če so potrebni za ugotovitev dejstev,
pomembnih za odločitev o zahtevi. Pri tem lahko agencija od vložnika zahteva,
da ji:
1.     
v roku, ki ne sme biti krajši od osem dni, predloži dodatne podatke
oziroma listine,
2.     
omogoči, da opravi pregled njegovega poslovanja oziroma poslovanja z
njim povezanih oseb.
(2) Za pregled poslovanja iz 2. točke prvega odstavka
tega člena se smiselno uporabljajo določbe ZBan-3 iz 493. člena tega
zakona.
(3) Agencija zavrne zahtevo, če vložnik:
1.     
v roku, določenem v zahtevi iz 1. točke prvega odstavka tega člena,
agenciji ne predloži zahtevanih podatkov oziroma listin ali
2.     
onemogoči agenciji, da opravi pregled iz 2. točke prvega odstavka tega
člena oziroma kako drugače ovira izvedbo pregleda poslovanja.
514. člen
(možnost za izjavo o zavrnitvi zahteve za izdajo dovoljenja)
(1) Če namerava agencija zavrniti zahtevo za izdajo
dovoljenja na podlagi dejstev, ugotovljenih pri pregledu poslovanja iz 2. točke
prvega odstavka 513. člena tega zakona ali drugih dokazov, ki jih ni
predlagal vložnik zahteve, pred izdajo odločbe o zavrnitvi zahteve vložniku da
možnost, da se izjavi o dejstvih in okoliščinah, pomembnih za to odločitev.
(2) Za možnost izjave iz prejšnjega odstavka se smiselno
uporabljajo prvi do peti odstavek 470. člena tega zakona, le da se rok za
izjavo »osem dni« nadomesti z rokom »15 dni«.
515. člen
(rok za odločitev)
(1) Agencija o zahtevi za izdajo teh dovoljenj odloči v
šestih mesecih od prejema zahteve:
1.     
za izdajo dovoljenja za opravljanje investicijskih storitev in poslov,
2.     
za izdajo dovoljenja za združitev oziroma delitev in
3.     
za izdajo dovoljenja ali druge odločbe, ki jo izda na zahtevo
borznoposredniške družbe na podlagi ZBNIP ali predpisa o upravljanju tveganj.
(2) O zahtevi za izdajo drugih dovoljenj agencija odloči
v dveh mesecih od prejema zahteve, če zakon za posamezen primer ne določa
drugače.
(3) Če je agencija izdala sklep o odpravi
pomanjkljivosti v roku iz šestega odstavka 512. člena tega zakona, rok iz
prvega oziroma drugega odstavka tega člena ne teče od vročitve sklepa do poteka
roka za odpravo pomanjkljivosti oziroma do prejema dopolnitve oziroma poprave
vloge, če je ta dopolnjena v roku, določenem s sklepom.
(4) Če je agencija pred potekom roka iz prvega odstavka
tega člena po 514. členu tega zakona vložnika pozvala, da se izjasni o
razlogih za zavrnitev zahteve za izdajo dovoljenja, rok iz prvega oziroma
drugega odstavka tega člena ne teče od vročitve poziva do poteka roka za izjavo
oziroma do prejema izjave, če je bila poslana v roku, določenem s pozivom.
(5) Borznoposredniška družba šest mesecev pred
vložitvijo zahteve iz 3. točke prvega odstavka tega člena obvesti agencijo o
tej nameri. Če borznoposredniška družba ne ravna v skladu s prejšnjim stavkom,
se rok iz prvega odstavka tega člena za odločitev o tej zahtevi podaljša za
šest mesecev.
516. člen
(posebna pravila za odločanje o zahtevi za izdajo dovoljenja
za pridobitev kvalificiranega deleža)
(1) Ne glede na šesti odstavek 512. člena tega
zakona agencija izda sklep o odpravi pomanjkljivosti zahteve za izdajo
dovoljenja za pridobitev kvalificiranega deleža v dveh delovnih dneh po prejemu
zahteve.
(2) Agencija v dveh delovnih dneh vložniku zahteve izda
potrdilo o prejemu popolne zahteve za izdajo dovoljenja za pridobitev
kvalificiranega deleža. Rok iz prejšnjega stavka teče:
1.     
če agencija v roku iz prejšnjega odstavka ni izdala sklepa o odpravi
pomanjkljivosti – od prejema zahteve,
2.     
če je agencija v roku iz prejšnjega odstavka izdala sklep o odpravi
pomanjkljivosti in je vložnik v roku, določenim s sklepom, zahtevo dopolnil
oziroma popravil v skladu s tem sklepom – od prejema dopolnitve oziroma poprave
zahteve.
(3) Ne glede na drugi odstavek 515. člena tega
zakona agencija o zahtevi za izdajo dovoljenja za pridobitev kvalificiranega deleža
odloči v 60 delovnih dneh. Rok teče, če:
1.     
je agencija v roku iz prejšnjega odstavka izdala potrdilo – od izdaje
potrdila,
2.     
agencija v roku iz prejšnjega odstavka ni izdala potrdila – od poteka
roka za izdajo potrdila iz prejšnjega odstavka.
(4) Agencija v potrdilu iz drugega odstavka tega člena
navede dan, s katerim poteče rok iz prejšnjega odstavka.
(5) V postopku odločanja o zahtevi za pridobitev
kvalificiranega deleža se ne uporabljajo 2. točka prvega odstavka, drugi
odstavek in 2. točka tretjega odstavka 513. člena in četrti odstavek
515. člena tega zakona.
(6) Agencija lahko od vložnika zahteva, da predloži
dodatne informacije ali dokumente, potrebne za presojo primernosti bodočega
kvalificiranega imetnika (v nadaljnjem besedilu: zahteva za dodatne informacije
ali dokumente), če tako zahtevo izda najpozneje 50. delovni dan po poteku roka
za izdajo potrdila iz drugega odstavka tega člena.
(7) Če agencija izda zahtevo za dodatne informacije ali
dokumente v skladu s prejšnjim odstavkom, se tek roka iz tretjega odstavka tega
člena zadrži za čas od izdaje zahteve za dodatne informacije ali dokumente do
dneva, ko vložnik predloži dodatne informacije ali dokumente, vendar največ za
20 delovnih dni od izdaje prve zahteve. Agencija lahko po prejemu informacij in
dokumentov na podlagi prve zahteve v skladu s prejšnjim odstavkom zahteva še
dodatne informacije ali dokumente, vendar druga in naslednje zahteve agencije
za dodatne informacije ali dokumente ne zadržijo teka roka iz tretjega odstavka
tega člena.
(8) Ne glede na prejšnji odstavek lahko agencija s prvo
zahtevo za dodatne informacije ali dokumente odloči, da se tek roka iz tretjega
odstavka tega člena zadrži za več kot 20 delovnih dni, vendar največ za 30
delovnih dni od izdaje te zahteve, če:
1.     
je bodoči kvalificirani imetnik oseba tretje države ali
2.     
bodoči kvalificirani imetnik nima položaja kreditne institucije, investicijskega
podjetja, družbe za upravljanje, kolektivnega naložbenega podjema,
zavarovalnice ali pozavarovalnice.
(9) Agencija vložniku zahteve v dveh delovnih dneh po
prejemu dodatnih informacij ali dokumentov na podlagi zahteve iz šestega
odstavka tega člena izda potrdilo o prejemu teh dodatnih informacij ali
dokumentov. V potrdilu o prejemu dodatnih informacij ali dokumentov na podlagi
prve zahteve iz šestega odstavka tega člena je naveden dan, s katerim poteče
rok iz tretjega odstavka tega člena ob upoštevanju njegovega zadržanja po
sedmem ali osmem odstavku tega člena.
(10) Če agencija zavrne zahtevo za izdajo dovoljenja za
pridobitev kvalificiranega deleža, v dveh delovnih dneh po sprejetju te
odločitve in do poteka roka iz tretjega odstavka tega člena, ob upoštevanju
morebitnega zadržanja po sedmem ali osmem odstavku tega člena, izda in odpravi
pisni odpravek odločbe o zavrnitvi zahteve za izdajo dovoljenja za pridobitev
kvalificiranega dovoljenja.
(11) Če agencija do poteka roka iz tretjega odstavka
tega člena ob upoštevanju morebitnega zadržanja po sedmem ali osmem odstavku
tega člena ne izda in odpravi pisnega odpravka odločbe o zavrnitvi ali
zavrženju zahteve za dovoljenje za pridobitev kvalificiranega deleža, se šteje,
da je z dnem, s katerim poteče ta rok, izdala dovoljenje za pridobitev
kvalificiranega deleža, za katerega je kvalificirani imetnik zahteval izdajo
tega dovoljenja.
(12) V primeru iz prejšnjega odstavka agencija na
zahtevo kvalificiranega imetnika izda ugotovitveno odločbo, s katero ugotovi,
da je dovoljenje izdano, v osmih dneh od prejema zahteve za izdajo te
ugotovitvene odločbe.
(13) Ne glede na prvi odstavek 488. člena ZTFI
agencija na svojih javnih spletnih straneh objavi izvleček odločbe o zavrnitvi zahteve
za izdajo dovoljenja za pridobitev kvalificiranega deleža s povzetkom razlogov
za tako odločitev, če tako zahteva vložnik te zahteve.
15.5 Izvršitev odločb agencije
517. člen
(odločbe)
(1) Odločbe agencije postanejo izvršljive z njihovo
dokončnostjo, če v drugem do petem odstavku tega člena ni določeno drugače.
(2) Z dnem pravnomočnosti odločbe o odvzemu dovoljenja za
opravljanje funkcije člana uprave oseba, ki ji je bilo odvzeto dovoljenje,
preneha izpolnjevati pogoje za opravljanje funkcije člana uprave.
(3) Pravnomočne odločbe ali dele odločb agencije, ki se
glasijo na izpolnitev denarne obveznosti, izvrši na predlog agencije v korist
agencije organ, ki je pristojen za davčno izvršbo, po določbah zakona, ki ureja
davčno izvršbo.
(4) Odredbe iz 428. člena tega zakona postanejo
izvršljive z njihovo pravnomočnostjo.
(5) Odredbe, pri katerih ugovor ne zadrži izvršitve,
postanejo izvršljive z njihovo vročitvijo stranki.
(6) Za odločbe iz tega člena se štejejo odločbe iz
prvega odstavka 472. člena tega zakona.
518. člen
(odločbe o prekršku)
Ne glede na enajsti odstavek 202. člena Zakona o
prekrških (Uradni list RS, št. 29/11 – uradno prečiščeno besedilo, 21/13,
111/13, 74/14 – odločba US, 92/14 – odločba US, 32/16 in 15/17 – odločba US) se
terjatev iz naslova stroškov postopka:
1.     
izrečenih z odločbo agencije o prekršku,
2.     
izrečenih s sodbo oziroma sklepom sodišča, če je zahteva za sodno
varstvo zoper odločbo agencije o prekršku zavrnjena ali zavržena,
3.     
izrečenih s sodbo oziroma sklepom sodišča, če je pritožba zoper sodbo
oziroma sklep sodišča iz prejšnje točke zavrnjena ali zavržena, ne prenese v
korist državnega proračuna, če agencija vloži predlog za prisilno izterjavo pri
organu iz tretjega odstavka 517. člena tega zakona.
519. člen
(odredba)
Odredbe agencije ni mogoče prisilno izvršiti, če zakon za
posamezno vrsto odredbe ne določa drugače.
520. člen
(posebna pravila za odredbe o nadzornih ukrepih)
(1) Ne glede na 519. člen tega zakona je mogoče
prisilno izvršiti odredbo, s katero je agencija odredila enega od naslednjih nadzornih
ukrepov:
1.     
nadzorni ukrep iz 116. člena ali iz drugega odstavka
118. člena tega zakona,
2.     
nadzorni ukrep iz drugega odstavka 167. člena in iz 168. člena
tega zakona,
3.     
dodatni nadzorni ukrep iz 348. člena tega zakona,
4.     
nadzorni ukrep iz 1. točke devetega odstavka 420. člena tega
zakona,
5.     
nadzorni ukrep iz tretjega odstavka 422. člena tega zakona,
6.     
nadzorni ukrep iz 426. člena tega zakona ali
7.     
drug nadzorni ukrep, katerega vsebina je začasna ali trajna prepoved
opravljanja posameznih ali vseh storitev ali poslov.
(2) Za postopek izvršitve odredb iz prejšnjega odstavka
se uporabljajo določbe ZUP o upravni izvršbi in 35. člen ZIN, če v tretjem
odstavku tega člena ni določeno drugače.
(3) V postopku izvršitve odredb iz prvega odstavka tega
člena na prvi stopnji odloča predsednik senata, o pritožbi pa senat.
15.6 Posebna pravila za postopek odločanja v posamičnih
zadevah po ZPre-1
521. člen
(uporaba oddelka 15.6)
(1) Oddelek 15.6 tega zakona se uporablja v postopkih
odločanja v posamičnih zadevah po ZPre-1.
(2) Za postopke iz prejšnjega odstavka se uporabljajo
drugi oddelki 15. poglavja tega zakona, če v oddelku 15.6 tega zakona ni
določeno drugače.
522. člen
(posebna pravila o pristojnosti in sestavi organov postopka)
(1) V postopku odločanja o posamičnih zadevah po ZPre-1
sestavljajo senat trije člani sveta, določeni z razporedom dela agencije.
(2) V postopku odločanja o posamičnih zadevah po ZPre-1
predsednik senata odloča o naslednjih posamičnih zadevah, o katerih je treba
odločiti z odločbo:
1.     
o izdaji dovoljenja za prevzemno ponudbo iz 32. člena ZPre-1,
2.     
o soglasju za odstop od prevzemne namere iz 27. člena ZPre-1 in
3.     
o izidu prevzemne ponudbe iz 56. člena ZPre-1.
(3) Ne glede na prvi odstavek tega člena v postopku
odločanja iz tretjega odstavka 64. člena ZPre-1 odloča senat, ki ga
sestavljajo vsi člani sveta.
523. člen
(posebna pravila za postopek odločanja o izdaji dovoljenja za
prevzemno ponudbo)
(1) Stranka v postopku odločanja agencije o izdaji
dovoljenja za prevzemno ponudbo je samo prevzemnik.
(2) Predsednik senata sklep o odpravi pomanjkljivosti
izda v naslednjih rokih, ki tečejo od prejema zahteve za izdajo naslednjega
dovoljenja:
1.     
pri prevzemni ponudbi iz drugega, tretjega ali četrtega odstavka
16. člena ZPre-1 v petih delovnih dneh,
2.     
pri drugih prevzemnih ponudbah v treh delovnih dneh.
(3) Predsednik senata o izdaji dovoljenja za prevzemno
ponudbo odloči v teh rokih, ki tečejo od prejema zahteve za izdajo tega
dovoljenja:
1.     
pri prevzemni ponudbi iz drugega, tretjega ali četrtega odstavka
16. člena ZPre-1 v osmih delovnih dneh,
2.     
pri drugih prevzemnih ponudbah v petih delovnih dneh.
(4) Če predsednik senata v roku iz prejšnjega odstavka
ne odloči o zahtevi za izdajo dovoljenja za prevzemno ponudbo, se šteje, da je
agencija izdala dovoljenje za prevzemno ponudbo.
524. člen
(ugovor proti odločbam predsednika senata)
(1) Proti odločbi predsednika senata iz drugega odstavka
522. člena tega zakona ima prevzemnik pravico vložiti ugovor v petih
delovnih dneh od vročitve.
(2) O ugovoru iz prejšnjega odstavka agencija odloči v
15 dneh od prejema ugovora ali v tem roku izda sklep o odpravi pomanjkljivosti
ugovora.
(3) Ugovor iz prvega odstavka tega člena je dopusten, če
je:
1.     
odločbo izdala oseba, ki ni bila pristojna za izdajo te odločbe,
2.     
v odločbi zmotno uporabljeno materialno pravo,
3.     
v odločbi zmotno ali nepopolno ugotovljeno dejansko stanje.
(4) Za ugovor iz prvega odstavka tega člena se smiselno
uporabljajo 498., 499. in 500. člen tega zakona.
525. člen
(posebna pravila za postopek s prevzemno ponudbo)
(1) Za odredbo o odpravi kršitev, ki jo agencija izda
prevzemniku v postopku s prevzemno ponudbo, se uporabljajo naslednja posebna
pravila:
1.     
rok iz 2. točke prvega odstavka 495. člena tega zakona ne sme biti
daljši od osmih delovnih dni od vročitve odredbe o odpravi kršitve, 
2.     
rok za ugovor proti odredbi o odpravi kršitve je tri delovne dni od
vročitve,
3.     
ugovor ne zadrži izvršitve odredbe o odpravi kršitve,
4.     
o ugovoru agencija odloči v treh delovnih dneh od prejema ugovora,
5.     
o odpravi kršitev agencija odloči v treh delovnih dneh po prejemu
prevzemnikovega poročila o odpravi kršitev.
(2) Če je agencija izdala odredbo o odpravi kršitev iz
prejšnjega odstavka, rok za sprejem prevzemne ponudbe in morebitnih
konkurenčnih ponudb ne teče od vročitve odredbe do izdaje ugotovitvene odločbe
agencije o odpravi kršitve.
(3) Če prevzemnik ne ravna v skladu z odredbo o odpravi
kršitev ali če gre za kršitve, ki jih ni mogoče odpraviti, agencija z odločbo
razveljavi postopek s prevzemno ponudbo. Z odločbo agencija tudi odloči, da je
prevzemna ponudba neuspešna.
16. poglavje
KAZENSKE DOLOČBE
526. člen
(hujše kršitve 2. poglavja tega zakona in Uredbe
2017/1129/EU)
(1) Z globo od 25.000 do 250.000 eurov se za prekršek kaznuje
pravna oseba, z globo od 80.000 do 500.000 eurov pa pravna oseba, ki se po
ZGD-1 šteje za srednjo ali veliko gospodarsko družbo, če:
1.     
ponuja vrednostne papirje javnosti v Republiki Sloveniji v nasprotju s
prvim odstavkom 3. člena Uredbe 2017/1129/EU;
2.     
uvrsti vrednostne papirje v trgovanje na organiziranem trgu v Republiki
Sloveniji v nasprotju s tretjim odstavkom 3. člena Uredbe 2017/1129/EU;
3.     
izpelje naknadno nadaljnjo prodajo vrednostnih papirjev oziroma plasira
vrednostne papirje nepoučenim vlagateljem prek finančnih posrednikov v
nasprotju s 5. členom Uredbe 2017/1129/EU;
4.     
prospekt ne vsebuje vseh potrebnih bistvenih informacij oziroma te
informacije niso zapisane in predstavljene, kot to določa 6. člen Uredbe
2017/1129/EU;
5.     
povzetek prospekta ne vključuje vseh informacij ali vsebina povzetka ne
izpolnjuje zahtev, kot jih določajo prvi do enajsti odstavek 7. člena
Uredbe 2017/1129/EU;
6.     
osnovni prospekt ni sestavljen z vsebino in na način, kot to določa
8. člen Uredbe 2017/1129/EU;
7.     
univerzalni registracijski dokument ni pripravljen in objavljen v skladu
z 9. členom Uredbe 2017/1129/EU;
8.     
prospekt, sestavljen iz več ločenih dokumentov, ne izpolnjuje zahtev,
kot jih določa 10. člen Uredbe 2017/1129/EU;
9.     
v prospektu niso opredeljene osebe, odgovorne za prospekt in morebitni
dodatek k prospektu, v skladu z 81. členom tega zakona oziroma določbami
11. člena Uredbe 2017/1129/EU;
10.  
prospekt ne vsebuje dejavnikov tveganja ali v zvezi s tem niso
izpolnjene druge zahteve, kot jih določajo prvi do tretji odstavek
16. člena Uredbe 2017/1129/EU;
11.  
v prospektu opusti navedbo določenih informacij v nasprotju z določbami
prvega do tretjega odstavka 18. člena Uredbe 2017/1129/EU;
12.  
so informacije v prospektu vključene s sklicevanjem v nasprotju z
zahtevami iz prvega do tretjega odstavka 19. člena Uredbe 2017/1129/EU;
13.  
objavi prospekt v nasprotju s prvim odstavkom 20. člena Uredbe
2017/1129/EU;
14.  
objavi oziroma da na voljo javnosti prospekt oziroma dokumente in
informacije, ki sestavljajo prospekt, v nasprotju z določbami prvega do
četrtega ter sedmega do desetega odstavka 21. člena Uredbe 2017/1129/EU;
15.  
oglašuje ponudbo vrednostnih papirjev oziroma uvrstitev vrednostnih
papirjev v trgovanje na organiziranem trgu v nasprotju z določbami prvega do
petega odstavka 22. člena Uredbe 2017/1129/EU;
16.  
organizira oziroma izvaja vpisovanje ali vplačevanje vrednostnih
papirjev v nasprotju s 102. členom tega zakona;
17.  
glede objave dodatka k prospektu ali k povzetku prospekta ne izpolnjuje
zahtev, kot jih določajo prvi do tretji in peti odstavek 23. člena Uredbe
2017/1129/EU;
18.  
ne objavi prospekta v predpisanem jeziku ali jezikih v skladu s 27. členom
Uredbe 2017/1129/EU;
19.  
agenciji ne omogoči opravljanja nadzora v skladu s 114. členom tega
zakona ali ji ne posreduje informacij v skladu z (b) in (c) točko prvega
odstavka 32. člena Uredbe 2017/1129/EU.
(2) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prejšnjega odstavka.
(3) Z globo od 800 do 10.000 eurov se za prekršek
kaznuje odgovorna oseba pravne osebe ali podjetnika ali posameznika, ki
samostojno opravlja dejavnost, ki stori prekršek iz prvega odstavka tega člena.
(4) Z globo od 400 do 5.000 eurov se za prekršek kaznuje
posameznik, ki stori prekršek iz prvega odstavka tega člena.
(5) Za prekršek iz prvega odstavka tega člena, storjen v
zvezi z vrednostnimi papirji tujega izdajatelja, se kaznuje pooblaščeno investicijsko
podjetje iz prvega odstavka 110. člena tega zakona, odgovorna oseba tega
investicijskega podjetja in oseba, ki je dala pooblastilo temu podjetju.
(6) Če je narava storjenega prekrška iz prvega odstavka tega
člena posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se pravna oseba kaznuje z globo v višini do:
1.     
5.000.000 eurov ali 3% skupnega letnega prometa glede na zadnje
razpoložljive letne računovodske izkaze, ki jih je odobril pristojni organ
družbe, oziroma skupnega letnega prometa ali ustrezne vrste prihodka, ki izhaja
iz zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(7) Če je narava storjenega prekrška iz prvega odstavka tega
člena posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se podjetnik ali posameznik, ki samostojno
opravlja dejavnost, odgovorna oseba pravne osebe, odgovorna oseba samostojnega
podjetnika posameznika oziroma posameznika, ki samostojno opravlja dejavnost
podjetnika, ali posameznik, kaznuje z globo v višini do 700.000 eurov.
527. člen
(lažje kršitve 2. poglavja tega zakona in Uredbe
2017/1129/EU)
(1) Z globo od 5.000 do 250.000 eurov se za prekršek kaznuje
pravna oseba, z globo od 12.000 do 500.000 eurov pa pravna oseba, ki se po
ZGD-1 šteje za srednjo ali veliko gospodarsko družbo, če:
1.     
agencije pred začetkom ponudbe javnosti oziroma uvrstitve vrednostnih
papirjev v trgovanje na organiziranem trgu ne obvesti o uporabi izjem v skladu
s 75. členom tega zakona;
2.     
pripravi in objavi poenostavljeni prospekt v nasprotju z določbami
prvega in drugega odstavka 14. člena Uredbe 2017/1129/EU;
3.     
pripravi in objavi prospekt EU za rast v nasprotju z določbami prvega
odstavka 15. člena Uredbe 2017/1129/EU;
4.     
glede končne cene ponudbe in količine vrednostnih papirjev, kadar se ti ne
moreta vključiti v prospekt, ne ravna v skladu s 17. členom Uredbe
2017/1129/EU;
5.     
vlagatelju na njegovo zahtevo ne zagotovi izvoda prospekta v skladu z
določbami enajstega odstavka 21. člena Uredbe 2017/1129/EU.
(2) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prejšnjega odstavka.
(3) Z globo od 400 do 10.000 eurov se za prekršek
kaznuje odgovorna oseba pravne osebe ali podjetnika ali posameznika, ki
samostojno opravlja dejavnost ali izdajatelja, ki stori prekršek iz prvega
odstavka tega člena.
(4) Z globo od 200 do 5.000 eurov se za prekršek kaznuje
posameznik, ki stori prekršek iz prvega odstavka tega člena.
(5) Za prekršek iz prvega odstavka tega člena, storjen v
zvezi z vrednostnimi papirji tujega izdajatelja, se kaznujejo pooblaščeno investicijsko
podjetje iz prvega odstavka 110. člena tega zakona, odgovorna oseba tega
investicijskega podjetja in oseba, ki je dala pooblastilo temu podjetju.
528. člen
(hujše kršitve 3. poglavja tega zakona)
(1) Z globo od 25.000 do 250.000 eurov se za prekršek
kaznuje družba, z globo od 80.000 do 500.000 eurov pa družba, ki se po ZGD-1
šteje za srednjo ali veliko gospodarsko družbo, če:
1.     
ne objavi letnega poročila v skladu s prvim in drugim odstavkom
134. člena tega zakona;
2.     
ne objavi revizorjevega poročila v skladu s tretjim odstavkom 134. člena
tega zakona;
3.     
ne objavi polletnega poročila v skladu s 136. členom ali polletno
poročilo nima vsebine iz 137. člena tega zakona;
4.     
ne objavi konsolidiranega poročila o plačilih vladam v skladu s
138. členom tega zakona;
5.     
ne objavi informacij, vsebovanih v obvestilu o spremembi pomembnih
deležev v skladu s 147. členom tega zakona;
6.     
ne objavi informacije o spremembi deleža lastnih delnic javne družbe v
skladu s 148. členom tega zakona;
7.     
ne objavi informacije o spremembi in novem skupnem številu glasovalnih
pravic v skladu s 149. členom tega zakona;
8.     
ne objavi informacije glede spremembe vsebine pravic iz vrednostnih
papirjev v skladu s 151. členom tega zakona;
9.     
ne objavi nadzorovanih informacij v predpisanem jeziku ali jezikih v
skladu s 157. členom tega zakona;
10.  
nadzorovane informacije ne objavi oziroma predloži tako, kot je določeno
v prvem odstavku 158. člena tega zakona.
(2) Če je narava storjenega prekrška iz 1., 2., 3., 4.,
6. in 8. točke prejšnjega odstavka posebno huda zaradi višine povzročene škode
oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se pravna oseba
kaznuje z globo v višini do:
1.     
10.000.000 eurov ali 5 % skupnega letnega prometa glede na zadnje
razpoložljive letne računovodske izkaze, ki jih je odobril pristojni organ
družbe, oziroma skupnega letnega prometa ali ustrezne vrste prihodka, ki izhaja
iz zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(3) Z globo od 800 do 10.000 eurov se za prekršek
kaznuje odgovorna oseba družbe, ki stori prekršek iz prvega odstavka tega
člena.
(4) Če je narava storjenega prekrška iz 1., 2., 3., 4.,
6. in 8. točke prvega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba družbe, ki stori prekršek iz drugega odstavka tega člena, kaznuje z globo
v višini do:
1.     
2.000.000 eurov ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(5) Z globo od 25.000 do 250.000 eurov se za prekršek
kaznuje pravna oseba, z globo od 80.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, ki je zahtevala
uvrstitev vrednostnih papirjev v trgovanje na organiziranem trgu brez soglasja
javne družbe, ki stori prekršek iz prvega odstavka tega člena.
(6) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prejšnjega odstavka.
(7) Z globo od 800 do 10.000 eurov se za prekršek
kaznuje odgovorna oseba pravne osebe ali podjetnika ali posameznika, ki
samostojno opravlja dejavnost, ki je zahtevala uvrstitev vrednostnih papirjev v
trgovanje na organiziranem trgu brez soglasja javne družbe, ki stori prekršek
iz prvega odstavka tega člena.
(8) Z globo od 400 do 5.000 eurov se za prekršek kaznuje
posameznik, ki je zahteval uvrstitev vrednostnih papirjev v trgovanje na
organiziranem trgu brez soglasja javne družbe in stori prekršek iz prvega
odstavka tega člena.
(9) Če je narava storjenega prekrška iz 5., 7., 9. in
10. točke prvega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se storilec, ki
je pravna oseba, kaznuje z globo od 41.000 do 750.000 eurov, pravna oseba, ki
se po ZGD-1 šteje za srednjo ali veliko gospodarsko družbo, z globo od 41.000
do 1.500.000 eurov, podjetnik ali posameznik, ki samostojno opravlja dejavnost,
z globo od 41.000 do 450.000 eurov, posameznik z globo od 400 do 15.000 eurov,
odgovorna oseba pravne osebe ali podjetnika ali posameznika, ki samostojno
opravlja dejavnost, pa z globo od 2.500 do 30.000 eurov.
529. člen
(globa za kršitev zavezanca za obveščanje na podlagi
3. poglavja tega zakona)
(1) Z globo od 12.000 do 250.000 eurov se za prekršek
kaznuje pravna oseba, z globo od 25.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, če najpozneje v roku
iz drugega odstavka 146. člena tega zakona ne obvesti družbe, kadar doseže
ali preseže posamezni prag pomembnega deleža v skladu s četrtim in petim
odstavkom 140. člena, prvim odstavkom 141. člena, 142. in
143. členom ter drugim odstavkom 146. člena tega zakona.
(2) Če je narava storjenega prekrška iz prejšnjega
odstavka posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se pravna oseba kaznuje z globo v višini do:
1.     
10.000.000 eurov ali 5 % skupnega letnega prometa glede na zadnje
razpoložljive letne računovodske izkaze, ki jih je odobril pristojni organ
družbe, oziroma skupnega letnega prometa ali ustrezne vrste prihodka, ki izhaja
iz zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(3) Z globo od 400 do 5.000 eurov se za prekršek kaznuje
posameznik, ki ne obvesti družbe o spremembi pomembnih deležev v skladu s
četrtim in petim odstavkom 140. člena, prvim odstavkom 141. člena,
142. in 143. členom, ter drugim odstavkom 146. člena tega zakona.
(4) Če je narava storjenega prekrška iz prejšnjega
odstavka posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se posameznik, kaznuje z globo v višini do:
1.     
2.000.000 eurov ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(5) Z globo od 800 do 10.000 eurov se za prekršek iz
prvega odstavka tega člena kaznuje odgovorna oseba pravne osebe, ki ne obvesti
družbe o spremembi pomembnih deležev v skladu s četrtim in petim odstavkom
140. člena, prvim odstavkom 141. člena, 142. členom,
143. členom in drugim odstavkom 146. člena tega zakona. Če je narava
storjenega prekrška iz prejšnjega stavka posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba pravne osebe kaznuje z globo od 2.500 do 30.000 eurov.
530. člen
(lažje kršitve 3. poglavja tega zakona)
(1) Z globo od 5.000 do 250.000 eurov se za prekršek
kaznuje družba, z globo od 12.000 do 500.000 eurov pa družba, ki se po ZGD-1
šteje za srednjo ali veliko gospodarsko družbo, če:
1.     
ne objavi letnega, konsolidiranega ali revizorjevega poročila v skladu s
133. členom tega zakona;
2.     
ne pripravi, ali ne predloži agenciji, ali ne predloži v sistem za
centralno shranjevanje nadzorovanih informacij, ali ne objavi letnega poročila
(četrti odstavek 134. člena tega zakona);
3.     
če ne zagotovi dostopnosti letnega poročila toliko časa, kot to določa
prvi odstavek 134. člena tega zakona;
4.     
ne izpolni obveznosti glede informacij za imetnike delnic oziroma
dolžniških vrednostnih papirjev, ki so uvrščeni v trgovanje na organiziranem
trgu, kot to določa 152. oziroma 153. člen tega zakona;
5.     
agenciji ne omogoči opravljanja nadzora v skladu s 166. členom tega
zakona ali ne ravna v skladu s 167. členom tega zakona.
(2) Z globo od 5.000 do 250.000 eurov se za prekršek
kaznuje pravna oseba, z globo od 12.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, ki je zahtevala
uvrstitev vrednostnih papirjev v trgovanje na organiziranem trgu brez soglasja
javne družbe in stori prekršek iz 1., 2., 3. ali 5. točke prvega odstavka tega
člena.
(3) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki je
zahteval uvrstitev vrednostnih papirjev v trgovanje na organiziranem trgu brez
soglasja javne družbe in stori prekršek iz 1., 2., 3. ali 5. točke prvega
odstavka tega člena.
(4) Z globo od 400 do 10.000 eurov se za prekršek
kaznuje odgovorna oseba družbe oziroma pravne osebe ali podjetnika ali posameznika,
ki samostojno opravlja dejavnost, ki je zahtevala uvrstitev vrednostnih
papirjev v trgovanje na organiziranem trgu brez soglasja javne družbe in stori
prekršek iz prvega, drugega oziroma tretjega odstavka tega člena.
(5) Z globo od 200 do 5.000 eurov se za prekršek kaznuje
posameznik, ki je zahteval uvrstitev vrednostnih papirjev v trgovanje na
organiziranem trgu brez soglasja javne družbe in stori prekršek iz 1., 2., 3.
ali 5. točke prvega odstavka tega člena.
(6) Z globo od 5.000 do 250.000 eurov se za prekršek
kaznuje pravna oseba, z globo od 12.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, če:
1.     
ne obvesti družbe o spremembi pomembnega deleža tako, kot je določeno v
prvem odstavku 146. člena tega zakona;
2.     
hkrati z obvestilom o spremembi pomembnih lastniških deležev izdajatelju
tega obvestila ne predloži agenciji v skladu s prvim odstavkom 156. člena
tega zakona;
3.     
obvestilo o spremembi pomembnih lastniških deležev ni sestavljeno v
jeziku, ki ga določa drugi odstavek 156. člena tega zakona.
(7) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prejšnjega odstavka.
(8) Z globo od 400 do 10.000 eurov se za prekršek kaznuje
odgovorna oseba pravne osebe ali podjetnika ali posameznika, ki samostojno
opravlja dejavnost, ki stori prekršek iz šestega odstavka tega člena.
(9) Z globo od 200 do 5.000 eurov se za prekršek kaznuje
posameznik, ki stori prekršek iz šestega odstavka tega člena.
531. člen
(kršitve 7. poglavja tega zakona)
(1) Z globo od 25.000 do 250.000 eurov se za prekršek
kaznuje borznoposredniška družba ali banka ali odvisni borznoposredniški zastopnik,
ki je pravna oseba, z globo od 80.000 do 500.000 eurov pa borznoposredniška
družba ali banka, ki se po ZGD-1 šteje za srednjo ali veliko gospodarsko
družbo, če:
1.     
ne obvesti svojih strank, da se telefonski pogovori, ki vodijo ali lahko
vodijo k prejemu naročila stranke za trgovanje, beležijo, ali če sprejme,
posreduje ali izvrši naročilo za trgovanje stranke brez podaje obvestila o
beleženju teh pogovorov (četrti in peti odstavek 238. člena);
2.     
pisno ne zabeleži naročil stranke, ki so bila oddana v osebnem pogovoru
v skladu s šestim odstavkom 238. člena tega zakona;
3.     
razpolaga s finančnimi instrumenti v svojem imenu in za račun ali v
imenu in za račun strank v nasprotju z 239. členom tega zakona;
4.     
razpolaga z denarnim dobroimetjem svojih strank v nasprotju z
240. členom tega zakona;
5.     
z neprofesionalno stranko sklene dogovor o prenosu lastninske pravice v
zavarovanje zaradi zavarovanja obstoječega ali bodočega, dejanskega, mogočega
ali pričakovanega dolga (241. člen);
6.     
na zahtevo agencije ne dokaže, da fizične osebe, ki v imenu
borznoposredniške družbe ali banke opravljajo investicijsko svetovanje ali
dajejo strankam informacije o finančnih instrumentih, investicijskih storitvah
in poslih ter pomožnih investicijskih storitvah, razpolagajo z ustreznim
znanjem in so usposobljene za izpolnitev zahtev do strank iz oddelka
7.2. tega zakona (tretji odstavek 250. člena);
7.     
glede dajanja ali objavljanja informacij strankam oziroma objavljanja
tržnih sporočil ne ravna v skladu s prvim do osmim odstavkom 251. člena
tega zakona;
8.     
opravlja neodvisno investicijsko svetovanje za stranko in ne ravna v
skladu z enajstim odstavkom 251. člena tega zakona;
9.     
pri opravljanju storitev gospodarjenja s finančnimi instrumenti sprejme
ali obdrži provizije, spodbude ali katerekoli druge denarne ali nedenarne
koristi v zvezi z opravljanjem te investicijske storitve za stranke (dvanajsti
odstavek 251. člena);
10.  
nagrajuje ali ocenjuje uspešnost zaposlenih v nasprotju z obveznostjo
varovanja interesov strank (sedemnajsti odstavek 251. člena);
11.  
ponuja investicijsko storitev in posel skupaj z neko drugo storitvijo
ali produktom, kot del paketa ali kot pogoj za isti dogovor oziroma paket in ne
ravna v skladu z osemnajstim odstavkom 251. člena tega zakona;
12.  
pri opravljanju investicijskih storitev in poslov ter pomožnih investicijskih
storitev ne ravna vestno, pošteno in z ustrezno profesionalno skrbnostjo ter ne
varuje interesov strank (252. člen);
13.  
glede finančnih instrumentov, ki jih ta ponuja ali priporoča svojim
strankam na način iz 253. člena tega zakona, ne ravna v skladu z zahtevami
iz 253. člena tega zakona;
14.  
od stranke oziroma morebitne stranke v okviru opravljanja storitve
investicijskega svetovanja ali gospodarjenja s finančnimi instrumenti ne
pridobi informacij v skladu s prvim odstavkom 254. člena tega zakona,
15.  
stranki priporoča paket storitev ali produktov v nasprotju z drugim ali
četrtim odstavkom 254. člena tega zakona,
16.  
v primerih, ki jih določa ta zakon, ne sklene pisne pogodbe o
opravljanju posameznih vrst investicijskih storitev in poslov ali pomožnih
investicijskih storitev oziroma pogodba ne vsebuje določb o vsebini vseh
medsebojnih pravic in obveznosti pogodbenih strank (prvi in drugi odstavek
257. člena);
17.  
stranki ne poroča o opravljenih storitvah, ki jih je opravila zanjo
oziroma ne predloži izjave o primernosti v skladu z 258. členom tega
zakona;
18.  
stranki, katere naročilo je posredovala borznoposredniški družbi
prejemnici naročila, ni podala ustreznih priporočil, pojasnil ali nasvetov v
zvezi s storitvami in posli, glede katerih je posredovala naročilo (tretji in
četrti odstavek 260. člena);
19.  
ne izvrši naročila stranke po najugodnejšimi pogoji za stranko v skladu
s prvim do šestim odstavkom 267. člena tega zakona;
20.  
ne vzpostavi in izvaja sistema in postopkov, ki omogočajo učinkovito
izpolnjevanje obveznosti, določenih v 267. členu tega zakona (prvi
odstavek 268. člena);
21.  
ne vzpostavi in uresničuje politike izvrševanja naročil strank oziroma
stranke ne seznani s politiko izvrševanja naročil oziroma od stranke ne pridobi
predhodnega soglasja k politiki izvrševanja naročil v skladu z drugim, tretjim
in četrtim odstavkom 268. člena tega zakona;
22.  
stranke ne opozori, da politika izvrševanja naročil strank določa
možnost izvršitve teh naročil zunaj mest trgovanja oziroma je izvršitev
naročila stranke opravila zunaj mesta trgovanja in za to prej ni dobila
izrecnega soglasja stranke (prvi in drugi odstavek 269. člena);
23.  
ne spremlja učinkovitosti sistema in postopkov ter politike izvrševanja
naročil, da bi se ugotovile in odpravile pomanjkljivosti teh ukrepov oziroma
politik v skladu s prvim odstavkom 270. člena tega zakona;
24.  
strank ne obvesti o vsaki spremembi sistema in postopkov ter politike
izvrševanja naročil v skladu z drugim odstavkom 270. člena tega zakona;
25.  
ne izvaja obveznosti glede izvrševanja naročil strank v skladu s tretjim
odstavkom 270. člena tega zakona;
26.  
s stranko ne sklene pogodbe o gospodarjenju z vrednostnimi papirji v
pisni obliki (drugi odstavek 281. člena);
27.  
se nematerializirani vrednostni papirji ali finančni instrumenti ne
prenesejo na račun stranke v skladu z 285. členom tega zakona;
28.  
zneska kupnine oziroma neizkoriščenega predujma ne nakaže v skladu z
286. členom tega zakona ali ga uporablja v nasprotju s tem členom;
29.  
svojih vrednostnih papirjev ne vodi na hišnem računu (prvi in tretji
odstavek 295. člena);
30.  
na hišni račun prenese vrednostne papirje, katerih imetniki so stranke
oziroma jih je pridobila na račun stranke (drugi odstavek 295. člena);
31.  
vnese nalog stranke za prenos nematerializiranih vrednostnih papirjev
oziroma nalog za vpis pravic tretjih na nematerializiranih vrednostnih papirjih
brez ustreznega pisnega naloga te stranke (prvi odstavek 298. člena);
32.  
ne vnaša nalogov za prenose med računi imetnika oziroma za vpis pravic
tretjih na vrednostnih papirjih tega imetnika po vrstnem redu prejema nalogov v
skladu s 300. členom tega zakona;
33.  
vrednostnih papirjev stranke, izdanih kot pisne listine, ne hrani na
način iz 303. člena tega zakona;
34.  
vodi denarni račun strank v nasprotju s 307. členom tega zakona;
35.  
sporoči zaupne podatke o posamezni stranki tretjim osebam oziroma jih
uporabi sama ali omogoči, da bi jih uporabile tretje osebe (310. člen);
36.  
ne zagotavlja učinkovitega varovanja zaupnih podatkov in varovanja pred
njihovo morebitno zlorabo v skladu s 313. členom tega zakona.
(2) Z globo od 25.000 do 250.000 eurov se za prekršek
kaznuje sistematični internalizator, če vsaj enkrat letno brezplačno ne objavi
podatkov o kakovosti izvršitve poslov v svojih trgovalnih sistemih za finančne
instrumente za katere velja obveznost trgovanja iz 23. in 28. člena Uredbe
600/2014/EU v skladu s sedmim odstavkom 267. člena tega zakona.
(3) Če je narava storjenega prekrška iz prvega in
drugega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se oseba iz prvega odstavka
tega člena ali sistematični internalizator kaznuje z globo v višini do:
1.     
10 % skupnega letnega prometa glede na zadnje razpoložljive letne
računovodske izkaze, ki jih je odobril pristojni organ družbe, oziroma skupnega
letnega prometa ali ustrezne vrste prihodka, ki izhaja iz zadnje razpoložljive
konsolidirane letne bilance, ki jo je odobril pristojni organ matične družbe,
če pravna oseba pripravi konsolidirane računovodske izkaze na podlagi ZGD-1,
ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(4) Član uprave osebe iz prvega odstavka tega člena ali
sistematičnega internalizatorja, ki stori prekršek iz prvega ali drugega
odstavka tega člena, se za prekršek kaznuje z globo v višini od 2.500 eurov do
10.000 eurov.
(5) Član nadzornega sveta osebe iz prvega odstavka tega
člena ali sistematičnega internalizatorja, ki stori prekršek iz prvega ali
drugega odstavka tega člena, se za prekršek kaznuje z globo v višini od 2.500
eurov do 10.000 eurov.
(6) Če je narava storjenega prekrška iz četrtega ali
petega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se član uprave ali
nadzornega sveta osebe iz prvega odstavka tega člena ali sistematičnega
internalizatorja kaznuje z globo do višine 5.000.000 eurov.
(7) Odgovorna oseba osebe iz prvega odstavka tega člena
ali sistematičnega internalizatorja, ki ni član uprave ali nadzornega sveta
borznoposredniške družbe ali banke, se za prekršek iz prvega ali drugega
odstavka tega člena kaznuje z globo od 800 do 10.000 eurov. Če je narava
storjenega prekrška iz prejšnjega stavka posebno huda zaradi višine povzročene škode
oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba osebe iz prvega odstavka tega člena ali sistematičnega internalizatorja
kaznuje z globo od 2.500 do 30.000 eurov.
532. člen
(druge hujše kršitve borznoposredniške družbe ali banke)
(1) Z globo od 25.000 do 250.000 eurov se za prekršek kaznuje
borznoposredniška družba ali banka, z globo od 80.000 do 500.000 eurov pa
borznoposredniška družba ali banka, ki se po ZGD-1 šteje za srednjo ali veliko
gospodarsko družbo, če:
1.     
opravlja druge dejavnosti razen dejavnosti iz prvega in drugega odstavka
176. člena tega zakona (četrti odstavek 176. člena);
2.     
kreditira oziroma daje jamstva za nakup delnic v nasprotju s petim
odstavkom 181. člena tega zakona;
3.     
ne obvesti agencije o spremembi deleža posameznega delničarja v skladu s
81. členom ZBan-3 v zvezi s prvim odstavkom 182. člena tega zakona;
4.     
ne vzpostavi ali ne izvaja ustrezne politike izbora kandidatov za člane
upravljalnega organa v skladu s prvim in drugim odstavkom 35. člena ZBan-3
v zvezi s 185. členom tega zakona;
5.     
določi število direktorskih funkcij, ki jih lahko sočasno opravlja
posamezni član upravljalnega organa v drugih družbah in organizacijah hkrati z
opravljanjem funkcije člana upravljalnega organa borznoposredniške družbe v
nasprotju z 38. členom ZBan-3 v zvezi s prvim in drugim odstavkom
185. člena tega zakona;
6.     
uprava borznoposredniške družbe nima vsaj dveh članov uprave, ki
borznoposredniško družbo skupaj zastopata in predstavljata v pravnem prometu
(prvi odstavek 39. člena ZBan-3 v povezavi s prvim odstavkom
185. člena tega zakona);
7.     
je omogočila, da ena ali več oseb, ki ne izpolnjujejo pogojev, določenih
s tem zakonom, opravlja funkcijo člana uprave ali člana nadzornega sveta
borznoposredniške družbe (40. člen, prvi in drugi odstavek 41. člena
ter 55. člen ZBan-3 v povezavi s 185. členom tega zakona);
8.     
(črtana);
9.     
(črtana);
10.  
(črtana);
11.  
(črtana);
12.  
o nameri ustanovitve podružnice borznoposredniške družbe v državi
članici oziroma nameri poslovati prek odvisnih borznoposredniških zastopnikov s
sedežem v drugi državi članici, kjer nima ustanovljene podružnice, ne obvesti
agencije ali obvestilo ni v skladu s prvim in drugim odstavkom 203. člena
tega zakona;
13.  
začne opravljati posle prek podružnice v državi članici v nasprotju z
205. členom tega zakona;
14.  
glede podružnice v državi članici oziroma v primeru uporabe odvisnega
borznoposredniškega zastopnika s sedežem v drugi državi članici ne obvesti
agencije en mesec pred izvedbo nameravane spremembe v nasprotju s prvim
odstavkom 206. člena tega zakona;
15.  
posluje v drugi državi članici prek odvisnih borznoposredniških zastopnikov
s sedežem v Republiki Sloveniji in agenciji ni sporočila podatkov o teh
zastopnikih v skladu s prvim odstavkom 207. člena tega zakona;
16.  
v roku in na način iz petega odstavka 207. člena tega zakona ne
obvesti agencije o vsaki spremembi podatkov glede neposrednega opravljanja
investicijskih storitev in poslov v državi članici;
17.  
ustanovi podružnico v tretji državi, ne da bi za ustanovitev podružnice
pridobila dovoljenje agencije (drugi odstavek 209. člena);
18.  
začne neposredno opravljati investicijske storitve in posle ali pomožne
investicijske storitve v državi članici ali tretji državi, ne da bi o tem
obvestila agencijo (prvi odstavek 207. člena oziroma drugi odstavek
210. člena);
19.  
(črtana);
20.  
(črtana);
21.  
(črtana);
22.  
ne poroča agenciji v skladu z 271. členom ZBan-3 v zvezi s prvim
odstavkom 347. člena tega zakona;
23.  
vodi poslovne knjige, sestavlja knjigovodske listine, vrednoti
knjigovodske postavke ali sestavlja računovodska poročila v nasprotju z drugim
odstavkom 102. člena ZBan-3 v zvezi s prvim odstavkom 230. člena tega
zakona;
24.  
ne poroča finančnih informacij glede računovodskih izkazov v skladu s
tretjim odstavkom 103. člena ZBan-3 v zvezi s prvim odstavkom
230. člena tega zakona;
25.  
ne predloži letnega poročila, konsolidiranega letnega poročila,
revizorjevega poročila ali dodatnega revizorjevega poročila v skladu s 105. členom
ZBan-3 v zvezi s prvim odstavkom 230. člena tega zakona;
26.  
v rokih iz prvega oziroma tretjega odstavka 108. člena ZBan-3 v
zvezi s prvim odstavkom 230. člena tega zakona na svojih javnih spletnih
straneh ne objavi letnega poročila oziroma konsolidiranega letnega poročila ali
revizorjevega poročila o revidiranju letnega poročila iz drugega odstavka
57. člena ZGD-1;
27.  
ne zagotovi, da ostaneta letno poročilo in revizorjevo poročilo iz
drugega odstavka 57. člena ZGD-1 dostopna na njenih javnih spletnih
straneh najmanj pet let po objavi (četrti odstavek 108. člena ZBan-3 v
zvezi s prvim odstavkom 230. člena tega zakona);
28.  
glede razkritja dodatnih informacij ne ravna v skladu z 231. členom
tega zakona;
29.  
ni vzpostavila in uresničevala ustrezne politike in postopkov pravilnega
poslovanja v skladu z 232. členom tega zakona;
30.  
po pridobitvi dovoljenja za opravljanje investicijskih storitev in
poslov ne izpolnjuje katerega od pogojev, ki so potrebni za pridobitev tega
dovoljenja (tretji odstavek 232. člena);
31.  
ni vzpostavila in uresničevala ustreznih ukrepov za ugotavljanje in
preprečevanje nasprotij interesov v skladu s prvim in drugim odstavkom
233. člena tega zakona;
32.  
ni izpolnjevala obveznosti in vzpostavila ter uresničevala postopkov
potrjevanja finančnih instrumentov, ki jih ponuja svojim strankam, v skladu s
petim do devetim odstavkom 233. člena tega zakona;
33.  
ne opravi vseh razumnih ukrepov za zagotovitev neprekinjenega in rednega
opravljanja investicijskih storitev in poslov v skladu z 234. členom tega
zakona;
34.  
prenese poslovne procese na drugo osebo v nasprotju z 235. členom
tega zakona;
35.  
ne vzpostavi in vzdržuje sistemov notranjih kontrol, postopkov
ugotavljanja, merjenja oziroma ocenjevanja, obvladovanja in spremljanja tveganj
in ukrepov za nadzor in varovanje informacijskih sistemov za obdelavo podatkov
(prvi odstavek 236. člena);
36.  
ne vzpostavi in vzdržuje zanesljivih varnostnih mehanizmov, ki
zagotavljajo varnost in preverjanje prenosa informacij, zmanjšujejo tveganje
spreminjanja in izgube informacij, preprečujejo nepooblaščen dostop do
informacij in odtekanje informacij ali ne zagotavljajo zaupnosti informacij v
skladu z drugim odstavkom 236. člena tega zakona;
37.  
ne vodi in hrani evidenc, poslovnih knjig in druge dokumentacije v
skladu s prvim in drugim odstavkom 237. člena tega zakona;
38.  
ne vodi in ne hrani elektronske komunikacije in telefonskih pogovorov v
skladu s prvim, drugim, tretjim in osmim odstavkom 238. člena tega zakona;
39.  
ne zagotovi, da osebe, ki zanjo izvajajo investicijske storitve in posle
ne prejemajo, pošiljajo ali ustvarjajo telefonskih pogovorov in druge
elektronske komunikacije z lastno opremo, ki borznoposredniški družbi ne
omogoča beleženja ali shranjevanja v skladu s sedmim odstavkom 238. člena
tega zakona;
40.  
ni vzpostavila učinkovitih sistemov in nadzora ter ni izpolnjevala
obveznosti v zvezi z algoritemskim trgovanjem, neposrednim elektronskim
dostopom in opravljanjem poravnalnih storitev za druge osebe v skladu z 242.,
243. in 244. členom tega zakona;
41.  
kot borznoposredniška družba prejemnica naročila ni opravila storitev
ali posla v skladu z oddelkom 7.2 tega zakona (peti odstavek 260. člena);
42.  
pred izvršitvijo naročila za družbo iz četrtega odstavka 276. člena
tega zakona ne pridobi izrecnega soglasja te družbe, da jo borznoposredniška
družba obravnava kot primerno nasprotno stranko (peti odstavek
276. člena);
43.  
pri opravljanju investicijskih storitev in poslov ter pomožnih investicijskih
storitev za primerno nasprotno stranko ne ravna vestno, pošteno in z ustrezno
profesionalno skrbnostjo ter jim ne daje informacij, ki so poštene, jasne in
niso zavajajoče, pri čemer ne upošteva značilnosti primerne nasprotne stranke
in njenih poslov (sedmi odstavek 276. člena);
44.  
ne zagotovi, da odvisni borznoposredniški zastopnik takoj, ko vzpostavi
stik oziroma pred začetkom poslovanja s stranko oziroma morebitno stranko tej
razkrije, da nastopa kot odvisni borznoposredniški zastopnik ali razkrije
borznoposredniško družbo, ki jo zastopa v skladu s tretjim odstavkom
279. člena tega zakona;
45.  
pooblasti osebo, ki opravlja storitve odvisnega borznoposredniškega zastopnika,
čeprav ni vpisana v register zastopnikov iz 278. člena tega zakona ali v
javni register odvisnih borznoposredniških zastopnikov druge države članice
(prvi odstavek 280. člena);
46.  
ne nadzoruje dejanj iz prvega odstavka 279. člena tega zakona, ki
jih v njenem imenu opravlja odvisni borznoposredniški zastopnik ali ne opravi
vseh ukrepov, potrebnih za zagotovitev, da ta zastopnik pri opravljanju teh
dejanj ravna v skladu s predpisi iz 1. točke prvega odstavka 232. člena
tega zakona (drugi odstavek 280. člena);
47.  
ne opravi vseh ukrepov, potrebnih za zagotovitev, da drugi posli, ki jih
opravlja odvisni borznoposredniški zastopnik in za katere se ne uporabljajo
določbe tega zakona o investicijskih storitvah in poslih oziroma pomožnih
investicijskih storitvah, nimajo negativnega vpliva na opravljanje
investicijskih storitev in poslov, ki jih odvisni borznoposredniški zastopnik
opravlja za to borznoposredniško družbo (tretji odstavek 280. člena);
48.  
krši dolžnost varovanja zaupnih podatkov po 311. členu tega zakona;
49.  
trguje z izvedenimi finančnimi instrumenti na blago ali emisijskimi
kuponi ali njihovimi izvedenimi finančnimi instrumenti izven mesta trgovanja in
agenciji ne poroča v skladu s tretjim odstavkom 332. člena tega zakona;
50.  
pooblaščeni osebi agencije ne omogoči pregleda ali ovira izvajanje
njegovih nalog in pooblastil na način, določen v 272., 275., 276., 277. in
278. členu ZBan-3 v zvezi s 347. členom tega zakona;
51.  
pridobi dovoljenje ali soglasje, ki je določeno s tem zakonom ali Uredbo
575/2013/EU, z navajanjem neresničnih podatkov ali na podlagi drugega
zavajajočega ravnanja (347. člen);
52.  
ne vzpostavi in dosledno ne uresničuje primernih notranjih postopkov za
upravljanje tveganj in mehanizmov notranjih kontrol, vključno z zanesljivimi
postopki poročanja ter računovodskimi postopki, z namenom ugotavljanja,
merjenja, spremljanja in nadzora poslov z njenim nadrejenim mešanim poslovnim
holdingom in njegovimi podrejenimi družbami v skladu z drugim odstavkom
337. člena ZBan-3 v zvezi s prvim odstavkom 347. člena tega zakona;
53.  
ne ravna v skladu z odredbo iz 283. in 288. člena ZBan-3 v zvezi s
tretjim odstavkom 347. člena tega zakona;
54.  
posebnemu pooblaščencu iz 289. člena ZBan-3 ne omogoči ali ga ovira
pri izvajanju njegovih nalog in pooblastil v skladu z 289. in 291. členom
ZBan-3 v zvezi s tretjim odstavkom 347. člena tega zakona.
(2) (črtan)
(3) Če je narava storjenega prekrška iz prvega ali
drugega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se borznoposredniška družba
ali banka kaznuje z globo v višini do:
1.     
5.000.000 eurov ali 10 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(4) Član uprave borznoposredniške družbe ali banke, ki
stori prekršek iz prvega ali drugega odstavka tega člena, se za prekršek
kaznuje z globo v višini od 2.500 do 10.000 eurov.
(5) Član nadzornega sveta borznoposredniške družbe ali
banke, ki stori prekršek iz prvega ali drugega odstavka tega člena, se za
prekršek kaznuje z globo v višini od 2.500 do 10.000 eurov.
(6) Če je narava storjenega prekrška iz četrtega ali
petega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se član uprave ali
nadzornega sveta borznoposredniške družbe ali banke kaznuje z globo do višine
5.000.000 eurov.
(7) Odgovorna oseba borznoposredniške družbe ali banke, ki
ni član uprave ali nadzornega sveta, se za prekršek iz prvega ali drugega
odstavka tega člena kaznuje z globo od 800 do 10.000 eurov. Če je narava
storjenega prekrška iz prejšnjega stavka posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba borznoposredniške družbe ali banke kaznuje z globo od 2.500 do
30.000 eurov.
533. člen
(druge lažje kršitve člana uprave ali nadzornega sveta
borznoposredniške družbe)
(1) Z globo od 400 do 10.000 eurov se za prekršek
kaznuje član uprave borznoposredniške družbe ali banke, ki:
1.     
ne zagotovi, da borznoposredniška družba ali banka posluje v skladu s
pravili iz prvega in drugega odstavka 47. člena ZBan-3 v zvezi s
185. členom tega zakona;
2.     
ne obvesti nemudoma nadzornega sveta borznoposredniške družbe ali banke
o okoliščinah iz 48. člena ZBan-3 v zvezi s 185. členom tega zakona;
3.     
ne opredeli, potrdi in nadzoruje organizacije in politik
borznoposredniške družbe ali banke v skladu šestim odstavkom 185. člena
tega zakona.
(2) Z globo od 400 do 10.000 eurov se za prekršek
kaznuje član nadzornega sveta borznoposredniške družbe ali banke, ki:
1.     
ne izpolnjuje svojih dolžnosti iz prvega in drugega odstavka
62. člena ZBan-3 v zvezi s 185. členom tega zakona;
2.     
ne obvesti nemudoma agencije o dogodkih iz 63. člena ZBan-3 v zvezi
s 185. členom tega zakona;
3.     
ne spremlja in redno ne ocenjuje primernosti ter izvajanja strateških
ciljev borznoposredniške družbe ali banke pri opravljanju investicijskih
storitev in poslov ter pomožnih storitev, učinkovitosti ureditve upravljanja
borznoposredniške družbe ali banke in ustreznosti politik glede zagotavljanja
storitev strankam ter ne sprejme ustreznih ukrepov za odpravo morebitnih
pomanjkljivosti (sedmi odstavek 185. člena).
534. člen
(kršitve upravljavca MTF ali OTF)
(1) Z globo od 25.000 do 250.000 eurov se za prekršek kaznuje
banka ali drug upravljavec MTF ali OTF, z globo od 80.000 do 500.000 eurov pa banka
ali drug upravljavec MTF ali OTF, ki se po ZGD-1 šteje za srednjo ali veliko
gospodarsko družbo, če:
1.     
namerava omogočiti oddaljeni dostop in uporabo tega sistema osebam s
sedežem v drugi državi članici in o tem ne obvesti agencije ali ne navede te
države članice (prvi odstavek 208. člena);
2.     
vsaj enkrat letno brezplačno ne objavi podatkov o kakovosti izvršitve
poslov v sistemu MTF ali OTF v skladu s sedmim odstavkom 267. člena tega
zakona;
3.     
ne izpolnjuje organizacijskih zahtev, določenih v oddelku 7.1 in
pododdelku 7.3.2 tega zakona, ali ne vzpostavi in ne uresničuje ustreznih
ukrepov za pravilno upravljanje tehničnih operacij trgovalnega sistema,
vključno z zagotovitvijo načrta neprekinjenega in rednega delovanja trgovalnega
sistema v skladu s prvim in drugim odstavkom 315. členom tega zakona;
4.     
omogoči delovanje sistema brez vsaj treh dejansko aktivnih članov ali
udeležencev v nasprotju s tretjim odstavkom 315. člena tega zakona;
5.     
ne določi pravil, postopkov in sistemov glede trgovanje, izvrševanje
naročil, dostopa in meril za določitev finančnih instrumentov, s katerimi se
lahko trguje v MTF ali OTF v skladu s 316. členom tega zakona;
6.     
glede razkritja informacij ne ravna v skladu s 317. členom tega
zakona;
7.     
ne vzpostavi in ne uresniči ustreznih ukrepov za ugotavljanje in
preprečevanje nasprotij interesov v skladu s 318. členom tega zakona;
8.     
na zahtevo agencije ne pošlje natančnega opisa delovanja MTF ali OTF v
skladu s prvim odstavkom 319. člena tega zakona;
9.     
uporabnikov sistema MTF ali OTF jasno ne seznani z njihovimi
odgovornostmi za izpolnitev obveznosti iz poslov, sklenjenih v sistemu MTF ali
OTF ali če ne zagotovi ukrepov, ki zagotavljajo učinkovito izpolnitev
obveznosti iz poslov, sklenjenih v sistemu MTF ali OTF v skladu s prvim in
drugim odstavkom 320. člena tega zakona;
10.  
na zahtevo agencije takoj začasno ali trajno ne umakne finančnih
instrumentov iz trgovanja v MTF ali OTF v skladu s prvim odstavkom
322. členom tega zakona;
11.  
začasno ne ustavi trgovanja s finančnim instrumentom ali trajno ne
umakne finančnega instrumenta iz trgovanja v svojem sistemu, če ta finančni
instrument ne izpolnjuje več zahtev za trgovanje v takšnem sistemu oziroma ne
ustavi ali trajno umakne izvedenih finančnih instrumentov iz 4. do 10. točke
drugega odstavka 7. člena tega zakona, ki se nanašajo na finančni instrument,
ki je predmet ustavitve ali umika iz trgovanja v skladu z drugim in tretjim
odstavkom 322. člena tega zakona;
12.  
o ukrepu začasne ustavitve trgovanja s finančnim instrumentom ali
trajnega umika finančnega instrumenta iz trgovanja v svojem sistemu ne obvesti
agencije ali ukrepa javno ne objavi v skladu s četrtim odstavkom
322. člena tega zakona;
13.  
ne vzpostavi in vzdržuje učinkovitih ukrepov in postopkov za redno
spremljanje skladnosti ravnanj članov, udeležencev ali uporabnikov sistema MTF
ali OTF s pravili tega sistema v skladu s prvim odstavkom 325. člena tega
zakona;
14.  
ne spremlja poslanih naročil in izvršenih poslov, ki jih sklepa s člani,
udeleženci ali uporabniki sistema MTF ali OTF v skladu z drugim odstavkom
325. člena tega zakona;
15.  
ne poroča agenciji o pomembnih kršitvah pravil MTF ali OTF, neurejenih
pogojih trgovanja in ravnanjih, ki imajo značilnosti zlorabe trga ali motenj v
sistemu v zvezi s posameznim finančnim instrumentom v skladu s tretjim
odstavkom 325. člena tega zakona;
16.  
agenciji, nadzornemu organu druge države članice, pristojnemu za nadzor
nad zlorabami trga, kot jih določa Uredba 596/2014/EU ali drugemu organu,
pristojnemu za odkrivanje ali pregon dejanj, ki pomenijo zlorabo trga, na
njihovo zahtevo ne pošlje vseh informacij in ne zagotovi celovite pomoči pri
preiskavi in pregonu zlorabe trga, storjene v MTF ali OTF ali z uporabo MTF ali
OTF v skladu s četrtim odstavkom 325. člena tega zakona;
17.  
upravlja MTF ali OTF, na katerem se trguje z izvedenimi finančnimi
instrumenti na blago, in ne zagotovi nadzora upravljanja pozicij vsaj z ukrepi,
določenimi v prvem odstavku 331. člena tega zakona;
18.  
agenciji ne sporoči podrobnih informacij o nadzoru upravljanja pozicij,
ki ga izvaja v skladu s tretjim odstavkom 331. člena tega zakona;
19.  
glede poročanja pozicij za izvedene finančne instrumente na blago ali
emisijske kupone ali njihove izvedene finančne instrumente ne ravna v skladu s
prvim, šestim in sedmim odstavkom 332. člena tega zakona;
20.  
ne razvrsti oseb, ki imajo pozicije v izvedenih finančnih instrumentih
na blago ali emisijskih kuponih ali njihovih izvedenih finančnih instrumentih v
skladu s petim odstavkom 332. člena tega zakona;
21.  
borznoposredniški družbi ali banki, ki ji je z odredbo agencije začasno
prepovedano opravljanje investicijskih storitev in poslov, ne onemogoči
uresničevanja pravic člana (četrti odstavek 348. člena);
22.  
ne zagotovi uskladitve poslovnih ur med sistemom MTF ali OTF in člani ali
udeleženci v skladu s 378. členom tega zakona.
(2) Z globo od 25.000 do 250.000 eurov se za prekršek
kaznuje banka ali drug upravljavec MTF, z globo od 80.000 do 500.000 eurov
pa banka ali drug upravljavec MTF, ki se po ZGD-1 šteje za srednjo ali veliko
gospodarsko družbo, če:
1.     
določi pravila za izvrševanje naročil v trgovalnem sistemu, ki omogočajo
diskrecijo glede izvrševanja naročil (prvi odstavek 323. člena);
2.     
pri določanju pravil iz 4. točke prvega odstavka 316. člena tega
zakona o dostopu do MTF smiselno ne uporablja določb 411. člena tega
zakona v skladu z drugim odstavkom 323. člena tega zakona;
3.     
ne vzpostavi in ne uresničuje ustreznih ukrepov za upravljanje s
tveganji ali za učinkovito in pravočasno zaključevanje poslov izvršenih na MTF
ali za zagotavljanje zadostnih finančnih virov v skladu s tretjim odstavkom
323. člena tega zakona;
4.     
izvršuje naročila strank v breme lastnega kapitala ali trguje s tehniko
trgovanja s hkratnim nakupom in prodajo v nasprotju s petim odstavkom
323. člena tega zakona;
5.     
upravlja sistem MTF kot razvojni trg MSP in ne izpolnjuje pogojev iz
tretjega odstavka 326. člena tega zakona.
(3) Z globo od 25.000 do 250.000 eurov se za prekršek
kaznuje banka ali drug upravljavec OTF, z globo od 80.000 do 500.000 eurov
pa banka ali drug upravljavec OTF, ki se po ZGD-1 šteje za srednjo ali veliko
gospodarsko družbo, če:
1.     
izvršuje naročila strank v sistemu OTF v breme lastnega kapitala ali
kapitala drugega subjekta, ki je del iste skupine ali pravne osebe v nasprotju
s prvim odstavkom 324. člena tega zakona;
2.     
če brez soglasja stranke uporabi tehniko trgovanja s hkratnim nakupom in
prodajo v nasprotju z drugim odstavkom 324. člena tega zakona;
3.     
če pri izvrševanju naročil strank v OTF uporabi tehniko trgovanja s
hkratnim nakupom in prodajo v nasprotju s tretjim odstavkom 324. člena
tega zakona;
4.     
če poleg upravljanja OTF opravlja storitev sistematičnega internalizatorja
znotraj istega pravnega subjekta ali če se povezuje s sistematičnim
internalizatorjem ali drugim OTF v nasprotju s šestim odstavkom 324. člena
tega zakona;
5.     
če diskrecijsko izvršuje naročila v nasprotju z devetim odstavkom
324. člena tega zakona;
6.     
če na zahtevo agencije ne poda podrobnih pojasnil v skladu z dvanajstim
odstavkom 324. člena tega zakona.
(4) Če je narava storjenega prekrška iz prvega, drugega
ali tretjega odstavka tega člena posebno huda zaradi višine povzročene škode
oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se banka ali
drug upravljavec MTF ali OTF kaznuje z globo v višini do:
1.     
5.000.000 eurov ali 10 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali 
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(5) Član uprave banke ali drugega upravljavca MTF ali
OTF, ki krši dolžnosti člana uprave in je zato v banki ali drugemu upravljavcu
MTF ali OTF podana kršitev iz prvega, drugega ali tretjega odstavka tega člena,
se za prekršek kaznuje z globo v višini od 2.500 do 10.000 eurov.
(6) Član nadzornega sveta banke ali drugega upravljavca
MTF ali OTF, ki krši dolžnosti člana nadzornega sveta in je zato v banki ali
drugemu upravljavcu MTF ali OTF podana kršitev iz prvega, drugega ali tretjega
odstavka tega člena, se za prekršek kaznuje z globo v višini od 2.500 do 10.000
eurov.
(7) Če je narava storjenega prekrška iz petega ali
šestega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se član uprave ali
nadzornega sveta banke ali drugega upravljavca MTF ali OTF kaznuje z globo do
višine 5.000.000 eurov.
(8) Odgovorna oseba banke ali drugega upravljavca MTF
ali OTF, ki ni član uprave ali nadzornega sveta, se za prekršek iz prvega,
drugega ali tretjega odstavka tega člena kaznuje z globo od 800 do 10.000
eurov. Če je narava storjenega prekrška iz prejšnjega stavka posebno huda
zaradi višine povzročene škode oziroma višine pridobljene protipravne
premoženjske koristi ali zaradi storilčevega naklepa oziroma njegovega namena
koristoljubnosti, se odgovorna oseba banke ali drugega upravljavca MTF ali OTF,
ki ni član uprave ali nadzornega sveta, kaznuje z globo od 2.500 do 30.000
eurov.
535. člen
(črtan)
536. člen
(kršitve 14. poglavja tega zakona)
(1) Z globo od 25.000 do 250.000 eurov se za prekršek kaznuje
član sistema jamstva ter z globo od 80.000 do 500.000 eurov član sistema
jamstva, ki se po ZGD-1 šteje za srednjo ali veliko gospodarsko družbo, če:
1.     
ne obravnava skrbniških računov in drugih podobnih terjatev vlagateljev,
katerih imetnik je ena oseba za račun ene ali več drugih oseb, ali terjatev
vlagateljev, katerih imetnika sta dve ali več oseb, v skladu s predpisom
agencije iz 3. točke prvega odstavka 452. člena (deveti odstavek
450. člena);
2.     
ne vzpostavi ali ne vodi evidenc ali agenciji ne poroča v skladu s 5.
točko prvega odstavka 452. člena tega zakona (deseti odstavek
450. člena);
3.     
objavlja informacije o sistemu jamstva za vloge v nasprotju s prvim
odstavkom 451. člena tega zakona,
4.     
oglašuje v nasprotju z drugim odstavkom 451. člena tega zakona.
(2) Če je narava storjenega prekrška iz prejšnjega
odstavka posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se član sistema jamstva kaznuje z globo v
višini do:
1.     
5.000.000 eurov ali 10 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(3) Z globo od 2.500 do 10.000 eurov se za prekršek
kaznuje član organa vodenja člana sistema za jamstva, če:
1.     
krši dolžnosti člana upravljalnega organa in je zato podana kršitev iz
prvega odstavka tega člena;
2.     
ne zagotovi, da ima ves čas na razpolago likvidna sredstva v skladu z
drugim odstavkom 455. člena tega zakona;
3.     
z likvidnimi sredstvi razpolaga na način, ki ta sredstva zmanjšuje ali
obremenjuje (drugi odstavek 455. člena).
(4) Če je narava storjenega prekrška iz prejšnjega
odstavka posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se član upravljalnega organa člana sistema
za jamstva kaznuje z globo do višine 5.000.000 eurov.
(5) Odgovorna oseba člana sistema za jamstva, ki ni član
upravljalnega organa člana sistema za jamstva, se za prekršek iz prvega
odstavka tega člena kaznuje z globo od 800 do 10.000 eurov. Če je narava
storjenega prekrška iz prejšnjega stavka posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba člana sistema za jamstva kaznuje z globo od 2.500 do 30.000 eurov.
(6) Z globo od 800 do 10.000 eurov se za prekršek
kaznuje nekdanji član upravljalnega organa člana sistema jamstva v stečaju, če
ne sodeluje z agencijo v skladu z drugim odstavkom 453. člena tega zakona
ter ji ne pošlje informacij in podatkov, s katerimi razpolaga in so potrebni za
izvajanje nalog in pristojnosti agencije.
(7) Z globo od 500 do 5.000 eurov se za prekršek kaznuje
posameznik – zaposleni ali nekdanji zaposleni pri članu sistema jamstva v
stečaju, če ne sodeluje z agencijo v skladu z drugim odstavkom 453. člena
tega zakona ter ji ne pošlje informacij in podatkov, s katerimi razpolaga in so
potrebni za izvajanje nalog in pristojnosti agencije.
537. člen
(kršitve oseb v investicijski skupini)
(1) Z globo od 25.000 do 250.000 eurov se za prekršek
kaznuje:
1.     
podrejena družba, ki nadrejeni borznoposredniški družbi v investicijski
skupini ali borznoposredniški družbi, ki jo obvladuje nadrejeni finančni
holding ali nadrejeni mešani finančni holding, ne pošlje vseh informacij, ki
jih ta potrebuje za izpolnitev obveznosti na konsolidirani podlagi (prvi
odstavek 334. člena ZBan-3 v zvezi s prvim odstavkom 347. člena tega
zakona);
2.     
nadrejeni finančni holding ali nadrejeni mešani finančni holding, ki
svoji podrejeni borznoposredniški družbi ne pošlje vseh informacij, ki jih ta
potrebuje za izpolnitev obveznosti na konsolidirani podlagi (drugi odstavek 334. člena
ZBan-3 v zvezi s prvim odstavkom 347. člena tega zakona);
3.     
podrejena družba oziroma nadrejeni finančni holding ali nadrejeni mešani
finančni holding, ki agenciji oziroma drugemu nadzornemu organu, pristojnemu in
odgovornemu za nadzor na konsolidirani podlagi, ne omogoči, da opravi pregled
poslovanja (četrti odstavek 334. člena ZBan-3 v zvezi s prvim odstavkom
347. člena tega zakona);
4.     
mešani poslovni holding oziroma njegova podrejena družba, ki podrejenim
institucijam oziroma nadzornim organom, pristojnim in odgovornim za nadzor teh
institucij, ne pošlje vseh informacij, pomembnih za nadzor teh podrejenih
institucij (prvi odstavek 336. člena ZBan-3 v zvezi s prvim odstavkom
347. člena);
5.     
podrejena družba oziroma nadrejeni mešani poslovni holding, ki agenciji
oziroma drugemu nadzornemu organu, pristojnemu in odgovornemu za nadzor
podrejenih institucij, ne omogoči, da opravi pregled poslovanja (drugi odstavek
336. člena ZBan-3 v zvezi s prvim odstavkom 347. člena tega zakona).
(2) Pravna oseba, ki se po ZGD-1 šteje za srednjo ali
veliko gospodarsko družbo, se za prekršek iz prejšnjega odstavka kaznuje z
globo od 25.000 do 500.000 eurov.
(3) Z globo od 800 do 10.000 eurov se za prekršek
kaznuje odgovorna oseba pravne osebe, ki stori prekršek iz prvega odstavka tega
člena.
(4) Če je narava storjenega prekrška iz prejšnjih
odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se storilec, ki je pravna oseba,
kaznuje z globo od 41.000 do 750.000 eurov, pravna oseba, ki se po ZGD-1 šteje
za srednjo ali veliko gospodarsko družbo z globo od 41.000 do 1.500.000 eurov,
odgovorna oseba pravne osebe pa z globo od 2.500 do 30.000 eurov.
538. člen
(kršitve revizijske družbe in pooblaščenega revizorja)
(1) Z globo od 25.000 do 250.000 eurov se za prekršek
kaznuje revizijska družba, če:
1.     
ne opravi revizijskega pregleda oziroma ne izdela poročila v skladu s
prvim odstavkom 106. člena ZBan-3 v zvezi s prvim odstavkom 230. člena
tega zakona;
2.     
agencije nemudoma ne obvesti o dejstvih oziroma okoliščinah iz prvega
odstavka 107. člena ZBan-3 v zvezi s prvim odstavkom 230. člena tega
zakona oziroma ji ne pošlje zahtevanih podatkov iz tretjega odstavka 107. člena
ZBan-3 v zvezi s prvim odstavkom 230. člena tega zakona.
(2) Revizijska družba, ki se po ZGD-1 šteje za srednjo
ali veliko gospodarsko družbo, se za prekršek iz prejšnjega odstavka kaznuje z
globo od 25.000 do 500.000 eurov.
(3) Z globo od 800 do 10.000 eurov se za prekršek
kaznuje pooblaščeni revizor, ki stori prekršek iz prvega odstavka tega člena.
(4) Če je narava storjenega prekrška iz prejšnjih
odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se revizijska družba kaznuje z globo
od 41.000 do 750.000 eurov, revizijska družba, ki se po ZGD-1 šteje za srednjo
ali veliko gospodarsko družbo z globo od 41.000 do 1.500.000 eurov, odgovorna oseba
revizijske družbe pa z globo od 2.500 do 30.000 eurov.
539. člen
(kršitve 11. poglavja tega zakona)
(1) Z globo od 25.000 do 250.000 eurov se za prekršek
kaznuje borza, če:
1.     
vsaj enkrat letno brezplačno ne objavi podatkov o kakovosti izvršitve
poslov na borznem trgu v skladu s sedmim odstavkom 267. člena tega zakona;
2.     
ne zagotovi nadzora upravljanja pozicij vsaj z ukrepi, določenimi v
prvem odstavku 331. člena tega zakona;
3.     
agenciji ne sporoči podrobnih informacij o nadzoru upravljanja pozicij,
ki ga izvaja v skladu s tretjim odstavkom 331. člena tega zakona;
4.     
glede poročanja pozicij za izvedene finančne instrumente na blago ali
emisijske kupone ali njihove izvedene finančne instrumente ne ravna v skladu s
prvim, šestim in sedmim odstavkom 332. člena tega zakona;
5.     
ne razvrsti oseb, ki imajo pozicije v izvedenih finančnih instrumentih
na blago ali emisijskih kuponih ali njihovih izvedenih finančnih instrumentih v
skladu s petim odstavkom 332. člena tega zakona;
6.     
borznoposredniški družbi, kateri je z odredbo agencije začasno
prepovedano opravljanje investicijskih storitev in poslov, ne onemogoči
uresničevanja pravic člana (četrti odstavek 348. člena);
7.     
brez dovoljenja agencije za upravljanje borznega trga upravlja borzni
trg (prvi odstavek 359. in 387. člena);
8.     
brez dovoljenja agencije za upravljanje MTF ali OTF upravlja MTF ali OTF
(prvi odstavek 387. člena v zvezi z 2. točko prvega odstavka
365. člena);
9.     
ne obvesti agencije o vsaki pridobitvi ali spremembi kvalificiranega
deleža posameznega delničarja, razen če je ta na zahtevo imetnika tega deleža
že izdala ustrezno dovoljenje (tretji odstavek 368. člena);
10.  
na svojih javnih spletnih straneh ne objavi vseh imetnikov kvalificiranih
deležev s podatki o višini teh deležev in vsake spremembe imetnika
kvalificiranega deleža, ki lahko glede na višino tega deleža izvaja pomembnejši
vpliv na upravljanje borze (četrti odstavek 368. člena);
11.  
ne vzpostavi ali ne izvaja ustrezne politike izbora kandidatov za člane
organa vodenja in organa nadzora v skladu s prvim in drugim odstavkom 35. člena
ZBan-3 v zvezi s 370. členom tega zakona;
12.  
glede določanja števila direktorskih funkcij, ki jih lahko sočasno
opravlja posamezni član organa vodenja in organa nadzora v drugih družbah in
organizacijah hkrati z opravljanjem funkcije člana organa vodenja ali organa
nadzora borze, ravna v nasprotju z 38. členom ZBan-3 v zvezi s prvim in
drugim odstavkom 370. člena tega zakona;
13.  
ni zagotovila, da nadzorni svet borze imenuje komisiji v skladu z
51. členom ZBan-3, ali delovanje teh komisij ni v skladu s 52., 53. ali
54. členom ZBan-3 v zvezi s prvim in drugim odstavkom 370. člena tega
zakona;
14.  
v petih dneh po sprejetju sklepa o imenovanju ali razrešitvi člana
uprave ali člana nadzornega sveta o tem ne obvesti agencije in ji ne predloži
informacij, ki so potrebne za presojo ustreznosti tega člana (šesti odstavek
370. člena);
15.  
ne vzpostavi ali ne uresničuje ustreznih ukrepov za ugotavljanje in
preprečevanje nasprotij interesov v skladu s 372. členom tega zakona;
16.  
ne vzpostavi in uresničuje trdnega in zanesljivega sistema upravljanja v
skladu s 373. členom tega zakona;
17.  
na borznem trgu, ki ga upravlja, izvršuje naročila strank v breme
lastnega kapitala ali uporablja tehniko trgovanja s hkratnim nakupom in prodajo
v nasprotju s tretjim odstavkom 373. člena tega zakona;
18.  
z vzdrževalci trga nima urejenih razmerij v skladu s prvim do tretjim
odstavkom 374. člena tega zakona;
19.  
agencije ne obvesti o vsebini dogovorov iz prvega odstavka 374. člena
tega zakona in ji na podlagi njene zahteve ne predloži natančnejših informacij,
ki so potrebne za ugotavljanje skladnosti borze s prvim do tretjim odstavkom
374. člena tega zakona (četrti odstavek 374. člena);
20.  
ne zagotovi učinkovitih sistemov in postopkov, ki zavračajo naročila, ki
presegajo vnaprej določene količinske in cenovne prage ali so očitno napačna
(prvi odstavek 375. člena);
21.  
začasno ne ustavi ali omeji trgovanja na borznem trgu, v primeru
precejšnjega nihanja cen finančnega instrumenta na tem ali podobnem trgu v
kratkem časovnem obdobju (drugi odstavek 375. člena);
22.  
parametri za začasno ustavitev trgovanja niso primerni likvidnosti
različnih vrst finančnih instrumentov, značilnosti tržnega modela ali vrstam
uporabnikov ali ne zagotavljajo preprečevanja resnih motenj urejenega trgovanja
(tretji odstavek 375. člena);
23.  
agenciji ne predloži parametrov za začasno ustavitev trgovanja ali ji ne
sporoči vsake pomembne spremembe teh (četrti odstavek 375. člena);
24.  
je borzni trg glede likvidnosti posameznega finančnega instrumenta
pomemben za ta instrument in borza ne vzpostavi sistema obveščanja v skladu s
šestim odstavkom 375. člena tega zakona;
25.  
ne zagotovi učinkovitih sistemov in postopkov, ki zagotavljajo, da
algoritemski trgovalni sistemi ne ustvarjajo neurejenega trgovanja ali k temu
prispevajo, in da ustrezno upravljajo z oteženimi trgovalnimi pogoji, ki
izhajajo iz algoritemskega trgovanja v skladu s prvim odstavkom 376. člena
tega zakona;
26.  
dovoli neposreden elektronski dostop do borznega trga v nasprotju s
tretjim odstavkom 376. člena tega zakona;
27.  
ne vzpostavi primernih standardov glede nadzora tveganj in pragov
trgovanja glede neposrednega elektronskega dostopa v skladu s četrtim odstavkom
376. členom tega zakona;
28.  
pravila, ki se nanašajo na storitve kolokacije, niso transparentna,
poštena in so diskriminatorna (šesti odstavek 376. člena);
29.  
ne opredeli naročil, ustvarjenih z algoritemskim trgovanjem, v skladu s
sedmim odstavkom 376. člena tega zakona;
30.  
agenciji brezplačno ne zagotovi vseh trgovalnih podatkov, ki jih
agencija potrebuje za opravljanje nadzora (osmi odstavek 376. člena);
31.  
ne sprejme sistema korakov kotacije za delnice, potrdila o deponiranju
vrednostnih papirjev, ETF, certifikate in druge podobne finančne instrumente v
skladu z delegiranim aktom Evropske komisije, izdanim na podlagi tretjega in
četrtega odstavka 49. člena Direktive 2014/65/EU (prvi odstavek
377. člena);
32.  
ne zagotovi uskladitve poslovnih ur med borzo in člani ali udeleženci v
skladu s 378. členom tega zakona;
33.  
ne določi načrta ukrepov upravljanja s tveganji v skladu s
380. členom tega zakona;
34.  
ne oblikuje in izvaja politik in procesov za ocenjevanje in upravljanje
z operativnimi tveganji v skladu z drugim in tretjim odstavkom 381. člena
tega zakona;
35.  
ne izdela kriznega načrta ali načrta neprekinjenega poslovanja, ki
zagotavlja ustrezne pogoje, da tudi ob hudih poslovnih motnjah nadaljuje
poslovanje in da se ustrezno omejijo izgube borze zaradi teh motenj (prvi
odstavek 382. člena);
36.  
ne zagotovi učinkovitih sistemov in postopkov, ki zagotavljajo odpornost
trgovalnega sistema v skladu z drugim odstavkom 382. člena tega zakona;
37.  
sporoči zaupne podatke o posameznem izdajatelju, članu ali o drugi osebi
tretjim osebam, oziroma jih uporabi sama ali omogoči, da bi jih uporabile
tretje osebe (384. člen);
38.  
ne sprejme pravil in izvedbenih postopkov v skladu s 385. členom
tega zakona;
39.  
nadomestila, določena s tarifo borze, niso v skladu z drugim odstavkom
386. člena tega zakona;
40.  
ne zagotovi ustreznega kapitala, ki omogoča normalno delovanje borze
(prvi odstavek 383. člena);
41.  
agenciji ne zagotovi vseh informacij, ki jih je potrebno priložiti
zahtevi za izdajo dovoljenja za upravljanje borznega trga v skladu s prvim
odstavkom 388. člena tega zakona;
42.  
ne obvesti agencije o nameri vzpostavitve sistema za dostop do borznega
trga v drugi državi članici v skladu s 393. členom tega zakona;
43.  
pravila borze ne določajo jasnih in preglednih pravil o uvrstitvi
finančnih instrumentov v trgovanje na borznem trg ali če pravila ne
zagotavljajo, da se v trgovanje na borznem trgu lahko uvrstijo samo finančni
instrumenti, katerih lastnosti omogočajo, da se z njimi trguje pošteno, urejeno
in učinkovito (prvi in drugi odstavek 395. člena);
44.  
ureditev v pravilih borze glede izvedenih finančnih instrumentov ne
zagotavlja, da se v trgovanje uvrstijo samo tisti izvedeni finančni
instrumenti, katerih vsebina omogoča pregledno določanje cene in učinkovite
pogoje poravnave v skladu s tretjim odstavkom 395. člena tega zakona;
45.  
glede uvrstitve vrednostnih papirjev v trgovanje na borznem trgu ne
ravna v skladu s tretjim odstavkom 397. člena tega zakona;
46.  
v zvezi z vrednostnimi papirji, uvrščenimi v trgovanje na borznem trgu,
ne vzpostavi ali ne uresničuje učinkovitih ukrepov za redno preverjanje, ali
izdajatelji izpolnjujejo obveznosti glede objave nadzorovanih informacij,
določene v 3. poglavju tega zakona in 17. členom Uredbe 596/2014/EU,
ali ukrepov, ki so potrebni za redno preverjanje izpolnjevanja pogojev za
trgovanje z vrednostnimi papirji na borznem trgu (tretji odstavek
398. člena);
47.  
svojih članov tekoče ne seznanja z možnostmi dostopa do nadzorovanih
informacij, ki jih je objavil izdajatelj v skladu s 3. poglavjem tega zakona in
17. členom Uredbe 596/2014/EU (četrti odstavek 398. člena);
48.  
začasno ne ustavi trgovanja s finančnim instrumentom ali ne umakne
finančnega instrumenta iz trgovanja na borznem trgu, če ta finančni instrument
ne izpolnjuje več zahtev za trgovanje v takšnem sistemu oziroma ne ustavi ali
umakne izvedenih finančnih instrumentov iz 4. do 10. točke drugega odstavka
7. člena tega zakona, ki se nanašajo na finančni instrument, ki je predmet
ustavitve ali umika iz trgovanja v skladu s tretjim in četrtim odstavkom
403. člena in drugim in tretjim odstavkom 404. člena tega zakona;
49.  
glede dostopa do borznega trga ravna v nasprotju s 410. členom tega
zakona;
50.  
kot borzne člane pripozna osebe, ki niso osebe iz 411. člena tega
zakona;
51.  
ne vzpostavi in uresničuje učinkovitih ukrepov in postopkov, vključno s
potrebnimi sredstvi, za redno spremljanje, ali borzni člani izpolnjujejo
obveznosti, določene s pravili in navodili borze v skladu s prvim odstavkom
414. člena tega zakona;
52.  
ne spremlja posredovanih naročil, vključno s preklicanimi, in izvršenih
poslov, ki jih na borznem trgu sklepajo njeni člani v skladu z drugim odstavkom
414. člena tega zakona;
53.  
ne obvešča agencije o pomembnih kršitvah pravil borze, neurejenih trgovalnih
razmerah in ravnanjih borznih članov, ki imajo značilnosti zlorabe trga, ali
motenj v sistemu v zvezi s posameznim finančnim instrumentom v skladu s prvim
odstavkom 415. člena tega zakona;
54.  
brez nepotrebnega odlašanja na zahtevo agencije ali drugega organa
Republike Slovenije ali druge države članice, ki je pristojen za preiskavo in
pregon prepovedanih ravnanj zlorabe trga, ne predloži vseh informacije in
zagotovi druge pomoči v zvezi s preiskavo in pregonom prepovedanih dejanj
zlorabe trga, storjenih pri trgovanju na borznem trgu ali prek informacijskega
sistema za trgovanje na borznem trgu (tretji odstavek 415. člena);
55.  
ureditev borznega trgovanja v pravilih borze ne vključujejo pravil, ki
omogočajo pošteno in urejeno trgovanje in ki določajo objektivna merila za
sklepanje borznih poslov ter pravil, katerih namen je odkrivanje in
preprečevanje tržnih manipulacij (šesti odstavek 416. člena);
56.  
ne zagotovi pogojev za učinkovit in pravočasen zaključek borznih poslov
(417. člen);
57.  
je pridobila dovoljenje za upravljanje borznega trga z navajanjem
neresničnih podatkov ali na podlagi drugega zavajajočega ravnanja (prvi
odstavek 294. člena ZBan-3 v zvezi s 420. členom);
57.a   agenciji ne omogoči izvajanja ukrepov v skladu z
drugim odstavkom 422. člena tega zakona;
58.  
ne ravna v skladu z zahtevo agencije o začasni ustavitvi ali trajnem
umiku finančnega ali izvedenega finančnega instrumenta iz trgovanja v svojem
sistemu v skladu s četrtim in šestim odstavkom 422. člena tega zakona;
59.  
borznemu članu na njegovo zahtevo ne omogoči, da poravnavo svojih
obveznosti na podlagi borznih poslov opravlja prek drugega poravnalnega sistema
države članice od tistega, ki ga je izbrala borza (prvi odstavek
449. člena).
(2) Če je narava storjenega prekrška iz prejšnjega
odstavka posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se borza kaznuje z globo v višini do:
1.     
5.000.000 eurov ali 10 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, ali
2.     
dvakratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz prejšnje točke.
(3) Član uprave borze, ki krši dolžnosti člana uprave iz
prvega ali drugega odstavka 47. člena ZBan-3 v zvezi s prvim odstavkom
370. člena tega zakona, in je zato podana kršitev iz prvega odstavka tega
člena, se za prekršek kaznuje z globo v višini od 2.500 do 10.000 eurov.
(4) Član nadzornega sveta borze, ki krši dolžnosti člana
nadzornega sveta borze iz prvega odstavka 62. člena ZBan-3 v zvezi s prvim
odstavkom 370. člena tega zakona in je zato podana kršitev iz prvega
odstavka tega člena, se za prekršek kaznuje z globo v višini od 2.500 do 10.000
eurov.
(5) Če je narava storjenega prekrška iz tretjega ali
četrtega odstavka tega člena posebno huda zaradi višine povzročene škode
oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se član uprave
ali nadzornega sveta kaznuje z globo do višine 5.000.000 eurov.
(6) Odgovorna oseba borze, ki ni član uprave ali
nadzornega sveta, se za prekršek iz prvega odstavka tega člena kaznuje z globo
od 800 do 10.000 eurov. Če je narava storjenega prekrška iz prejšnjega stavka
posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se odgovorna oseba borze kaznuje z globo od
2.500 do 30.000 eurov.
(7) Z globo od 400 do 5.000 eurov se za prekršek kaznuje
član uprave borze, ki:
1.     
ne zagotovi, da borza posluje v skladu s pravili iz prvega in drugega
odstavka 47. člena ZBan-3 v zvezi s 370. členom tega zakona;
2.     
ne zagotovi, da ima komisija za imenovanje zadostne kadrovske in
finančne vire za izvajanje svojih nalog, vključno z možnostjo uporabe zunanjih
svetovalcev (šesti odstavek 51. člena ZBan-3 v zvezi s 370. členom
tega zakona);
3.     
ne zagotovi, da borza posluje v skladu s pravili o upravljanju s
tveganji v skladu z drugim odstavkom 379. člena tega zakona.
(8) Z globo od 400 do 5.000 eurov se za prekršek kaznuje
član nadzornega sveta borze, ki ne izpolnjuje svojih dolžnosti iz prvega
odstavka 62. člena ZBan-3 v zvezi s 370. členom tega zakona.
540. člen
(kršitve Uredbe 596/2014/EU)
(1) Z globo od 25.000 do 250.000 eurov se za prekršek
kaznuje pravna oseba ali izdajatelj, z globo od 80.000 do 500.000 eurov pa
pravna oseba, ki se po ZGD-1 šteje za srednjo ali veliko gospodarsko družbo,
če:
1.     
v nasprotju s 14. členom Uredbe 596/2014/EU trguje ali poskuša
trgovati na podlagi notranjih informacij s finančnim instrumentom, za katerega
se uporablja Uredba 596/2014/EU, ki pa ni uvrščen na organiziran trg v
Republiki Sloveniji ali v vsaj eni državi članici Evropske unije ali za
katerega ni bil vložen predlog za uvrstitev na tak trg;
2.     
v nasprotju s 14. členom Uredbe 596/2014/EU trguje ali poskuša
trgovati s pravico ali blagom, ki ni finančni instrument, a se zanj uporablja
Uredba 596/2014/EU;
3.     
v nasprotju s 14. členom Uredbe 596/2014/EU drugi osebi priporoča
ali jo napeljuje k trgovanju na podlagi notranjih informacij s finančnim
instrumentom, za katerega se uporablja Uredba 596/2014/EU, ki pa ni uvrščen na
organiziran trg v Republiki Sloveniji ali v vsaj eni državi članici Evropske
unije ali za katerega ni bil vložen predlog za uvrstitev na tak trg;
4.     
v nasprotju s 14. členom Uredbe 596/2014/EU drugi osebi priporoča
ali jo napeljuje k trgovanju ali poskusu trgovati s pravico ali blagom, ki ni
finančni instrument, a se zanj uporablja Uredba 596/2014/EU;
5.     
izvaja ali poskuša izvajati tržno manipulacijo v nasprotju s
15. členom Uredbe 596/2014/EU, pri čemer se tržna manipulacija ali njen
poskus nanaša na pogodbo, ki ni pogodba o finančnem instrumentu, ali na
trgovanje s pravico, ki ni finančni instrument, če se za to pogodbo, pravico
ali blago uporablja Uredba 596/2014/EU;
6.     
ne vzpostavi in vzdržuje učinkovite ureditve, sistema in postopkov za
izpolnjevanje zahtev iz prvega in drugega odstavka 16. člena Uredbe
596/2014/EU ter ne obvesti agencije v skladu s prvim in drugim odstavkom
16. člena Uredbe 596/2014/EU;
7.     
notranje informacije razkrije ali odloži njihovo objavo v nasprotju s
prvim, drugim, četrtim, petim in osmim odstavkom 17. člena Uredbe
596/2014/EU;
8.     
ne sestavi seznama oseb z dostopom do notranjih informacij oziroma
sestavi seznam oseb z dostopom do notranjih informacij v nasprotju s prvim do
šestim odstavkom 18. člena Uredbe 596/2014/EU;
9.     
ne izpolnjuje zahtev iz prvega, drugega, tretjega, petega, šestega,
sedmega in enajstega odstavka 19. člena Uredbe 596/2014/EU;
10.  
ustvarja ali razširja naložbena priporočila ali druge informacije v
nasprotju s prvim odstavkom 20. člena Uredbe 596/2014/EU;
11.  
agenciji ne pošlje poročil, pojasnil, podatkov in dokumentacije ali ji
ne omogoči pregleda poslovanja v skladu z drugim odstavkom 23. člena
Uredbe 596/2014/EU.
(2) Če je narava storjenega prekrška iz prejšnjega
odstavka posebno huda zaradi višine povzročene škode oziroma višine pridobljene
protipravne premoženjske koristi ali zaradi storilčevega naklepa oziroma
njegovega namena koristoljubnosti, se pravna oseba kaznuje z globo v višini do:
1.     
15.000.000 eurov ali 15 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, če gre za kršitev
iz 1. do 5. točke prejšnjega odstavka, ali
2.     
2.500.000 eurov ali 2 % skupnega letnega prometa glede na zadnje razpoložljive
računovodske izkaze, ki jih je odobril pristojni organ družbe, oziroma skupnega
letnega prometa ali ustrezne vrste prihodka, ki izhaja iz zadnje razpoložljive
konsolidirane letne bilance, ki jo je odobril pristojni organ matične družbe,
če pravna oseba pripravi konsolidirane računovodske izkaze na podlagi ZGD-1,
pri čemer se upošteva višji znesek, če gre za kršitev iz 6. ali 7. točke
prejšnjega odstavka, ali
3.     
1.000.000 eurov, če gre za kršitev iz 8., 9. ali 10. točke prejšnjega
odstavka, ali
4.     
trikratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz 1., 2. oziroma 3. točke tega odstavka.
(3) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prvega odstavka tega člena.
(4) Z globo od 800 do 10.000 eurov se za prekršek
kaznuje odgovorna oseba pravne osebe, ki stori prekršek iz prvega odstavka tega
člena, in odgovorna oseba podjetnika ali posameznika, ki samostojno opravlja
dejavnost, ki stori prekršek iz prvega odstavka tega člena.
(5) Z globo od 400 do 5.000 eurov se za prekršek kaznuje
posameznik, ki stori prekršek iz prvega odstavka tega člena.
(6) Če je narava storjenega prekrška iz tretjega,
četrtega ali petega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se oseba iz
tretjega, četrtega ali petega odstavka tega člena kaznuje z globo do višine:
1.     
5.000.000 eurov, če gre za kršitev iz 1. do 5. točke prvega odstavka
tega člena, ali
2.     
1.000.000 eurov, če gre za kršitev iz 6. ali 7. točke prvega odstavka
tega člena, ali
3.     
500.000 eurov, če gre za kršitev iz 8., 9. ali 10. točke prvega odstavka
tega člena, ali
4.     
trikratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz 1., 2. oziroma 3. točke tega odstavka.
541. člen
(kršitve Uredbe 600/2014/EU)
(1) Z globo od 25.000 do 250.000 eurov se za prekršek
kaznuje banka, upravljavec trga ali investicijsko podjetje, ki upravlja mesto
trgovanja, z globo od 80.000 do 500.000 eurov pa banka, upravljavec trga ali
investicijsko podjetje, ki se po ZGD-1 šteje za srednjo ali veliko gospodarsko
družbo, če:
1.     
ne ravna v skladu z zahtevami po preglednosti pred trgovanjem za mesta
trgovanja v zvezi z delnicami, potrdili o lastništvu, ETF, certifikati in
drugimi podobnimi finančnimi instrumenti iz prvega ali tretjega odstavka
3. člena Uredbe 600/2014/EU;
2.     
mesto trgovanja upravlja sisteme, ki formalizirajo posle, dogovorjene v
pogajanjih v skladu z (i) podtočko b) točke prvega odstavka 4. člena
Uredbe 600/2014/EU, in ne ravna v skladu z a), b) ali c) točko tretjega
odstavka 4. člena Uredbe 600/2014/EU;
3.     
ne ravna v skladu z zahtevami po preglednosti po trgovanju za mesta
trgovanja v zvezi z delnicami, potrdili o lastništvu, ETF, certifikati in
drugimi podobnimi finančnimi instrumenti iz 6. člena Uredbe 600/2014/EU;
4.     
od pristojnega organa pridobi predhodno odobritev predlagane ureditve za
odlog objave v zvezi s trgovanjem in tega jasno ne razkrije udeležencem na trgu
in javnosti (prvi odstavek 7. člena Uredbe 600/2014/EU);
5.     
ne ravna v skladu z zahtevami po preglednosti pred trgovanjem za mesta
trgovanja v zvezi z obveznicami, strukturiranimi finančnimi produkti, pravicami
do emisij in izvedenimi finančnimi instrumenti iz prvega, tretjega ali četrtega
odstavka 8. člena Uredbe 600/2014/EU;
6.     
ne ravna v skladu z zahtevami po preglednosti po trgovanju za mesta
trgovanja v zvezi z obveznicami, strukturiranimi finančnimi produkti, pravicami
do emisij in izvedenimi finančnimi instrumenti iz 10. člena Uredbe
600/2014/EU;
7.     
od pristojnega organa pridobi predhodno odobritev predlagane ureditve za
odlog objave v zvezi s trgovanjem in tega jasno ne razkrije udeležencem na trgu
in javnosti (prvi odstavek 11. člena Uredbe 600/2014/EU);
8.     
za finančne instrumente, ki niso državni dolžniški instrumenti, po
izteku obdobja odloga objave podrobnosti o poslih ne objavi še ostalih
podrobnosti o poslu in vseh podrobnosti o posameznih poslih (tretji odstavek
11. člena Uredbe 600/2014/EU);
9.     
informacije, objavljene v skladu s 3., 4. in 6. do 11. členom Uredbe
600/2014/EU, niso na voljo javnosti tako, da so podatki o preglednosti pred
trgovanjem in po njem zagotovljeni ločeno v skladu s prvim odstavkom
12. člena Uredbe 600/2014/EU;
10.  
informacije, objavljene v skladu s 3., 4. in 6. do 11. členom Uredbe
600/2014/EU, niso na voljo javnosti ob razumnih poslovnih pogojih ali ni
zagotovljen nediskriminatoren dostop do njih ali te informacije niso na voljo
brezplačno 15 minut po njihovi objavi (prvi odstavek 13. člena Uredbe
600/2014/EU);
11.  
ne hrani potrebnih podatkov za obdobje določeno z regulativnimi
tehničnimi standardi iz četrtega odstavka 22. člena Uredbe 600/2014/EU
(drugi odstavek 22. člena Uredbe 600/2014/EU);
12.  
ne vodi evidenc ali agenciji ne daje na voljo podatkov v skladu z drugim
odstavkom 25. člena Uredbe 600/2014/EU;
13.  
o podrobnostih poslov s finančnimi instrumenti, s katerimi se trguje v
njegovem sistemu, ne poroča v skladu z zahtevami petega odstavka 26. člena
Uredbe 600/2014/EU;
14.  
poroča v imenu investicijskega podjetja in ne predloži poročila v skladu
s prvim, tretjim, sedmim in devetim odstavkom 26. člena Uredbe 600/2014/EU
(sedmi odstavek 26. člena Uredbe 600/2014/EU);
15.  
ne predloži referenčnih podatkov o finančnih instrumentih v skladu s
prvim odstavkom 27. člena Uredbe 600/2014/EU;
16.  
kot upravljavec organiziranega trga ne zagotovi, da CNS opravi kliringa
vseh poslov z izvedenimi finančnimi instrumenti, sklenjenih na tem
organiziranem trgu (prvi odstavek 29. člena Uredbe 600/2014/EU);
17.  
deluje kot klirinški član v skladu s štirinajstim odstavkom 2. člena
Uredbe 648/2012/EU in nima vzpostavljenih učinkovitih sistemov, postopkov in
ureditev v skladu z drugim odstavkom 29. člena Uredbe 600/2014/EU;
18.  
kot upravljavec organiziranega trga zagotavlja stiskanje portfelja in
prek APA ne objavi obsega poslov, ki so predmet stiskanja portfelja in časa, v
katerem je bilo to izvršeno ali če teh podatkov ne objavi v rokih iz
10. člena Uredbe 600/2014/EU (drugi odstavek 31. člena Uredbe
600/2014/EU);
19.  
kot upravljavec organiziranega trga zagotavlja stiskanje portfelja in ne
vodi popolne in točne evidence vseh stiskanj portfelja, ki jih organizira ali
pri katerih sodeluje ali če teh podatkov na zahtevo nemudoma na predloži
agenciji ali ESMA (tretji odstavek 31. člena Uredbe 600/2014/EU);
20.  
zahteva dostop do CNS in zahteve uradno ne predloži tej CNS in agenciji
v skladu z drugim odstavkom 35. člena Uredbe 600/2014/EU;
21.  
na zahtevo katerekoli CNS, ki ima dovoljenje ali je priznana v skladu z
Uredbo 648/2012/EU in ki želi opraviti kliringa poslov s finančnimi
instrumenti, sklenjenih na tem mestu trgovanja, ne zagotovi podatkov o
trgovanju na nediskriminatoren in pregleden način v skladu s prvim odstavkom
36. člena Uredbe 600/2014/EU;
22.  
v zvezi z zavrnitvijo ali odobritvijo zahteve za dostop do CNS ne ravna
v skladu s tretjim odstavkom 36. člena Uredbe 600/2014/EU;
23.  
sklene dogovor iz tretjega odstavka 37. člena Uredbe 600/2014/EU.
(2) Z globo od 25.000 do 250.000 eurov se za prekršek
kaznuje banka ali investicijsko podjetje, ki je sistematični internalizator, z
globo od 80.000 do 500.000 eurov pa banka ali investicijsko podjetje, ki je
sistematični internalizator, ki se po ZGD-1 šteje za srednjo ali veliko
gospodarsko družbo, če:
1.     
ne objavi zavezujoče ponudbe v zvezi s tistimi delnicami, potrdili o
lastništvu, ETF, certifikati in drugimi podobnimi finančnimi instrumenti, s
katerimi se trguje na mestu trgovanja, za katere je sistematični internalizator
in za katere obstaja likvidni trg (prvi odstavek 14. člena Uredbe
600/2014/EU);
2.     
za finančne instrumente iz prvega pododstavka prvega odstavka
14. člena Uredbe 600/2014/EU, likvidni trg ne obstaja in na zahtevo strank
ne razkrije ponudbe (prvi odstavek 14. člena Uredbe 600/2014/EU);
3.     
pri opravljanju poslov z obsegom do standardnega tržnega obsega ne ravna
v skladu z določbami 14., 15., 16., ali 17. člena Uredbe 600/2014 (drugi
odstavek 14. člena Uredbe 600/2014/EU);
4.     
najmanjši dovoljeni obseg ponudbe ni enak vsaj 10 % standardnega tržnega
obsega delnice, potrdila o lastništvu, ETF, certifikata ali drugega podobnega
finančnega instrumenta, s katerim se trguje na mestu trgovanja (tretji odstavek
14. člena Uredbe 600/2014/EU);
5.     
za posamezno delnico, potrdilo o lastništvu, ETF, certifikat ali drug
podoben finančni instrument, s katerim se trguje na mestu trgovanja, vsaka
ponudba ne zajema zavezujoče nakupne in prodajne cene ali cene za obseg ali
obsege do standardnega tržnega obsega za razred delnic, potrdil o lastništvu,
ETF, certifikatov ali drugih podobnih finančnih instrumentov, ki mu finančni
instrument pripada ali če cena ali cene ne odražajo prevladujočih tržnih
pogojev za te finančne instrumente (tretji odstavek 14. člena Uredbe
600/2014/EU);
6.     
redno in stalno ne objavlja svojih ponudb v času običajnih ur trgovanja
ali če ponudb ne objavi na način, ki je lahko dostopen drugim udeležencem na
trgu na razumni poslovni podlagi v skladu s prvim odstavkom 15. člena
Uredbe 600/2014/EU;
7.     
pri izvrševanju naročil strank ne ravna v skladu s 27. členom
Direktive 2014/65/EU ali če ne izvršuje naročil strank v zvezi z delnicami,
potrdili o lastništvu, ETF, certifikati ali drugimi podobnimi finančnimi
instrumenti, za katere so sistematični internalizatorji, po cenah, ponujenih ob
prejetju naročila (drugi odstavek 15. člena Uredbe 600/2014/EU);
8.     
ponuja v različnih velikostih in prejme naročilo med temi velikostmi, ki
se ga odloči izvršiti, in naročila ne izvrši po eni od ponujenih cen v skladu z
28. členom Direktive 2014/65/EU, razen če je v skladu z drugim in tretjim
odstavkom 15. člena Uredbe 600/2014/EU dovoljeno drugače (četrti odstavek
15. člena Uredbe 600/2014/EU);
9.     
nima jasnih in objektivno nediskriminatornih standardov, ki veljajo za
dostop do njegovih ponudb v skladu s prvim odstavkom 17. člena Uredbe
600/2014/EU;
10.  
ga je k ponudbi pozvala stranka in se je strinjal z zagotovitvijo ponudbe
in ne objavi zavezujoče ponudbe glede tistih obveznic, strukturiranih finančnih
produktov, pravic do emisij in izvedenih finančnih instrumentov, s katerimi se
trguje na mestu trgovanja, za katere je sistematični internalizator in za
katere obstaja likvidni trg, razen če gre za finančne instrumente, ki so pod
pragom likvidnosti, določenim v skladu s četrtim odstavkom 9. člena Uredbe
600/2014/EU (prvi odstavek 18. člena Uredbe 600/2014/EU);
11.  
v primeru obveznic, strukturiranih finančnih produktov, pravice do
emisij in izvedenih finančnih instrumentov, s katerimi se trguje na mestu
trgovanja in za katere ne obstaja likvidni trg, ne razkrije ponudbe svojim
strankam na njihovo zahtevo, če se je strinjal z zagotovitvijo ponudbe v skladu
z drugim odstavkom 18. člena Uredbe 600/2014/EU;
12.  
ne da zavezujoče ponudbe, objavljene v skladu s prvim odstavkom
18. člena Uredbe 600/2014/EU, na voljo svojim drugim strankam (peti
odstavek 18. člena Uredbe 600/2014/EU);
13.  
se ne zaveže, da bo sklenil posle v skladu z objavljenimi pogoji s
katerokoli drugo stranko, kateri je v skladu s petim odstavkom 18. člena
Uredbe 600/2014/EU ponudba dana na voljo, če je obseg ponudbe enak ali manjši
od obsega, ki je značilen za finančni instrument določen v skladu z d) točko
petega odstavka 9. člena Uredbe 600/2014/EU (šesti odstavek 18. člena
Uredbe 600/2014/EU);
14.  
ponudbe iz prvega in petega odstavka 18. člena Uredbe 600/2014/EU
in ponudbe, katerih obseg je enak ali manjši od obsega iz šestega odstavka
18. člena Uredbe 600/2014/EU, ne objavi na način, ki je lahko dostopen
drugim udeležencem na trgu na razumni poslovni podlagi (osmi odstavek
18. člena Uredbe 600/2014/EU);
15.  
če pri oblikovanju ponujenih cen ne ravna v skladu z devetim odstavkom
18. člena Uredbe 600/2014/EU;
16.  
za svoj račun ali v imenu strank sklene posle s finančnimi instrumenti
iz prvega odstavka 20. člena ali prvega odstavka 21. člena Uredbe
600/2014/EU in ne objavi obsega in cene teh poslov ter časa njihove sklenitve
ali če teh informacij ne objavi prek APA (prvi odstavek 20. člena in prvi
odstavek 21. člena Uredbe 600/2014/EU);
17.  
informacije, objavljene v skladu s prvim odstavkom 20. člena Uredbe
600/2014/EU in časovni okviri, v katerih so objavljene, niso skladni z
zahtevami, sprejetimi na podlagi 6. člena Uredbe 600/2014/EU, vključno z
regulativnimi tehničnimi standardi, sprejetimi v skladu z a) točko drugega
odstavka 7. člena Uredbe 600/2014/EU (drugi odstavek 20. člena Uredbe
600/2014/EU);
18.  
vsakega posameznega posla v zvezi z obveznicami, strukturiranimi
finančnimi produkti, pravicami do emisij in izvedenimi finančnimi instrumenti
javno ne objavi preko APA (drugi odstavek 21. člena Uredbe 600/2014/EU);
19.  
informacije, objavljene v skladu s prvim odstavkom 21. člena Uredbe
600/2014/EU in časovni okviri, v katerih so objavljene, niso skladni z
zahtevami, sprejetimi na podlagi 10. člena Uredbe 600/2014/EU, vključno z
regulativnimi tehničnimi standardi, sprejetimi v skladu z a) in b) točko
četrtega odstavka 11. člena Uredbe 600/2014/EU (tretji odstavek
21. člena Uredbe 600/2014/EU).
(3) Z globo od 25.000 do 250.000 eurov se za prekršek kaznuje
banka ali investicijsko podjetje, z globo od 80.000 do 500.000 eurov pa banka
ali investicijsko podjetje, ki se po ZGD-1 šteje za srednjo ali veliko
gospodarsko družbo, če:
1.     
ustreza opredelitvi sistematičnega internalizatorja in o tem uradno ne
obvesti agencije v skladu s prvim odstavkom 15. člena ali četrtim
odstavkom 18. člena Uredbe 600/2014/EU;
2.     
za svoj račun ali v imenu strank sklene posle s finančnimi instrumenti
iz prvega odstavka 20. člena ali prvega odstavka 21. člena Uredbe
600/2014/EU in ne objavi obsega in cene teh poslov ter časa njihove sklenitve
ali če teh informacij ne objavi prek APA (prvi odstavek 20. člena in prvi
odstavek 21. člena Uredbe 600/2014/EU);
3.     
informacije, objavljene v skladu s prvim odstavkom 20. člena Uredbe
600/2014/EU in časovni okviri, v katerih so objavljene, niso skladni z
zahtevami, sprejetimi na podlagi 6. člena Uredbe 600/2014/EU, vključno z
regulativnimi tehničnimi standardi, sprejetimi v skladu z a) točko drugega
odstavka 7. člena Uredbe 600/2014/EU (drugi odstavek 20. člena Uredbe
600/2014/EU);
4.     
vsakega posameznega posla v zvezi z obveznicami, strukturiranimi
finančnimi produkti, pravicami do emisij in izvedenimi finančnimi instrumenti
javno ne objavi preko APA (drugi odstavek 21. člena Uredbe 600/2014/EU);
5.     
informacije, objavljene v skladu s prvim odstavkom 21. člena Uredbe
600/2014/EU in časovni okviri, v katerih so objavljene, niso skladni z
zahtevami, sprejetimi na podlagi 10. člena Uredbe 600/2014/EU, vključno z
regulativnimi tehničnimi standardi, sprejetimi v skladu z a) in b) točko
četrtega odstavka 11. člena Uredbe 600/2014/EU (tretji odstavek
21. člena Uredbe 600/2014/EU);
6.     
z delnicami, uvrščenimi v trgovanje na organiziranem trgu ali s katerimi
se trguje na mestu trgovanja, trguje v nasprotju s prvim odstavkom
23. člena Uredbe 600/2014/EU;
7.     
upravlja notranji sistem združevanja, ki izvršuje naročila strank v
zvezi z delnicami, potrdili o lastništvu, ETF, certifikati in drugimi podobnimi
finančnimi instrumenti na večstranski osnovi, in ne pridobi dovoljenja kot MTF
v skladu z Direktivo 2014/65/EU ali ne izpolnjuje vseh ustreznih določbe v
zvezi s takšnim dovoljenjem (drugi odstavek 23. člena Uredbe 600/2014/EU)
8.     
ne vodi evidenc ali agenciji ne daje na voljo podatkov v skladu s prvim
odstavkom 25. člena Uredbe 600/2014/EU;
9.     
izvršuje posle s finančnimi instrumenti iz drugega odstavka 26. člena
Uredbe 600/2014/EU in agenciji izčrpno in točno ne poroča o podrobnostih teh
poslov čim prej oziroma najpozneje do konca naslednjega delovnega dne (prvi
odstavek 26. člena Uredbe 600/2014/EU);
10.  
v poročilih ni vključenih podatkov v skladu s tretjim in četrtim
odstavkom 26. člena Uredbe 600/2014/EU;
11.  
pri poročanju ne uporabi označbe za pravne osebe v skladu s šestim
odstavkom 26. člena Uredbe 600/2014/EU;
12.  
agenciji ne predloži poročila o poslih v skladu s prvim, tretjim in
devetim odstavkom 26. člena Uredbe 600/2014/EU, razen če to poročilo v
njegovem imenu predloži ARM ali mesto trgovanja, preko sistema katerega je bil
posel opravljen (sedmi odstavek 26. člena Uredbe 600/2014/EU);
13.  
deluje kot klirinški član v skladu s štirinajstim odstavkom 2. člena
Uredbe 648/2012/EU in nima vzpostavljenih učinkovitih sistemov, postopkov in
ureditev v skladu z drugim odstavkom 29. člena Uredbe 600/2014/EU;
14.  
zagotavlja stiskanje portfelja in prek APA ne objavi obsega poslov, ki
so predmet stiskanja portfelja in časa, v katerem je bilo to izvršeno ali če
teh podatkov ne objavi v rokih iz 10. člena Uredbe 600/2014/EU (drugi
odstavek 31. člena Uredbe 600/2014/EU);
15.  
zagotavlja stiskanje portfelja in ne vodi popolne in točne evidence vseh
stiskanj portfelja, ki jih organizira ali pri katerih sodeluje ali če teh
podatkov na zahtevo nemudoma ne predloži agenciji ali ESMA (tretji odstavek
31. člena Uredbe 600/2014/EU).
(4) Z globo od 25.000 do 250.000 eurov se za prekršek kaznuje
izvajalec storitev poročanja podatkov, z globo od 80.000 do 500.000 eurov pa
kaznuje izvajalec storitev poročanja podatkov, ki se po ZGD-1 šteje za srednjo
ali veliko gospodarsko družbo, če:
1.     
kot APA ali CTP ne hrani potrebnih podatkov za obdobje določeno z
regulativnimi tehničnimi standardi iz četrtega odstavka 22. člena Uredbe
600/2014/EU (drugi odstavek 22. člena Uredbe 600/2014/EU);
2.     
kot ARM deluje v imenu investicijskega podjetja in ne predloži poročila
o poslovanju v skladu s prvim, tretjim, sedmim in devetim odstavkom
26. člena Uredbe 600/2014/EU (sedmi odstavek 26. člena Uredbe
600/2014/EU);
3.     
kot APA ali ARM iz prvega odstavka 333. člena tega zakona nima
dovoljenja v skladu s 27.b členom Uredbe 600/2014/EU;
4.     
kot APA ali ARM iz prvega odstavka 333. člena tega zakona ne
izpolnjuje zahtev za upravljalni organ iz prvega, drugega in tretjega odstavka
27f. člena Uredbe 600/2014/EU;
5.     
kot APA iz prvega odstavka 333. člena tega zakona ne izpolnjuje
organizacijskih zahtev iz prvega do petega odstavka 27.g člena Uredbe
600/2014/EU;
6.     
kot ARM iz prvega odstavka 333. člena tega zakona ne izpolnjuje
organizacijskih zahtev iz prvega do četrtega odstavka 27.i člena Uredbe
600/2014/EU.
(5) Z globo od 25.000 do 250.000 eurov se za prekršek
kaznuje CNS, z globo od 25.000 do 500.000 eurov pa CNS, ki se po ZGD-1 šteje za
srednjo ali veliko gospodarsko družbo, če:
1.     
deluje kot klirinški član v skladu s štirinajstim odstavkom 2. člena
Uredbe 648/2012/EU ter nima vzpostavljenih učinkovitih sistemov, postopkov in
ureditev v skladu z drugim odstavkom 29. člena Uredbe 600/2014/EU;
2.     
nediskriminatorno in pregledno ne sprejme kliringa finančnih
instrumentov v skladu s prvim odstavkom 35. člena Uredbe 600/2014/EU;
3.     
v zvezi z zavrnitvijo ali odobritvijo zahteve za dostop do CNS ne ravna
v skladu s tretjim odstavkom 35. člena Uredbe 600/2014/EU;
4.     
zahteva dostop do mesta trgovanja in zahteve uradno ne predloži temu
mestu trgovanja in agenciji v skladu z drugim odstavkom 36. člena Uredbe
600/2014/EU;
5.     
sklene dogovor iz tretjega odstavka 37. člena Uredbe 600/2014/EU.
(6) Z globo od 25.000 do 250.000 eurov se za prekršek
kaznuje pravna oseba, z globo od 25.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, če:
1.     
je oseba iz prvega ali drugega odstavka 28. člena Uredbe
600/2014/EU in z izvedenimi finančnimi instrumenti, za katere velja obveznost
trgovanja, trguje zunaj organiziranega trga, MTF ali OTF;
2.     
uporablja posredno ureditev kliringa in ne izpolnjujejo pogojev iz
prvega odstavka 30. člena Uredbe 600/2014/EU;
3.     
je oseba z lastninsko pravico v zvezi referenčnim merilom na podlagi
katerega se izračuna vrednost finančnega instrumenta in ne zagotovi, da imajo
CNS in mesta trgovanja za namene trgovanja in kliringa omogočen
nediskriminatoren dostop v skladu s prvim odstavkom 37. člena Uredbe
600/2014/EU;
4.     
je s CNS ali mestom trgovanja povezan subjekt in sklene dogovor iz
tretjega odstavka 37. člena Uredbe 600/2014/EU;
5.     
ne ravna v skladu z ukrepom, ki ga izreče ESMA v skladu s prvim
odstavkom 40. člena Uredbe 600/2014/EU;
6.     
ne ravna v skladu z ukrepom, ki ga izreče Evropski bančni organ v skladu
s prvim odstavkom 41. člena Uredbe 600/2014/EU;
7.     
ne ravna v skladu z ukrepom, ki ga izreče agencija v skladu s prvim
odstavkom 42. člena Uredbe 600/2014/EU.
(7) Če je narava storjenega prekrška iz prvega do
šestega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se pravna oseba kaznuje z
globo v višini do:
1.     
5.000.000 eurov ali 10 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, če gre za kršitev
iz 1. do 5. točke prejšnjega odstavka, ali
2.     
2.500.000 eurov ali 2 % skupnega letnega prometa glede na zadnje
razpoložljive računovodske izkaze, ki jih je odobril pristojni organ družbe,
oziroma skupnega letnega prometa ali ustrezne vrste prihodka, ki izhaja iz
zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske
izkaze na podlagi ZGD-1, pri čemer se upošteva višji znesek, če gre za kršitev
iz 6. ali 7. točke prejšnjega odstavka, ali
3.     
trikratnega zneska dobička, pridobljenega s kršitvijo, ali izgube,
preprečene s kršitvijo, kadar ju je mogoče opredeliti, če ta znesek presega
znesek iz 1. oziroma 2. točke tega odstavka.
(8) Z globo od 400 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prvega do šestega odstavka tega člena.
(9) Z globo od 800 do 10.000 eurov se za prekršek
kaznuje odgovorna oseba pravne osebe, ki stori prekršek iz prvega do šestega
odstavka tega člena, in odgovorna oseba podjetnika ali posameznika, ki
samostojno opravlja dejavnost, ki stori prekršek iz prvega do šestega odstavka
tega člena.
(10) Z globo od 400 do 5.000 eurov se za prekršek
kaznuje posameznik, ki stori prekršek iz prvega do šestega odstavka tega člena.
(11) Če je narava storjenega prekrška iz osmega,
devetega ali desetega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se oseba iz
osmega, devetega ali desetega odstavka tega člena kaznuje z globo do višine:
1.     
5.000.000 eurov, če gre za kršitev iz prvega do šestega odstavka tega
člena, ali
2.     
trikratnega zneska dobička, pridobljenega s kršitvijo, ali izgube, preprečene
s kršitvijo, kadar ju je mogoče opredeliti, če ta znesek presega znesek iz
prejšnje točke.
542. člen
(kršitve Uredbe 2016/1011/EU)
(1) Z globo od 25.000 do 250.000 eurov se za prekršek
kaznuje pravna oseba, z globo od 25.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, ki je:
1.     
upravljavec referenčne vrednosti in nima vzpostavljene zanesljive
ureditve upravljanja, ki vključuje jasno organizacijsko strukturo z natančno
določenimi, preglednimi in doslednimi vlogami in odgovornostmi za vse osebe, ki
so vključene v zagotavljanje referenčne vrednosti oziroma, ki v skladu s
4. členom Uredbe 2016/1011/EU ni sprejel ustreznih ukrepov:
- 
za odkrivanje in preprečevanje ali obvladovanje navzkrižja interesov med
njim, vključno z njegovimi poslovodji, uslužbenci ali drugo osebo, ki je
neposredno ali posredno pod njegovim nadzorom, in prispevajočimi osebami ali
uporabniki,
- 
za zagotovitev, da se presoja ali diskrecijska pravica v procesu
določanja referenčnih vrednosti, kadar se ta zahteva, izvaja neodvisno in
pošteno;
2.     
upravljavec referenčne vrednosti in ne vzpostavi ter vzdržuje trajne in
učinkovite funkcije nadzora oziroma ne zagotovi nadzora vseh vidikov
zagotavljanja svojih referenčnih vrednosti v skladu s 5. členom Uredbe
2016/1011/EU;
3.     
upravljavec referenčne vrednosti in ne vzpostavi okvira kontrole v
skladu s 6. členom Uredbe 2016/1011/EU;
4.     
upravljavec referenčne vrednosti in ne vzpostavi okvira odgovornosti, ki
obsega evidentiranje, revidiranje in pregledovanje ter pritožbeni proces in
zagotavlja dokaze o skladnosti v skladu s 7. členom Uredbe 2016/1011/EU;
5.     
upravljavec referenčne vrednosti in ne vodi ali ne hrani podrobnih
evidenc v skladu z 8. členom Uredbe 2016/1011/EU;
6.     
upravljavec referenčne vrednosti in ne vzpostavi ter objavi mehanizma za
sprejemanje in preiskovanje pritožb, vključno v zvezi s svojim procesom
določanja referenčnih vrednosti, ter hrambo evidence o tem v skladu z
9. členom Uredbe 2016/1011/EU;
7.     
upravljavec referenčne vrednosti in ne prenese funkcije zagotavljanja
referenčne vrednosti v skladu z 10. členom Uredbe 2016/1011/EU;
8.     
upravljavec referenčne vrednosti in za zagotavljanje referenčne
vrednosti uporablja vhodne podatke, kadar referenčna vrednost ne temelji na
vhodnih podatkih prispevajočih oseb, ki niso v skladu s točko a, b, c, e prvega
odstavka 11. člena in drugim ter tretjim odstavkom 11. člena Uredbe
2016/1011/EU;
9.     
upravljavec referenčne vrednosti, kadar referenčna vrednost temelji na
vhodnih podatkih prispevajočih oseb, upravljavec ne pridobi vhodnih podatkov od
zanesljive in reprezentativne skupine ali vzorca prispevajočih oseb za
zagotovitev, da je referenčna vrednost, ki temelji na teh podatkih, zanesljiva
ter predstavlja tržno ali gospodarsko stanje, ki naj bi se merilo z referenčno
vrednostjo, kar ni v skladu s točko d prvega odstavka 11. člena Uredbe
2016/1011/EU;
10.  
upravljavec referenčne vrednosti in ne razvije ali pri določanju
referenčne vrednosti ne uporablja metodologije, ali ne sklene in objavi s tem
povezanih sporazumov v skladu z 12. členom Uredbe 2016/1011/EU;
11.  
upravljavec referenčne vrednosti in ne zagotovi preglednosti razvoja,
upravljanja in uporabe referenčne vrednosti in metodologije v skladu s
13. členom Uredbe 2016/1011/EU;
12.  
upravljavec referenčne vrednosti in ne vzpostavi ustreznega sistema za
učinkovito kontrolo in poročanje agenciji v primeru manipulacije ali poskusa
manipulacije referenčne vrednosti v skladu s 14. členom Uredbe
2016/1011/EU;
13.  
upravljavec referenčne vrednosti in ne pripravi kodeksa ravnanja v
skladu s 15. členom Uredbe 2016/1011/EU;
14.  
nadzorovana prispevajoča oseba in nima vzpostavljenih učinkovitih
sistemov za upravljanje in kontrolo v skladu s 16. členom Uredbe
2016/1011/EU;
15.  
upravljavec ključne referenčne vrednosti in pri nameravanem prenehanju
zagotavljanja ključne referenčne vrednosti ne postopa v skladu z
21. členom Uredbe 2016/1011/EU;
16.  
upravljavec ključne referenčne vrednosti ali nadzorovana prispevajoča
oseba podatkov za ključno referenčno vrednost, ki namerava prenehati prispevati
vhodne podatke, ali nadzorovani subjekt, ki ga določi agencija in od katerega,
ob tesnem sodelovanju njegovega pristojnega organa, zahteva da v ustreznem
obdobju obvezno prispeva vhodne podatke, in ne postopa oziroma ne upošteva
odločitev agencije v skladu s 23. členom Uredbe 2016/1011/EU;
17.  
upravljavec referenčne vrednosti in ne obvesti agencije, ko njegova
pomembna referenčna vrednost pade pod prag, določen v skladu s 24. členom
Uredbe 2016/1011/EU;
18.  
upravljavec referenčne vrednosti in uporablja izjeme od posebnih zahtev
za pomembne referenčne vrednosti v nasprotju s 25. členom Uredbe
2016/1011/EU;
19.  
upravljavec nepomembne referenčne vrednosti in ne obvešča agencije v
skladu s 26. členom Uredbe 2016/1011/EU;
20.  
upravljavec referenčne vrednosti in ne objavi izjave o referenčni
vrednosti za vsako referenčno vrednost ali, kadar je primerno, za vsako skupino
referenčnih vrednosti, ki se lahko v skladu z 29. členom Uredbe
2016/1011/EU uporablja v Uniji, v predpisani vsebini, rokih in na način,
oziroma ne pregleda in po potrebi posodobi izjave o referenčni vrednosti v
skladu s 27. členom Uredbe 2016/1011/EU;
21.  
upravljavec referenčne vrednosti in skupaj z izjavo o referenčni
vrednosti iz 27. člena Uredbe 2016/1011/EU ne objavi postopka glede
ukrepov, ki jih sprejme v primeru spremembe ali prenehanja referenčne vrednosti
oziroma skupine referenčnih vrednosti, ki jo je v skladu s prvim odstavkom
29. člena te uredbe mogoče uporabiti v Uniji, v skladu z 28. členom
Uredbe 2016/1011/EU;
22.  
nadzorovani subjekt, razen upravljavca iz prvega odstavka 28. člena
Uredbe 2016/1011/EU, ki uporablja referenčno vrednost, pa ne pripravi in
vzdržuje zanesljivih pisnih načrtov ukrepov, ki bi jih sprejel, če bi se
referenčna vrednost bistveno spremenila ali bi se prenehala zagotavljati, ali
teh načrtov ne odraža v pogodbenih razmerjih s strankami, ali teh načrtov in
vseh njihovih posodobitev ne predloži agenciji na njeno zahtevo v skladu z
28. členom Uredbe 2016/1011/EU;
23.  
nadzorovani subjekt in ne uporablja referenčnih vrednosti v skladu z
29. členom Uredbe 2016/1011/EU;
24.  
izdajatelj, ponudnik ali oseba, ki zaprosi za sprejem prenosljivega
vrednostnega papirja ali drugega naložbenega produkta, ki se sklicuje na
referenčno vrednost, v trgovanje na organiziranem trgu, pa ne zagotovi, da so v
prospektu, ki bo objavljen na podlagi Direktive 2003/71/ES ali Direktive
2009/65/ES, tudi jasne in vidne informacije o upravljavcu, ki zagotavlja
referenčno vrednost, v skladu z 29. členom Uredbe 2016/1011/EU;
25.  
pravna oseba s sedežem v Republiki Sloveniji, ki namerava delovati kot
upravljavec referenčne vrednosti, in agenciji ne predloži vloge za pridobitev
dovoljenja ali registracije, ali ne zagotovi vseh potrebnih informacij, ali ne
dopolni vloge na zahtevo agencije, ali ne deluje vedno, tudi v času izdaje
dovoljenja ali registracije, v skladu s pogoji, ki jih določa Uredba
2016/1011/EU, v skladu s 34. členom Uredbe 2016/1011/EU.
(2) Če je narava storjenega prekrška iz 1. do 8. točke
in 10. do 25. točke prejšnjega odstavka posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se pravna oseba
kaznuje z globo v višini:
1.     
1.000.000 eurov ali
2.     
10 % skupnega letnega prometa glede na zadnje razpoložljive letne
računovodske izkaze, ki jih je odobril pristojni organ družbe, oziroma skupnega
letnega prometa ali ustrezne vrste prihodka, ki izhaja iz zadnje razpoložljive
konsolidirane bilance, ki jo je odobril pristojni organ matične družbe, če
pravna oseba pripravi konsolidirane računovodske izkaze na podlagi zakona, ki
ureja gospodarske družbe, če ta znesek presega znesek iz prejšnje točke.
(3) Če je narava storjenega prekrška iz 9. točke prvega
odstavka tega člena posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se pravna oseba kaznuje z globo v
višini:
1.     
250.000 eurov ali
2.     
2 % skupnega letnega prometa glede na zadnje razpoložljive letne
računovodske izkaze, ki jih je odobril pristojni organ družbe, oziroma skupnega
letnega prometa ali ustrezne vrste prihodka, ki izhaja iz zadnje razpoložljive
konsolidirane bilance, ki jo je odobril pristojni organ matične družbe, če
pravna oseba pripravi konsolidirane računovodske izkaze na podlagi zakona, ki
ureja gospodarske družbe, če ta znesek presega znesek iz prejšnje točke.
(4) Z globo od 400 do 150.000 eurov se za prekršek
kaznuje samostojni podjetnik posameznik ali posameznik, ki samostojno opravlja
dejavnost in stori prekršek iz prvega odstavka tega člena.
(5) Z globo od 1.000 eurov do 5.000 eurov se za prekršek
kaznuje odgovorna oseba pravne osebe ali samostojnega podjetnika posameznika
ali posameznika, ki samostojno opravlja dejavnost, ki stori prekršek iz prvega
odstavka tega člena.
(6) Z globo od 600 eurov do 3.000 eurov se za prekršek
kaznuje posameznik, ki stori prekršek iz prvega odstavka tega člena.
(7) Če je narava storjenega prekrška iz 1. do 8. točke in 10.
do 25. točke prvega odstavka tega člena posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba pravne osebe, ali samostojnega podjetnika posameznika, ali posameznika, ki
samostojno opravlja dejavnost, kaznuje z globo do višine 500.000 eurov.
(8) Če je narava storjenega prekrška iz 9. točke prvega
odstavka tega člena posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se odgovorna oseba pravne osebe ali
samostojnega podjetnika posameznika ali posameznika, ki samostojno opravlja
dejavnost, kaznuje z globo do 100.000 eurov.
543. člen
(kršitve CDD oziroma drugega centralnega depozitarja)
(1) Z globo od 25.000 do 250.000 eurov se za prekršek
kaznuje CDD oziroma drug centralni depozitar, če:
1.     
sporoči zaupne podatke iz prvega odstavka 441. člena tega zakona
tretjim osebam oziroma jih uporabi sama ali omogoči, da bi jih uporabile tretje
osebe (drugi odstavek 441. člena);
2.     
v treh delovnih dneh od dokončnosti odredbe agencije ne odpravi kršitev
in predloži poročila o njihovi odpravi (peti odstavek 442. člena);
3.     
na ozemlju Republike Slovenije opravlja storitve iz Priloge Uredbe
909/2014/EU, ne da bi za opravljanje teh storitev pridobila dovoljenje v skladu
s 16. členom Uredbe 909/2014/EU,
4.     
je dovoljenje za opravljanje storitev iz Priloge Uredbe 909/2014/EU
pridobila z navajanjem neresničnih podatkov ali na kakršenkoli drug nezakonit
način,
5.     
ne razpolaga s potrebnim kapitalom v skladu s prvim odstavkom
47. člena Uredbe 909/2014/EU,
6.     
ne izpolnjuje organizacijskih zahtev iz 26. do 30. člena Uredbe
909/2014/EU,
7.     
ne izpolnjuje pravil vodenja poslov iz 32. do 35. člena Uredbe
909/2014/EU,
8.     
ne izpolnjuje zahtev za storitve CDD iz 37. do 41. člena Uredbe
909/2014/EU,
9.     
ne izpolnjuje bonitetnih zahtev iz 43. do 47. člena Uredbe
909/2014/EU,
10.  
ne izpolnjuje zahtev za povezave med CDD iz 48. člena Uredbe
909/2014/EU,
11.  
ne zagotovi različnih vrst dostopa iz 49. do 53. člena Uredbe
909/2014/EU;
12.  
če borznoposredniški družbi, ki ji je z odredbo agencije začasno
prepovedano opravljanje investicijskih storitev in poslov, ne onemogoči
uresničevanje pravic člana (četrti odstavek 348. člena);
13.  
članom neupravičeno onemogoča dostop do poravnalnega sistema (drugi
odstavek 438. člena);
14.  
s pravili ne določi preglednih in nediskriminatornih kriterijev, ki
temeljijo na objektivnih merilih za organizacijske, tehnične in kadrovske
pogoje ter pogoje glede kapitalske ustreznosti in likvidnosti, ki jih morajo
izpolnjevati člani CDD oziroma prijavitelji v članstvo (prvi odstavek
444. člena).
(2) Z globo od 25.000 do 500.000 eurov se za prekršek
kaznuje CDD oziroma drug centralni depozitar, ki se po ZGD-1 šteje za srednjo
ali veliko gospodarsko družbo, ki stori prekršek iz prejšnjega odstavka.
(3) Če je narava storjenega prekrška iz prvega odstavka
tega člena posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se CDD oziroma drug centralni
depozitar kaznuje z globo v višini do:
1.     
20.000.000 eurov ali do 10 % skupnega letnega prometa glede na
zadnje razpoložljive računovodske izkaze, ki jih je odobril pristojni organ
družbe, oziroma skupnega letnega prometa ali ustrezne vrste prihodka, ki izhaja
iz zadnje razpoložljive konsolidirane letne bilance, ki jo je odobril pristojni
organ matične družbe, če pravna oseba pripravi konsolidirane računovodske izkaze
na podlagi zakona, ki ureja gospodarske družbe, ali
2.     
dvakratnega zneska dobička, pridobljenega s kršitvijo, kadar ga je
mogoče opredeliti, če ta znesek presega znesek iz prejšnje točke.
(4) Član uprave CDD oziroma drugega centralnega
depozitarja, ki krši dolžnosti člana uprave iz Uredbe 909/2014/EU in je zato
podana kršitev iz prvega odstavka tega člena, se za prekršek kaznuje z globo od
2.500 do 10.000 eurov.
(5) Član nadzornega sveta CDD oziroma drugega
centralnega depozitarja, ki krši dolžnosti člana nadzornega sveta iz Uredbe
909/2014/EU in je zato podana kršitev iz prvega odstavka tega člena, se za
prekršek kaznuje z globo od 2.500 do 10.000 eurov.
(6) Če je narava storjenega prekrška iz četrtega ali
petega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se član uprave ali
nadzornega sveta kaznuje z globo do višine 5.000.000 eurov.
(7) Odgovorna oseba CDD oziroma drugega centralnega
depozitarja, ki ni član uprave ali nadzornega sveta, se za prekršek iz prvega
odstavka tega člena kaznuje z globo od 400 do 5.000 eurov. Če je narava
storjenega prekrška iz prejšnjega stavka posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba CDD oziroma drugega centralnega depozitarja kaznuje z globo od 1.200 do
15.000 eurov.
544. člen
(kršitve drugih oseb)
(1) Z globo od 25.000 do 250.000 eurov se za prekršek
kaznuje:
1.     
CDD tretje države, ki na ozemlju Republike Slovenije opravlja storitve
iz Priloge Uredbe 909/2014/EU, ne da bi za opravljanje teh storitev pridobila
priznanje ESME,
2.     
kreditna institucija, imenovana v skladu z (b) točko drugega odstavka
54. člena Uredbe 909/2014/EU, ki ne izpolnjuje bonitetnih zahtev v zvezi s
kreditnimi tveganji iz tretjega odstavka 59. člena Uredbe 909/2014/EU,
3.     
kreditna institucija, imenovana v skladu z (b) točko drugega odstavka
54. člena Uredbe 909/2014/EU, ki ne izpolnjuje bonitetnih zahtev v zvezi z
likvidnostnimi tveganji iz četrtega odstavka 59. člena Uredbe 909/2014/EU,
4.     
pravna oseba, ki na ozemlju Republike Slovenije opravlja storitve iz
Priloge Uredbe 909/2014/EU, ne da bi za opravljanje teh storitev pridobila
dovoljenje v skladu z Uredbo 909/2014/EU.
(2) Z globo od 25.000 do 500.000 eurov se za prekršek
kaznuje pravna oseba iz prejšnjega odstavka, ki se po ZGD-1 šteje za srednjo
ali veliko gospodarsko družbo, ki stori prekršek iz prejšnjega odstavka.
(3) Če je narava storjenega prekrška iz prvega odstavka
tega člena posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se pravno osebo kaznuje z globo v
višini do:
1.     
10 % skupnega letnega prometa glede na zadnje razpoložljive računovodske
izkaze, ki jih je odobril pristojni organ družbe, oziroma skupnega letnega
prometa ali ustrezne vrste prihodka, ki izhaja iz zadnje razpoložljive
konsolidirane letne bilance, ki jo je odobril pristojni organ matične družbe,
če pravna oseba pripravi konsolidirane računovodske izkaze na podlagi zakona,
ki ureja gospodarske družbe, ali
2.     
dvakratnega zneska dobička, pridobljenega s kršitvijo, kadar ga je
mogoče opredeliti, če ta znesek presega znesek iz prejšnje točke.
(4) Član uprave pravne osebe iz prvega odstavka tega
člena, ki krši dolžnosti člana uprave iz Uredbe 909/2014/EU in je zato podana
kršitev iz prvega odstavka tega člena, se za prekršek kaznuje z globo od 2.500
do 10.000 eurov.
(5) Član nadzornega sveta pravne osebe iz prvega
odstavka tega člena, ki krši dolžnosti člana nadzornega sveta iz Uredbe
909/2014/EU in je zato podana kršitev iz prvega odstavka tega člena, se za
prekršek kaznuje z globo od 2.500 do 10.000 eurov.
(6) Če je narava storjenega prekrška iz četrtega ali
petega odstavka tega člena posebno huda zaradi višine povzročene škode oziroma
višine pridobljene protipravne premoženjske koristi ali zaradi storilčevega
naklepa oziroma njegovega namena koristoljubnosti, se član uprave ali
nadzornega sveta kaznuje z globo do višine 5.000.000 eurov.
(7) Odgovorna oseba pravne osebe iz prvega odstavka tega
člena, ki ni član uprave ali nadzornega sveta, se za prekršek iz prvega
odstavka tega člena kaznuje z globo od 400 do 5.000 eurov. Če je narava
storjenega prekrška iz prejšnjega stavka posebno huda zaradi višine povzročene
škode oziroma višine pridobljene protipravne premoženjske koristi ali zaradi
storilčevega naklepa oziroma njegovega namena koristoljubnosti, se odgovorna
oseba pravne osebe iz prvega odstavka tega člena kaznuje z globo od 1.200 do
15.000 eurov.
545. člen
(druge kršitve)
(1) Z globo od 25.000 do 250.000 eurov se za prekršek
kaznuje pravna oseba, z globo od 25.000 do 500.000 eurov pa pravna oseba, ki se
po ZGD-1 šteje za srednjo ali veliko gospodarsko družbo, če:
1.     
kot samostojno storitev opravlja pomožno investicijsko storitev iz 1.
točke prvega odstavka 19. člena tega zakona in ni oseba iz šestega
odstavka 59. člena tega zakona;
2.     
opravlja investicijske storitve in posle in ni oseba iz prvega do
četrtega odstavka 59. člena ali iz 62. člena tega zakona;
3.     
uporablja firmo, ki je v nasprotju s šestim odstavkom 176. člena
tega zakona;
4.     
pridobi delnice borznoposredniške družbe, borze ali CDD v nasprotju s
67. in 77. členom ZBan-3 v zvezi s 182. in 368. členom tega zakona;
5.     
daje ali objavlja informacije oziroma tržna sporočila iz devetnajstega
odstavka 251. člena tega zakona brez pooblastila borznoposredniške družbe
ali njenega odvisnega borznoposredniškega zastopnika;
6.     
opravlja storitve odvisnega borznoposredniškega zastopnika, čeprav ni
vpisana v register odvisnih borznoposredniških zastopnikov v skladu s prvim
odstavkom 278. člena tega zakona;
7.     
kot član ali udeleženec mesta trgovanja v Republiki Sloveniji
vsakodnevno upravljavcem teh mest trgovanja ne poroča o podrobnostih svojih
pozicij, ki jih ima na podlagi pogodb s katerimi se trguje na teh mestih
trgovanja, kot tudi pozicij svojih strank in strank teh strank vse do zadnje
stranke (četrti odstavek 332. člena);
8.     
(črtana);
9.     
oseba iz 345. člena tega zakona agenciji ne poroča v skladu z
271. členom ali ji ne omogoči pregleda poslovanja v skladu z
272. členom ZBan-3 v zvezi s tretjim odstavkom 347. člena tega zakona
ali ne predloži poročila iz tretjega odstavka 345. člena ZBan-3 v zvezi s
345. členom tega zakona, v katerem opiše ukrepe v zvezi s prenehanjem
opravljanja investicijskih storitev in poslov, ali pomožnih investicijskih
storitev, ali dajanja, ali objavljanja informacij ali tržnih sporočil;
10.  
upravlja borzni trg in ni borza (drugi odstavek 359. člena);
11.  
oseba, ki jo agencija nadzoruje na podlagi 493. člena tega zakona,
agenciji ne pošlje poročil in informacij ali ji ne omogoči pregleda poslovanja
v skladu z 271. in 272. členom ZBan-3 v zvezi s 493. členom tega
zakona.
(2) Z globo od 25.000 do 150.000 eurov se za prekršek
kaznuje podjetnik ali posameznik, ki samostojno opravlja dejavnost, ki stori
prekršek iz prejšnjega odstavka.
(3) Z globo od 800 do 10.000 eurov se za prekršek
kaznuje odgovorna oseba pravne osebe ali podjetnika ali posameznika, ki
samostojno opravlja dejavnost, ki stori prekršek iz prvega odstavka tega člena.
(4) Z globo od 130 do 5.000 eurov se za prekršek kaznuje
posameznik, ki stori prekršek iz prvega odstavka tega člena.
(5) Če je narava storjenega prekrška iz prejšnjih
odstavkov posebno huda zaradi višine povzročene škode oziroma višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se storilec, ki je pravna oseba
kaznuje z globo od 41.000 do 750.000 eurov, pravna oseba, ki se po ZGD-1 šteje
za srednjo ali veliko gospodarsko družbo, z globo od 41.000 do 1.500.000 eurov,
podjetnik ali posameznik, ki samostojno opravlja dejavnost z globo od 41.000 do
450.000 eurov, posameznik z globo od 400 do 15.000 eurov, odgovorna oseba
pravne osebe ali podjetnika ali posameznika, ki samostojno opravlja dejavnost,
pa z globo od 2.500 do 30.000 eurov.
(6) Z globo od 5.000 do 150.000 eurov se za prekršek
kaznuje odvetnik, notar ali odvetniška družba, ki vodi nematerializirane vrednostne
papirje stranke na fiduciarnem računu v nasprotju z desetim odstavkom
296. člena tega zakona.
546. člen
(prekrškovni organ)
(1) Prekrškovni organ, ki vodi postopke in odloča o
prekrških iz tega zakona in ZPre-1, je agencija.
(2) Ne glede na prejšnji odstavek je Banka Slovenije
pristojna voditi postopke in odločati o prekrških iz 543. in 544. člena tega
zakona v primerih, ko je storjen prekršek:
1.     
iz 3. točke prvega odstavka 543. člena tega zakona v zvezi z
opravljanjem storitev iz 3. točke oddelka A, 1., 3. in 4.a točke oddelka B ter
oddelka C Priloge Uredbe 909/2014/EU;
2.     
iz 4. točke prvega odstavka 543. člena tega zakona v zvezi s pridobitvijo
dovoljenja za opravljanje storitev iz 3. točke oddelka A, 1., 3. in 4.a
točke oddelka B ter oddelka C Priloge Uredbe 909/2014/EU;
3.     
iz 6. točke prvega odstavka 543. člena tega zakona v zvezi z:
- 
izpolnjevanjem organizacijskih zahtev iz 28. člena Uredbe 909/2014/EU
in
- 
izpolnjevanjem organizacijskih zahtev iz 29. in 30. člena Uredbe
909/2014/EU za opravljanje storitev iz 3. točke oddelka A, 1., 3. in 4.a
točke oddelka B ter oddelka C Priloge Uredbe 909/2014/EU;
4.     
iz 7. točke prvega odstavka 543. člena tega zakona v zvezi z:
- 
izpolnjevanjem pravil vodenja poslov iz 32. člena Uredbe 909/2014/EU
za opravljanje storitev iz 3. točke oddelka A, 1., 3. in 4.a točke oddelka B
ter oddelka C Priloge Uredbe 909/2014/EU,
- 
izpolnjevanjem pravil vodenja poslov iz 33. in 35. člena Uredbe
909/2014/EU in
- 
izpolnjevanjem pravil vodenja poslov iz 34. člena Uredbe 909/2014/EU
za opravljanje storitev iz 3. točke oddelka A Priloge Uredbe 909/2014/EU;
5.     
iz 8. točke prvega odstavka 543. člena tega zakona v zvezi z
izpolnjevanjem zahtev za storitve CDD iz 39. do 41. člena Uredbe
909/2014/EU;
6.     
iz 9. točke prvega odstavka 543. člena tega zakona v zvezi z
izpolnjevanjem bonitetnih zahtev iz 43. in 45. člena Uredbe 909/2014/EU za
opravljanje storitev iz 3. točke oddelka A, 1., 3. in 4.a točke oddelka B ter
oddelka C Priloge Uredbe 909/2014/EU;
7.     
iz 10. točke prvega odstavka 543. člena tega zakona;
8.     
iz 11. točke prvega odstavka 543. člena tega zakona v zvezi z
zagotavljanjem različnih vrst dostopa iz 50. do 52. člena Uredbe
909/2014/EU;
9.     
iz 1. točke prvega odstavka 544.. člena tega zakona v zvezi z
opravljanjem storitev iz 3. točke oddelka A, 1., 3. in 4.a točke oddelka B ter
oddelka C Priloge Uredbe 909/2014/EU;
10.  
iz 2. in 3. točke prvega odstavka 544. člena tega zakona;
11.  
iz 4. točke prvega odstavka 544. člena tega zakona v zvezi z
opravljanjem storitev iz 3. točke oddelka A, 1., 3. in 4.a točke oddelka B ter
oddelka C Priloge Uredbe 909/2014/EU.
(3) Ne glede na prvi odstavek tega člena je Banka Slovenije
pristojna voditi postopke in odločati o prekrških iz 531., 532., 533., 534. in
541. člena tega zakona, če je kršitelj banka, njena odgovorna oseba
oziroma član uprave ali nadzornega sveta banke.
547. člen
(postopek agencije o prekršku)
Predlog za uvedbo postopka o prekršku zaradi kršitev Uredbe
596/2014/EU lahko da agenciji tudi borza.
548. člen
(višina globe v hitrem prekrškovnem postopku)
Za prekrške iz tega zakona se sme v hitrem postopku izreči globa
tudi v znesku, ki je višji od najnižje predpisane globe, določene s tem
zakonom.

Zakon o trgu finančnih instrumentov – ZTFI-1
(Uradni list RS, št. 77/18) vsebuje naslednje prehodne in
končne določbe:
»17. poglavje
PREHODNE IN KONČNE DOLOČBE
549. člen
(uskladitev
borznoposredniških družb in bank)
(1) Subjekti, ki so ob uveljavitvi tega zakona v skladu
s tem zakonom upravičeni opravljati investicijske storitve in posle, uskladijo
svoje poslovanje z določbami tega zakona v šestih mesecih od njegove
uveljavitve.
(2) Subjekti, ki so ob uveljavitvi tega zakona v skladu
s tem zakonom upravičeni opravljati investicijske storitve in posle, obvestijo
v enem mesecu po uveljavitvi tega zakona stranke, ki so jih v skladu z ZTFI
razvrstili med profesionalne stranke ali dobro poučene vlagatelje, da jih bodo
obravnavali kot profesionalne stranke po tem zakonu, in o pogojih za obravnavo
strank, določenih v 245. do 249. in 276. členu tega zakona.
550. člen
(prehodno obdobje pri
določanju varovalnega kapitalskega blažilnika in lastnega proticikličnega kapitalskega
blažilnika)
Ne glede na 208. in 209. člen ZBan-2 v zvezi z drugim
odstavkom 226. člena tega zakona borznoposredniška družba, ki jo zavezuje
določba drugega odstavka 226. člena tega zakona (v nadaljnjem besedilu:
borznoposredniška družba iz drugega odstavka 226. člena tega zakona) v
obdobju od uveljavitve tega zakona do 31. decembra 2018 vzdržuje varovalni
kapitalski blažilnik in posamezni borznoposredniški družbi lastni proticiklični
kapitalski blažilnik v skladu s 551. členom tega zakona.
551. člen
(prehodne določbe za
varovalni kapitalski blažilnik in posamezni borznoposredniški družbi lasten
proticiklični kapitalski blažilnik)
(1) V obdobju od uveljavitve tega zakona do 31. decembra
2018 borznoposredniška družba iz drugega odstavka 226. člena tega zakona
vzdržuje:
1.     
varovalni kapitalski blažilnik v višini 1,875 % zneska skupne
izpostavljenosti tveganjem;
2.     
posamezni instituciji lasten proticiklični kapitalski blažilnik, ki ni
višji od 1,875 % zneska skupne izpostavljenosti tveganjem.
(2) Kadar borznoposredniška družba iz drugega odstavka
226. člena tega zakona v obdobju od uveljavitve tega zakona do
31. decembra 2018 ne izpolnjuje zahteve po skupnem blažilniku, ob
upoštevanju zahtev iz tega člena, zanjo veljajo zahteve glede omejitve razdelitev
iz 229. člena ZBan-2 v zvezi z drugim odstavkom 226. člena tega
zakona in glede načrta za ohranitev kapitala iz 232. člena ZBan-2 v zvezi
z drugim odstavkom 226. člena tega zakona.
552. člen
(prehodne določbe za
določitev GSPB ter uporabo blažilnika za GSPB)
Borznoposredniška družba iz drugega odstavka 226. člena tega
zakona, ki jo agencija opredeli kot GSPB upoštevaje 218. člen ZBan-2, od
uveljavitve tega zakona vzdržuje blažilnik za GSPB, kot ga opredeljuje
220. člen ZBan-2, na naslednji način:
1.     
75 % blažilnika za GSPB, določenega v skladu z 220. členom ZBan-2 v
zvezi z drugim odstavkom 226. člena zakona, v obdobju od uveljavitve tega
zakona do 31. decembra 2018;
2.     
100 % blažilnika za GSPB, določenega v skladu z 220. členom ZBan-2
v zvezi z drugim odstavkom 226. člena zakona, v obdobju od
1. januarja 2019.
553. člen
(uskladitev borze)
(1) Ljubljanska borza vrednostnih papirjev, d. d.,
Ljubljana, nadaljuje poslovanje kot borza po tem zakonu, ki je pridobila dovoljenje
iz 387. člena tega zakona za upravljanje borznega trga z vrednostnimi
papirji.
(2) Borza iz prejšnjega odstavka uskladi svoja pravila
in navodila ter svoje poslovanje z določbami tega zakona v šestih mesecih od
uveljavitve tega zakona ter v istem roku agenciji posreduje poročilo o
uskladitvi. Agencija izda dovoljenje borzi na podlagi 387. člena tega
zakona, če ugotovi, da je borza uskladila svoje poslovanje z določbami tega
zakona.
(3) Do uskladitve pravil in navodil borze iz prejšnjega
odstavka se smiselno uporabljajo pravila in navodila borze, ki so veljala ob
uveljavitvi tega zakona, če niso v nasprotju s tem zakonom.
(4) Postopki, v katerih borza iz prvega odstavka tega
člena do uveljavitve tega zakona še ni odločila, se končajo po tem zakonu.
554. člen
(ohranitev veljavnosti
dovoljenj in pooblastil)
(1) Dovoljenja za opravljanje storitev in poslov v zvezi
s finančnimi instrumenti, za opravljanje funkcije člana uprave
borznoposredniške družbe, borze ali CDD, za pridobitev kvalificiranega deleža
ter druga dovoljenja in soglasja, ki v skladu z ZTFI veljajo ob uveljavitvi
tega zakona, razen dovoljenja iz 387. člena tega zakona, se z dnem
uveljavitve tega zakona štejejo za dovoljenja, izdana po tem zakonu.
(2) Dovoljenja za opravljanje poslov borznega
posrednika, ki v skladu z ZTFI veljajo ob uveljavitvi tega zakona, se z dnem
uveljavitve tega zakona štejejo za dovoljenja, izdana po tem zakonu za vse
vrste poslov borznega posrednika iz prvega odstavka 219. člena tega
zakona.
(3) Oseba, ki je bila v skladu z ZTFI ob uveljavitvi
tega zakona imenovana za upravljavca sistema za centralno shranjevanje nadzorovanih
informacij, se šteje za upravljavca sistema za centralno shranjevanje
nadzorovanih informacij imenovanega v skladu s tem zakonom.
(4) Oseba, ki je bila ob uveljavitvi tega zakona
pooblaščena za izvajanje preizkusov strokovnega znanja iz 2. točke drugega
odstavka 186. člena ZTFI in za presojo strokovnih znanj iz četrtega
odstavka 186. člena ZTFI, se šteje za osebo, ki je pooblastilo za
izvajanje preizkusov strokovnega znanja ali pooblastilo za presojo strokovnih
znanj pridobila na podlagi tega zakona.
555. člen
(uskladitev agencije –
postopki v teku)
(1) Postopki za izdajo dovoljenj in drugi postopki,
začeti na zahtevo stranke pred uveljavitvijo tega zakona ter stečajni postopki
nad člani sistema jamstva, ki do uveljavitve tega zakona še niso dokončani, se
končajo po določbah ZTFI.
(2) Postopki nadzora, začeti pred uveljavitvijo tega
zakona, ki do uveljavitve tega zakona še niso dokončani, se končajo po določbah
ZTFI.
556. člen
(izdaja predpisov)
(1) Agencija izda predpise, potrebne za izvajanje tega
zakona, v šestih mesecih od uveljavitve tega zakona.
(2) Agencija v roku enega meseca od uveljavitve tega
zakona objavi seznam iz drugega odstavka 452. člena tega zakona.
557. člen
(razveljavitev predpisov)
(1) Z uveljavitvijo tega zakona preneha veljati ZTFI,
razen določb 13. poglavja in prvega odstavka 49. člena ZTFI, pri čemer se
namesto sklica na prvi odstavek 36. člena ZTFI uporablja sklic na prvi
odstavek 64. člena tega zakona.
(2) Z uveljavitvijo tega zakona preneha veljati Uredba o
izvajanju Uredbe (EU) o trgih finančnih instrumentov (Uradni list RS,
št. 76/17).
(3) Z uveljavitvijo tega zakona preneha veljati Uredba o
izvajanju Uredbe (EU) o indeksih, ki se uporabljajo kot referenčne vrednosti v
finančnih instrumentih in finančnih pogodbah ali za merjenje uspešnosti
investicijskih skladov (Uradni list RS, št. 16/18).
(4) Z uveljavitvijo tega zakona prenehajo veljati
naslednji podzakonski predpisi, izdani na podlagi ZTFI:
1.     
Sklep o podrobnejši vsebini poenostavljenega prospekta in podrobnejša
pravila za izvajanje postopka javne ponudbe (Uradni list RS, št. 106/07 in
72/16),
2.     
Sklep o podrobnejših pravilih obveščanja o izboru matične države članice
glede obveznosti razkrivanja nadzorovanih informacij (Uradni list RS,
št. 29/17),
3.     
Sklep o informacijah o pomembnih deležih (Uradni list RS, št. 72/16
in 80/16),
4.     
Sklep o uresničevanju pravic imetnikov vrednostnih papirjev, ki so
uvrščeni v trgovanje na organiziranem trgu (Uradni list RS, št. 106/07 in
72/16),
5.     
Sklep o predložitvi in dostopu do nadzorovanih informacij (Uradni list
RS, št. 72/16),
6.     
Sklep o posebnih pravilih za izpolnjevanje obveznosti razkrivanja
nadzorovanih informacij za osebe tretjih držav (Uradni list RS, št. 106/07
in 72/16),
7.     
Sklep o izpolnjevanju obveznosti razkrivanja nadzorovanih informacij
(Uradni list RS, št. 72/16),
8.     
Sklep o dokumentaciji za izdajo dovoljenj za opravljanje investicijskih
ter pomožnih investicijskih storitev in drugih dovoljenj (Uradni list RS,
št. 85/16),
9.     
Sklep o pogojih za opravljanje investicijskih in drugih storitev za
borznoposredniške družbe (Uradni list RS, št. 85/16 in 62/17),
10.  
Sklep o določitvi programa in načina opravljanja preizkusa strokovnih
znanj, potrebnih za opravljanje poslov borznega posrednika (Uradni list RS,
št. 106/07, 64/10 in 35/18),
11.  
Sklep o imetnikih kvalificiranih deležev borznoposredniške družbe
(Uradni list RS, št. 72/2016),
12.  
Sklep o dokumentaciji za dokazovanje izpolnjevanja pogojev za imenovanje
člana upravljalnega odbora borznoposredniške družbe, likvidacijskega
upravitelja borznoposredniške družbe oziroma poslovodjo podružnice
investicijskega podjetja tretje države (Uradni list RS, št. 72/2016),
13.  
Sklep o dokumentaciji za izdajo dovoljenja za ustanovitev podružnice
investicijskega podjetja tretje države (Uradni list RS, št. 85/16),
14.  
Sklep o zajamčenih terjatvah vlagateljev (Uradni list RS,
št. 74/09),
15.  
Sklep o opredelitvi opravljanja pomožne dejavnosti k redni dejavnosti na
ravni skupine in opredelitvi, kdaj se dejavnost opravlja občasno v okviru druge
redne dejavnosti (Uradni list RS, št. 85/16),
16.  
Sklep o poročanju borznoposredniških družb v zvezi s skupino (Uradni
list RS, št. 72/16),
17.  
Sklep o poročanju posameznih dejstev in okoliščin borznoposredniških
družb (Uradni list RS, št. 72/16),
18.  
Sklep o minimalnih zahtevah za zagotavljanje ustrezne likvidnostne
pozicije borznoposredniških družb (Uradni list RS, št. 72/16),
19.  
Sklep o ureditvi notranjega upravljanja, upravljalnem organu in procesu
ocenjevanja ustreznega notranjega kapitala za borznoposredniške družbe (Uradni
list RS, št. 72/16),
20.  
Sklep o merilih za določitev pomembne borznoposredniške družbe (Uradni
list RS, št. 72/16),
21.  
Sklep o poslovnih knjigah, letnih in polletnih poročilih
borznoposredniških družb (Uradni list RS, št. 72/16),
22.  
Sklep o najmanjšem obsegu in vsebini dodatnega revizijskega pregleda in
dodatnega revizorjevega poročila o izpolnjevanju pravil o upravljanju tveganj v
borznoposredniških družbah (Uradni list RS, št. 72/16),
23.  
Sklep o pravilih v zvezi s preglednostjo in celovitostjo trga za
borznoposredniške družbe, večstranske sisteme trgovanja (MTF) in sistematične
internalizatorje (Uradni list RS, št. 85/16),
24.  
Sklep o registru odvisnih borznoposredniških zastopnikov (Uradni list
RS, št. 85/16),
25.  
Sklep o dokumentaciji za izdajo dovoljenja za vključitev kapitalskega
instrumenta v izračun kapitala borznoposredniških družb (Uradni list RS,
št. 72/16),
26.  
Sklep o imetnikih kvalificiranih deležev borze (Uradni list RS,
št. 72/2016),
27.  
Sklep o dokumentaciji za dokazovanje izpolnjevanja pogojev za imenovanje
člana upravljalnega organa borze (Uradni list RS, št. 72/2016),
28.  
Sklep o podrobnejših organizacijskih zahtevah za upravljanje borznega
trga (Uradni list RS, št. 72/16),
29.  
Sklep o podrobnejših pravilih o borznem trgu (Uradni list RS,
št. 72/16),
30.  
Pravilnik v zvezi z zahtevo za posredovanje podatkov Agenciji za trg
vrednostnih papirjev (Uradni list RS, št. 79/08 in 85/16),
31.  
Sklep o izvajanju opcij in diskrecijskih pravic iz Uredbe 575/2013/EU
(Uradni list RS, št. 72/16),
32.  
Sklep o pogojih za prevzemanje položaja centralne nasprotne stranke in
opravljanje drugih poslov, pri katerih prevzema kreditno tveganje nasprotne
stranke (Uradni list RS, št. 72/16).
(5) Do uveljavitve predpisov iz prvega odstavka 556. člena
tega zakona se smiselno uporabljajo predpisi iz prejšnjega odstavka, če niso v
nasprotju s tem zakonom.
558. člen
(začetek uporabe za pogodbe
o izvedenih finančnih instrumentih na energente C6)
Za pogodbe o izvedenih finančnih instrumentih na energente
C6, ki jih sklenejo nefinančne nasprotne stranke, ki izpolnjujejo pogoje iz
prvega odstavka 10. člena Uredbe 648/2012/EU ali nefinančne nasprotne
stranke, ki od 3. januarja 2018 naprej prvič pridobijo dovoljenje za
investicijska podjetja, se do 3. januarja 2021 po predhodni odobritvi
agencije:
1.     
ne uporablja obveznost obračuna iz 4. člena Uredbe 648/2012/EU in
tehnike zmanjševanja tveganj iz tretjega odstavka 11. člena Uredbe
648/2012/EU,
2.     
ne štejejo kot pogodbe o izvedenih finančnih instrumentih OTC za namen
pragov obračuna iz 10. člena Uredbe 648/2012/EU.
559. člen
(uskladitev vodenja
fiduciarnih računov)
Če vodi v skladu z ZTFI odvetnik, odvetniška družba ali notar
ob uveljavitvi tega zakona nematerializirane vrednostne papirje na fiduciarnem
računu, začne obdobje 12 mesecev iz desetega odstavka 296. člena tega
zakona teči z uveljavitvijo tega zakona.
560. člen
(sprememba predpisov)
V Zakonu o bančništvu (Uradni list RS, št. 35/15,44/16 –
ZRPPB, 77/16 – ZCKR in 41/17) se v 29. členu doda nov tretji odstavek, ki
se glasi:
»(3) Za banke se ne uporablja 399. člen ZGD-1.«.
561. člen
(uporaba določb o
prekrških)
Do sprememb določb o višinah in razponih glob, ki jih določa
zakon, ki ureja prekrške, se višine in razponi glob, ki so določeni v 526. do
545. členu tega zakona, uporabljajo ne glede na zakon, ki ureja prekrške.
562. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o trgu
finančnih instrumentov – ZTFI-1A (Uradni list RS, št. 66/19) vsebuje naslednje prehodne in
končne določbe:
»PREHODNE IN KONČNE DOLOČBE
89. člen
(veljavnost prospektov)
Prospekti, ki so bili ob uveljavitvi tega zakona potrjeni v
skladu z Zakonom o trgu finančnih instrumentov (Uradni list RS, št. 77/18
in 17/19 – popr.), veljajo do poteka njihove veljavnosti, oziroma najpozneje do
21. julija 2020.
90. člen
(vzpostavitev sistema
spremljanja prijav o kršitvah Uredbe 2017/1129/EU)
(1) Agencija vzpostavi sistem spremljanja prijav iz
122.a člena ZTFI-1 v treh mesecih od uveljavitve tega zakona.
(2) Subjekt iz četrtega odstavka 41. člena Uredbe
2017/1129/EU vzpostavi sistem internega obveščanja iz 122.a člena ZTFI-1 v treh
mesecih od uveljavitve tega zakona.
91. člen
(delovanje agencije)
Agencija pri uporabi določb Zakona o trgu finančnih
instrumentov (Uradni list RS, št. št. 108/10 – uradno prečiščeno
besedilo, 78/11, 55/12, 105/12 – ZBan-1J, 63/13 – ZS-K, 30/16, 9/17 in 77/18 –
ZTFI-1; v nadaljnjem besedilu: ZTFI):
1.     
namesto sklica na 32. člen ZTFI uporablja sklic na 59. člen
ZTFI-,1,
2.     
namesto sklica na 99. člen ZTFI uporablja sklic na 123. člen
ZTFI-1,
3.     
namesto sklica na drugi odstavek 117. člena ZTFI uporablja sklic na
drugi odstavek 140. člena ZTFI-1,
4.     
namesto sklica na 297. člen ZTFI uporablja sklic na 341. člen
ZTFI-1,
5.     
namesto sklica na drugi odstavek 377. člena ZTFI uporablja sklic na
26. točko prvega odstavka 3. člena Uredbe 596/2014/EU,
6.     
namesto sklica na 396. člen ZTFI uporablja sklic na 426. člen
ZTFI-1,
7.     
namesto sklica na 413.a člen ZTFI uporablja sklic na 440. člen
ZTFI-1 in
8.     
namesto sklica na 450. člen ZTFI uporablja sklic na 445. člen
ZTFI-1.
92. člen
(prenehanje veljavnosti)
(1) Z dnem uveljavitve tega zakona preneha veljati prvi
odstavek 49. člena ZTFI.
(2) Z dnem uveljavitve tega zakona preneha veljati Uredba o
izvajanju uredbe (EU) o prospektu, ki se objavi ob ponudbi vrednostnih papirjev
javnosti ali njihovi uvrstitvi v trgovanje na reguliranem trgu (Uradni list RS,
št. 46/19).
93. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o trgu
finančnih instrumentov – ZTFI-1B (Uradni list RS, št. 123/21) vsebuje naslednje prehodne in
končne določbe:
»PREHODNE IN KONČNE DOLOČBE
91. člen
(sprememba zakona)
V Zakonu o trgu finančnih instrumentov (Uradni list RS,
št. 108/10 – uradno prečiščeno besedilo, 78/11, 55/12, 105/12 – ZBan-1J,
63/13 – ZS-K, 30/16, 9/17, 77/18 – ZTFI-1 in 66/19 – ZTFI-1A) se besedilo
484. člena spremeni tako, da se glasi:
»Za direktorja agencije je lahko imenovana samo oseba:
1.     
ki je državljan Republike Slovenije,
2.     
ki ima najmanj deset let delovnih izkušenj,
3.     
je priznan strokovnjak s področja financ ali gospodarskega prava,
4.     
ima strokovne, vodstvene, organizacijske in druge sposobnosti ter
teoretična in tehnična znanja, potrebna za vodenje poslovanja agencije,
5.     
ki je zaključila najmanj študijski program druge stopnje ustrezne smeri
po zakonu, ki ureja visoko šolstvo, oziroma ima najmanj tej stopnji enakovredno
izobrazbo na ustreznem področju,
6.     
ki aktivno obvlada vsaj en svetovni jezik in
7.     
ki ni bila pravnomočno obsojena za kaznivo dejanje, ki se preganja po
uradni dolžnosti, na nepogojno kazen zapora.«.
92. člen
(izdaja predpisov)
(1) Agencija izda predpis iz spremenjenega prvega odstavka
330. člena zakona v šestih mesecih od uveljavitve tega zakona.
(2) Agencija za javni nadzor nad revidiranjem izda predpis iz
novega petega odstavka 134. člena zakona v šestih mesecih od uveljavitve
tega zakona.
93. člen
(začetek uporabe in
zadržanje uporabe)
(1) Nova 14. točka prvega odstavka 62. člena zakona se
začne uporabljati 10. novembra 2021.
(2) Spremenjena 3. točka 1. člena zakona, spremenjen
333. člen zakona, spremenjen 334. člen zakona, nove 3. do 6. točka
četrtega odstavka 541. člena zakona in 11., 49., 82. člen in tretja
alineja 89. člena tega zakona se začnejo uporabljati 1. januarja
2022.
(3) Spremenjeni 251., 253., 254. in 276. člen zakona,
novi 280.a člen zakona in spremenjeni 330., 331. in 332. člen zakona se
začnejo uporabljati 28. februarja 2022.
(4) Do začetka uporabe določb iz prvega, drugega in tretjega
odstavka tega člena se uporabljajo določbe Zakona o trgu finančnih instrumentov
(Uradni list RS, št. 77/18, 17/19 – popr. in 66/19).
(5) Zahteva o rednem poročanju iz sedmega odstavka
267. člena zakona se ne uporablja od uveljavitve tega zakona do
1. marca 2023.
94. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.