I. TEMELJNE DOLOČBE
1. člen
Zdravstvena dejavnost obsega ukrepe in
aktivnosti, ki jih po medicinski doktrini in ob uporabi medicinske tehnologije
opravljajo zdravstveni delavci oziroma delavke in zdravstveni sodelavci oziroma sodelavke pri varovanju zdravja, preprečevanju, odkrivanju in zdravljenju
bolnikov in poškodovancev.
Ta zakon ureja vsebino in opravljanje
zdravstvene dejavnosti, javno zdravstveno službo ter povezovanje zdravstvenih
organizacij in zdravstvenih delavcev oziroma delavk v zbornice in združenja.
S tem zakonom se v pravni red Republike
Slovenije prenaša Direktiva 2011/24/EU Evropskega parlamenta in Sveta z dne
9. marca 2011 o uveljavljanju pravic pacientov pri čezmejnem zdravstvenem
varstvu (UL L št. 88 z dne 4. 4. 2011, str. 45) v delu, ki se nanaša
na določitev sedeža izvajalca zdravstvene dejavnosti, ki zdravstvene storitve
opravlja v obliki telemedicine.
2. člen
Zdravstvena dejavnost se opravlja na
primarni, sekundarni in terciarni ravni.
Zdravstvena dejavnost na primarni ravni
obsega osnovno zdravstveno dejavnost in lekarniško dejavnost.
Zdravstvena dejavnost na sekundarni ravni
obsega specialistično ambulantno in bolnišnično dejavnost.
Zdravstvena dejavnost na terciarni ravni
obsega opravljanje dejavnosti klinik, kliničnih
inštitutov ali kliničnih oddelkov ter drugih
pooblaščenih zdravstvenih zavodov.
Zdravstvena dejavnost na sekundarni in
terciarni ravni obsega tudi dejavnost javnega zdravja in dejavnosti, povezane z
javnim zdravjem na področju zdravja, okolja in hrane.
3. člen
Izvajalci zdravstvene dejavnosti so domače
in tuje pravne in fizične osebe, ki so pridobile dovoljenje ministrstva,
pristojnega za zdravje, za opravljanje zdravstvene dejavnosti.
Javna zdravstvena služba obsega zdravstvene
storitve, katerih trajno in nemoteno opravljanje zagotavljajo v javnem interesu
država in lokalne skupnosti in ki se, temelječe na načelu solidarnosti, v
skladu s predpisi, ki urejajo zdravstveno varstvo in zdravstveno zavarovanje,
zagotavljajo kot pravice obveznega zdravstvenega zavarovanja ter se v celoti ali
deloma financirajo iz javnih sredstev, predvsem iz obveznega zdravstvenega
zavarovanja. Zdravstvene storitve iz prejšnjega stavka kot negospodarske
storitve splošnega pomena izvajalci zdravstvene dejavnosti opravljajo na
nepridobiten način, tako da se presežek prihodkov na odhodki porabi za
opravljanje in razvoj zdravstvene dejavnosti. (delno
razveljavljen)
Zdravstvene storitve, glede katerih sta
lahko ob upoštevanju pravil medicinske doktrine bolnik in izvajalec ali več
izvajalcev zdravstvene dejavnosti prostorsko ločena, se lahko opravijo z
uporabo informacijskih in telekomunikacijskih tehnologij (v nadaljnjem
besedilu: telemedicina). Zdravstvena dokumentacija se v tem primeru posreduje v
skladu s predpisi o varstvu osebnih podatkov, ki se nanašajo na prenos
občutljivih osebnih podatkov prek telekomunikacijskih omrežij. V primeru
opravljanja zdravstvene dejavnosti v obliki telemedicine se šteje, da je
zdravstveno varstvo zagotovljeno v državi, v kateri ima sedež izvajalec
zdravstvene dejavnosti, ki opravlja telemedicino.
3.a člen
Na podlagi vloge domače ali tuje pravne ali
fizične osebe ministrstvo, pristojno za zdravje, izda dovoljenje za opravljanje
zdravstvene dejavnosti, če so izpolnjeni pogoji iz tega člena in iz predpisov,
izdanih na njegovi podlagi.
Dovoljenje za opravljanje zdravstvene
dejavnosti vsebuje najmanj naslednje podatke:
-       
naziv in sedež izvajalca zdravstvene dejavnosti,
-       
pravni status izvajalca zdravstvene dejavnosti,
-       
odgovornega nosilca za posamezno vrsto zdravstvene dejavnosti (v
nadaljnjem besedilu: odgovorni nosilec zdravstvene dejavnosti), ki je,
upoštevaje samostojnost in odgovornosti posameznih zdravstvenih delavcev in
zdravstvenih sodelavcev pri opravljanju zdravstvenih storitev, pri izvajalcu
zdravstvene dejavnosti odgovoren za organizacijo dela, ustreznost prostorov,
opreme, materialov in kadrov za izvajanje posamezne vrste zdravstvene
dejavnosti ter za sistemsko vzpostavitev pogojev za strokovno, kakovostno in varno
izvajanje posamezne vrste zdravstvene dejavnosti, za katero se izdaja
dovoljenje,
-       
vrsto zdravstvene dejavnosti, v skladu s predpisom iz tretjega odstavka
tega člena,
-       
naslov lokacije opravljanja zdravstvene dejavnosti,
-       
datum začetka opravljanja zdravstvene dejavnosti.
Minister, pristojen za zdravje, določi
vrste zdravstvene dejavnosti, za katere se izdaja dovoljenje za opravljanje
zdravstvene dejavnosti. Vrste zdravstvene dejavnosti se določi upoštevaje
razvrstitev zdravstvene dejavnosti na primarno, sekundarno in terciarno raven v
skladu s tem zakonom ter upoštevaje vrste specializacij zdravstvenih delavcev
in zdravstvenih sodelavcev oziroma delovna področja zdravstvenih delavcev in
zdravstvenih sodelavcev.
Za pridobitev dovoljenja za opravljanje
zdravstvene dejavnosti mora izvajalec zdravstvene dejavnosti, glede na vrsto
zdravstvene dejavnosti, izpolnjevati naslednje pogoje:
-       
ima zaposlenega odgovornega nosilca zdravstvene dejavnosti za polni
delovni čas ali krajši delovni čas sorazmerno glede na predvideni obseg
izvajanja posamezne vrste zdravstvene dejavnosti, razen v primeru izvajalca
zdravstvene dejavnosti, ki je fizična oseba, ko je sam izvajalec zdravstvene
dejavnosti odgovorni nosilec zdravstvene dejavnosti,
-       
zdravstvene storitve bodo opravljali zdravstveni delavci oziroma
zdravstveni sodelavci, ki izpolnjujejo pogoje iz tega zakona, zdravniki pa tudi
pogoje iz zakona, ki ureja zdravniško službo,
-       
ima prostore in opremo za opravljanje določene vrste zdravstvene dejavnosti,
-       
mu ni bilo s pravnomočno sodbo ali dokončno odločbo prepovedano opravljanje
zdravstvene dejavnosti.
Odgovorni nosilec zdravstvene dejavnosti
mora izpolnjevati naslednje pogoje:
-       
pogoje za samostojno opravljanje dela v zdravstveni dejavnosti iz
64. člena tega zakona in ima ustrezne delovne izkušnje na strokovnem
področju, za katerega se izdaja dovoljenje, oziroma izpolnjuje pogoje za
samostojno opravljanje zdravniške službe iz zakona, ki ureja zdravniško službo
in ima ustrezne delovne izkušnje na strokovnem področju, za katerega se izdaja
dovoljenje. Za ustrezne delovne izkušnje po tej alineji se štejejo najmanj tri
leta delovnih izkušenj pri izdaji dovoljenja za opravljanje zdravstvene
dejavnosti na primarni ravni in najmanj pet let delovnih izkušenj pri izdaji
dovoljenja za opravljanje zdravstvene dejavnosti na sekundarni in terciarni
ravni ter druge zdravstvene dejavnosti iz tega zakona, pri čemer se upoštevajo
delovne izkušnje po pridobitvi pogojev za samostojno opravljanje dela v
zdravstveni dejavnosti oziroma zdravniški službi;
-       
ni bil pravnomočno obsojen zaradi naklepnega kaznivega dejanja ali
kaznivega dejanja, storjenega iz malomarnosti zoper življenje in telo, spolno
nedotakljivost ali človekovo zdravje ali ni bil pravnomočno obsojen na
nepogojno kazen zapora v trajanju več kot šest mesecev za katerokoli kaznivo
dejanje, storjeno pri delu ali v zvezi z delom, ki se preganja po uradni
dolžnosti.
Za dokazovanje pogoja iz druge alineje
prejšnjega odstavka mora izvajalec zdravstvene dejavnosti predložiti potrdilo
iz kazenske evidence ali izjavo, da ministrstvu, pristojnemu za zdravje,
dovoljuje pridobitev teh podatkov iz uradnih evidenc. Potrdilo iz kazenske
evidence ne sme biti starejše od treh mesecev.
Prostor, v katerem se opravlja zdravstvena
dejavnost, mora izpolnjevati naslednje zahteve:
-       
sanitarno-higienske,
-       
gradnja in opremljenost sta v skladu s predpisi, ki urejajo graditev
objektov in varstvo pri delu,
-       
imeti ustrezno prezračevanje, ogrevanje in osvetlitev,
-       
imeti prostore, ki ustrezajo zahtevam oziroma naravi posamezne vrste
zdravstvene dejavnosti oziroma zdravstvenih storitev, ki se opravljajo v okviru
posamezne vrste zdravstvene dejavnosti.
Oprema, ki se uporablja pri opravljanju
zdravstvene dejavnosti, mora izpolnjevati naslednje zahteve:
-       
sanitarno-higienske,
-       
strokovno-tehnične, ki ustrezajo zahtevam oziroma naravi posamezne vrste
zdravstvene dejavnosti oziroma zdravstvenih storitev, ki se opravljajo v okviru
posamezne vrste zdravstvene dejavnosti.
V postopku izdaje dovoljenja za opravljanje
zdravstvene dejavnosti obrazloženo mnenje glede izpolnjevanja pogojev iz
sedmega in osmega odstavka tega člena na podlagi ogleda prostorov in opreme
poda komisija, ki jo imenuje minister, pristojen za zdravje, v roku 30 dneh od
imenovanja. V komisijo je imenovan strokovnjak za vrsto zdravstvene dejavnosti,
za katero se izdaja dovoljenje, po potrebi pa tudi strokovnjak gradbene,
strojne ali druge tehnične stroke in vsaj en član komisije izmed zaposlenih na
ministrstvu, pristojnem za zdravje.
Izvajalec zdravstvene dejavnosti mora
pogoje iz tretje in četrte alineje četrtega odstavka tega člena izpolniti pred
izdajo dovoljenja za opravljanje zdravstvene dejavnosti, pogoja iz prve in
druge alineje četrtega odstavka tega člena pa najpozneje ob začetku opravljanja
zdravstvene dejavnosti. Izvajalec zdravstvene dejavnosti mora pogoje iz tega
člena izpolnjevati ves čas opravljanja zdravstvene dejavnosti. Za preverjanje
pogojev odgovornega nosilca zdravstvene dejavnosti iz druge alineje petega
odstavka tega člena ministrstvo, pristojno za zdravje, lahko pridobiva podatke
iz uradnih evidenc ves čas opravljanja zdravstvene dejavnosti konkretnega izvajalca
zdravstvene dejavnosti.
Vsako spremembo, povezano z izpolnjevanjem
pogojev iz četrtega in petega odstavka tega člena, izvajalec zdravstvene
dejavnosti v 15 dneh od njenega nastanka sporoči ministrstvu, pristojnemu za
zdravje. V primeru spremembe odgovornega nosilca zdravstvene dejavnosti,
lokacije opravljanja zdravstvene dejavnosti ali vrste zdravstvene dejavnosti
izvajalec zdravstvene dejavnosti zaprosi za spremembo dovoljenja za opravljanje
zdravstvene dejavnosti. V primeru statusnega preoblikovanja izvajalec
zdravstvene dejavnosti zaprosi za izdajo novega dovoljenja za opravljanje
zdravstvene dejavnosti.
Podrobnejšo določitev pogojev iz sedmega in
osmega odstavka tega člena ter podrobnejši postopek njihovega preverjanja
predpiše minister, pristojen za zdravje.
3.b člen
Izvajalcu zdravstvene dejavnosti
ministrstvo, pristojno za zdravje, odvzame dovoljenje za opravljanje
zdravstvene dejavnosti, če:
-       
ne izpolnjuje pogojev iz prejšnjega člena,
-       
mu je s pravnomočno sodbo oziroma dokončno odločbo prepovedano opravljanje
zdravstvene dejavnosti,
-       
opravlja zdravstveno dejavnost v nasprotju z izdanim dovoljenjem,
-       
v roku ne odpravi pomanjkljivosti, zaradi katere bi lahko prišlo do
neposredne nevarnosti za zdravje ljudi, ugotovljene z nadzorom v skladu s tem
zakonom,
-       
ne začne opravljati zdravstvene dejavnosti v enem letu od datuma začetka
opravljanja zdravstvene dejavnosti, navedenega v dovoljenju ali brez
opravičenih razlogov več kot eno leto ne opravlja zdravstvene dejavnosti.
Postopek za odvzem dovoljenja za
opravljanje zdravstvene dejavnosti se začne po uradni dolžnosti. Pobudo za
začetek postopka lahko poda tudi Zavod za zdravstveno zavarovanje Slovenije in
inšpekcija iz 83.a člena tega zakona.
Sodišče vroči pravnomočno sodbo, s katero
je izvajalcu zdravstvene dejavnosti izrečen ukrep prepovedi opravljanja
zdravstvene dejavnosti, ministrstvu, pristojnemu za zdravje.
Preden ministrstvo, pristojno za zdravje,
izvajalcu zdravstvene dejavnosti odvzame dovoljenje za opravljanje zdravstvene
dejavnosti na podlagi prve, tretje ali pete alineje prvega odstavka tega člena,
ga obvesti o ugotovljenih nepravilnostih in mu določi primeren rok za njihovo
odpravo, razen kadar gre za nepravilnosti oziroma kršitve, s katerimi izvajalec
zdravstvene dejavnosti ogroža zdravje ali življenje bolnikov.
V primeru odvzema dovoljenja za opravljanje
zdravstvene dejavnosti ministrstvo, pristojno za zdravje, določi začasnega
prevzemnika zdravstvene dokumentacije, ki mora na podlagi obvestila bolnika o
nadaljevanju zdravljenja pri drugem izvajalcu zdravstvene dejavnosti vso
pomembno zdravstveno dokumentacijo izročiti temu izvajalcu zdravstvene
dejavnosti.
3.c člen
Za namen spremljanja in nadzora nad izvajalci
zdravstvene dejavnosti vodi ministrstvo, pristojno za zdravje, evidenco
dovoljenj za opravljanje zdravstvene dejavnosti, ki vsebuje naslednje podatke:
-       
firmo in sedež izvajalca zdravstvene dejavnosti,
-       
osebno ime zakonitega zastopnika izvajalca zdravstvene dejavnosti,
-       
vrsto zdravstvene dejavnosti,
-       
osebno ime odgovornega nosilca zdravstvene dejavnosti,
-       
naslov lokacije opravljanja zdravstvene dejavnosti,
-       
številko in datum izdaje dovoljenja,
-       
datum začetka opravljanja zdravstvene dejavnosti,
-       
datum prenehanja opravljanja zdravstvene dejavnosti.
Podatki v evidenci iz prejšnjega odstavka
se hranijo trajno in se javno objavijo na spletni strani ministrstva,
pristojnega za zdravje.
4. člen
Zdravstvena dejavnost kot javna služba se
opravlja v okviru mreže javne zdravstvene službe.
Merila za postavitev mreže javne
zdravstvene službe se določijo s planom zdravstvenega varstva Republike
Slovenije (v nadaljnjem besedilu: plan zdravstvenega varstva) ob upoštevanju:
-       
zdravstvenega stanja, števila, starostne in socialne strukture
prebivalcev,
-       
enakih pogojev oziroma možnosti za uporabo zdravstvenih storitev,
-       
potrebnega obsega posamezne dejavnosti iz 2. člena tega zakona,
-       
stopnje urbanizacije območij, specifičnosti poselitve in dostopnosti na
demografsko ogroženih območjih ter stanja onesnaženosti okolja in
-       
gospodarskih možnosti.
5. člen
Mrežo javne zdravstvene službe na primarni
ravni določa in zagotavlja občina oziroma mesto.
Republika Slovenija sodeluje pri
zagotavljanju mreže javne zdravstvene službe na primarni ravni na demografsko
ogroženih območjih v skladu s planom zdravstvenega varstva.
Republika Slovenija izjemoma določa in
zagotavlja na primarni ravni mrežo javne zdravstvene službe za zdravstveno
varstvo študentov.
Mrežo javne zdravstvene službe na
sekundarni in terciarni ravni zagotavlja Republika Slovenija.
Mrežo javne zdravstvene službe na
sekundarni ravni določa Republika Slovenija po predhodnem mnenju
zainteresiranih občin oziroma mesta.
Pri zagotavljanju ustreznih prostorov lahko
zasebni zdravstveni delavec kandidira za prostore javne zdravstvene službe. Če
za iste prostore kandidirata javni zdravstveni zavod in zasebni zdravstveni
delavec, jih ustanovitelj dodeli tistemu, ki ponudi boljše pogoje.
6. člen
Javna zdravstvena služba mora biti
organizirana tako, da je vsem prebivalcem Republike Slovenije zagotovljena
vedno dostopna nujna medicinska pomoč, vključno z nujnimi reševalnimi prevozi
in preskrbo z nujnimi zdravili, čimprej in čimbliže njihovemu nastanku in med
transportom.
Pogoje in način izvajanja nujne medicinske
pomoči ter izvajanje v posebnih pogojih se uredi s posebnimi predpisi.
II. VSEBINA IN ORGANIZACIJSKE OBLIKE ZDRAVSTVENE DEJAVNOSTI
Zdravstvena dejavnost na primarni ravni
7. člen
Osnovna zdravstvena dejavnost obsega:
-       
spremljanje zdravstvenega stanja prebivalcev in predlaganje ukrepov za
varovanje, krepitev in zboljšanje zdravja ter preprečevanje, odkrivanje,
zdravljenje in rehabilitacijo bolnikov in poškodovancev;
-       
preventivno zdravstveno varstvo rizičnih skupin in drugih prebivalcev v
skladu s programom preventivnega zdravstvenega varstva in z mednarodnimi
konvencijami;
-       
zdravstveno vzgojo ter svetovanje za ohranitev in krepitev zdravja;
-       
preprečevanje, odkrivanje in zdravljenje ustnih in zobnih bolezni ter
rehabilitacijo;
-       
zdravstveno rehabilitacijo otrok in mladostnikov z motnjami v telesnem
in duševnem razvoju;
-       
patronažne obiske, zdravstveno nego, zdravljenje in rehabilitacijo
bolnikov na domu ter oskrbovancev v socialnovarstvenih in drugih zavodih;
-       
nujno medicinsko pomoč in reševalno službo, če ta ni organizirana pri
bolnišnici;
-       
zdravstvene preglede športnikov;
-       
zdravstvene preglede nabornikov;
-       
ugotavljanje začasne nezmožnosti za delo;
-       
diagnostične in terapevtske storitve.
Naloga zdravstvenih delavcev v osnovni
zdravstveni dejavnosti na posameznem območju je tudi povezovanje in sodelovanje
z drugimi zdravstvenimi ter s socialnovarstvenimi, vzgojnoizobraževalnimi in
drugimi zavodi, podjetji, organizacijami ter posamezniki za oblikovanje in
izvajanje programov za krepitev, ohranitev in povrnitev zdravja.
8. člen
Osnovno zdravstveno dejavnost opravljajo
zdravstveni domovi, zdravstvene postaje in drugi izvajalci zdravstvene
dejavnosti, ki imajo dovoljenje ministrstva, pristojnega za zdravje, iz 3.a
člena tega zakona za opravljanje posamezne vrste osnovne zdravstvene
dejavnosti.
Zdravstveno nego in zdravstveno
rehabilitacijo kot del osnovne zdravstvene dejavnosti lahko za svoje
oskrbovance opravljajo naslednji javni socialno varstveni zavodi in javni
vzgojno-izobraževalni zavodi ter koncesionarji, ki so v mreži javne službe na
področju socialnega varstva oziroma vzgoje in izobraževanja:
-       
socialno varstveni zavodi za usposabljanje iz 54. člena ZSV,
-       
oskrbni in negovalni domovi po zakonu, ki ureja dolgotrajno oskrbo;
-       
zavodi za vzgojo in izobraževanje otrok in mladostnikov s posebnimi
potrebami iz 18. člena Zakona o usmerjanju otrok s posebnimi potrebami
(Uradni list RS, št. 58/11, 40/12 – ZUJF in 90/12, v nadaljnjem besedilu:
ZUOPP-1),
-       
osnovne šole s prilagojenim programom iz 18. člena ZOUPP-1,
-       
domovi za učence s posebnimi potrebami iz 18. člena ZOUPP-1.
Izvajalci iz prejšnjega odstavka lahko
opravljajo za svoje oskrbovance tudi drugo osnovno zdravstveno dejavnost iz
druge, tretje, pete, šeste in enajste alineje prvega odstavka 7. člena
tega zakona, če je to za oskrbovance potrebno in povezano z izvajanjem
dejavnosti izvajalca iz prejšnjega odstavka, ter specialistično ambulantno
dejavnost.
Dejavnost iz tretje in pete alineje prvega
odstavka 7. člena tega zakona in specialistično ambulantno dejavnost
obravnave otrok in mladostnikov z motnjami v telesnem in duševnem razvoju lahko
opravljajo tudi svetovalni centri iz 20. člena ZUOPP-1.
Zdravstvena oskrba varovanih oseb v zavodih
za prestajanje kazni zapora in prevzgojnem domu se zagotavlja v skladu s
predpisi, ki urejajo izvrševanje kazenskih sankcij. Zavodi za prestajanje kazni
in prevzgojni domovi lahko za svoje varovane osebe tudi sami opravljajo
zdravstveno nego iz šeste alineje prvega odstavka 7. člena tega zakona.
Izvajalci iz drugega in četrtega odstavka
tega člena opravljajo zdravstveno dejavnost v mreži javne zdravstvene službe na
podlagi odločbe o opravljanju javne zdravstvene službe, ki jo na predlog
ministrstva, v delovno področje katerega sodi izvajalec, izda ministrstvo,
pristojno za zdravje, ob predhodnem mnenju Zavoda za zdravstveno zavarovanje
Slovenije, če so izpolnjeni naslednji pogoji:
-       
izvajalec ima zdravstveno dejavnost opredeljeno v aktu o ustanovitvi in
je registriran za opravljanje zdravstvene dejavnosti v skladu s predpisi,
-       
opravljanje zdravstvene dejavnosti pri tem izvajalcu je potrebno glede
na mrežo javne zdravstvene službe,
-       
opravljanje določene vrste zdravstvene dejavnosti je za uporabnike
storitev izvajalca potrebno in povezano z izvajanjem dejavnosti izvajalca in
ima izvajalec dovoljenje iz 3.a člena tega zakona za opravljanje te vrste
zdravstvene dejavnosti in
-       
pri izvajalcu se v okviru zdravstvene dejavnosti opravljajo tudi
zdravstvene storitve, katerih plačilo se kot pravica zagotavlja iz sredstev
obveznega zdravstvenega zavarovanja v skladu z zakonom, ki ureja zdravstveno
varstvo in zdravstveno zavarovanje.
Predlog iz prejšnjega odstavka mora
vsebovati tudi oceno finančnih posledic izdaje odločbe o opravljanju javne
zdravstvene službe za sredstva obveznega zdravstvenega zavarovanja. Zavod za
zdravstveno zavarovanje Slovenije mora dati predhodno mnenje iz prejšnjega
odstavka najpozneje v 30 dneh od dneva, ko je bil zanj zaprošen.
V odločbi o opravljanju javne zdravstvene
službe se določijo najmanj:
-       
vrsta zdravstvene dejavnosti, opredeljena v skladu s predpisom iz
tretjega odstavka 3.a člena tega zakona,
-       
predviden obseg opravljanja zdravstvene dejavnosti,
-       
obdobje veljavnosti odločbe, ki za drugo osnovno zdravstveno dejavnost
in specialistično ambulantno dejavnost ne sme biti daljše od 15 let ob upoštevanju
potreb mreže javne zdravstvene službe.
Ne glede na določbe šestega odstavka tega
člena v primeru, ko ministrstvo, pristojno za socialne zadeve, v skladu s
predpisi, ki urejajo socialno varstvo, izda odločbo o podelitvi koncesije za
opravljanje storitev institucionalnega varstva, ki zajema tudi zdravstveno nego
in zdravstveno rehabilitacijo, odločba o podelitvi koncesije predstavlja tudi
odločbo o opravljanju javne zdravstvene službe iz šestega odstavka tega člena.
Odločba o podelitvi koncesije mora v tem primeru vsebovati tudi podatke iz
prejšnjega odstavka. Pred začetkom postopka podelitve koncesije ministrstvo,
pristojno za socialne zadeve, pridobi soglasje ministrstva, pristojnega za
zdravje, za razpis koncesije, ki se izda ob predhodnem mnenju Zavoda za
zdravstveno zavarovanje Slovenije.
9. člen
Zdravstveni dom je zdravstveni zavod, ki
ima organizirano preventivno zdravstveno varstvo vseh skupin prebivalcev,
splošno oziroma družinsko medicino, zobozdravstvo, zdravstveno varstvo žensk,
otrok in mladine ter patronažno službo. Zdravstveni dom ima lahko organizirano
tudi medicino dela, prometa in športa, laboratorijsko in drugo diagnostiko ter
fizioterapijo, lahko pa je opravljanje teh dejavnosti organizirano v
sodelovanju z drugimi javnimi zdravstvenimi zavodi. Zdravstveni dom lahko
zagotavlja tudi nujno medicinsko pomoč in reševalno službo, če ta služba ni
organizirana v bolnišnici.
Na območju, kjer študenti obiskujejo
visokošolske zavode, lahko zdravstveni dom izvaja tudi zdravstveno varstvo za
študente, ki obsega predvsem preventivno zdravstveno varstvo ter dejavnost
splošne oziroma družinske medicine, dejavnost zobozdravstva, zdravstvenega
varstva žensk ter zdravstvenega varstva otrok in mladine.
Zdravstveni dom lahko izvaja tudi
specialistično ambulantno dejavnost za področja, ki niso vezana na bolnišnično
zdravljenje, v skladu z mrežo javne zdravstvene službe.
Zdravstveni dom se ustanovi za območje
občine, več občin ali mesta ob upoštevanju zbolevnosti prebivalstva,
naseljenosti in prometnih povezav.
10. člen
V zdravstveni postaji se opravljajo najmanj
splošna oziroma družinska medicina ter zdravstveno varstvo otrok in mladine. Za zagotavljanje drugih dejavnosti iz prvega odstavka 7. člena
tega zakona se zdravstvena postaja povezuje z najbližjim zdravstvenim domom.
11. člen
Delodajalci lahko organizirajo opravljanje
osnovne zdravstvene dejavnosti za svoje delavce v obratnih ambulantah. Obratna
ambulanta zagotavlja najmanj medicino dela.
12. člen
Če v občini ali mestu ni zdravstvenega
doma, mora občina oziroma mesto v sodelovanju z Zavodom za zdravstveno
zavarovanje Slovenije zagotoviti izvajanje preventivnih in drugih programov v
osnovnem zdravstvenem varstvu s pogodbo z drugim zdravstvenim domom,
zdravstveno postajo ali z drugimi izvajalci zdravstvene dejavnosti, ki opravljajo javno zdravstveno službo na podlagi koncesije.
Zdravstvena dejavnost na sekundarni ravni
Specialistična ambulantna dejavnost
13. člen
Specialistična ambulantna dejavnost kot
nadaljevanje oziroma dopolnitev osnovne zdravstvene dejavnosti obsega
poglobljeno diagnostiko, zdravljenje bolezni ali bolezenskih stanj ter
izvajanje ambulantne rehabilitacije.
Specialistično ambulantno dejavnost
opravljajo bolnišnice, zdravilišča ali zasebni zdravniki specialisti posameznih
strok.
Zdravniki, ki opravljajo specialistično
ambulantno dejavnost kot zasebni zdravniki ali v specialistični dejavnosti v
zdravstvenem domu ali v zdravilišču, se v strokovnih in organizacijskih
vprašanjih povezujejo z ustrezno bolnišnico.
14. člen
Specialistična ambulantna dejavnost mora
imeti za svoje potrebe organizirano ustrezno laboratorijsko in drugo
diagnostično dejavnost.
Specialistična bolnišnična dejavnost
15. člen
Specialistična bolnišnična dejavnost obsega
poglobljeno diagnostiko, zdravljenje in medicinsko rehabilitacijo, zdravstveno
nego, nastanitev in prehrano v splošnih in specialnih bolnišnicah.
Dejavnost iz prejšnjega odstavka opravlja
bolnišnica, ki mora imeti v svoji sestavi poleg posteljnih zmogljivosti enote
za:
-       
specialistično ambulantno zdravljenje;
-       
nujno medicinsko pomoč;
-       
anesteziološka dejavnost z reanimacijo;
-       
laboratorijsko, rentgensko in drugo diagnostiko v skladu s svojo
strokovno usmeritvijo;
-       
preskrbo z zdravili.
Bolnišnica mora imeti zagotovljeno:
-       
reševalno službo;
-       
ambulantno medicinsko rehabilitacijo;
-       
preskrbo s krvjo in krvnimi pripravki, če to zahteva narava njenega dela
(oddelek za transfuzijo krvi);
-       
patoanatomsko dejavnost.
Bolnišnica lahko opravlja tudi dispanzersko
dejavnost s področja pulmologije, nevropsihiatrije, dermatovenerologije in ginekologije,
če te dejavnosti niso organizirane v osnovni zdravstveni dejavnosti.
16. člen
Po svojem namenu so bolnišnice splošne in
specialne.
Splošna bolnišnica je zdravstveni zavod za
zdravljenje več vrst bolezni, ki ima specialistično ambulantno dejavnost in
posteljne zmogljivosti najmanj za področje interne medicine, kirurgije,
pediatrije in ginekologije ali porodniške dejavnosti.
Specialna bolnišnica je zdravstveni zavod
za specialistično ambulantno in bolnišnično zdravljenje določene bolezni
oziroma določene skupine prebivalcev, ki mora izpolnjevati vse pogoje za
bolnišnico, le da ima posteljne, diagnostične in druge zmogljivosti prilagojene
svojemu namenu.
Zdravstvena dejavnost na terciarni ravni
17. člen
Dejavnost klinik, kliničnih inštitutov ali kliničnih oddelkov obsega
znanstvenoraziskovalno in vzgojnoizobraževalno delo za medicinsko fakulteto in
druge visoke in višje šole ter opravljanje najzahtevnejših zdravstvenih
storitev na ambulantni ali bolnišnični način, ki jih zaradi strokovne,
kadrovske, tehnološke in organizacijske zahtevnosti ni možno niti ni smotrno
opravljati na nižjih ravneh.
Zdravstvene storitve oziroma programe, ki
se opravljajo na terciarni ravni, določi ministrstvo, pristojno za zdravje.
V okviru svoje dejavnosti klinike,
klinični inštituti ali klinični oddelki opravljajo najzahtevnejše specialistično ambulantno in bolnišnično
zdravljenje, oblikujejo doktrino stopenjske diagnostike in zdravljenja na
svojem področju ter jo posredujejo drugim bolnišnicam, zdravnikom in drugim
zdravstvenim delavcem. Klinike, klinični inštituti
ali klinični oddelki sodelujejo s pristojnimi zbornicami pri
oblikovanju in izvajajo podiplomsko izobraževanje zdravnikov, zobozdravnikov,
drugih zdravstvenih delavcev in zdravstvenih sodelavcev z visoko izobrazbo.
18. člen
Ministrstvo, pristojno za zdravje, lahko na
predlog visokošolskega zavoda s področja zdravstva oziroma farmacije, glede na
matičnost področja, bolnišnici oziroma njenemu oddelku ali oddelku
visokošolskega zavoda podeli naziv klinika, klinični inštitut ali klinični
oddelek, če ta izpolnjuje pedagoške, raziskovalne, strokovne, kadrovske in
druge pogoje, ki jih predpiše minister, pristojen za zdravje.
Visokošolski zavod s področja zdravstva
oziroma farmacije, glede na matičnost področja, lahko predlaga za naziv klinika
oziroma klinični inštitut za posamezno medicinsko stroko po eno bolnišnico
oziroma njen oddelek ali oddelek visokošolskega zavoda. Če bolnišnica, oddelek
bolnišnice ali oddelek visokošolskega zavoda izvaja samo ožji del stroke, lahko
visokošolski zavod s področja zdravstva oziroma farmacije, glede na matičnost
področja, tako bolnišnico, oddelek bolnišnice ali oddelek visokošolskega zavoda
predlaga za naziv klinični oddelek za to področje.
Za pridobitev naziva klinični oddelek
veljajo enaki pogoji kot za pridobitev naziva klinika iz prvega odstavka tega
člena. Klinični oddelek je kot oddelek, ki pokriva ožji del stroke, pri delitvi
dela zavezan odločitvam klinike kot nosilki posamezne medicinske stroke.
Če bolnišnica oziroma njen oddelek ali
oddelek visokošolskega zavoda ne izpolnjuje več predpisanih pogojev iz prvega
odstavka tega člena, ministrstvo, pristojno za zdravje, odvzame naziv.
Druga zdravstvena dejavnost
Zdraviliška zdravstvena dejavnost
19. člen
Zdraviliška zdravstvena dejavnost obsega
preventivno varstvo ter specialistično ambulantno in bolnišnično rehabilitacijo
s souporabo naravnih zdravilnih sredstev.
Dejavnost iz prejšnjega odstavka izvajajo
naravna zdravilišča, če izpolnjujejo pogoje, ki jih določi minister, pristojen
za zdravje.
Lekarniška dejavnost ter preskrba z
ortopedskimi in drugimi pripomočki
20. člen
Lekarniška dejavnost se izvaja v skladu s
posebnim zakonom. Za vprašanja, ki v posebnem zakonu niso urejena, se uporablja
ta zakon.
Preskrbo z ortopedskimi in drugimi
pripomočki opravljajo podjetja, zavodi in zasebniki. Inštitut za rehabilitacijo
oblikuje doktrino na tem področju in spremlja njeno izvajanje.
Preskrba s krvjo in krvnimi pripravki ter
z organi za presajanje
21. člen
Preskrbo s krvjo in krvnimi pripravki
zagotavljajo v sodelovanju s humanitarnimi organizacijami Zavod Republike
Slovenije za transfuzijo krvi in oddelki za transfuzijo krvi pri bolnišnicah.
Zavod Republike Slovenije za transfuzijo krvi oblikuje doktrino, spremlja njeno
izvajanje in strokovno povezuje oddelke za transfuzijo krvi pri bolnišnicah.
Preskrbo z organi za presajanje ureja
poseben zakon.
Dejavnost javnega zdravja
22. člen
Dejavnost javnega zdravja obsega:
-       
spremljanje in vrednotenje zdravja, zdravstvenega stanja prebivalstva in
zdravstvenega varstva,
-       
prepoznavanje, spremljanje in vrednotenje ključnih javnozdravstvenih
problemov, zdravstvenih tveganj in nevarnosti za zdravje,
-       
zagotavljanje pripravljenosti in načrtovanje za obvladovanje nevarnosti
za zdravje,
-       
izvajanje ukrepov za varovanje in zaščito zdravja z vidika dejavnikov naravnega
in družbenega okolja,
-       
preprečevanje bolezni,
-       
krepitev zdravja,
-       
zagotavljanje usposobljenosti strokovnjakov na področju javnega zdravja,
-       
seznanjanje javnosti o stanju, raziskavah in ugotovitvah na področju
javnega zdravja,
-       
raziskovanje in izobraževalna dejavnost na področju javnega zdravja.
Dejavnosti, povezane z javnim zdravjem na
področju zdravja, okolja in hrane, ki so določene s posebnimi predpisi,
obsegajo:
-       
laboratorijsko dejavnost,
-       
izobraževanje in usposabljanje strokovnjakov,
-       
izvajanje obveščanja in poročanja,
-       
izvajanje raziskovalne dejavnosti.
23. člen
Za izvajanje nalog, ki jih ta zakon določa
za področje dejavnosti javnega zdravja, se ustanovi Nacionalni inštitut za
javno zdravje (v nadaljnjem besedilu: NIJZ) kot javni zavod.
Za izvajanje nalog na področju zdravja,
okolja in hrane se ustanovi Nacionalni laboratorij za zdravje, okolje in hrano
(v nadaljnjem besedilu: NLZOH) kot javni zavod.
Ustanovitelj NIJZ in NLZOH je Republika
Slovenija, pravice ustanovitelja izvršuje Vlada Republike Slovenije.
Za NIJZ in NLZOH se uporabljajo določbe
zakona, ki ureja javne zavode, kolikor ta zakon ne določa drugače.
23.a člen
NIJZ kot javno službo opravlja naslednje
naloge:
-       
proučevanje zdravja in zdravstvenega stanja prebivalstva,
-       
spremljanje in vrednotenje zdravstvenega varstva ter proučevanje
dostopnosti z vidika zadovoljevanja potreb prebivalstva ter priprava strokovnih
podlag za načrtovanje zdravstvenih zmogljivosti,
-       
vodenje in upravljanje zbirk podatkov s področja zdravja in
zdravstvenega varstva v skladu s posebnimi predpisi,
-       
načrtovanje, koordinacija razvoja in spremljanje delovanja informacijskih
sistemov, ki podpirajo zbiranje in izmenjavo zdravstvenih podatkov ter
kazalnikov javnega zdravja,
-       
nudenje statističnih in drugih javno dostopnih podatkov s področja
zdravstvenega varstva za ponovno uporabo v skladu s predpisi,
-       
spremljanje in proučevanje dejavnikov, ki vplivajo na zdravje, in
priprava predlogov ukrepov za zgodnje odkrivanje in omilitev njihovega vpliva,
-       
izdelava celovitih ocen tveganj za zdravje,
-       
spremljanje nalezljivih bolezni, vključno z okužbami, povezanimi z
zdravstveno oskrbo ter zgodnje zaznavanje in odzivanje na dogodke, ki pomenijo
nevarnost za javno zdravje,
-       
načrtovanje programov, vključno s programom cepljenja in zaščite z
zdravili, in ukrepov za obvladovanje nalezljivih in drugih bolezni, povezanih s
posebnimi izpostavljenostmi v naravnem okolju,
-       
načrtovanje, spremljanje, vrednotenje in izvajanje programov za krepitev
zdravja in preprečevanje bolezni,
-       
načrtovanje, spremljanje, vrednotenje, upravljanje in izvajanje
preventivnih in presejalnih programov v zdravstveni dejavnosti,
-       
zagotavljanje strokovne podpore ministrstvu in inšpektoratu, pristojnemu
za zdravje,
-       
strokovna podpora v postopkih presoj vplivov okolja na zdravje v skladu
s posebnimi predpisi,
-       
priprava strokovnih podlag za oblikovanje javnih politik in programov na
področju javnega zdravja in zdravstvenega varstva,
-       
sodelovanje pri pripravi strokovnih podlag za uvajanje novih metod dela
v zdravstveni dejavnosti in presoji zdravstvenih tehnologij,
-       
sodelovanje z NLZOH in drugimi znanstveno raziskovalnimi inštitucijami na
področju javnega zdravja,
-       
sodelovanje v delovnih telesih uradnih inštitucij na nacionalni ravni,
na ravni Evropske unije in na mednarodni ravni,
-       
seznanjanje strokovne in splošne javnosti o stanju, raziskavah in
ugotovitvah na področju javnega zdravja,
-       
obveščanje in osveščanje splošne javnosti za dvig zdravstvene
pismenosti,
-       
pedagoško, znanstveno raziskovalno in izobraževalno delo na področju
javnega zdravja, v skladu s posebnimi predpisi.
Poleg nalog iz prejšnjega odstavka NIJZ
opravlja tudi druge naloge na področju javnega zdravja, določene s posebnimi
predpisi.
23.b člen
NIJZ opravlja naloge iz prejšnjega člena na
podlagi finančno ovrednotenega programa dela, ki ga sprejme svet zavoda NIJZ in
h kateremu da soglasje Vlada Republike Slovenije.
23.c člen
NLZOH kot javno službo opravlja naslednje
naloge:
-       
izvajanje mikrobioloških preizkušanj na področju medicinske
mikrobiologije za potrebe izvajalcev zdravstvene dejavnosti,
-       
vzpostavitev in vzdrževanje zbirke izolatov patogenih mikroorganizmov za
namen epidemioloških raziskav,
-       
sodelovanje pri pripravi in usklajevanju programov spremljanja
(monitoringov) nacionalnega pomena ter programov vzorčenj in preskušanj v
okviru inšpekcijskega nadzora, na področju voda, živil, materialov in izdelkov,
namenjenih za stik z živili, nalezljivih bolezni, kozmetike, igrač, izdelkov
splošne varnosti, alkohola, tobaka, biocidov, kemikalij, fitofarmacevtskih
sredstev, tal, zraka, bioloških sistemov, bivalnega okolja in drugih področij v
skladu s posebnimi predpisi,
-       
izvajanje vzorčenj in laboratorijskih preskušanj v okviru programov
spremljanja (monitoringov) nacionalnega pomena ter izvajanje laboratorijskih
preskušanj vzorcev, odvzetih v okviru programov inšpekcijskega nadzora,
vključno s pripravo poročil,
-       
izdelovanje ocen skladnosti, varnosti in ocen tveganja za vzorce iz
prejšnje alineje,
-       
izvajanje nalog nacionalnih referenčnih laboratorijev, ki vključujejo
uvajanje, validacijo in akreditacijo novih metod preskušanj ter vzdrževanje
referenčnih sevov in materialov,
-       
sodelovanje z NIJZ in posredovanje podatkov za potrebe izvajanja nalog
iz 23.a člena tega zakona,
-       
sodelovanje v delovnih telesih uradnih institucij na nacionalni ravni,
na ravni Evropske unije in na mednarodni ravni,
-       
sodelovanje pri celovitem ocenjevanju varnosti in tveganj na stičnih
območjih bivalnega okolja in drugih uporabnikov prostora,
-       
izvajanje dejavnosti mobilne ekološke enote na področju okolja za primere
možnih okoljskih tveganj,
-       
zagotavljanje strokovne podpore pristojnim ministrstvom in
inšpektoratom,
-       
strokovna podpora v postopkih presoj vplivov okolja na zdravje v skladu
s posebnimi predpisi,
-       
sodelovanje pri razvojnem in strokovnem delovanju na področju
okoljsko-zdravstvenega informacijskega sistema,
-       
obveščanje in osveščanje javnosti ter poročanje v skladu s posebnimi
predpisi,
-       
pedagoško, znanstveno raziskovalno in izobraževalno delo na področju
dejavnosti NLZOH, v skladu s posebnimi predpisi.
23.č člen
NLZOH opravlja naloge iz prejšnjega člena
na podlagi finančno ovrednotenega programa dela, ki ga sprejme svet zavoda
NLZOH in h kateremu da soglasje Vlada Republike Slovenije.
24. člen
NIJZ in NLZOH do 28. februarja tekočega
leta predložita Vladi Republike Slovenije poročilo o svojem delu in stanju na
področju njunega delovanja za preteklo koledarsko leto in ga objavita na svojih
spletnih straneh.
Občasno opravljanje zdravstvenih storitev
24.a člen
Zdravstveni delavec, državljan države
članice Evropske unije, držav Evropskega gospodarskega prostora ali Švicarske
konfederacije (v nadaljnjem besedilu: država sedeža), ki opravlja zdravstvene
storitve v skladu s predpisi države sedeža (v nadaljnjem besedilu: ponudnik
storitev), lahko v Republiki Sloveniji na podlagi prijave opravlja zdravstvene
storitve občasno ali začasno v skladu z Direktivo 2005/36/ES Evropskega parlamenta
in Sveta 2005/36/ES z dne 7. septembra 2005 o priznavanju poklicnih
kvalifikacij (UL L št. 255 z dne 30. 9. 2005, str. 22), zadnjič
spremenjena z Delegiranim sklepom Komisije (EU) 2016/790 z dne
13. januarja 2016 o spremembi Priloge V k Direktivi 2005/36/ES Evropskega
parlamenta in Sveta glede dokazil o formalnih kvalifikacijah in nazivov
programov usposabljanja (UL L št. 134 z dne 24. 5. 2016, str. 135),
(v nadaljnjem besedilu: Direktiva 2005/36/ES), če te niso v nasprotju s tem
zakonom in drugimi predpisi s področja zdravstvenega varstva.
Za postopek obravnave prijave in dokazil,
ki jih je treba priložiti k prijavi, se uporablja zakon, ki ureja postopek
priznavanja poklicnih kvalifikacij za opravljanje reguliranih poklicev.
Ponudnik storitev vloži prijavo za občasno
oziroma začasno opravljanje zdravstvenih storitev pri ministrstvu, pristojnem
za zdravje, pred prvim opravljanjem zdravstvenih storitev v Republiki Sloveniji
in vsakokrat, ko se bistveno spremenijo njegove okoliščine za opravljanje
storitev.
Prijavi iz prejšnjega odstavka se priloži
naslednja dokazila:
-       
potrdilo o državljanstvu ponudnika storitev;
-       
potrdilo, da ponudnik storitev izpolnjuje pogoje za opravljanje
zdravstvenih storitev v skladu s predpisi države sedeža in da mu ob izdaji
potrdila opravljanje teh storitev ni prepovedano, niti začasno;
-       
dokazila o poklicnih kvalifikacijah;
-       
potrdilo o nekaznovanosti in potrdilo o tem, da ponudniku storitev niti
začasno niti dokončno niso odvzete pravice do opravljanja poklica;
-       
izjava ponudnika storitev o znanju jezika iz 63. člena tega zakona.
Prijava iz tretjega odstavka tega člena je
veljavna eno leto, po izteku tega roka pa jo mora ponudnik storitev, ki želi še
naprej opravljati občasne ali začasne zdravstvene storitve v Republiki
Sloveniji, podaljšati v skladu z določbami zakona, ki ureja postopek
priznavanja poklicnih kvalifikacij za opravljanje reguliranih poklicev.
Po prejemu popolne prijave iz tretjega
odstavka tega člena ministrstvo, pristojno za zdravje, ponudnika storitev
začasno, za dobo enega leta, vpiše v register iz šestega odstavka
64. člena tega zakona ali popolno prijavo pošlje zbornici ali združenju,
ki ima javno pooblastilo za vodenje registra izvajalcev posamezne zdravstvene
dejavnosti, ki ponudnika storitev začasno vpiše v register. Začasna
registracija velja za čas veljavnosti prijave ponudnika storitev.
24.b člen
Ne glede na prejšnji člen se pred prvim
opravljanjem storitev preveri poklicna kvalifikacija ponudnika storitev zaradi
preprečitve resne škode za zdravje ali varnosti prejemnika storitev in če gre
za poklic, za katerega ne velja avtomatično priznavanje poklicnih kvalifikacij
v skladu z zakonom, ki ureja postopek priznavanja poklicnih kvalifikacij za
opravljanje reguliranih poklicev.
Minister, pristojen za zdravje, določi poklice,
za katere se pred prvim opravljanjem storitev preverja poklicna kvalifikacija
ponudnika storitev.
Preverjanje poklicnih kvalifikacij
ponudnika storitev iz tega člena poteka na podlagi zakona, ki ureja postopek
priznavanja poklicnih kvalifikacij za opravljanje reguliranih poklicev.
24.c člen
Zdravstvene storitve iz 24.a člena tega
zakona se opravljajo z nazivom poklica države sedeža ponudnika storitev.
Naziv poklica se navaja v jeziku države
sedeža, tako da ni mogoča zamenjava z nazivom poklica Republike Slovenije.
Če ima ponudnik storitev poklicno
kvalifikacijo, ki se lahko v Republiki Sloveniji avtomatično prizna na podlagi
predpisov o priznavanju poklicnih kvalifikacij, ponudnik storitev opravlja
zdravstvene storitve iz 24.a člena tega zakona z nazivom poklica, ki se
uporablja v Republiki Sloveniji.
24.č člen
Kadar se storitve opravljajo na podlagi
naziva poklica države sedeža, lahko ministrstvo, pristojno za zdravje, zahteva,
da ponudnik zdravstvenih storitev prejemniku storitev sporoči naslednje podatke:
-       
če je ponudnik storitev vpisan v poslovni register ali podoben javni
register, register, v katerem je vpisan, njegovo številko registracije ali
ustrezen način ugotavljanja identitete v registru;
-       
če je dejavnost treba odobriti v državi sedeža, ime in naslov
pristojnega organa;
-       
naziv in naslov poklicnega združenja ali podobnega organa, v katerem je
registriran ponudnik storitve;
-       
naziv poklica, oziroma kadar tak naziv ne obstaja, poklicne
kvalifikacije ponudnika storitev in državo sedeža, ki jih je podelila;
-       
če izvajalec storitev opravlja dejavnost, za katero se zaračunava davek
na dodano vrednost, identifikacijsko številko za davek na dodano vrednost v
skladu s predpisi, ki urejajo obdavčitev blaga in storitev z davkom na dodano
vrednost;
-       
podrobne podatke o kakršnem koli zavarovalnem kritju ali drugih načinih
osebnega ali kolektivnega zavarovanja v zvezi s poklicno odgovornostjo.
III. ZDRAVSTVENI ZAVODI
25. člen
Javni zdravstveni zavod na primarni ravni
ustanovi samoupravna lokalna skupnost s soglasjem ministrstva, pristojnega za
zdravje, in po predhodnem mnenju Zavoda za zdravstveno zavarovanje Slovenije.
Ustanoviteljske pravice in obveznosti samoupravne lokalne skupnosti uresničuje
občinski svet, če s predpisi, ki urejajo področje lokalne samouprave, ni določeno
drugače.
Javni zdravstveni zavod na sekundarni in
terciarni ravni ustanovi Republika Slovenija po predhodnem mnenju Zavoda za
zdravstveno zavarovanje Slovenije. Ustanoviteljske pravice in obveznosti
Republike Slovenije uresničuje Vlada Republike Slovenije, predloge v zvezi z
uresničevanjem ustanoviteljskih pravic in obveznosti pa daje ministrstvo,
pristojno za zdravje.
Mnenje Zavoda za zdravstveno zavarovanje
Slovenije se zahteva tudi za spremembo dejavnosti in za prenehanje javnega
zdravstvenega zavoda.
26. člen
Strokovne in tehnične pogoje, ki jih mora
izpolnjevati zdravstveni zavod, ter postopek njihove verifikacije in
preverjanja predpiše minister, pristojen za zdravje, ekološke pogoje pa v sodelovanju z ministrom, pristojnim za
varstvo okolja.
27. člen
Ustanovitelj zdravstvenega zavoda mora
zagotoviti ustrezne materialne pogoje za delo zavoda in za razširitev
zmogljivosti.
28. člen
Zdravstveni zavod, ki ga ustanovi
samoupravna lokalna skupnost, upravlja svet zavoda, ki je sestavljen iz
predstavnikov:
-       
ustanovitelja,
-       
delavcev zavoda,
-       
zavarovancev oziroma drugih uporabnikov.
V svet zavoda ne sme biti imenovana oseba,
pri kateri obstaja nasprotje interesov, kot ga opredeljuje zakon, ki ureja
integriteto in preprečevanje korupcije, pri čemer ob imenovanju podpiše izjavo
o odsotnosti obstoja nasprotja interesov.
Predstavnike uporabnikov imenuje Zavod za
zdravstveno zavarovanje Slovenije, če zdravstveni zavod opravlja zdravstvene
storitve na njegov račun.
Sestavo in številčno razmerje predstavnikov
v svetu določi ustanovitelj z aktom o ustanovitvi.
28.a člen
Zdravstveni zavod, ki ga ustanovi Republika
Slovenija, upravlja svet zavoda, ki je sestavljen iz predstavnikov
ustanovitelja, delavcev zavoda, zavarovancev in uporabnikov.
Svet zdravstvenega zavoda iz prejšnjega
odstavka je pristojen za:
-       
imenovanje in razrešitev direktorja zdravstvenega zavoda s soglasjem
ustanovitelja,
-       
imenovanje in razrešitev strokovnega vodje zdravstvenega zavoda,
-       
nadzor nad delom direktorja zdravstvenega zavoda in strokovnega vodje
zdravstvenega zavoda,
-       
druge naloge, ki jih določa zakon.
Člane sveta zavoda, predstavnike
ustanovitelja, imenuje in razrešuje Vlada Republike Slovenije na predlog
ministra, pristojnega za zdravje, ki jih izbere med strokovnjaki s področja
zdravstva, upravljanja oziroma ekonomije in prava. Člane sveta zavoda,
predstavnike delavcev zavoda, izvolijo predstavniki delavcev. Člane sveta
zavoda, predstavnike zavarovancev, na predlog Zavoda za zdravstveno zavarovanje
Slovenije imenuje Vlada Republike Slovenije. Člane sveta zavoda, predstavnike
uporabnikov, na predlog nevladnih organizacij s področja varstva pacientovih
pravic ali samoupravne lokalne skupnosti, v kateri ima zavod sedež, imenuje
Vlada Republike Slovenije. Predsednika sveta zavoda izvolijo člani med
predstavniki ustanovitelja, podpredsednik pa je član, ki je predstavnik
delavcev zavoda.
V svet zavoda ne sme biti imenovana oseba,
pri kateri obstaja nasprotje interesov, kot ga opredeljuje zakon, ki ureja
integriteto in preprečevanje korupcije, pri čemer ob imenovanju podpiše izjavo
o odsotnosti obstoja nasprotja interesov.
Člani sveta zavoda morajo pri svojem delu
ravnati s skrbnostjo dobrega gospodarja. Člani sveta zavoda so za svoje delo
upravičeni do sejnine in povračila stroškov v skladu s predpisom, ki ureja
sejnine in povračila stroškov v javnih zavodih.
Za škodo, ki je nastala kot posledica
kršitve njihove dolžnosti iz prejšnjega odstavka, člani sveta zavoda
odgovarjajo v skladu s splošnimi pravili civilne odgovornosti. Pred imenovanjem
v svet zavoda morajo kandidati podpisati izjavo o seznanitvi z odgovornostjo.
Podrobnejše pogoje za imenovanje, sestavo
in številčno razmerje predstavnikov v svetu zavoda ter postopek za izbiro
članov sveta zavoda določi minister, pristojen za zdravje.
29. člen
Direktorja zdravstvenega zavoda imenuje in
razrešuje svet zavoda s soglasjem ustanovitelja.
Direktor zdravstvenega zavoda mora imeti
visoko strokovno izobrazbo in najmanj 5 let delovnih izkušenj.
Če poslovodna funkcija in funkcija vodenja
strokovnega dela zavoda nista ločeni, mora imeti direktor visoko strokovno
izobrazbo ustrezne zdravstvene smeri.
Če sta poslovodna funkcija in funkcija
strokovnega vodenja zdravstvenega zavoda ločeni, vodi strokovno delo
zdravstvenega zavoda strokovni vodja, ki mora imeti visoko izobrazbo ustrezne
zdravstvene smeri in najmanj pet let delovnih izkušenj.
30. člen
Kolegijski strokovni organ zdravstvenega
zavoda je strokovni svet. Naloge, sestavo in način oblikovanja strokovnega
sveta določa statut zavoda.
30.a člen
Svet zavoda iz prvega odstavka 28.a člena
tega zakona imenuje in razrešuje notranjega revizorja, ki ima naziv preizkušeni
državni notranji revizor oziroma državni notranji revizor in opravlja notranje
revidiranje v skladu z zakonom, ki ureja javne finance.
Notranja revizija se v zdravstvenem zavodu
iz prvega odstavka 28.a člena tega zakona opravi vsako leto.
Revizija računovodskih izkazov, ki jo v
skladu z zahtevami zakona, ki ureja revidiranje, opravi revizijska družba, se
opravi vsako drugo leto, vsako leto pa pri zdravstvenih zavodih, ki imajo:
-       
skupno vrednost aktive v bilanci stanja višjo od 40 milijonov eurov ali
-       
več kot 1000 zaposlenih.
Notranji revizor izvaja naloge v skladu z
letnim načrtom notranje revizije, ki ga direktor zavoda in svet zavoda
sprejmeta do konca marca za tekoče leto. Letni načrt mora vsebovati tudi
revizijo upravljanja čakalnih seznamov, čakalnih dob, vzrokov zanje in
predlogov za njihovo odpravo ter revizijo izkoriščenosti zmogljivosti
(prostorov, opreme in kadrov), pri čemer se pri reviziji izkoriščenosti
kadrovskih zmogljivosti ugotavljajo tudi odmiki glede na standarde Zavoda za
zdravstveno zavarovanje Slovenije.
Letno poročilo o delu notranje revizije za
preteklo koledarsko leto, ki vsebuje tudi opredelitev notranjega revizorja, ali
se v zdravstvenem zavodu z javnimi sredstvi, namenjenimi za opravljanje javne
službe, upravlja kot dober gospodar, notranji revizor najpozneje do konca
februarja tekočega leta naslovi na direktorja zavoda in svet zavoda, z njegovo
vsebino pa seznani tudi urad, pristojen za nadzor proračuna. Po potrditvi sveta
zavoda notranji revizor letno poročilo v seznanitev posreduje ministrstvu,
pristojnemu za zdravje, in uradu, pristojnemu za nadzor, kakovost in
investicije v zdravstvu.
Postopek izbire notranjega revizorja ter
revizijske družbe za izvedbo revizije računovodskih izkazov izvede svet zavoda,
pogodbo o zaposlitvi z notranjim revizorjem ali civilno pravno pogodbo z
zunanjim izvajalcem notranje revizije pa sklene predsednik sveta zavoda.
31. člen
Sredstva za delo pridobiva zdravstveni
zavod:
-       
iz sredstev ustanovitelja v skladu z aktom o ustanovitvi,
-       
s plačili za storitve,
-       
po pogodbi z Zavodom za zdravstveno zavarovanje Slovenije,
-       
po pogodbi z ministrstvom, pristojnim za zdravje, za naloge, ki se na
podlagi zakona financirajo iz republiškega proračuna,
-       
iz drugih virov na način in pod pogoji, določenimi z zakonom, aktom o
ustanovitvi in statutom zavoda.
32. člen
Minister, pristojen za zdravje, s soglasjem ministra, pristojnega
za izobraževanje, predpiše pogoje, ki jih mora izpolnjevati zdravstveni zavod
za opravljanje praktičnega pouka za učence in študente medicinske fakultete in
drugih zdravstvenih šol.
Zavodu, ki izpolnjuje predpisane pogoje za
dejavnost iz prejšnjega odstavka, ministrstvo, pristojno za zdravje, podeli naziv učni zavod.
33. člen
Zdravstveni zavod iz prejšnjega člena je
dolžan omogočiti praktični pouk učencev in študentov.
Postopek izobraževanja in način opravljanja
vzgojnoizobraževalnih storitev določi minister, pristojen za izobraževanje, s
soglasjem ministra, pristojnega za zdravje.
Medsebojne pravice in obveznosti pri
praktičnem zdravstvenem izobraževanju določita zdravstveni in izobraževalni
zavod s pogodbo.
34. člen
Minister, pristojen za zdravje, predpiše, v
sodelovanju s pristojno zbornico oziroma strokovnim združenjem, pogoje, ki jih
mora za izvajanje pripravništva in specializacije zdravstvenih delavcev in
sodelavcev, razen za zdravnike, izpolnjevati zdravstveni zavod.
Zdravstveni zavodi, ki izpolnjujejo pogoje
iz prejšnjega odstavka, so dolžni sprejeti na usposabljanje in zaposliti
pripravnike in sekundarije oziroma sprejeti na usposabljanje specializante.
Zdravstveni zavod sprejme na usposabljanje
kot pripravnike zaposlene v zdravstveni negi in druge zdravstvene delavce po
kolektivni pogodbi, če ima z normativi predvidena prosta delovna mesta. Sredstva
za plačilo osebnih dohodkov, prispevkov za pokojninsko in invalidsko
zavarovanje ter zdravstveno zavarovanje zagotavlja proračun Republike
Slovenije.
Normative iz tretjega in četrtega odstavka
tega člena predpiše minister, pristojen za zdravje.
IV. ZASEBNI ZDRAVSTVENI DELAVEC IN ZASEBNA ZDRAVSTVENA
DEJAVNOST
35. člen
Zasebni zdravstveni delavec, zasebni
zdravstveni sodelavec, zasebni zdravnik oziroma zasebni doktor dentalne
medicine (v nadaljnjem besedilu: zasebni zdravstveni delavec) je fizična oseba,
ki je pridobila dovoljenje ministrstva, pristojnega za zdravje, za opravljanje
zdravstvene dejavnosti.
Zasebnemu zdravstvenemu delavcu se ob
izpolnjevanju pogojev iz 3.a člena tega zakona dovoljenje za opravljanje
zdravstvene dejavnosti izda v obliki odločbe o vpisu v register zasebnih
zdravstvenih delavcev.
Ministrstvo, pristojno za zdravje, vodi
register zasebnih zdravstvenih delavcev, ki vsebuje:
-       
osebno ime zdravstvenega delavca,
-       
izobrazbo zdravstvenega delavca,
-       
vrsto zdravstvene dejavnosti, ki jo opravlja,
-       
naslov lokacije opravljanja zdravstvene dejavnosti,
-       
številko in datum odločbe o vpisu v register,
-       
datum začetka opravljanja zdravstvene dejavnosti,
-       
datum prenehanja opravljanja zdravstvene dejavnosti.
Izbris iz registra zasebnih zdravstvenih
delavcev, ki pomeni odvzem dovoljenja za opravljanje zdravstvene dejavnosti, se
opravi iz razlogov, določenih v 3.b členu tega zakona.
36. člen
Zasebni zdravnik mora poleg drugih
zdravstvenih storitev svojim bolnikom v skladu z naravo svoje dejavnosti
zagotavljati tudi stalno dostopno nujno medicinsko pomoč, reševalni prevoz,
laboratorijske in druge diagnostične in terapevtske postopke. V ta namen se
povezuje in sodeluje z najbližjim zdravstvenim domom, drugimi zdravstvenimi
zavodi ali z drugimi zasebnimi zdravstvenimi delavci.
Za opravljanje zahtevnejše ali obsežnejše
dejavnosti se zasebni zdravniki lahko povezujejo v zdravniške zadruge.
37. člen
Zasebni zdravstveni delavec ali drug izvajalec zdravstvene
dejavnosti, ki ni zdravstveni zavod lahko omogoči
opravljanje praktičnega pouka učencem in študentom ter pripravništva,
sekundariata in specializacije v skladu s svojo dejavnostjo in s programom
izobraževanja pod pogoji, predpisanimi po 32. in 34. členu tega zakona.
38. člen
Zasebna zdravstvena dejavnost obsega zdravstveno
dejavnost, ki se financira po tržnih načelih iz sredstev uporabnikov
zdravstvenih storitev ali preko njihovih zavarovalnic. Te storitve izvajalci
zdravstvene dejavnosti lahko izvajajo na pridobiten način.
Zasebne zdravstvene dejavnosti ni mogoče
opravljati na naslednjih področjih:
1.     
zdravstvena dejavnost na terciarni ravni,
2.     
dejavnost preskrbe s krvjo in krvnimi pripravki,
3.     
dejavnost v zvezi s postopki oploditve z biomedicinsko pomočjo s
spolnimi celicami darovalke ali darovalca,
4.     
lekarniška dejavnost,
5.     
dejavnost pridobivanja in presaditve človeških organov,
6.     
dejavnost pridobivanja tkiv in celic, razen v primeru avtolognega načina
zdravljenja,
7.     
dejavnost nujne medicinske pomoči,
8.     
dejavnost nujnih reševalnih prevozov,
9.     
dejavnost mrliško pregledne službe,
10.  
dejavnost sodne medicine,
11.  
dejavnost patologije,
12.  
zdravstvena dejavnost na področju dejavnosti javnega zdravja iz
22. člena tega zakona.
39. člen
(črtan)
40. člen
(črtan)
V. KONCESIJA ZA OPRAVLJANJE JAVNE SLUŽBE V ZDRAVSTVENI
DEJAVNOSTI
41. člen
Javno službo v zdravstveni dejavnosti lahko
opravljajo na podlagi koncesije domače in tuje pravne in fizične osebe, če
izpolnjujejo s tem zakonom določene pogoje.
Zasebni zdravstveni delavec mora zahtevo iz
druge alinee 35. člena tega zakona izpolniti ob začetku izvajanja koncesije. (črtan)
42. člen
Koncesija po tem zakonu je pooblastilo, ki
se podeli fizični ali pravni osebi za opravljanje javne zdravstvene službe.
Zdravstveno dejavnost na podlagi koncesije opravlja koncesionar v svojem imenu
in za svoj račun na podlagi pooblastila koncedenta.
Koncesija se podeli, če koncedent ugotovi,
da javni zdravstveni zavod ne more zagotavljati opravljanja zdravstvene
dejavnosti v obsegu, kot je določen z mrežo javne zdravstvene službe, oziroma
če javni zdravstveni zavod ne more zagotoviti potrebne dostopnosti do zdravstvenih
storitev.
Koncesija ni predmet dedovanja, prodaje,
prenosa ali druge oblike pravnega prometa. Pravni posel v nasprotju s prejšnjim
stavkom je ničen.
Za koncesije po tem zakonu, vključno z
ureditvijo pravnega varstva, se uporablja zakon, ki ureja podeljevanje
koncesij, če s tem zakonom posamezno vprašanje ni posebej urejeno.
43. člen
Koncesija se podeli za določen čas, in
sicer za obdobje 15 let, šteto od dneva začetka opravljanja programov
zdravstvene dejavnosti oziroma zdravstvenih storitev specialistične bolnišnične
dejavnosti, za katere se objavi javni razpis za podelitev koncesije (v
nadaljnjem besedilu: koncesijska dejavnost).
Najpozneje 12 mesecev pred potekom obdobja
podelitve koncesije koncedent preveri realizacijo programa v podeljenem obsegu
ter ali še obstoji potreba po podelitvi koncesije, upoštevaje drugi odstavek
42. člena tega zakona. Če so izpolnjeni prej navedeni pogoji, koncedent na
podlagi pozitivnega mnenja Zavoda za zdravstveno zavarovanje Slovenije in
pristojne zbornice oziroma strokovnega združenja podaljša obdobje podelitve koncesije
za naslednjih 15 let.
V primeru podaljšanja koncesije koncedent
izda odločbo o podaljšanju koncesije in predlaga sklenitev dodatka h
koncesijski pogodbi. V primeru neskladja med koncesijsko odločbo in koncesijsko
pogodbo veljajo določbe koncesijske odločbe.
Obvestilo o podaljšanju koncesije koncedent
objavi na svoji spletni strani, lahko pa tudi na portalu javnih naročil, z
vsebino, kot je za objavo obvestila o rezultatu postopka podelitve koncesije
določena v četrtem odstavku 44.c člena tega zakona.
44. člen
Koncesijo za opravljanje javne zdravstvene
službe na primarni ravni zdravstvene dejavnosti podeli občina s soglasjem ministrstva,
pristojnega za zdravje.
Koncesijo za opravljanje javne službe na
sekundarni ravni zdravstvene dejavnosti podeli ministrstvo, pristojno za
zdravje.
44.a člen
Koncesijski akt je akt, v katerem se ob
upoštevanju stanja in predvidenega razvoja mreže javne zdravstvene službe
določijo najmanj vrsta, območje in predviden obseg opravljanja koncesijske
dejavnosti, trajanje koncesije in možnost podaljšanja koncesijskega razmerja.
Obvezna vsebina koncesijskega akta je tudi utemeljitev razlogov za podelitev
koncesije iz drugega odstavka 42. člena tega zakona.
Koncesijski akt na primarni ravni
zdravstvene dejavnosti sprejme občina v obliki občinskega odloka. Občina mora
na koncesijski akt predhodno pridobiti soglasje ministrstva, pristojnega za
zdravje, in Zavoda za zdravstveno zavarovanje Slovenije.
Koncesijski akt za opravljanje zdravstvene
dejavnosti na sekundarni ravni zdravstvene dejavnosti sprejme Vlada Republike
Slovenije ob predhodnem soglasju Zavoda za zdravstveno zavarovanje Slovenije k
predvidenemu obsegu opravljanja programov zdravstvene dejavnosti oziroma
zdravstvenih storitev specialistične bolnišnične dejavnosti, ki bodo predmet
koncesijskega akta.
Zavod za zdravstveno zavarovanje Slovenije
poda predhodno soglasje iz drugega in tretjega odstavka tega člena najpozneje v
30 dneh od dneva, ko je bilo od njega to zahtevano.
Zaradi zagotavljanja javnega interesa lahko
več sosednjih občin izvede skupni postopek za podelitev koncesije na primarni
ravni zdravstvene dejavnosti na območju občin, ki se vključijo v skupni
postopek. Medsebojne pravice in obveznosti določijo občine s koncesijskim
aktom, ki ga pred izvedbo skupnega postopka pristojni organi posameznih občin
sprejmejo v enakem besedilu.
44.b člen
Koncesija se v skladu s koncesijskim aktom
podeli na podlagi javnega razpisa, ki se objavi na spletni strani koncedenta,
in pa tudi na portalu javnih naročil.
Javni razpis vsebuje naslednje podatke:
-       
navedbo, da gre za podelitev koncesije,
-       
številko in datum koncesijskega akta,
-       
navedbo koncedenta,
-       
vrsto, območje in predviden obseg opravljanja programov zdravstvene
dejavnosti, kot so določeni v skladu s predpisi, ki urejajo zdravstveno
zavarovanje (v nadaljnjem besedilu: program zdravstvene dejavnosti) oziroma
opravljanja zdravstvenih storitev specialistične bolnišnične dejavnosti,
-       
predviden začetek koncesijskega razmerja,
-       
trajanje koncesijskega razmerja,
-       
način dostopa do razpisne dokumentacije,
-       
naslov, rok in način predložitve ponudbe,
-       
navedbo zakonskih in drugih pogojev, ki jih morajo ponudniki
zdravstvenih storitev (v nadaljnjem besedili: ponudniki) izpolnjevati, ter dokazila
o njihovem izpolnjevanju,
-       
merila za izbiro koncesionarja,
-       
naslov in datum odpiranja ponudb,
-       
rok, v katerem bodo ponudniki obveščeni o izidu javnega razpisa,
-       
druge podatke glede na posebnost posamezne vrste zdravstvene dejavnosti,
ki je predmet koncesije.
44.c člen
Razpisna dokumentacija mora biti
pripravljena v skladu s koncesijskim aktom. V primeru neskladja med
koncesijskim aktom in razpisno dokumentacijo veljajo določbe koncesijskega
akta. Podatki v razpisni dokumentaciji morajo biti enaki podatkom, navedenim v
objavi javnega razpisa.
Razpisna dokumentacija, ki se objavi na
spletnih straneh koncedenta ali na portalu javnih naročil, vsebuje najmanj:
-       
številko in datum koncesijskega akta,
-       
vrsto, območje in predviden obseg opravljanja programov zdravstvene
dejavnosti oziroma zdravstvenih storitev specialistične bolnišnične dejavnosti,
ki so predmet koncesije,
-       
pogoje, ki jih mora izpolnjevati ponudnik za pridobitev koncesije in dokazila
o njihovem izpolnjevanju,
-       
pogoje financiranja koncesijske dejavnosti,
-       
merila za izbiro koncesionarja iz 44.d člena tega zakona,
-       
opis postopka izbire koncesionarja,
-       
navodila za pripravo in predložitev ponudbe,
-       
vzorec koncesijske pogodbe,
-       
rok za oddajo ponudbe,
-       
rok za izdajo in vročitev koncesijske odločbe iz 44.e člena tega zakona.
Koncedent ne sme zahtevati dokazil, ki jih
lahko pridobi iz uradnih evidenc. Če je to potrebno, mora od ponudnika
zahtevati soglasje za vpogled oziroma dostop do podatkov, ki se o njem vodijo v
uradni evidenci.
Najpozneje pet dni po pravnomočni odločbi o
izbiri koncesionarja koncedent na svoji spletni strani, lahko pa tudi na
portalu javnih naročil, objavi obvestilo o rezultatu postopka podelitve
koncesije, ki vsebuje:
-       
podatke o izbranem koncesionarju,
-       
vrsto, območje in predviden obseg opravljanja zdravstvenih storitev
specialistične bolnišnične dejavnosti oziroma programov zdravstvene dejavnosti,
ki so predmet koncesije,
-       
predviden začetek koncesijskega razmerja,
-       
trajanje koncesijskega razmerja.
44.č člen
Ponudnik mora za pridobitev in opravljanje
koncesije izpolnjevati naslednje pogoje:
-       
ima dovoljenje za opravljanje zdravstvene dejavnosti;
-       
ima za vrsto zdravstvene dejavnosti, v katero sodi program zdravstvene
dejavnosti oziroma sodijo storitve specialistične bolnišnične dejavnosti, ki so
predmet koncesije, za polni delovni čas zaposlenega odgovornega nosilca
zdravstvene dejavnosti, razen ko je sam izvajalec zdravstvene dejavnosti
odgovorni nosilec zdravstvene dejavnosti. Odgovornega nosilca zdravstvene
dejavnosti se lahko zaposli za krajši delovni čas, če gre za sorazmerno
zaposlitev glede na predviden manjši obseg izvajanja programa zdravstvene
dejavnosti oziroma zdravstvenih storitev specialistične bolnišnične dejavnosti;
-       
ima zaposlene ali na drugi zakoniti podlagi zagotovljeno ustrezno
število usposobljenih zdravstvenih delavcev in zdravstvenih sodelavcev, ki
izpolnjujejo pogoje iz tega zakona ali zakona, ki ureja zdravniško službo, in
bodo opravljali zdravstvene storitve, ki so predmet koncesije;
-       
je sklenil pogodbo z javnim zdravstvenim zavodom o obsegu in vrstah
sodelovanja za potrebe izvajanja neprekinjenega zdravstvenega varstva, če gre
za zdravstveno dejavnost, ki se izvaja v okviru neprekinjenega zdravstvenega
varstva;
-       
ima v skladu z zakonom, ki ureja zdravniško službo, urejeno zavarovanje
odgovornosti za zdravnike;
-       
mu v zadnjih petih letih ni bila odvzeta koncesija iz razlogov iz 44.j
člena tega zakona;
-       
ni v postopkih pred organi pristojne zbornice ali strokovnega združenja
zaradi kršitev v zvezi z opravljanjem poklica, o čemer predloži potrdilo
pristojne zbornice ali strokovnega združenja;
-       
pri ponudniku ne obstojijo izključitveni razlogi, ki veljajo za
ponudnike v postopkih oddaje javnih naročil.
Izpolnjevanje pogoja iz druge alineje
prejšnjega odstavka ponudnik dokazuje z izjavo, da bo odgovorni nosilec
zdravstvene dejavnosti izpolnjeval pogoj glede zaposlitve najpozneje z dnem
začetka opravljanja koncesijske dejavnosti. Izpolnjevanje pogojev iz tretje
alineje prejšnjega odstavka ponudnik dokazuje z izjavo, da bodo pogoji glede
zagotovitve ustreznega števila zdravstvenih delavcev in zdravstvenih sodelavcev
izpolnjeni najpozneje z dnem začetka opravljanja koncesijske dejavnosti. Pred
začetkom opravljanja koncesijske dejavnosti mora ponudnik predložiti pogodbo o
zaposlitvi za odgovornega nosilca zdravstvene dejavnosti in pogodbe o
zaposlitvi oziroma druge pogodbe civilnega prava drugih zdravstvenih delavcev
in zdravstvenih sodelavcev iz tretje alineje prejšnjega odstavka.
Pogoj iz druge in tretje alineje prvega
odstavka tega člena mora ponudnik izpolniti z dnem začetka opravljanja
koncesijske dejavnosti, pogoj iz prve, četrte in pete alineje prvega odstavka
tega člena pred sklenitvijo koncesijske pogodbe, pogoj iz šeste in sedme
alineje prvega odstavka tega člena pa ob vložitvi ponudbe.
44.d člen
Merila za izbiro koncesionarja so:
-       
strokovna usposobljenost, izkušnje in reference ponudnika ter
odgovornega nosilca zdravstvene dejavnosti za vsak posamezen program
zdravstvene dejavnosti oziroma posamezno vrsto zdravstvenih storitev specialistične
bolnišnične dejavnosti, ki so predmet koncesije,
-       
dostopnost lokacije opravljanja zdravstvene dejavnosti,
-       
ugotovitve nadzornih postopkov iz 76. člena tega zakona pri
ponudniku,
-       
druge okoliščine in merila, glede na posebnost posamezne vrste zdravstvene
dejavnosti, ki je predmet javnega razpisa.
44.e člen
O izbiri koncesionarja odloči koncedent z
odločbo (v nadaljnjem besedilu: koncesijska odločba), s katero ponudniku, čigar
ponudba je bila po merilih iz prejšnjega člena ocenjena najbolje, podeli
koncesijo. V koncesijski odločbi se poleg izbranega ponudnika in odgovornega
nosilca vrste zdravstvene dejavnosti, v katero sodi program zdravstvene
dejavnosti oziroma storitve specialistične bolnišnične dejavnosti, ki so
predmet koncesije, navedejo najmanj tudi predmet in predviden obseg koncesijske
dejavnosti, območje in lokacija izvajanja koncesijske dejavnosti, trajanje
podeljene koncesije in pravni pouk za uveljavljanje pravnega varstva. V odločbi
se določi tudi rok, v katerem mora izbrani ponudnik podpisati koncesijsko
pogodbo in rok, v katerem mora začeti opravljati koncesijsko dejavnost. Če
izbrani ponudnik iz razlogov na njegovi strani v tem roku ne podpiše
koncesijske pogodbe, koncesijska odločba preneha veljati.
44.f člen
S koncesijsko pogodbo koncedent in
koncesionar uredita medsebojna razmerja v zvezi z opravljanjem koncesije, in
sicer najmanj:
-       
vrsto in predviden obseg programov zdravstvene dejavnosti oziroma
zdravstvenih storitev specialistične bolnišnične dejavnosti,
-       
območje in lokacijo opravljanja koncesijske dejavnosti,
-       
odgovornega nosilca vrste zdravstvene dejavnosti, v katero sodi program
zdravstvene dejavnosti oziroma storitve specialistične bolnišnične dejavnosti,
ki so predmet koncesije,
-       
način financiranja koncesijske dejavnosti,
-       
ordinacijski in delovni čas,
-       
začetek opravljanja koncesijske dejavnosti,
-       
trajanje koncesijskega razmerja,
-       
razloge in pogoje za odpoved koncesijske pogodbe, odpovedni rok in druge
medsebojne pravice in obveznosti ob odpovedi koncesijske pogodbe,
-       
pogoje, ki jih mora koncesionar izpolnjevati v času trajanja
koncesijskega razmerja,
-       
pravice in obveznosti koncedenta in koncesionarja v času trajanja in po
poteku koncesijske pogodbe,
-       
dolžnost in način poročanja o opravljanju koncesijske dejavnosti,
-       
obveznost vzpostavitve vseh oblik notranjega nadzora ter sistema
kakovosti in varnosti,
-       
medsebojna razmerja v zvezi z morebitno škodo, povzročeno z opravljanjem
ali neopravljanjem koncesijske dejavnosti,
-       
pogodbene kazni zaradi neopravljanja ali nepravilnega opravljanja
koncesijske dejavnosti,
-       
obveznost koncesionarja, da se vključi v enotni
zdravstveno-informacijski sistem, ki je organiziran na nacionalni ravni,
-       
obveznost koncesionarja, da se vključi v sistem izvajanja neprekinjenega
zdravstvenega varstva na podlagi pogodbenega razmerja z izvajalcem
neprekinjenega zdravstvenega varstva, če gre za zdravstveno dejavnost, ki se
izvaja v okviru neprekinjenega zdravstvenega varstva,
-       
način zagotavljanja nadomeščanja med odsotnostjo koncesionarja.
V primeru neskladja med koncesijsko odločbo
in koncesijsko pogodbo velja ureditev, kot je določena v koncesijski odločbi.
Zavod za zdravstveno zavarovanje Slovenije
najpozneje v enem mesecu od podpisa koncesijske pogodbe iz prvega odstavka tega
člena s koncesionarjem sklene pogodbo o financiranju koncesijske dejavnosti.
Med trajanjem koncesijskega razmerja so ob
soglasju koncedenta dovoljene le nebistvene spremembe koncesijskega razmerja,
ki jih koncedent odobri v obliki spremembe koncesijske odločbe.
Za nebistvene spremembe koncesijskega
razmerja štejejo:
-       
sprememba lokacije, kadar nova lokacija opravljanja koncesijske
dejavnosti ostaja na območju, ki je kot območje opravljanja koncesijske
dejavnosti določeno v koncesijski odločbi in če se zagotavlja vsaj enaka
dostopnost na novi lokaciji,
-       
sprememba odgovornega nosilca vrste zdravstvene dejavnosti, v katero
sodi program zdravstvene dejavnosti oziroma storitve specialistične bolnišnične
dejavnosti, ki so predmet koncesije, če gre za spremembo, ki v postopku izbire
ne bi povzročila izbire drugega ponudnika,
-       
sprememba obsega programov zdravstvene dejavnosti oziroma zdravstvenih
storitev specialistične bolnišnične dejavnosti, če se ta poveča ali zmanjša za
največ 20 odstotkov, če pride do nepredvidenih sprememb potrebnega obsega
posameznega programa zdravstvene dejavnosti oziroma posamezne vrste
zdravstvenih storitev specialistične bolnišnične dejavnosti.
44.g člen
Če koncesionar neprekinjeno več kot šest
mesecev zaradi bolezni, varstva in vzgoje otroka ali izobraževanja ne more ali
ne bi mogel opravljati koncesijske dejavnosti, se koncesionar in koncedent z
dodatkom h koncesijski pogodbi dogovorita o začasnem opravljanju koncesijske
dejavnosti največ za obdobje dveh let. Če koncesionar zaradi razlogov iz
prejšnjega stavka opusti opravljanje koncesijske dejavnosti za več kot dve
leti, se koncesija odvzame.
44.h člen
Koncesionar vodi ločen izkaz prihodkov in
odhodkov ter sredstev in virov sredstev, ki se nanašajo na opravljanje
koncesijske dejavnosti, od tistih, ki se nanašajo na opravljanje zasebne
zdravstvene dejavnosti, v skladu s predpisi, ki urejajo preglednost finančnih
odnosov, in ločeno evidentiranje različnih dejavnosti.
Koncesionar mora na zahtevo koncedenta v
roku, ki mu ga določi koncedent, poročati o svojem finančnem poslovanju v delu,
ki se nanaša na opravljanje koncesijske dejavnosti.
Koncesionar odgovarja za ravnanje delavcev,
ki pri njem opravljajo zdravstvene storitve, ki so predmet koncesije, na
podlagi pogodbe o zaposlitvi oziroma druge pogodbe civilnega prava.
Koncesionar odgovornemu nosilcu zdravstvene
dejavnosti in drugim delavcem, ki pri njem opravljajo zdravstvene storitve, ki
so predmet koncesije, na podlagi pogodbe o zaposlitvi izplačuje plačo in
zagotavlja druge pravice iz delovnega razmerja najmanj v obsegu, ki ga določajo
predpisi in kolektivne pogodbe za zaposlene v javnem zdravstvenem zavodu.
44.i člen
Koncesijska pogodba preneha:
-       
s potekom časa, za katerega je bila sklenjena,
-       
s smrtjo koncesionarja,
-       
s stečajem ali zaradi drugega načina prenehanja koncesionarja,
-       
z odpovedjo pogodbe iz razlogov in pod pogoji, ki so določeni v
koncesijski pogodbi,
-       
če je pravnomočno koncesijska odločba odpravljena ali izrečena za nično,
-       
v primeru odvzema koncesije,
-       
s sporazumom.
Koncedent lahko v primeru prenehanja
koncesijske pogodbe, če javni zdravstveni zavod ne more zagotavljati
opravljanja koncesijske dejavnosti, do odločitve o novem koncesionarju določi
začasnega prevzemnika koncesije med obstoječimi koncesionarji, vendar največ za
dobo enega leta. Če drug koncesionar ne more začasno prevzeti koncesije,
koncedent določi kot začasnega prevzemnika koncesije drugega izvajalca
zdravstvene dejavnosti, ki izpolnjuje pogoje za opravljanje te zdravstvene
dejavnosti. Za čas prevzema koncesije na podlagi tega odstavka sklene koncedent
z začasnim prevzemnikom koncesije pogodbo, s katero uredi začasno opravljanje
koncesijske dejavnosti.
V primeru prenehanja koncesijske pogodbe
koncesionar izroči vso zdravstveno dokumentacijo javnemu zdravstvenemu zavodu
ali začasnemu prevzemniku koncesije iz prejšnjega odstavka.
44.j člen
Koncedent z odločbo odvzame koncesijo, če:
-       
je bilo koncesionarju dovoljenje za opravljanje zdravstvene dejavnosti
odvzeto v skladu s 3.b členom tega zakona,
-       
koncesionar ne izpolnjuje pogojev za opravljanje koncesijske dejavnosti
iz 44.č člena tega zakona,
-       
koncesionar krši določbe koncesijske odločbe ali koncesijske pogodbe,
ali preneha v celoti ali deloma opravljati koncesijsko dejavnost,
-       
koncesionar krši predpise s področja zdravstvenega varstva in
zdravstvenega zavarovanja, zdravstvene dejavnosti, zagotavljanja varnosti in
kakovosti zdravstvenih storitev, delovnih razmerij, davkov in prispevkov za
socialno varnost, računovodstva in drugih predpisov v delu, ki se nanašajo na
opravljanje zdravstvene dejavnosti,
-       
koncesionar ne ravna v skladu z izrečenimi ukrepi v okviru nadzora po
tem zakonu,
-       
koncesionar prenese koncesijo na drugega izvajalca zdravstvene
dejavnosti,
-       
koncesionar v roku, ki je določen v koncesijski odločbi, ne izpolni
pogojev za začetek opravljanja koncesijske dejavnosti, za katere je bilo v
koncesijski odločbi določeno, da jih koncesionar izpolni po podelitvi koncesije
in pred začetkom opravljanja koncesijske dejavnosti,
-       
koncesionar ne začne opravljati koncesijske dejavnosti v za to določenem
roku.
Preden koncedent koncesionarju odvzame
koncesijo, ga pisno opozori na kršitve, ki so razlog za odvzem koncesije, in mu
določi primeren rok za odpravo kršitev. Predhodno opozorilo ni potrebno, če gre
za kršitve, ki imajo elemente kaznivega dejanja, če gre za primere iz prve,
sedme ali osme alineje prejšnjega odstavka ali če je koncesija odvzeta na podlagi
44.g člena tega zakona.
Zoper odločbo o odvzemu koncesije je
dovoljena pritožba, za katero se smiselno uporabljajo določbe zakona, ki ureja
podeljevanje koncesij, v delu, v katerem se nanaša na pritožbo zoper odločbo o
podelitvi koncesije.
Z dokončnostjo odločbe o odvzemu koncesije
prenehata koncesijsko razmerje in koncesijska pogodba.
Koncesionar in koncedent morata izpolniti
obveznosti, ki so nastale do prenehanja koncesijskega razmerja.
44.k člen
Nadzor nad izvajanjem koncesijske odločbe
in koncesijske pogodbe v delu, ki se nanaša na razmerje med koncedentom in
koncesionarjem oziroma njune medsebojne pravice in obveznosti, izvaja
koncedent.
Za namen spremljanja in nadzora opravljanja
koncesijske dejavnosti vodi ministrstvo, pristojno za zdravje, evidenco
koncesij, ki vsebuje naslednje podatke:
-       
številko objave javnega razpisa,
-       
naziv ali osebno ime koncesionarja,
-       
osebno ime odgovornega nosilca programov zdravstvene dejavnosti,
-       
sedež koncesionarja, kraj (naslov) in območje opravljanja koncesijske
dejavnosti,
-       
številko in datum koncesijske odločbe,
-       
obdobje, za katerega je podeljena koncesija,
-       
vrsto in obseg opravljanja zdravstvenih storitev oziroma programov
zdravstvene dejavnosti,
-       
številko in datum sklenitve koncesijske pogodbe,
-       
številko in datum soglasja iz drugega in tretjega odstavka 44.a člena
tega zakona.
O podelitvi koncesije na primarni ravni
zdravstvene dejavnosti občina pošlje ministrstvu, pristojnemu za zdravje,
podatke iz prejšnjega odstavka v 15 dneh od sklenitve koncesijske pogodbe.
Podatki v evidenci koncesij se hranijo
trajno.
VI. OPRAVLJANJE ZDRAVSTVENE DEJAVNOSTI
45. člen
Zdravstveni delavci in zdravstveni
sodelavci opravljajo zdravstveno dejavnost v skladu s sprejeto zdravstveno doktrino
in s kodeksom medicinske deontologije oziroma z drugimi strokovnimi in etičnimi
kodeksi. Pri opravljanju svojega dela morajo obravnavati vse ljudi pod enakimi
pogoji na enak način in spoštovati njihove ustavne in zakonske pravice. Edino
merilo prednosti je nujnost zdravstvenega posega.
46. člen
Storitve s področja osnovne zdravstvene
dejavnosti opravlja osebni zdravnik s svojimi sodelavci. Ta lahko napoti
bolnika tudi k drugim zdravnikom in usklajuje njihove nasvete, vodi pa tudi
bolnikovo zdravstveno dokumentacijo. V razmerju do osebnega zdravnika so vsi
drugi zdravniki, ki sodelujejo pri zdravstveni obravnavi posameznika na
sekundarni in terciarni ravni, napotni zdravniki.
Izvajanje storitev napotnega zdravnika je
praviloma časovno omejeno in vezano na napotitev osebnega zdravnika. Le
izjemoma, kadar določena kronična bolezen na podlagi strokovnih kriterijev
zahteva trajen nadzor na specialistični ravni, lahko
napotni zdravnik prevzame bolnika v stalno zdravstveno oskrbo. O tem se mora
dogovoriti z bolnikovim osebnim zdravnikom, ki ga mora tudi redno obveščati o
bolnikovem zdravstvenem stanju in svojih ukrepih.
47. člen
(prenehal
veljati)
48. člen
(prenehal
veljati)
49. člen
(prenehal
veljati)
50. člen
(prenehal
veljati)
51. člen
Zdravstveni delavci in zdravstveni
sodelavci so dolžni varovati kot poklicno skrivnost podatke o zdravstvenem
stanju posameznika in o vzrokih, okoliščinah in posledicah tega stanja.
Podatke iz prejšnjega odstavka so dolžne
varovati kot poklicno skrivnost tudi osebe, ki so jim ti podatki dosegljivi
zaradi narave njihovega dela.
Podatki iz prvega odstavka tega člena se ne
smejo dajati drugim ljudem oziroma javnosti in tudi ne objavljati na način, ki
bi omogočal razkriti posameznika, na katerega se nanašajo. Dolžnosti varovanja
poklicne skrivnosti lahko zdravstvenega delavca ali zdravstvenega sodelavca
razreši prizadeta oseba sama ali sodišče, za mladoletne osebe in za osebe pod
skrbništvom pa starši oziroma skrbniki. (prenehal
veljati)
Podatke o zdravstvenem stanju bolnika lahko
daje bolnikovim ožjim sorodnikom ali skrbniku le zdravnik, ki bolnika zdravi.
V primeru premestitve ali preselitve
bolnika ali če bolnik izbere drugega zdravnika, je potrebno vso pomembno
zdravstveno dokumentacijo o bolniku predati zdravniku, ki nadaljuje
zdravljenje.
52. člen
Zdravstveni delavci in zdravstveni
sodelavci ne smejo zapustiti delovnega mesta, dokler ne dobijo nadomestitve,
čeprav je njihov delovni čas potekel, če bi to pomenilo nevarnost za zdravje
ljudi.
V času stavke morajo zdravstveni delavci
zagotavljati bolnikom nujno medicinsko pomoč, nego in oskrbo.
52.a člen
Zdravstveni delavci in zdravstveni
sodelavci v mreži javne zdravstvene službe delajo v enakomerno ali neenakomerno
razporejenem delovnem času. Pri neenakomerni razporeditvi ter začasni
prerazporeditvi delovnega časa se upošteva polni delovni čas kot povprečna delovna
obveznost v obdobju, ki ne sme biti daljše od štirih mesecev.
Kadar je delo zdravstvenih delavcev in
zdravstvenih sodelavcev ozko povezano z delom zdravnika, se začetek njihovega
delovnega časa prilagodi delovnemu času zdravnika.
Zdravstveni delavci in zdravstveni
sodelavci, ki delajo na delovnih mestih v ambulantah ali v tehnološko zahtevnih
diagnostičnih, terapevtskih in rehabilitacijskih enotah ter operacijskih
dvoranah, se zaradi čim večje izkoriščenosti prostorov in opreme na delo lahko
razporejajo v izmenah. Če delo na takih delovnih mestih traja 12 ali več ur
dnevno, se lahko prične pred 8. uro zjutraj. Seznam takih delovnih mest določi
delodajalec.
Za zdravstvene delavce in zdravstvene
sodelavce, ki opravljajo delo v okviru mreže javne zdravstvene službe kot
zasebni zdravstveni delavci s koncesijo, se delovni čas določi v koncesijski
pogodbi.
52.b člen
Delo preko polnega delovnega časa ne sme
presegati v povprečju osem ur tedensko.
Časovna omejitev tedenskega delovnega časa
preko polnega delovnega časa se upošteva kot povprečna omejitev v določenem
časovnem obdobju, ki ne sme biti daljše od štirih mesecev, pri čemer se pri
izračunu povprečja ne upoštevata letni dopust in odsotnost z dela zaradi
bolezni.
V primeru pisnega soglasja zdravstvenega delavca
in zdravstvenega sodelavca lahko delo preko polnega delovnega časa presega
omejitve iz tega člena. Zdravstvenega delavca in zdravstvenega sodelavca, ki s
tem ne soglaša, delodajalec ne sme oškodovati. Iz soglasja mora biti razvidno
tedensko število nadur, s katerim še soglaša zdravstveni delavec in zdravstveni
sodelavec, ter rok veljavnosti soglasja.
Delodajalec vodi posebno evidenco o
izvajanju dela preko polnega delovnega časa zdravstvenih delavcev in
zdravstvenih sodelavcev, ki so podali soglasje po prejšnjem odstavku. Evidenco
mora na podlagi zahteve predložiti pristojnim nadzornim organom in
reprezentativnim sindikatom.
52.c člen
Zdravstveni delavec in zdravstveni
sodelavec ima pravico do dnevnega počitka v trajanju nepretrgoma najmanj 12 ur
in do tedenskega počitka v trajanju nepretrgoma najmanj 24 ur.
Če je to potrebno zaradi zagotavljanja
zdravstvenega varstva v dogovorjenem obsegu, se lahko minimalno trajanje
dnevnega in tedenskega počitka zagotavlja kot povprečje v obdobju dveh mesecev.
Zaradi zagotavljanja dežurstva lahko
delovni čas zdravstvenega delavca in zdravstvenega sodelavca traja nepretrgoma
največ 32 ur, od tega lahko traja delo v okviru polnega delovnega časa največ
10 ur v enem delovnem dnevu, v dveh zaporednih delovnih dneh pa največ 16 ur.
Za delovni čas, ki nepretrgoma traja več kot 16 ur, je potrebno pisno soglasje
zdravstvenega delavca in zdravstvenega sodelavca. Iz soglasja mora biti
razvidno trajanje nepretrganega dela, s katerim še soglaša zdravstveni delavec
in zdravstveni sodelavec, ter rok veljavnosti soglasja.
53. člen
Dežurstvo je posebna oblika dela,
sestavljena iz ur prisotnosti na delovnem mestu – neefektivne ure, in ur
opravljanja storitev – efektivne ure. Vse ure v dežurstvu se s stališča pravice
do odmorov in počitkov štejejo v delovni čas. Plačilo za efektivne in
neefektivne ure je različno in se uredi s kolektivno pogodbo. (prenehal
veljati)
Plačilo za dežurstvo se všteva v osnovo za
pokojninsko in invalidsko zavarovanje. (prenehal
veljati)
Stalna pripravljenost pomeni dosegljivost
izven delovnega mesta po telefonu ali s pomočjo drugih sredstev, z namenom, da
je zagotovljena možnost svetovanja in v primeru potrebe prihod na delovno
mesto. Najdaljši sprejemljivi čas prihoda na delovno mesto določi delodajalec.
Plačilo za ure pripravljenosti se uredi s kolektivno pogodbo. Ure pripravljenosti
se ne štejejo v delovni čas.
Zdravstveni zavodi in drugi izvajalci
zdravstvene dejavnosti, ki opravljajo javno
zdravstveno službo, morajo glede na naravo dejavnosti zagotoviti stalno
dostopno nujno medicinsko pomoč.
Neprekinjena nujna medicinska pomoč iz
prejšnjega odstavka se zagotavlja s polnim delovnim časom, dežurstvom,
pripravljenostjo ali kombinacijami teh oblik dela.
53.a člen
Zdravstveni delavec, zaposlen v javnem
zdravstvenem zavodu ali drugem javnem zavodu iz šestega odstavka 8. člena
tega zakona, lahko opravlja zdravstvene storitve pri drugem izvajalcu
zdravstvene dejavnosti ali jih opravlja kot izvajalec zdravstvene dejavnosti,
pod pogoji in omejitvami, določenimi s tem zakonom.
Prepovedano je omogočanje opravljanja
zdravstvenih storitev zdravstvenemu delavcu, ki ne izpolnjuje pogojev,
določenih s tem zakonom. Izvajalec zdravstvene dejavnosti, ki omogoča
opravljanje zdravstvenih storitev zdravstvenemu delavcu iz prejšnjega odstavka,
mora predhodno preveriti izpolnjevanje pogojev iz tega zakona.
Opravljanje zdravstvenih storitev pri
drugem izvajalcu zdravstvene dejavnosti, ki ni v skladu s pogoji in omejitvami,
ki jih določa ta zakon, je razlog za izredno odpoved pogodbe o zaposlitvi.
Kadar zdravstveni delavec, zaposlen pri
izvajalcu zdravstvene dejavnosti, ki ni javni zavod iz prvega odstavka tega
člena, v času trajanja delovnega razmerja opravlja zdravstvene storitve pri
drugem izvajalcu zdravstvene dejavnosti, se pogoji za opravljanje tega dela
presojajo po pravilih zakona, ki ureja delovna razmerja, pri čemer morata
delodajalec in zdravstveni delavec upoštevati obveznost zagotavljanja dnevnega
in tedenskega počitka v skladu z 52.c členom tega zakona in zakona, ki ureja
zdravniško službo.
53.b člen
Zdravstveni delavec, ki je zaposlen v
javnem zdravstvenem zavodu ali javnem zavodu iz šestega odstavka 8. člena
tega zakona (v nadaljnjem besedilu tega člena: javni zavod) lahko zdravstvene
storitve pri drugem izvajalcu zdravstvene dejavnosti ali kot izvajalec
zdravstvene dejavnosti opravlja le na podlagi predhodnega pisnega soglasja
delodajalca. Soglasje izda direktor javnega zavoda na podlagi pisne vloge
zdravstvenega delavca za največ 12 mesecev. Direktor javnega zavoda mora o
vlogi odločiti v roku 30 dni od njenega prejema, sicer se šteje, da je soglasje
podano.
Zdravstveni delavec iz prejšnjega odstavka,
ki je v javnem zavodu zaposlen za polni delovni čas, lahko opravlja zdravstvene
storitve pri drugem izvajalcu zdravstvene dejavnosti ali kot izvajalec
zdravstvene dejavnosti največ v obsegu osem ur na teden, ta časovna omejitev pa
se lahko upošteva tudi kot povprečna časovna omejitev v obdobju šestih mesecev.
V to omejitev se šteje tudi delo v obliki dopolnilnega delovnega razmerja. V
primeru zaposlitve za krajši delovni čas se osem urna omejitev nanaša na delo,
ki presega obseg dela, ki ustreza polnemu delovnemu času.
Soglasje iz prvega odstavka tega člena se zdravstvenemu
delavcu izda, če:
-       
s tem ne bo povzročena škoda javnemu zavodu oziroma motnja pri opravljanju
dejavnosti javnega zavoda,
-       
javni zavod sam nima potrebe po dodatnem, dopolnilnem delu oziroma delu,
ki presega obveznost iz polnega delovnega časa zdravstvenega delavca,
-       
zdravstveni delavec v celoti izvršuje svoje delovne obveznosti glede
količine in vrste opravljenih zdravstvenih storitev, določenih s pogodbo o
zaposlitvi in normativi ter standardi dela pri svojem delodajalcu,
-       
zdravstveni delavec ne odklanja nadurnega dela, pripravljenosti in
morebitnih drugih oblik dela pri delodajalcu in
-       
zdravstvenemu delavcu zaradi dela pri drugem izvajalcu zdravstvene
dejavnosti ali kot izvajalcu zdravstvene dejavnosti ni onemogočen dnevni in tedenski
počitek ter letni dopust.
Zdravstvenemu delavcu, ki v javnem zavodu
ni zaposlen za polni delovni čas, se ne izda soglasja iz prvega odstavka tega
člena le, če mu delodajalec predhodno ponudi sklenitev pogodbe o zaposlitvi za
polni delovni čas.
Soglasje iz prvega odstavka tega člena
vsebuje najmanj:
-       
podatke o javnem zavodu, ki daje soglasje,
-       
osebno ime in delovno mesto zdravstvenega delavca, kateremu se soglasje
daje,
-       
naziv drugega izvajalca zdravstvene dejavnosti, v okviru katerega bo
zdravstveni delavec opravljal zdravstvene storitve,
-       
zdravstvene storitve, ki jih bo zdravstveni delavec opravljal,
-       
čas veljavnosti soglasja,
-       
navedbo pogojev, ki veljajo za zdravstvenega delavca, iz tretje, četrte
in pete alineje tretjega odstavka tega člena in
-       
obseg največje še dopustne dnevne in tedenske obremenjenosti
zdravstvenega delavca z delom izven javnega zavoda, upoštevajoč določbe o
minimalnem trajanju dnevnega in tedenskega počitka ter letnega dopusta.
Izdano soglasje iz prvega odstavka tega
člena se prekliče, če:
-       
se spremenijo okoliščine iz druge alineje tretjega odstavka tega člena,
-       
zdravstveni delavec ne izpolnjuje pogojev iz tretje, četrte ali pete
alineje tretjega odstavka tega člena,
-       
zdravstveni delavec krši časovno omejitev opravljanja zdravstvenih
storitev iz drugega odstavka tega člena,
-       
zdravstveni delavec ne sporoči podatkov v skladu z drugim odstavkom 53.č
člena tega zakona.
53.c člen
Javni zdravstveni zavod lahko za opravljanje
zdravstvenih storitev sklene podjemno pogodbo ali drugo pogodbo civilnega prava (v nadaljnjem besedilu: podjemna
pogodba) z zdravstvenim delavcem, če je tovrstno
opravljanje zdravstvenih storitev za javni zdravstveni zavod ekonomsko
smotrnejše in če:
-       
za opravljanje zdravstvenih storitev, ki so predmet pogodbe, ni mogoče
skleniti pogodbe o zaposlitvi zaradi občasne narave teh storitev ali njihovega
manjšega obsega, ali
-       
gre za enkratno povečanje programa zdravstvenih storitev javnega
zdravstvenega zavoda za potrebe obveznega zdravstvenega zavarovanja, ali
-       
javni zdravstveni zavod z obstoječimi kadrovskimi zmogljivostmi ne more
zagotoviti pogodbenih obveznosti do Zavoda za zdravstveno zavarovanje
Slovenije.
Zdravstveni delavec iz prvega odstavka
prejšnjega člena pred sklenitvijo podjemne pogodbe predloži veljavno soglasje
za delo pri drugem javnem zdravstvenem zavodu oziroma pri drugi pravni ali
fizični osebi, ki opravlja zdravstveno dejavnost.
Podjemna pogodba se lahko sklene za največ
12 mesecev in vsebuje najmanj naslednje določbe:
-       
o vrstah in obsegu zdravstvenih storitev, ki jih bo zdravstveni delavec
opravljal na podlagi podjemne pogodbe,
-       
o času, v katerem bo zdravstveni delavec opravljal zdravstvene storitve
na podlagi podjemne pogodbe, ob upoštevanju dnevnega in tedenskega počitka ter
letnega dopusta,
-       
ocena ur, ki se bodo opravile na podlagi podjemne pogodbe,
-       
o plačilu za opravljene zdravstvene storitve,
-       
o zavarovanju poklicne odgovornosti,
-       
o roku za opravo zdravstvenih storitev,
-       
o javnem zdravstvenem zavodu ali javnem zavodu iz šestega odstavka
8. člena tega zakona, za katerega bo zdravstveni delavec opravljal
zdravstvene storitve na podlagi podjemne pogodbe,
-       
o tem, da opravljanja zdravstvenih storitev ni mogoče prenesti na tretjo
osebo,
-       
o možnosti predčasnega prenehanja.
Pred sklenitvijo podjemne pogodbe javni
zdravstveni zavod opravi analizo, s katero dokaže stroškovno upravičenost
sklenitve podjemne pogodbe, pri čemer upošteva vse stroške, povezane z
opravljanjem zdravstvenih storitev, za katere se podjemna pogodba sklepa.
Podrobnejša merila za določitev višine plačila opravljanja zdravstvenih
storitev po podjemni pogodbi določi minister, pristojen za zdravje.
Po preteku obdobja iz tretjega odstavka tega člena se lahko z
istim zdravstvenim delavcem sklene nova podjemna pogodba v skladu s pogoji iz
tega člena.
Sklepanje podjemne pogodbe za opravljanje
zdravstvenih storitev z lastnim zaposlenim zdravstvenim delavcem ni dovoljeno,
razen če gre za opravljanje zdravstvenih storitev v okviru državnih presejalnih
programov in drugih posebnih programov, ki jih potrdi minister, pristojen za
zdravje, in je zagotovljen vir financiranja.
Javni zdravstveni zavodi in drugi javni
zavodi iz šestega odstavka 8. člena tega zakona se lahko z drugim
izvajalcem zdravstvene dejavnosti pogodbeno dogovorijo o opravljanju
zdravstvenih storitev.
53.č člen
Za namen spremljanja in izvajanja nadzora
nad izdanimi soglasji iz 53.b člena tega zakona in sklenjenimi podjemnimi
pogodbami iz prejšnjega člena vodi javni zdravstveni zavod ali drug javni zavod
iz šestega odstavka 8. člena tega zakona evidenco izdanih soglasij in
sklenjenih podjemnih pogodb, ki vsebuje naslednje podatke:
-       
osebno ime zdravstvenega delavca, kateremu je bilo izdano soglasje iz
53.b člena tega zakona,
-       
osebno ime zdravstvenega delavca, s katerim je bila sklenjena podjemna
pogodba iz prejšnjega člena,
-       
naziv izvajalca zdravstvene dejavnosti, za katerega zdravstveni delavec
opravlja zdravstvene storitve na podlagi izdanega soglasja iz 53.b člena tega
zakona,
-       
vrsta in obseg zdravstvenih storitev, ki jih zdravstveni delavec
opravlja na podlagi izdanega soglasja iz 53.b člena tega zakona,
-       
vrsta in obseg zdravstvenih storitev, ki jih na podlagi sklenjene
podjemne pogodbe opravlja zdravstveni delavec,
-       
podatki o dejanskem mesečnem obsegu ur opravljanja zdravstvenih storitev
oziroma podatki o dejanskem tedenskem obsegu opravljanja zdravstvenih storitev
pri drugem izvajalcu zdravstvene dejavnosti na podlagi izdanega soglasja iz
53.b člena tega zakona,
-       
dejansko število ur, ki jih je zdravstveni delavec opravil na podlagi
podjemne pogodbe,
-       
obdobje, za katerega je podeljeno soglasje iz 53.b člena tega zakona
oziroma sklenjena podjemna pogodba iz prejšnjega člena,
-       
podatek o preklicu soglasja iz 53.b člena tega zakona.
Zdravstveni delavec svojemu delodajalcu
podatke iz šeste alineje prejšnjega odstavka posreduje do 8. v mesecu za
pretekli mesec, in sicer na način, da so razvidni dan, ura začetka in konca
opravljanja zdravstvenih storitev pri drugem izvajalcu zdravstvene dejavnosti.
Zdravstveni delavec mora podatke posredovati za vsak mesec od prejetja soglasja
iz 53.b člena tega zakona.
Direktor zavoda iz prvega odstavka tega
člena poroča svetu javnega zavoda o izdanih soglasjih in o sklenjenih podjemnih
pogodbah v preteklem letu, in sicer do 28. februarja ob pripravi letnih
poročil.
54. člen
Zdravstveni zavodi in drugi izvajalci
zdravstvene dejavnosti so dolžni voditi zdravstveno
dokumentacijo in druge evidence v skladu s posebnim zakonom. V ta namen se zdravstveni zavodi in drugi izvajalci zdravstvene dejavnosti vključujejo v enoten in usklajen informacijski sistem.
Kadar se osebni podatki o zdravstvenem
stanju uporabljajo v znanstvenoraziskovalne namene, se morajo uporabljati na
način, ki onemogoča razpoznavo osebe, na katero se nanašajo. To velja tudi za
objavo rezultatov znanstvenoraziskovalnega dela.
55. člen
Zdravstveni delavec lahko samostojno
opravlja vsako delo, za katero ima ustrezno izobrazbo in je zanj usposobljen
ter ima na razpolago ustrezno opremo. Za svoje delo prevzema etično, strokovno,
kazensko in materialno odgovornost.
56. člen
Zdravstveni delavec lahko odkloni
zdravstveni poseg, če sodi, da ni v skladu z njegovo vestjo in z mednarodnimi
pravili medicinske etike.
Zdravstveni delavec mora o svojem ugovoru
vesti obvestiti zdravstveni zavod. Zdravstveni zavod mora to upoštevati, vendar bolnikom zagotoviti možnost za nemoteno uveljavljanje
pravic s področja zdravstvenega varstva.
Zdravstveni delavec ne sme odkloniti nujne
medicinske pomoči.
57. člen
Preskušanje še nepreverjenih metod
preprečevanja, odkrivanja, zdravljenja in rehabilitacije ter preskušanja
zdravil in opravljanja drugih biomedicinskih raziskav je dovoljeno le s
soglasjem ministrstva, pristojnega za zdravje ter s pisnim soglasjem bolnika, za mladoletne osebe in osebe pod
skrbništvom pa s pisnim soglasjem staršev oziroma skrbnika.
58. člen
Zdravstveni delavci smejo uporabljati samo
preverjene in strokovno neoporečne dopolnilne tradicionalne in alternativne
oblike diagnostike, zdravljenja in rehabilitacije, ki ne škodujejo zdravju
ljudi in jih odobri ministrstvo, pristojno za zdravje, s soglasjem medicinsko-etične komisije.
59. člen
Po tem zakonu so dovoljene samo tiste
dopolnilne tradicionalne in alternativne oblike diagnostike, zdravljenja in
rehabilitacije, ki ne škodujejo zdravju ljudi.
Pogoje za opravljanje dejavnosti iz
prejšnjega odstavka in postopek za njeno odobritev določi minister, pristojen
za zdravje.
Dovoljenje za opravljanje dejavnosti iz
prvega odstavka tega člena izdaja in odvzema ministrstvo, pristojno za zdravje.
Izvajalec dejavnosti iz prvega odstavka
tega člena mora o svojem delu voditi dokumentacijo, ki jo določi minister,
pristojen za zdravje.
60. člen
Za dajanje soglasij k zasnovi znanstveno
raziskovalnih projektov s področja zdravstva, soglasij k uporabi dopolnilnih
tradicionalnih in alternativnih oblik diagnostike, zdravljenja in
rehabilitacije, soglasij za opravljanje biomedicinskih raziskav, za dajanje
mnenj v postopkih preizkušanja zdravil v skladu s predpisi, ki urejajo
zdravila, za proučevanje drugih vprašanj ter oblikovanje mnenj in soglasij,
ministrstvo, pristojno za zdravje, ustanovi komisijo za medicinsko etiko, ki jo
sestavljajo strokovnjaki s področja medicine, medicinske etike ter drugih, z
medicinsko etiko povezanih področjih in zdravstveni delavci.
Pri posameznih izvajalcih zdravstvene
dejavnosti, visokošolskih oziroma znanstvenoraziskovalnih zavodih ter poklicnih
združenjih, zbornicah in društvih, se lahko za oblikovanje deontoloških mnenj
oziroma stališč do posameznega konkretnega primera ustanovijo komisije za
strokovno-etična vprašanja, če tako določa drug predpis ali akt izvajalca
zdravstvene dejavnosti, visokošolskega oziroma znanstvenoraziskovalnega zavoda
ali poklicnega združenja, zbornice ali društva.
Za pridobitev mnenj in soglasij komisije za
medicinsko etiko iz prvega odstavka tega člena se plačujejo pristojbine.
Pristojbine so namenski prihodek državnega proračuna, ki se porabijo za
financiranje delovanja komisije za medicinsko etiko. Višino pristojbine, ki je
odvisna od zahtevnosti in obsežnosti zadeve, roke in način plačila določi Vlada
Republike Slovenije.
Sestavo, pristojnosti in način dela
komisije za medicinsko etiko iz prvega odstavka tega člena, višino plačila
predsedniku in članom te komisije ter natančnejšo določitev pristojnosti
komisij za strokovno-etična vprašanja iz drugega odstavka tega člena določi
minister, pristojen za zdravje.
61. člen
Za vsako umrlo osebo je treba ugotoviti čas
in vzrok smrti, kar lahko opravi le za to pooblaščeni zdravnik.
Bolnik, ki umre v zdravstvenem zavodu ali
pri drugem izvajalcu zdravstvene dejavnosti, mora biti
obduciran. Strokovni vodja zdravstvenega zavoda ali oddelka lahko po svoji
presoji ali na željo svojcev odloči, da se obdukcija opusti, če je vzrok smrti
nesporen in če zdravnik, ki je umrlega zdravil, s tem soglaša.
Minister, pristojen za zdravje, predpiše natančnejše pogoje in
način opravljanja mrliškopregledne službe.
VII. ZDRAVSTVENI DELAVCI IN ZDRAVSTVENI SODELAVCI
62. člen
(delno
se preneha uporabljati)
Zdravstveno dejavnost lahko opravljajo
zdravstveni delavci, ki imajo ustrezno strokovno izobrazbo, so strokovno
usposobljeni za samostojno opravljanje dela v svojem poklicu in izpolnjujejo
druge pogoje (kvalifikacija), določene s tem zakonom in z drugimi predpisi.
Določene strokovne naloge s področja
zdravstvenega varstva opravljajo tudi zdravstveni sodelavci z ustrezno
strokovno izobrazbo nezdravstvene smeri.
Minister, pristojen za zdravje, predpiše seznam poklicev za
zdravstveno dejavnost, v katerem so določeni poklici zdravstvenih delavcev in
zdravstvenih sodelavcev, njihovo delovno področje in stopnje zahtevnosti dela
na področju zdravstvene dejavnosti.
63. člen
Zdravstveni delavec oziroma zdravstveni
sodelavec, ki opravlja svoje delo v neposrednem stiku z bolnikom, uporablja
slovenski jezik.
Javni zdravstveni zavod, druga pravna ali
fizična oseba, ki opravlja zdravstveno dejavnost, za posamezno delovno mesto
določijo potrebno stopnjo znanja slovenskega jezika. Pri pripravi akta iz
prejšnjega stavka upoštevajo:
-       
stopnje znanja po lestvici Skupnega evropskega jezikovnega okvira, pri
čemer se kot najnižjo stopnjo znanja določi raven B2;
-       
zahtevnost delovnega mesta;
-       
pomembnost in pogostnost stikov z bolnikom;
-       
način dela.
Ne glede na prejšnji odstavek se za
diplomirano medicinsko sestro oziroma diplomiranega zdravstvenika (v nadaljnjem
besedilu: diplomirana medicinska sestra), diplomirano babico oziroma
diplomiranega babičarja (v nadaljnjem besedilu: diplomirana babica) in magistra
oziroma magistro farmacije (v nadaljnjem besedilu: magister farmacije), ki
opravlja svoje delo v neposrednem stiku z bolnikom, zahteva znanje slovenskega
jezika na ravni C1 Skupnega evropskega jezikovnega okvira.
Znanje slovenskega jezika iz drugega in
tretjega odstavka tega člena se preverja pri izobraževalni ustanovi, ki je na
podlagi zakona, ki ureja javno rabo slovenščine, pooblaščena za preverjanje in
potrjevanje znanja slovenščine kot drugega oziroma tujega jezika (v nadaljnjem
besedilu: pooblaščena izobraževalna ustanova). Stroške preizkusa znanja
slovenskega jezika krije zdravstveni delavec oziroma zdravstveni sodelavec.
Pri pripravi programa preverjanja znanja
slovenskega jezika za zdravstvene delavce oziroma zdravstvene sodelavce, ki ga
pripravi pooblaščena izobraževalna ustanova, sodeluje ministrstvo, pristojno za
zdravje, ali pristojna zbornica oziroma strokovno združenje, ki ima javno
pooblastilo iz 87.c člena tega zakona.
Znanje slovenskega jezika se dokazuje z
dokazilom o zaključeni srednji šoli v slovenskem jeziku v Republiki Sloveniji
ali s potrdilom pooblaščene izobraževalne ustanove o uspešno opravljenem
preizkusu znanja slovenskega jezika.
Dokazilo iz prejšnjega odstavka se
predloži:
-       
ob prijavi na strokovni izpit;
-       
diplomirana medicinska sestra oziroma diplomirana babica, ki ima
pridobljeno poklicno kvalifikacijo v skladu s petim odstavkom 64. člena
tega zakona, ob zaposlitvi;
-       
zdravstveni delavec oziroma zdravstveni sodelavec, ki je poklicno
kvalifikacijo pridobil v drugi državi članici Evropske unije, državi Evropskega
gospodarskega prostora ali Švicarski konfederaciji, v postopku vpisa v register
iz šestega odstavka 64. člena tega zakona pri ministrstvu, pristojnem za
zdravje, ali pri zbornici oziroma strokovnem združenju, ki ima javno
pooblastilo iz 87.c člena tega zakona.
Izvajalci zdravstvene dejavnosti, vključeni
v mrežo javne zdravstvene službe, zagotovijo, da se na območjih občin, v
katerih živita italijanska ali madžarska narodna skupnost, bolniku zagotovi
pravica do sporazumevanja z zdravstvenimi delavci in zdravstvenimi sodelavci v
italijanskem ali madžarskem jeziku na stopnji znanja iz drugega oziroma iz
tretjega odstavka tega člena. Pravica iz prejšnjega stavka se bolniku lahko
omogoči v najbližji bolnišnici, ki leži zunaj območja občin, v katerih živi
avtohtona narodna skupnost, kadar na tem območju ni takšne ustanove.
63.a člen
Ne glede na določbo prve alineje sedmega
odstavka 63. člena tega zakona lahko diplomanti, ki v Republiki Sloveniji
zaključijo študij v jeziku, ki ni slovenski, opravljajo strokovni izpit s
pomočjo tolmača. Stroške tolmača krije kandidat sam.
Če diplomanti iz prejšnjega odstavka
nameravajo opravljati dejavnost v Republiki Sloveniji, se za dokazovanje znanja
jezika smiselno uporabljajo določbe zakona, ki ureja postopek priznavanja
poklicnih kvalifikacij za opravljanje reguliranih poklicev.
64. člen
(delno
se preneha uporabljati)
(delno
se preneha uporabljati)
Zdravstveni delavci in zdravstveni
sodelavci razen zdravnikov smejo samostojno opravljati delo v zdravstveni
dejavnosti po končani pripravniški dobi in opravljenem strokovnem izpitu.
Pripravništvo za zdravstvene delavce in
zdravstvene sodelavce traja šest mesecev.
Minister, pristojen za zdravje, predpiše
vsebino pripravništva, program in postopek opravljanja strokovnega izpita ter
določi pogoje oziroma primere, ko se šteje, da zdravstveni delavec oziroma
zdravstveni sodelavec izpolnjuje pogoje glede ustrezne poklicne kvalifikacije
na podlagi priznavanja pridobljenih kompetenc z delom, primere oprostitev
opravljanja pripravništva in oprostitev opravljanja strokovnega izpita.
Strokovni izpit za zdravnike in
zobozdravnike vsebuje poznavanje urgentne medicine in predpisov s področja
zdravstvenega varstva. Zdravniki ga lahko opravljajo kadarkoli v poteku
sekundariata, najprej pa po končanih šestih mesecih usposabljanja.
Ne glede na prvi odstavek tega člena smejo
delo v zdravstveni dejavnosti samostojno opravljati:
-       
diplomirana medicinska sestra in diplomirana babica, če ima zaključen
ustrezen študijski program prve stopnje, ki traja najmanj tri leta, in je lahko
dodatno izražen z enakovrednimi kreditnimi točkami ECTS, ter obsega vsaj 4.600
ur teoretičnega in kliničnega izobraževanja oziroma usposabljanja, pri čemer
trajanje teoretičnega izobraževanja predstavlja vsaj tretjino, trajanje
kliničnega usposabljanja pa vsaj polovico minimalnega trajanja usposabljanja,
-       
magister farmacije, če ima zaključen ustrezen študijski program druge
stopnje, ki traja najmanj pet let, in je lahko dodatno izražen z enakovrednimi
kreditnimi točkami ECTS, ter obsega najmanj štiri leta teoretičnega in praktičnega
izobraževanja oziroma usposabljanja ter najmanj šestmesečno praktično
usposabljanje v lekarni ali v bolnišnici pod vodstvom farmacevtskega oddelka
bolnišnice in ima opravljen strokovni izpit,
-       
zdravstveni administrativni sodelavec, če ima zaključeno srednjo
izobrazbo, kot jo določa seznam poklicev zdravstvenih delavcev in zdravstvenih
sodelavcev.
Poleg pogojev iz prejšnjega odstavka morajo
biti za samostojno opravljanje dela v zdravstveni dejavnosti izvajalci
posameznih zdravstvenih poklicev oziroma s posameznih področij vpisani v
register in imeti veljavno licenco. Osebam iz prvega in drugega odstavka 38. člena Zakona o
spremembah in dopolnitvah Zakona o zdravstveni dejavnosti (Uradni list RS,
št. 64/17) se licenca podeli za strokovna področja, ki se določijo v
predpisu iz sedmega odstavka tega člena. Poklice in
področja, za katere velja to določilo, v posebnem seznamu določi minister,
pristojen za zdravje, pri čemer poleg načela smotrnosti upošteva zahtevano
stopnjo izobrazbe in odgovornost za odločitve, ki vplivajo na zdravstveno
obravnavo, ter razvoj medicinske doktrine in medicinske tehnologije pri
varovanju zdravja, preprečevanju, odkrivanju in zdravljenju bolnikov in
poškodovancev. Nalogi vodenja registra in podeljevanja licenc lahko minister,
pristojen za zdravje, podeli zbornici ali strokovnemu združenju.
Licenca se podeli za določen čas – za dobo
sedmih let, podaljšati pa jo je možno na podlagi dokazil o strokovni
usposobljenosti za nadaljnje delo. V primeru ugotovljenih večjih strokovnih
napak je možen odvzem licence. Podrobnejše določbe o načinu, organih, evidenci
in postopku pri odločanju o podelitvi, podaljšanju in odvzemu licence se
določijo v pravilniku, ki ga za zdravstvene delavce in zdravstvene sodelavce v
poklicih ali dejavnostih, za katere je javno pooblastilo za to podeljeno
pristojni zbornici ali strokovnemu združenju, sprejme pristojna zbornica ali
strokovno združenje v soglasju z ministrom, pristojnim za zdravje, za druge
zdravstvene delavce in zdravstvene sodelavce pa minister, pristojen za zdravje.
V registru iz šestega odstavka tega člena
se vodijo naslednji podatki:
-       
osebno ime,
-       
datum in kraj rojstva,
-       
stalno oziroma začasno prebivališče,
-       
državljanstvo,
-       
podatki o diplomi, strokovnem izpitu, specializaciji in pridobljenih
dodatnih znanjih,
-       
datum in področje pridobljenih znanstvenih in pedagoških nazivov,
-       
članstvo v domačih in tujih strokovnih združenjih,
-       
izjava o uveljavljanju pravice do ugovora vesti,
-       
drugi podatki, ki so potrebni za opravljanje nalog in javnih pooblastil.
64.a člen
V primeru odvzema licence zdravstvenemu
delavcu ali zdravstvenemu sodelavcu ministrstvo, pristojno za zdravje, kadar ni
pristojne zbornice ali strokovnega združenje, ki ima javno pooblastilo iz 87.c
člena tega zakona oziroma pristojna zbornica ali strokovno združenje, ki ima
javno pooblastilo iz 87.c člena tega zakona, najpozneje v treh dneh od dneva
dokončne oziroma pravnomočne odločitve o začasnem ali trajnem odvzemu licence,
o tem prek informacijskega sistema za notranji trg, ki ga določa zakon, ki ureja
postopek priznavanja poklicnih kvalifikacij za opravljanje reguliranih
poklicev, obvesti pristojne organe drugih držav članic Evropske unije, držav
Evropskega gospodarskega prostora in Švicarske konfederacije.
V obvestilu iz prejšnjega odstavka se
navedejo podatki o zdravstvenem delavcu oziroma zdravstvenem sodelavcu:
-       
osebno ime, naslov bivališča, datum in kraj rojstva;
-       
poklic;
-       
podatek o organu, ki je sprejel odločitev o odvzemu licence;
-       
obseg omejitve ali prepovedi opravljanja poklica v zdravstveni dejavnosti
in
-       
obdobje, za katerega velja odvzem licence.
Ministrstvo, pristojno za zdravje, kadar ni
pristojne zbornice ali strokovnega združenje, ki ima javno pooblastilo iz 87.c
člena tega zakona oziroma pristojna zbornica ali strokovno združenje, ki ima
javno pooblastilo iz 87.c člena tega zakona, nemudoma obvesti pristojne organe
drugih držav članic Evropske unije, držav Evropskega gospodarskega prostora in
Švicarske konfederacije o ponovni podelitvi licence zdravstvenemu delavcu ali
zdravstvenemu sodelavcu, vključno z datumom podelitve licence.
65. člen
(črtan)
66. člen
(delno
se preneha uporabljati)
Zdravnik se po diplomi na medicinski
fakulteti zaposli kot sekundarij pod vodstvom mentorja. Po uspešno opravljenem
strokovnem izpitu nadaljuje z opravljanjem sekundariata ali pa se zaposli kot
specializant pod vodstvom mentorja.
Sekundariat traja dve leti in se konča s
preskusom usposobljenosti. Za samostojno delo z bolniki je zdravnik usposobljen
po uspešno opravljenem preskusu usposobljenosti oziroma po opravljenem
specialističnem izpitu.
Vsebino in potek sekundariata s preskusom
usposobljenosti predpiše zdravniška zbornica v sodelovanju z zdravstvenimi
zavodi in medicinsko fakulteto s pravilnikom, ki ga sprejme v soglasju z
ministrom, pristojnim za zdravje.
Preskus usposobljenosti vključuje
preverjanje teoretičnega in praktičnega znanja.
67. člen
(delno
se preneha uporabljati)
Na podlagi uspešno opravljenega preskusa
usposobljenosti oziroma strokovnega ali specialističnega izpita izda zdravniška
zbornica zdravniku in zobozdravniku dovoljenje za samostojno delo.
68. člen
(delno
se preneha uporabljati)
Zdravstveni delavci in zdravstveni
sodelavci z višjo ali visoko strokovno izobrazbo ali z univerzitetno izobrazbo
se za opravljanje zahtevnejših nalog zdravstvene dejavnosti specializirajo na
posameznih ožjih zdravstvenih strokovnih področjih.
Vrste, trajanje in vsebino specializacije,
postopek opravljanja specialističnega izpita ter imenovanje izpitne komisije za
zdravstvene delavce in zdravstvene sodelavce v poklicih ali dejavnostih, za
katere je javno pooblastilo za to podeljeno pristojni zbornici ali strokovnemu
združenju, določi pristojna zbornica ali strokovno združenje v soglasju z
ministrom, pristojnim za zdravje, za druge zdravstvene delavce in zdravstvene
sodelavce pa minister, pristojen za zdravje.
69. člen
(delno
se preneha uporabljati)
Zdravniku, zobozdravniku ali magistru farmacije odobri specializacijo pristojna zbornica na predlog
zdravstvenega zavoda oziroma, če gre za drugega izvajalca zdravstvene dejavnosti, na njegov predlog.
Drugemu zdravstvenemu delavcu in
zdravstvenemu sodelavcu z visoko strokovno izobrazbo odobri specializacijo
ministrstvo, pristojno za zdravje, na predlog zdravstvenega zavoda oziroma, če gre za drugega izvajalca
zdravstvene dejavnosti, na njegov predlog.
Zdravstvenim delavcem in zdravstvenim
sodelavcem z višjo strokovno izobrazbo odobri specializacijo delodajalec, če
gre za drugega izvajalca zdravstvene dejavnosti pa ministrstvo,
pristojno za zdravje.
Zdravstvenim delavcem in zdravstvenim
sodelavcem ne glede na stopnjo izobrazbe, ki niso zaposleni, odobri
specializacijo ministrstvo, pristojno za zdravje.
Pri odobravanju specializacij se upoštevajo
kadrovski normativi, določeni s planom zdravstvenega varstva.
Strokovno izpopolnjevanje
70. člen
Zdravstveni delavci in zdravstveni
sodelavci imajo pravico in dolžnost strokovnega izpopolnjevanja, zato jim mora
zavod omogočiti:
-       
stalno spremljanje razvoja zdravstvenih ved;
-       
občasno praktično izpopolnjevanje v ustreznih zdravstvenih zavodih;
-       
občasno preverjanje teoretičnega in praktičnega znanja.
Vsebino, roke in postopke strokovnega
izpopolnjevanja, razen za zdravnike in zobozdravnike, določi minister,
pristojen za zdravje.
71. člen
(prenehal
veljati)
Strokovno napredovanje
72. člen
Zdravstvenim delavcem in zdravstvenim
sodelavcem z visoko izobrazbo lahko za aktivni prispevek na strokovnem,
pedagoškem oziroma raziskovalnem področju ministrstvo, pristojno za zdravje, na predlog Zdravstvenega sveta
podeli naziv svetnik ali višji svetnik.
Minister, pristojen za zdravje, predpiše pogoje ter postopek za
podelitev nazivov iz prejšnjega odstavka.
Nagrade in priznanja
73. člen
Za dolgoletno in uspešno
zdravstvenovzgojno, organizacijsko in strokovno delo se lahko zdravniku ali
zobozdravniku podeli naziv primarij.
Republika Slovenija podeljuje zdravstvenim
delavcem in zdravstvenim sodelavcem nagrade in priznanja kot posebna družbena
priznanja za izjemne uspehe širšega družbenega pomena, ki prispevajo k
uspešnosti in učinkovitosti zdravstvenega varstva.
Minister, pristojen za zdravje, predpiše natančnejše pogoje za
podeljevanje naziva primarij ter nagrad in priznanj iz prejšnjega odstavka,
sestavo komisije in postopek za podeljevanje.
VII.A ZDRAVSTVENI DELAVEC OZIROMA ZDRAVSTVENI SODELAVEC, KI
IMA V DRUGI DRŽAVI ČLANICI EVROPSKE UNIJE, DRŽAVI EVROPSKEGA GOSPODARSKEGA
PROSTORA ALI ŠVICARSKI KONFEDERACIJI PRIDOBLJENO POKLICNO KVALIFIKACIJO
73.a člen
Zdravstveni delavec oziroma zdravstveni
sodelavec, ki ima v drugi državi članici Evropske unije, državi Evropskega
gospodarskega prostora ali Švicarski konfederaciji pridobljeno poklicno kvalifikacijo,
je upravičen, da se njegova poklicna kvalifikacija prizna po postopku, ki ga
določa zakon, ki ureja postopek priznavanja poklicnih kvalifikacij za
opravljanje reguliranih poklicev.
Po priznanju poklicne kvalifikacije se
zdravstveni delavec oziroma zdravstveni sodelavec iz prejšnjega odstavka na
podlagi vloge vpiše v register iz šestega odstavka 64. člena tega zakona.
Vloga za vpis v register zdravstvenih
delavcev, ki vsebuje podatke iz osmega odstavka 64. člena tega zakona, se
vloži pri ministrstvu, pristojnem za zdravje, oziroma pri zbornici ali
strokovnem združenju, ki ima javno pooblastilo iz 87.c člena tega zakona.
Vlogi za vpis v register zdravstvenih
delavcev se priloži:
1.     
potrdilo pooblaščene izobraževalne ustanove o uspešno opravljenem preizkusu
znanja slovenskega jezika v skladu s 63. členom tega zakona;
2.     
potrdilo pristojnega organa oziroma organizacije iz druge države članice
Evropske unije, države Evropskega gospodarskega prostora ali Švicarske
konfederacije, ki pri predložitvi ne sme biti starejše od treh mesecev in iz
katerega je razvidno:
- 
registracija pri pristojnem organu oziroma organizaciji;
- 
da ni obravnavan v postopku pred pristojnimi organi strokovnih združenj
ali zbornic v zvezi z opravljanjem poklica (v nadaljnjem besedilu: disciplinski
postopek), kazenskem ali drugem postopku, iz katerega izhaja prepoved
opravljanja poklica oziroma je izrečena prepoved opravljanja poklica;
3.     
dokazilo o priznanju poklicne kvalifikacije v skladu s prvim odstavkom
tega člena.
Zdravstvenemu delavcu oziroma zdravstvenemu
sodelavcu, ki ima v drugi državi članici Evropske unije, državi Evropskega
gospodarskega prostora ali Švicarski konfederaciji pridobljeno poklicno
kvalifikacijo za poklic, za katerega se v skladu s šestim odstavkom
64. člena tega zakona zahteva licenca, se licenca na podlagi vloge iz
tretjega odstavka tega člena podeli istočasno z vpisom v register zdravstvenih
delavcev, ob izpolnjevanju pogojev iz tega člena.
Zdravstvenemu delavcu oziroma zdravstvenemu
sodelavcu iz prvega odstavka tega člena se vpis v register oziroma podelitev
licence zavrne, če je iz potrdila pristojnega organa oziroma organizacije iz
druge države članice Evropske unije, države Evropskega gospodarskega prostora
ali Švicarske konfederacije razvidno, da je obravnavan v disciplinskem,
kazenskem ali drugem postopku ali če mu je bila v drugi državi članici Evropske
unije, državi Evropskega gospodarskega prostora ali Švicarski konfederaciji
izrečena prepoved opravljanja poklica.
Minimalne pogoje usposobljenosti in
pridobljenih pravic iz Direktive 2005/36/ES za poklice, za katere velja
avtomatično priznavanje poklicnih kvalifikacij, določi minister, pristojen za
zdravje.
Potrdila o pridobljenih poklicnih
kvalifikacijah v skladu s 64. členom tega zakona izdaja ministrstvo,
pristojno za zdravje, na podlagi vloge. Pogoje izdajanja potrdil podrobneje
določi minister, pristojen za zdravje.
VIII. STROKOVNI ORGANI
74. člen
Strokovno doktrino o krepitvi zdravja,
preprečevanju, ugotavljanju, zdravljenju, zdravstveni negi in rehabilitaciji
zbolelih, poškodovanih in oseb z motnjami v telesnem in duševnem razvoju
oblikujejo razširjeni strokovni kolegiji. Razširjeni strokovni kolegij je
najvišji strokovni organ na posameznem področju, ki usklajuje predloge klinik,
strokovnih združenj in zbornic, visokošolskih zavodov, zdravstvenih zavodov ter
posameznih strokovnjakov.
Razširjeni strokovni kolegiji se oblikujejo
pri klinikah, inštitutih in drugih zdravstvenih zavodih, ki jih določi
minister, pristojen za zdravje, na predlog klinik, strokovnih združenj in
visokošolskih zavodov, ki izvajajo programe za zdravstvene delavce. Razširjene strokovne kolegije sestavljajo svetniki, višji
svetniki, fakultetni učitelji in drugi priznani strokovnjaki na področju
zdravstvenega varstva.
75. člen
Strokovne predloge razširjenih strokovnih
kolegijev, ki vplivajo na vsebino in obseg zdravstvenega varstva, s tem pa na
zdravstveno politiko in financiranje zdravstvenega varstva, obravnava in
potrjuje zdravstveni svet kot najvišji strokovno usklajevalni organ na področju
zdravstvenega varstva. Zdravstveni svet oblikuje vsebino zdravstvenih programov
s stališča njihove izvedljivosti, enakomernega razvoja vseh strok in načela
enake dostopnosti. Od razširjenih strokovnih kolegijev lahko zahteva, da
strokovno doktrino prilagodijo ekonomskim možnostim države ali da predlagajo
izvajanje programov po prioritetah in v omejenem obsegu. Zdravstveni svet se
oblikuje pri ministrstvu, pristojnem za zdravje, iz predstavnikov zdravstvene stroke,
iz vrst svetnikov, višjih svetnikov, fakultetnih učiteljev in drugih priznanih
strokovnjakov s področja zdravstvenega varstva, zdravstvene ekonomike in
organizacije zdravstvenega varstva.
Zdravstveni svet:
-       
spremlja sistemska, razvojna in kadrovska vprašanja zdravstvenega
varstva ter predlaga ukrepe z opredelitvijo prednostnih nalog;
-       
spremlja zdravstvene potrebe v Republiki Sloveniji in predlaga
zdravstvene programe;
-       
sodeluje pri pripravi plana zdravstvenega varstva ter kadrovskih in
delovnih normativov;
-       
spremlja preskrbo z zdravili in predlaga ukrepe;
-       
obravnava druga pomembna vprašanja zdravstvenega varstva.
Zdravstveni svet spremlja izvajanje:
-       
preventivnega zdravstvenega varstva,
-       
razvojnoraziskovalnih nalog s področja zdravstvenega varstva,
-       
programa dela NIJZ in NLZOH,
-       
programov krepitve zdravja.
Sestavo, način imenovanja in način dela
Zdravstvenega sveta določi minister, pristojen za zdravje. K imenovanju članov Zdravstvenega sveta daje soglasje Vlada Republike Slovenije.
VIII.A OGLAŠEVANJE ZDRAVSTVENE DEJAVNOSTI IN OZNAČEVANJE
OBJEKTOV, V KATERIH SE OPRAVLJA ZDRAVSTVENA DEJAVNOST
75.a člen
Oglaševanje zdravstvene dejavnosti,
izvajalcev zdravstvene dejavnosti oziroma zdravstvenih storitev (v nadaljnjem
besedilu: oglaševanje zdravstvene dejavnosti) so oglaševalska sporočila in
druge oblike obveščanja javnosti ter ustvarjanje ugleda ali dobrega imena z
namenom pospeševanja opravljanja in trženja zdravstvene dejavnosti oziroma
zdravstvenih storitev.
Oglaševanje zdravstvene dejavnosti, ki je
zavajajoče, nedostojno oziroma nedovoljeno primerjalno glede na zakon, ki ureja
varstvo potrošnikov, je prepovedano.
Poleg zavajajočega oglaševanja, kot je
opredeljeno v zakonu, ki ureja varstvo potrošnikov, je zavajajoče oglaševanje
zdravstvene dejavnosti tudi oglaševanje, ki:
-       
na kakršen koli način, vključno s predstavitvijo izvajalcev zdravstvene
dejavnosti, zdravstvenih delavcev, zdravstvenih sodelavcev ali zdravstvenih
storitev, zavaja ali utegne zavajati,
-       
izkorišča ali bi lahko izkoriščalo bolnike zaradi njihove neizkušenosti,
neobveščenosti ali neznanja v dobičkonosne namene, ali
-       
vsebuje nejasnosti, čezmerna pretiravanja ali druge podobne vsebine, ki zavajajo
ali bi lahko zavajale.
Oglaševanje zdravstvene dejavnosti v
avdiovizualnih medijskih storitvah ureja poseben zakon.
75.b člen
Objekt, v katerem se opravlja zdravstvena
dejavnost, se označi z napisom z naslednjimi podatki:
-       
osebno ime oziroma firma in naslov izvajalca zdravstvene dejavnosti,
-       
navedba, ali gre za izvajalca zdravstvene dejavnosti v mreži javne zdravstvene
službe ali izven nje,
-       
strokovni naslov izvajalca zdravstvene dejavnosti, kadar gre za
zasebnega zdravstvenega delavca oziroma zasebnega zdravnika,
-       
vrsta zdravstvene dejavnosti, ki jo izvajalec zdravstvene dejavnosti
opravlja,
-       
delovni čas izvajalca zdravstvene dejavnosti.
Poleg podatkov iz prejšnjega odstavka lahko
napis na objektu vsebuje tudi seznam zdravstvenih delavcev in zdravstvenih
sodelavcev, ki opravljajo zdravstvene storitve, z navedbo strokovnega naslova.
Napis na objektu je v slovenskem jeziku, na
območjih občin, v katerih živita italijanska ali madžarska narodna skupnost, pa
tudi v italijanskem ali madžarskem jeziku.
IX. NADZORSTVO
76. člen
Pri izvajalcih zdravstvene dejavnosti se za
zagotavljanje zakonitosti, strokovnosti, kakovosti in varnosti dela opravljajo
naslednje vrste nadzora:
-       
notranji nadzor,
-       
strokovni nadzor s svetovanjem,
-       
upravni nadzor,
-       
sistemski nadzor,
-       
nadzor Zavoda za zdravstveno zavarovanje Slovenije nad izpolnjevanjem
pogodb z izvajalci zdravstvene dejavnosti,
-       
inšpekcijski nadzor.
Izvajalec zdravstvene dejavnosti in njegovi
zaposleni ali pogodbeni zdravstveni delavci oziroma zdravstveni sodelavci
morajo omogočiti nemoteno opravljanje nadzora iz prejšnjega odstavka.
76.a člen
Notranji nadzor opravlja izvajalec zdravstvene
dejavnosti in obsega:
-       
nadzor nad strokovnostjo, kakovostjo in varnostjo dela pri izvajalcu
zdravstvene dejavnosti,
-       
nadzor nad izvajanjem predpisov s področja opravljanja zdravstvene
dejavnosti in področja materialnega poslovanja,
-       
nadzor poslovanja, ki se nanaša na sredstva javnih financ.
Notranji nadzor se lahko izvaja kot redni
na podlagi programa, ki ga letno sprejme poslovodstvo zdravstvene dejavnosti,
ali kot izredni notranji nadzor, ki ga lahko uvede sam izvajalec zdravstvene
dejavnosti ali na predlog bolnikov oziroma njihovih ožjih družinskih članov ali
bližnjih oseb v skladu z zakonom, ki ureja pacientove pravice.
Postopek notranjega nadzora se začne s
sklepom, ki ga izda poslovodstvo izvajalca zdravstvene dejavnosti, in vsebuje:
-       
navedbo predsednika in članov komisije,
-       
navedbo namena in predvidenega obsega nadzora,
-       
rok, do katerega se zaključi nadzor.
O ugotovitvah notranjega nadzora komisija
iz prejšnjega odstavka poda poročilo poslovodstvu izvajalca zdravstvene
dejavnosti in lahko predlaga predvsem naslednje ukrepe:
-       
dodatno strokovno usposabljanje zdravstvenega delavca oziroma
zdravstvenega sodelavca pri izvajalcu zdravstvene dejavnosti,
-       
uvedbo postopka ugotavljanja nesposobnosti zdravstvenega delavca oziroma
zdravstvenega sodelavca,
-       
prepoved opravljanja zdravstvenih storitev, dokler niso odpravljene
pomanjkljivosti oziroma nepravilnosti, ki bi lahko povzročile neposredno
nevarnost za zdravje ljudi,
-       
dodelitev mentorja zdravstvenemu delavcu oziroma zdravstvenemu sodelavcu
pri izvajalcu zdravstvene dejavnosti,
-       
začetek disciplinskega postopka po zakonu, ki ureja delovna razmerja ali
postopka za ugotovitev morebitne odškodninske odgovornosti zdravstvenega
delavca oziroma zdravstvenega sodelavca pri izvajalcu zdravstvene dejavnosti,
-       
naznanitev suma storitve kaznivega dejanja pristojnim organom pregona,
-       
seznanitev pristojne zbornice oziroma strokovnega združenja s
pomanjkljivo strokovno usposobljenostjo zdravstvenega delavca oziroma
zdravstvenega sodelavca,
-       
izboljšanje sistema ali procesa, pri katerem je prišlo do napake,
-       
odpravo organizacijskih, materialnih in drugih nepravilnosti oziroma
pomanjkljivosti,
-       
predlog za vložitev predloga za izvedbo drugega nadzora iz prejšnjega
člena.
Notranji nadzor se zaključi s poročilom, v
primeru predlaganih ukrepov pa z odreditvijo ukrepov poslovodstva izvajalca
zdravstvene dejavnosti.
V primeru izrednega notranjega nadzora se
predlagatelju iz drugega odstavka tega člena na njegovo zahtevo posreduje
povzetek poročila komisije iz četrtega odstavka tega člena in informacije o
odrejenih ukrepih.
Izvajalec zdravstvene dejavnosti za namen
spremljanja preverjanja doseganja strokovnosti in zakonitosti vodi evidenco
izvedenih notranjih nadzorov in odrejenih ukrepov, ki vsebuje:
-       
navedbo obsega nadzora,
-       
datum uvedbe in zaključka nadzora,
-       
ugotovljene nepravilnosti in pomanjkljivosti,
-       
odrejene ukrepe,
-       
izvedene ukrepe.
Podatki iz evidence iz prejšnjega odstavka
se hranijo trajno.
Ne glede na določbe tretjega, četrtega,
petega, šestega in sedmega odstavka tega člena izvajalec zdravstvene dejavnosti,
ki je samozaposlen, opravlja notranji nadzor v obliki stalnega zagotavljanja
strokovnosti in zakonitosti svojega dela.
77. člen
(prenehal
veljati)
78. člen
Strokovni nadzor s svetovanjem obsega
nadzor nad strokovnostjo, kakovostjo in varnostjo dela pri izvajalcu
zdravstvene dejavnosti. Strokovni nadzor s svetovanjem lahko zajema:
-       
nadzor izvajalca zdravstvene dejavnosti v celoti ali samo njegove
posamezne notranje organizacijske enote,
-       
nadzor posameznega zdravstvenega delavca ali zdravstvenega sodelavca,
ali
-       
nadzor zdravstvene obravnave posameznega primera.
Strokovni nadzor s svetovanjem opravlja
zbornica oziroma strokovno združenje, ki ima javno pooblastilo, v sodelovanju s
klinikami, kliničnimi inštituti ali kliničnimi oddelki.
Pristojna zbornica ali strokovno združenje
v soglasju z ministrom, pristojnim za zdravje, podrobneje določi način
izvajanja strokovnega nadzora s svetovanjem za posamezno poklicno skupino.
Strokovni nadzor s svetovanjem se lahko
izvaja kot redni ali izredni nadzor. Redni strokovni nadzor s svetovanjem
izvaja pristojna zbornica ali strokovno združenje v skladu z letnim programom,
ki ga sprejme zbornica oziroma strokovno združenje s soglasjem ministra,
pristojnega za zdravje.
Izredni strokovni nadzor uvede pristojna
zbornica oziroma strokovno združenje samo, na zahtevo ministrstva, pristojnega
za zdravje, na predlog Zavoda za zdravstveno zavarovanje Slovenije, bolnika ali
njegovega ožjega družinskega člana, zdravstvenega delavca ali zdravstvenega
sodelavca, pristojne zbornice ali strokovnega združenja, zastopnika pacientovih
pravic ter drugih državnih organov (npr. varuh človekovih pravic, komisija za
preprečevanje korupcije, informacijski pooblaščenec).
Postopek strokovnega nadzora s svetovanjem
se začne s sklepom o začetku nadzora, ki ga izda pristojni organ zbornice ali
strokovnega združenja, in vsebuje:
-       
navedbo predsednika in članov komisije, ki jo sestavljajo predstavniki
zbornice oziroma strokovnega združenja, ki ima javno pooblastilo, in po potrebi
zunanji strokovnjaki s klinik, kliničnih inštitutov ali kliničnih oddelkov,
-       
navedbo namena in predvidenega obsega nadzora,
-       
rok, do katerega naj se zaključi nadzor.
Strokovni nadzor s svetovanjem obsega
naslednja nadzorna dejanja:
-       
pregled listinske dokumentacije in pridobitev njenih kopij,
-       
pregled podatkov oziroma dokumentacije, ki se hrani v informatizirani
obliki, in pridobitev kopij,
-       
pogovor z zdravstvenimi delavci oziroma zdravstvenimi sodelavci ali
drugimi zaposlenimi pri izvajalcu zdravstvene dejavnosti,
-       
pogovor z bolnikom ali njegovim ožjim družinskim članom,
-       
pregled listin,
-       
ogled in pregled posameznih objektov, prostorov, opreme in predmetov izvajalca
zdravstvene dejavnosti,
-       
fotografiranje ali snemanje na drug nosilec vizualnih podatkov oseb,
objektov, prostorov, opreme in predmetov izvajalca zdravstvene dejavnosti,
-       
brezplačen vpogled oziroma pridobitev podatkov iz uradnih evidenc in
drugih podatkov, ki se nanašajo na opravljanje zdravstvene dejavnosti
nadzorovanega izvajalca zdravstvene dejavnosti oziroma na opravljanje
zdravstvenih storitev ali poklica zdravstvenega delavca oziroma zdravstvenega sodelavca,
-       
druga nadzorna dejanja glede na namen nadzora.
79. člen
O ugotovitvah strokovnega nadzora s
svetovanjem komisija iz prve alineje šestega odstavka prejšnjega člena poda
poročilo predsedniku pristojne zbornice oziroma strokovnega združenja, v
katerem lahko predlaga naslednje ukrepe:
-       
dodatno strokovno usposabljanje zdravstvenega delavca ali zdravstvenega
sodelavca pri izvajalcu zdravstvene dejavnosti,
-       
dodelitev mentorja zdravstvenemu delavcu ali zdravstvenemu sodelavcu pri
izvajalcu zdravstvene dejavnosti,
-       
odvzem licence ali izbris iz registra zdravnikov oziroma registra iz
šestega odstavka 64. člena tega zakona, kadar za samostojno opravljanje
dela v zdravstveni dejavnosti ni pogoj pridobitev licence,
-       
naznanitev suma storitve kaznivega dejanja pristojnim organom pregona,
-       
izboljšanje sistema ali procesa, pri katerem je prišlo do nepravilnosti,
-       
odpravo organizacijskih, materialnih in drugih nepravilnosti oziroma
pomanjkljivosti,
-       
vložitev predloga za izvedbo drugega nadzora iz 76. člena tega
zakona.
Komisija iz prve alineje šestega odstavka
prejšnjega člena poročilo iz prejšnjega odstavka pred posredovanjem pristojni
zbornici oziroma strokovnemu združenju pošlje v mnenje izvajalcu zdravstvene
dejavnosti, pri katerem se izvaja nadzor.
Strokovni nadzor s svetovanjem se zaključi
s poročilom iz prvega odstavka tega člena ali z odreditvijo ukrepov predsednika
pristojne zbornice oziroma strokovnega združenja.
Če se pri strokovnem nadzoru s svetovanjem
ugotovijo večje pomanjkljivosti in nepravilnosti, lahko pristojna zbornica ali
strokovno združenje začasno, dokler niso odpravljene ugotovljene nepravilnosti
in pomanjkljivosti, prepove opravljanja dela posameznemu zdravstvenemu delavcu
ali zdravstvenemu sodelavcu ali o tem obvesti ministrstvo, pristojno za
zdravje, ki lahko začasno, dokler niso odpravljene ugotovljene nepravilnosti in
pomanjkljivosti, prepove opravljanje zdravstvene dejavnosti izvajalcu
zdravstvene dejavnosti ali njegovi notranji organizacijski enoti.
Izvajalec zdravstvene dejavnosti o
posameznih izvedenih ukrepih poroča pristojni zbornici ali strokovnemu
združenju. Če je iz poročila razvidno, da izvedeni ukrepi niso zadovoljivi
oziroma pomanjkljivosti niso bile odpravljene, vzroki za neizvedbo ukrepov ali
odpravo pomanjkljivosti pa so na strani izvajalca zdravstvene dejavnosti,
pristojna zbornica ali strokovno združenje predlaga ministrstvu, pristojnemu za
zdravje, odvzem dovoljenja za opravljanje zdravstvene dejavnosti v skladu s
četrto alinejo prvega odstavka 3.b člena tega zakona. Če gre za javni
zdravstveni zavod ali drug javni zavod iz 8. člena tega zakona, lahko
pristojna zbornica ali strokovno združenje poda svetu zavoda pobudo za
razrešitev direktorja zavoda. Če je bil strokovni nadzor s svetovanjem
opravljen v javnem zdravstvenem zavodu ali drugem javnem zavodu iz
8. člena tega zakona, o ugotovitvah strokovnega nadzora s svetovanjem,
ukrepih in realizaciji ukrepov direktor javnega zavoda obvesti svet zavoda.
V primeru izrednega strokovnega nadzora s
svetovanjem se predlagatelju iz petega odstavka prejšnjega člena na njegovo
zahtevo posreduje povzetek poročila iz prvega odstavka tega člena in informacije
o odrejenih ukrepih.
Pristojna zbornica oziroma strokovno
združenje za namen spremljanja doseganja strokovnosti dela izvajalcev
zdravstvene dejavnosti vodi evidenco izvedenih strokovnih nadzorov s
svetovanjem in odrejenih ukrepov, ki vsebuje:
-       
navedbo nadzorovanega izvajalca zdravstvene dejavnosti, njegove notranje
organizacijske enote, zdravstvenega delavca oziroma zdravstvenega sodelavca,
oziroma nadzorovane zdravstvene obravnave,
-       
sedež oziroma kraj opravljanja nadzora,
-       
datum uvedbe in zaključka nadzora,
-       
ugotovljene nepravilnosti in pomanjkljivosti,
-       
odrejene ukrepe,
-       
izvedene ukrepe.
Podatki iz evidence iz prejšnjega odstavka
se hranijo trajno.
Določbe tega zakona glede opravljanja
strokovnega nadzora s svetovanjem se smiselno uporabljajo tudi za ministrstvo,
pristojno za zdravje, kadar opravlja strokovni nadzor s svetovanjem na podlagi
79.a člena tega zakona.
79.a člen
V primeru, da za posamezne poklicne skupine
zdravstvenih delavcev ni organizirane pristojne zbornice ali strokovnega
združenja z javnim pooblastilom v skladu s tem zakonom, opravlja strokovni
nadzor ministrstvo, pristojno za zdravje.
Način izvajanja strokovnega nadzora s
svetovanjem iz prejšnjega odstavka predpiše minister, pristojen za zdravje.
80. člen
Upravni nadzor obsega nadzor nad izvajanjem
predpisov s področja opravljanja zdravstvene dejavnosti in zdravstvenega
zavarovanja ter področja materialnega poslovanja.
Upravni nadzor opravlja urad, pristojen za nadzor, kakovost in investicije v zdravstvu, po določbah tega zakona in na njegovi podlagi izdanih
podzakonskih predpisov, in lahko zajema nadzor:
-       
izvajalca zdravstvene dejavnosti v celoti ali samo njegove posamezne
notranje organizacijske enote,
-       
posameznega zdravstvenega delavca ali zdravstvenega sodelavca ali
-       
nadzor zdravstvene obravnave posameznega primera.
Upravni nadzor se opravlja kot redni nadzor
na podlagi programa urada, pristojnega za nadzor,
kakovost in investicije v zdravstvu, ali kot izredni
nadzor, ki ga uvede urad, pristojen za nadzor,
kakovost in investicije v zdravstvu, sam ali na
predlog Zavoda za zdravstveno zavarovanje Slovenije, bolnika ali njegovega
ožjega družinskega člana, zdravstvenega delavca ali zdravstvenega sodelavca,
pristojne zbornice ali strokovnega združenja, zastopnika pacientovih pravic ter
drugih državnih organov (npr. varuh človekovih pravic, komisija za
preprečevanje korupcije, informacijski pooblaščenec).
Postopek upravnega nadzora se začne s
sklepom o začetku upravnega nadzora, ki ga izda urad,
pristojen za nadzor, kakovost in investicije v zdravstvu, in vsebuje:
-       
navedbo predsednika in članov komisije,
-       
navedbo namena in predvidenega obsega nadzora,
-       
rok, v katerem se zaključi nadzor.
Upravni nadzor obsega naslednja nadzorna
dejanja:
-       
pregled listinske dokumentacije in pridobitev njenih kopij,
-       
pregled podatkov oziroma dokumentacije, ki se hrani v informatizirani
obliki in pridobitev kopij,
-       
pogovor z zdravstvenimi delavci oziroma zdravstvenimi sodelavci ali
drugimi zaposlenimi pri izvajalcu zdravstvene dejavnosti,
-       
pogovor z bolnikom ali njegovim ožjim družinskim članom,
-       
pregled listin,
-       
ogled in pregled posameznih objektov, prostorov, opreme in predmetov izvajalca
zdravstvene dejavnosti,
-       
fotografiranje ali snemanje na drug nosilec vizualnih podatkov oseb,
objektov, prostorov, opreme in predmetov izvajalca zdravstvene dejavnosti,
-       
brezplačni vpogled oziroma pridobitev podatkov iz uradnih evidenc in
drugih podatkov, ki se nanašajo na nadzorovanega izvajalca zdravstvene
dejavnosti,
-       
druga nadzorna dejanja glede na namen upravnega nadzora.
O ugotovitvah upravnega nadzora komisija iz
prve alineje četrtega odstavka tega člena poda poročilo uradu, pristojnemu za nadzor, kakovost in investicije v zdravstvu, v katerem lahko predlaga naslednje ukrepe:
-       
odpravo organizacijskih, materialnih in drugih nepravilnosti oziroma
pomanjkljivosti, prepoved opravljanja zdravstvene dejavnosti ali zdravstvenih
storitev, dokler niso odpravljene ugotovljene pomanjkljivosti oziroma
nepravilnosti, ki bi lahko povzročile neposredno nevarnost za zdravje ljudi,
-       
začetek disciplinskega postopka po zakonu, ki ureja delovna razmerja ali
postopka za ugotovitev morebitne odškodninske odgovornosti odgovorne osebe
izvajalca zdravstvene dejavnosti, zdravstvenega delavca, zdravstvenega
sodelavca ali drugega zaposlenega pri izvajalcu zdravstvene dejavnosti,
-       
naznanitev suma storitve kaznivega dejanja pristojnim organom pregona,
-       
vložitev predloga za izvedbo drugega nadzora iz 76. člena tega
zakona.
Komisija iz prve alineje četrtega odstavka
tega člena poročilo iz prejšnjega odstavka pošlje v mnenje izvajalcu
zdravstvene dejavnosti, pri katerem se opravlja nadzor. Upravni nadzor se
zaključi s poročilom iz prejšnjega odstavka, v primeru predlaganih ukrepov pa z
odreditvijo ukrepov urada, pristojnega za nadzor,
kakovost in investicije v zdravstvu.
Izvajalec zdravstvene dejavnosti o
posameznih izvedenih ukrepih v za to določenih rokih poroča uradu, pristojnemu za nadzor, kakovost in investicije v zdravstvu. Če je iz poročila iz prejšnjega stavka razvidno, da izvedeni
ukrepi niso zadovoljivi oziroma pomanjkljivosti niso bile odpravljene, vzroki
za neizvedbo ukrepov oziroma odpravo pomanjkljivosti pa so na strani izvajalca
zdravstvene dejavnosti, urad, pristojen za nadzor,
kakovost in investicije v zdravstvu, predlaga ministrstvu, pristojnemu za
zdravje, začetek postopka odvzema dovoljenja za
opravljanje zdravstvene dejavnosti v skladu s četrto alinejo prvega odstavka
3.b člena tega zakona ali poda svetu zavoda pobudo za razrešitev
direktorja zavoda, če gre za javni zdravstveni zavod ali drug javni zavod iz 8. člena
tega zakona. Če je bil upravni nadzor opravljen v javnem zdravstvenem zavodu
ali drugemu javnem zavodu iz 8. člena tega zakona, o ugotovitvah nadzora,
ukrepih in izvajanju ukrepov direktor zavoda obvesti svet zavoda.
V primeru ugotovljenih pomanjkljivosti
oziroma nepravilnosti izvajalec zdravstvene dejavnosti poročilo iz šestega
odstavka tega člena obravnava v okviru organov, pristojnih za kakovost in
varnost zdravstvene dejavnosti, in o tem poroča uradu, pristojnemu za nadzor,
kakovost in investicije v zdravstvu.
V primeru izrednega upravnega nadzora se
predlagatelju iz tretjega odstavka tega člena na njegovo zahtevo posreduje
povzetek poročila iz šestega odstavka tega člena in informacije o odrejenih
ukrepih.
Urad, pristojen za nadzor, kakovost in investicije
v zdravstvu, za namen spremljanja zakonitosti dela
izvajalcev zdravstvene dejavnosti vodi evidenco izvedenih upravnih nadzorov in
izrečenih ukrepov, ki vsebuje:
-       
navedbo nadzorovanega izvajalca zdravstvene dejavnosti, njegove notranje
organizacijske enote, nadzorovanega zdravstvenega delavca ali zdravstvenega
sodelavca ali nadzorovane zdravstvene obravnave,
-       
sedež oziroma kraj opravljanja nadzora,
-       
datum uvedbe in zaključka nadzora,
-       
ugotovljene nepravilnosti in pomanjkljivosti,
-       
izrečene ukrepe,
-       
izvedene ukrepe.
Podatki iz evidence iz prejšnjega odstavka
se hranijo trajno.
Minister, pristojen za zdravje, določi
postopek in način izvajanja upravnega nadzora.
Določbe tega člena se smiselno uporabljajo
tudi za nadzor nad zakonitostjo izvrševanja nalog, ki jih pristojna zbornica
oziroma strokovno združenje opravlja kot javno pooblastilo.
81. člen
Uradna oseba, ki opravlja upravni nadzor,
lahko izjemoma odredi začasni ukrep, da se prepreči neposredna nevarnost za
zdravje ljudi ali za zdravstvene razmere.
Proti začasnim ukrepom ima zdravstveni
zavod oziroma drug izvajalec zdravstvene dejavnosti v osmih dneh pravico pritožbe na ministrstvo, pristojno za zdravje. Pritožba ne zadrži izvršitve
ukrepov.
Če se pri pregledu ugotovi, da zdravstveni
delavec oziroma zdravstveni sodelavec zavoda ali drug
izvajalec zdravstvene dejavnosti ni sposoben
opravljati nalog, ki so mu zaupane, se o tem obvesti pristojno zbornico in
delodajalca.
82. člen
Urad, pristojen za nadzor, kakovost in
investicije v zdravstvu, lahko, če obstajajo razlogi
za sum, da so nastale nepravilnosti v zvezi z organizacijo ali strokovnostjo
delovnega procesa ali nepravilnosti v zvezi s kakovostjo in varnostjo dela
zdravstvenih delavcev, zdravstvenih sodelavcev ali zdravstvenih storitev pri
izvajalcu zdravstvene dejavnosti, ki zahtevajo celovit strokovni in upravni nadzor,
odredi sistemski nadzor.
Sistemski nadzor pomeni sočasno izvedbo
upravnega in strokovnega nadzora s svetovanjem po tem zakonu, lahko pa k
sočasni izvedbi nadzora urad, pristojen za nadzor,
kakovost in investicije v zdravstvu, pozove tudi Zavod
za zdravstveno zavarovanje Slovenije za nadzor po 83. členu tega zakona in
inšpekcijske organe iz 83.a člena tega zakona. Na poziv urada, pristojnega za nadzor, kakovost in investicije v zdravstvu, posamezne pristojne zbornice oziroma strokovna združenja
imenujejo za izvedbo strokovnega nadzora s svetovanjem svoje člane v komisijo
za izvedbo sistemskega nadzora, ki jo imenuje urad,
pristojen za nadzor, kakovost in investicije v zdravstvu. Izvedbo sistemskega nadzora vodi predsednik komisije za izvedbo
sistemskega nadzora, ki je predstavnik ministrstva, pristojnega za zdravje,
vsak član komisije pa izvaja nadzor v skladu s pooblastili in postopki izvajanja
posamezne vrste nadzora.
Glede zaključka postopka sistemskega
nadzora in glede vodenja evidence o izvedenih sistemskih nadzorih se
uporabljajo določbe tega zakona, ki urejajo izvajanje upravnega nadzora.
Minister, pristojen za zdravje, v
sodelovanju s pristojnimi zbornicami oziroma strokovnimi združenji določi
postopek in način izvajanja sistemskega nadzora.
83. člen
Zavod za zdravstveno zavarovanje Slovenije
nadzira izpolnjevanje pogodb, ki jih je sklenil za opravljanje zdravstvene
dejavnosti.
83.a člen
Inšpekcijski nadzor nad izvajanjem tega
zakona opravljajo inšpekcija, pristojna za zdravje, inšpekcija, pristojna za
delo, informacijski pooblaščenec, inšpekcija, pristojna za kulturo in medije
ter inšpekcija, pristojna za šolstvo in šport.
Inšpekcija, pristojna za zdravje, opravlja
nadzor nad izvajanjem prvega odstavka 3. člena, prve in druge alineje
četrtega, petega in enajstega odstavka 3.a člena, 24.a, 24.č in
34. člena, drugega odstavka 35. člena, petega odstavka
51. člena, 52. člena, tretjega odstavka 53.a, 53.b, 53.c in
53.č člena, prvega odstavka 62. ter prvega in šestega odstavka
64. člena, 75.a in 75.b člena tega zakona.
Inšpekcija, pristojna za delo, opravlja
nadzor nad izvajanjem 52.a, 52.b in 52.c člena tega zakona.
Informacijski pooblaščenec opravlja nadzor
nad izvajanjem tretjega odstavka 3. člena tega zakona v delu, ki se nanaša
na varstvo osebnih podatkov.
Inšpekcija, pristojna za kulturo in medije,
opravlja nadzor nad izvajanjem 63. člena tega zakona.
Inšpekcija, pristojna za šolstvo in šport,
opravlja nadzor nad izvajanjem 33. člena tega zakona.
Inšpekcijski organi iz tega člena izvajajo
nadzor v skladu z zakonom, ki ureja inšpekcijsko nadzorstvo, in predpisi, ki
urejajo delovanje teh inšpekcijskih organov.
Pri opravljanju nalog inšpekcijskega
nadzora ima inšpekcijski organ poleg pooblastil, določenih v zakonu, ki ureja
inšpekcijski nadzor, tudi naslednja pooblastila:
-       
predlaga ministrstvu, pristojnemu za zdravje, da odvzame dovoljenje za
opravljanje zdravstvene dejavnosti ali da izbriše zasebnega zdravstvenega
delavca iz registra zasebnih zdravstvenih delavcev,
-       
predlaga ministrstvu, pristojnemu za zdravje, ali pristojni zbornici ali
strokovnemu združenju, da odvzame licenco zdravstvenemu delavcu ali da
zdravstvenega delavca izbriše iz registra iz šestega odstavka 64. člena
tega zakona,
-       
prepove opravljanje zdravstvene dejavnosti izvajalcu zdravstvene
dejavnosti, ki nima dovoljenja za opravljanje zdravstvene dejavnosti iz 3.a
člena tega zakona,
-       
prepove opravljanje dela v zdravstveni dejavnosti zdravstvenemu delavcu
oziroma zdravstvenemu sodelavcu, ki ni vpisan v register iz šestega odstavka
64. člena tega zakona oziroma ki nima veljavne licence, če je licenca
pogoj za opravljanje dela v zdravstveni dejavnosti,
-       
prepove oglaševanje zdravstvene dejavnosti, ki ni v skladu s tem zakonom
in na stroške izvajalca zdravstvene dejavnosti odredi odstranitev prepovedanih
sredstev in načinov oglaševanja,
-       
prepove opravljanje dela ponudniku storitev, ki ni vložil prijave za
občasno oziroma začasno opravljanje storitev iz 24.a člena tega zakona,
-       
prepove opravljanje dela zdravstvenemu delavcu, ki nima soglasja iz
tretjega odstavka 53.b člena tega zakona oziroma zdravstvenemu delavcu, ki ni
posredoval podatkov za vpis v evidenco iz 53.č člena tega zakona,
-       
prepove izvajalcu zdravstvene dejavnosti omogočanje opravljanja dela
zdravstvenemu delavcu, ki ne izpolnjuje pogojev iz 53.b člena tega zakona.
X. ZDRUŽENJA IN ZBORNICE
84. člen
Zdravstveni zavodi in druge pravne osebe,
ki opravljajo zdravstveno dejavnost, ter zasebni zdravstveni delavci se lahko
povezujejo v združenja zdravstvenih zavodov zaradi:
-       
sodelovanja pri oblikovanju izhodišč za določanje cen zdravstvenih
storitev in sklepanju pogodb o izvajanju in financiranju zdravstvene
dejavnosti;
-       
sodelovanja pri sklepanju kolektivnih pogodb;
-       
uresničevanja drugih skupnih interesov.
85. člen
(prenehal
veljati)
86. člen
(delno
prenehal veljati)
Naloge, ki jih opravlja zbornica kot javna
pooblastila, se financirajo iz sredstev republiškega proračuna.
87. člen
Glede na interes zdravstvenih delavcev iz
posamezne poklicne skupine se lahko ustanovijo poklicne zbornice ali strokovna
združenja.
Zbornica oziroma strokovno združenje iz
prejšnjega odstavka je pravna oseba zasebnega prava, ki se ustanovi in deluje
po Zakonu o društvih, če ta zakon ne določa drugače.
87.a člen
(razveljavljen)
87.b člen
V zbornico ali strokovno združenje iz 87.
člena tega zakona se lahko, glede na interes, vključujejo tudi pravne osebe.
Ime zbornice oziroma strokovnega združenja mora vsebovati tudi besedo
»zbornica« ali »strokovno združenje«.
87.c člen
Zbornica ali strokovno združenje, ki mu
minister, pristojen za zdravje, podeli pooblastilo, opravlja kot javno
pooblastilo naslednje naloge:
-       
vodi register izvajalcev posamezne zdravstvene dejavnosti;
-       
izdaja potrdila o vpisu in izbrisu iz registra za zasebne izvajalce;
-       
izvaja strokovni nadzor s svetovanjem;
-       
izdaja, podaljšuje in odvzema licence izvajalcem posamezne zdravstvene
dejavnosti;
-       
načrtuje specializacije in specialistične izpite;
-       
v soglasju z ministrom, pristojnim za zdravje, izda pravilnike, s
katerimi podrobneje uredi področje, na katerem izvaja naloge javnega
pooblastila;
-       
v soglasju z ministrom, pristojnim za zdravje, določa priporočene tarife
za izvajalce.
Pri izvajanju nalog iz tega člena zbornica
ali strokovno združenje upošteva zakon, ki ureja splošni upravni postopek in
zakon, ki ureja upravni spor. Zoper odločitev zbornice oziroma strokovnega
združenja je dovoljena pritožba na ministrstvo, pristojno za zdravje.
Izvajanje nalog, ki jih zbornica oziroma
strokovno združenje opravlja kot javno pooblastilo, nadzira ministrstvo,
pristojno za zdravje.
87.d člen
Zbornica ali strokovno združenje ministru,
pristojnemu za zdravje, lahko poda pobudo z obrazloženim interesom za izvajanje
javnih pooblastil. Minister, pristojen za zdravje, ob upoštevanju javnega interesa
ter načela racionalne rabe javnega premoženja odloči o pobudi v roku enega
meseca od njenega prejema. Začetek postopka podelitve javnega pooblastila se
objavi v Uradnem listu Republike Slovenije. Izbira se opravi na javnem natečaju
ob smiselni uporabi določb zakona, ki ureja javna naročila, o javnem razpisu.
87.e člen
Zbornica ali strokovno združenje, kateremu
se podeli javno pooblastilo, mora ob prijavi v postopek podelitve javnega
pooblastila izpolnjevati najmanj naslednja merila:
-       
imeti mora včlanjenih najmanj 60% vseh zdravstvenih delavcev, ki
izvajajo naloge s področja delovanja zbornice ali strokovnega združenja;
-       
delovati mora na področju zagotavljanja strokovnosti in kakovosti v
posameznem poklicu oziroma na področju, ki ga pokriva;
-       
delovati mora na področju celotne države;
-       
imeti mora usposobljene kadre za izvajanje javnih pooblastil;
-       
imeti mora vzpostavljeno vso infrastrukturo za učinkovito izvajanje
javnih pooblastil;
-       
podati mora izračun stroškov izvajanja javnih pooblastil.
Minister, pristojen za zdravje, glede na
izpolnjevanje meril izda odločbo v upravnem postopku, s katero posamezni
zbornici oziroma strokovnemu združenju podeli pooblastilo za opravljanje vseh
ali posameznih nalog iz 87.c člena.
Odločba o dodelitvi javnih pooblastil se
objavi v Uradnem listu Republike Slovenije.
87.f člen
Minister, pristojen za zdravje, lahko
podeljeno javno pooblastilo omeji ali odvzame, če ugotovi, da izvajalec ne
izpolnjuje dodeljenih javnih pooblastil, in jih začne izvajati v okviru
ministrstva, pristojnega za zdravje, ali jih dodeli drugi organizaciji v skladu
s postopkom iz tega zakona.
Odločba o odvzemu javnega pooblastila se
objavi v Uradnem listu Republike Slovenije.
XI. KAZENSKE DOLOČBE
88. člen
Z globo od 3.000 do 50.000 eurov se kaznuje
za prekršek pravna oseba, ki:
-       
opravlja zdravstveno dejavnost brez dovoljenja iz prvega odstavka 3.a
člena tega zakona,
-       
nima zaposlenega odgovornega nosilca zdravstvene dejavnosti iz prve
alineje četrtega odstavka 3.a člena tega zakona oziroma pri kateri zdravstvene
storitve opravljajo osebe, ki ne izpolnjujejo pogojev iz tega zakona ali
zakona, ki ureja zdravniško službo (druga alineja četrtega odstavka
3.a člena tega zakona),
-       
odgovorni nosilec zdravstvene dejavnosti ne izpolnjuje pogojev iz petega
odstavka 3.a člena tega zakona,
-       
ministrstvu, pristojnemu za zdravje, ne sporoči sprememb v skladu z
enajstim odstavkom 3.a člena tega zakona,
-       
za opravljanje občasnih oziroma začasnih zdravstvenih storitev sklene
pogodbo s ponudnikom storitev, ki ni vložil oziroma podaljšal pisne prijave za
občasno ali začasno opravljanje storitev iz 24.a člena tega zakona,
-       
ji je bil podeljen naziv učni zavod, pa ne omogoči praktičnega pouka
učencev in študentov v skladu s 33. členom tega zakona,
-       
ne izpolnjuje predpisanih pogojev iz prvega odstavka 34. člena tega
zakona za izvajanje pripravništev ali specializacij, ki jih izvaja,
-       
izpolnjuje predpisane pogoje za izvajanje pripravništev ali
specializacij, pa ne sprejme na usposabljanje pripravnika ali specializanta v
skladu z drugim odstavkom 34. člena tega zakona,
-       
odredi delo prek polnega delovnega časa v nasprotju z 52.b členom tega
zakona,
-       
ne vodi posebne evidence o izvajanju dela prek polnega delovnega časa iz
četrtega odstavka 52.b člena tega zakona,
-       
ne zagotovi minimalnega dnevnega in tedenskega počitka oziroma ne
zagotovi enakovrednega nadomestnega počitka v skladu s prvim in drugim odstavkom
52.c člena tega zakona,
-       
omogoči opravljanje zdravstvenih storitev v nasprotju s tretjim odstavkom
53.a člena tega zakona,
-       
izda soglasje v nasprotju s 53.b členom tega zakona,
-       
sklene podjemno pogodbo v nasprotju s 53.c členom tega zakona,
-       
ne vodi posebne evidence izdanih soglasij in sklenjenih podjemnih pogodb
v skladu s 53.č členom tega zakona,
-       
ne vodi zdravstvene dokumentacije in drugih evidenc v skladu s posebnim
zakonom oziroma se ne vključi v enoten in usklajen informacijski sistem, kot to
določa prvi odstavek 54. člena tega zakona,
-       
zaposli zdravstvenega delavca oziroma zdravstvenega sodelavca, ki nima
ustreznega znanja slovenskega jezika iz 63. člena tega zakona ali v svojih
aktih ne opredeli ustrezne stopnje znanja slovenskega jezika v skladu z drugim
odstavkom 63. člena tega zakona,
-       
zaposli ali ima na drugi zakoniti podlagi zagotovljenega zdravstvenega
delavca oziroma zdravstvenega sodelavca, ki ne izpolnjuje pogojev iz
64. člena tega zakona za samostojno opravljanje dela v zdravstveni
dejavnosti,
-       
oglašuje zdravstveno dejavnost v nasprotju s 75.a členom tega zakona,
-       
označi objekt, v katerem se opravlja zdravstvena dejavnost, oziroma
napis na objektu v nasprotju s 75.b členom tega zakona,
-       
na območjih lokalnih skupnosti, v katerih živita italijanska ali
madžarska narodna skupnost, nima na objektu, v katerem se opravlja zdravstvena
dejavnost, napisa tudi v jeziku narodne skupnosti, kot to določa tretji odstavek
75.b člena tega zakona,
-       
onemogoča ali ovira nadzor (drugi odstavek 76. člena),
-       
pravočasno ne izvede ukrepov iz 79., 80. oziroma 82. člena tega
zakona.
Z globo od 1.000 do 15.000 eurov se za
prekršek iz prejšnjega odstavka kaznuje samostojni podjetnik posameznik ali
zasebni zdravstveni delavec.
Z globo od 300 do 5.000 eurov se za
prekršek iz prvega odstavka tega člena kaznuje tudi odgovorna oseba pravne
osebe, samostojnega podjetnika posameznika in zasebnega zdravstvenega delavca.
Prekrškovni organ za vodenje postopka o
prekršku iz šestnajste, dvaindvajsete in triindvajsete alineje prvega odstavka
tega člena je inšpekcija, pristojna za zdravje.
89. člen
Z globo od 300 do 5.000 eurov se kaznuje za
prekršek zdravstveni delavec ali zdravstveni sodelavec, ki:
-       
kljub zahtevi zdravnika, ki nadaljuje zdravljenje, temu ne posreduje
dokumentacije iz petega odstavka 51. člena tega zakona,
-       
zapusti delovno mesto, preden dobi nadomestitev, če to pomeni nevarnost
za zdravje bolnikov (prvi odstavek 52. člena),
-       
v času stavke ne zagotavlja storitev v skladu z drugim odstavkom
52. člena tega zakona,
-       
opravlja zdravstvene storitve pri drugem izvajalcu zdravstvene
dejavnosti v nasprotju s 53.b členom tega zakona,
-       
opravlja delo v zdravstveni dejavnosti, pa ni usposobljen v skladu s
prvim odstavkom 62. člena tega zakona,
-       
opravlja delo v zdravstveni dejavnosti in ne izpolnjuje pogojev za
samostojno opravljanje dela iz 64. člena tega zakona.
Z globo od 300 do 5.000 eurov se kaznuje za
prekršek ponudnik storitev, ki:
-       
opravlja zdravstvene storitve in ni vložil prijave oziroma podaljšal
prijave za občasno ali začasno opravljanje storitev iz 24.a člena tega zakona,
-       
prejemniku storitev ne sporoči podatkov iz 24.č člena tega zakona.
89.a člen
Za prekrške iz tega zakona se lahko v
hitrem postopku izreče globa tudi v znesku, ki je višji od najnižje predpisane
globe, določene s tem zakonom.
90. člen
(prenehal
veljati)
91. člen
(prenehal
veljati)

Zakon o zdravstveni dejavnosti (Uradni list
RS, št. 9/92)
vsebuje naslednje prehodne in končne določbe:
»XII. PREHODNE IN KONČNE DOLOČBE
92. člen
Z dnem uveljavitve tega zakona prevzame
Republika Slovenija pravice in obveznosti ustanovitelja javnih zavodov, ki
opravljajo zdravstveno dejavnost na sekundarni in terciarni ravni in na
primarni ravni za študente.
Premoženje v javni lastnini, s katerim
upravljajo zavodi iz prejšnjega odstavka, postane z dnem uveljavitve tega
zakona lastnina Republike Slovenije, razen objektov iz 66. člena zakona o
zavodih.
Republika Slovenija lahko pravice
ustanovitelja prenese na širšo lokalno skupnost.
93. člen
Obstoječi zdravstveni zavodi in naravna
zdravilišča morajo uskladiti svojo organiziranost in delovanje s tem zakonom v
šestih mesecih po uveljavitvi tega zakona.
Ministrstvo, pristojno za zdravstvo, v enem
letu po uveljavitvi tega zakona opravi verifikacijo vseh obstoječih
zdravstvenih zavodov in naravnih zdravilišč ter preveri izpolnjevanje pogojev
za naziv klinika in inštitut.
94. člen
Do sprejema plana zdravstvenega varstva
deluje mreža javne zdravstvene službe največ v obstoječem obsegu.
Do sprejema meril za mrežo javne
zdravstvene službe ni dovoljeno investirati v nove prostorske zmogljivosti.
95. člen
Ustanovitelji javnih zavodov, ki opravljajo
zdravstveno dejavnost, so dolžni v šestih mesecih od
sprejema plana zdravstvenega varstva odločiti, kateri javni zavodi nadaljujejo
z delom kot javni zdravstveni zavodi.
Zdravstveni zavodi, drugi zavodi in
organizacije, ki opravljajo zdravstveno dejavnost in so pridobili pravico
javnosti po zakonu o zavodih, ter druge pravne osebe, ki opravljajo zdravstveno
dejavnost kot javno službo, si morajo v roku iz prejšnjega odstavka pridobiti
koncesijo za opravljanje javne službe, sicer jim po tem roku preneha pravica za
opravljanje javne službe.
96. člen
Delavci, ki opravljajo zdravstvene storitve
in jim je bila po prej veljavnih predpisih priznana strokovna izobrazba oziroma
so si strokovno izobrazbo pridobili v ustreznih zdravstvenih šolah in jim je
bil priznan temu ustrezni naziv oziroma imajo naziv po 145. členu zakona o
zdravstvenem varstvu (Uradni list SRS, št. 1/80, 45/82, 42/85 in Uradni list
RS, št. 8/90), obdržijo svoj naziv in lahko opravljajo zdravstvene storitve, za
katere se zahteva strokovna izobrazba, ki jo imajo po predpisih, veljavnih do
uveljavitve tega zakona.
97. člen
Zdravstveni delavci in zdravstveni
sodelavci, ki so opravili pripravništvo, strokovni izpit in specializacijo do
uveljavitve tega zakona, obdržijo dosedanje strokovne nazive.
Zdravniki, ki so začeli opravljati
pripravništvo pred uveljavitvijo tega zakona, in zdravniki, ki bodo končali
študij medicine po 5-letnem programu, vendar najdlje do 31. 12. 1995,
dokončajo pripravništvo in opravijo strokovni izpit po predpisih, ki so veljali
pred uveljavitvijo tega zakona.
Zdravstveni delavci in zdravstveni
sodelavci, ki so ob uveljavitvi tega zakona na specializaciji, nadaljujejo
specializacijo po predpisih, veljavnih do uveljavitve tega zakona.
98. člen
Obveznost sekundariata nastopi za
zdravnike, ki bodo opravili pripravništvo in strokovni izpit po preteku 12
mesecev po uveljavitvi tega zakona.
Zdravniki, ki so opravili strokovni izpit
in začeli samostojno delati pred uveljavitvijo določbe iz prejšnjega odstavka,
niso dolžni opraviti sekundariata.
Obveznost iz prvega odstavka 71. člena
nastopi za vse zdravnike in zobozdravnike najkasneje 24 mesecev po uveljavitvi
tega zakona in se začne izvajati po programu, ki ga sprejme pristojna zbornica
s soglasjem ministrstva, pristojnega za zdravstvo.
99. člen
Zdravniška zbornica se ustanovi najpozneje
šest mesecev po uveljavitvi tega zakona.
Za izdelavo in vodenje registra zdravnikov
in zobozdravnikov iz 85. člena tega zakona, posreduje medicinska fakulteta na
zahtevo zdravniške zbornice podatke o strokovni izobrazbi zdravnikov in
zobozdravnikov.
Zavodi, organizacije in drugi organi posredujejo
zdravniški zbornici na njeno zahtevo podatke o zdravnikih in zobozdravnikih ter
njihovem delu, ki jih zbornica potrebuje za izvajanje svojih nalog.
Javna pooblastila, ki jih določa ta zakon,
začne zbornica izvajati, ko da k določbam statuta soglasje Vlada Republike
Slovenije in ko ministrstvo, pristojno za zdravstvo, ugotovi, da so izpolnjeni
strokovni, kadrovski in materialni pogoji za prevzem posameznega javnega
pooblastila.
Do prevzema javnih pooblastil iz prejšnjega
odstavka opravlja te naloge ministrstvo, pristojno za zdravstvo.
100. člen
Minister, pristojen za zdravstvo, sprejme
izvršilne predpise po tem zakonu v šestih mesecih od uveljavitve tega zakona.
Ministrstvo, pristojno za zdravstvo,
postavi register iz 40. člena tega zakona najpozneje v šestih mesecih od
uveljavitve tega zakona.
101. člen
Do sprejema posebnega zakona iz prvega
odstavka 54. člena tega zakona se uporablja zakon o evidencah na področju
zdravstva (Uradni list SFRJ, št. 22/78 in 18/88) s tem, da se vodijo posebne
zbirke podatkov za bolnike s sladkorno boleznijo, tuberkulozo, rakom in duševno
boleznijo v skladu z 18. členom zakona.
102. člen
Do sprejema izvršilnih predpisov iz prvega
odstavka 100. člena tega zakona se uporabljajo izvršilni predpisi, ki so
veljali do uveljavitve tega zakona, kolikor niso v nasprotju s tem zakonom.
103. člen
Z uveljavitvijo tega zakona prenehajo
veljati:
-       
zakon o zdravstvenem varstvu (Uradni list SRS, št. 1/80, 45/82, 42/85 in
Uradni list RS, št. 8/90) v delu, ki se nanaša na zdravstvene organizacije in
zdravstvene delavce,
-       
zakon o Zavodu SR Slovenije za zdravstveno varstvo (Uradni list SRS, št.
8/73),
-       
zakon o nagradah in priznanjih dr. Jožeta Potrča (Uradni list SRS, št.
11/84).
104. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah zakona o
zdravstveni dejavnosti (Uradni list RS, št. 37/95)
vsebuje naslednjo končno določbo:
»4. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembi zakona o zdravstveni
dejavnosti – ZZDej-C (Uradni list RS, št. 8/96)
vsebuje naslednjo končno določbo:
»2. člen
Ta zakon začne veljati naslednji dan po objavi v Uradnem listu Republike Slovenije.«.

Zakon o dopolnitvi zakona o zdravstveni
dejavnosti – ZZDej-D (Uradni list RS, št. 90/99)
vsebuje naslednjo končno določbo:
»2. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o zdravniški službi – ZZdrS (Uradni list
RS, št. 98/99)
vsebuje naslednjo končno določbo:
»93. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah zakona o
zdravstveni dejavnosti – ZZDej-E (Uradni list RS, št. 31/00)
spreminja 93. člen zakona tako, da se glasi:
»93. člen
Obstoječi zdravstveni zavodi in naravna
zdravilišča morajo uskladiti svojo organiziranost in delovanje s tem zakonom v
šestih mesecih po uveljavitvi tega zakona.
Ministrstvo, pristojno za zdravstvo, v enem
letu po uveljavitvi tega zakona opravi verifikacijo vseh obstoječih
zdravstvenih zavodov in naravnih zdravilišč ter preveri izpolnjevanje pogojev
za naziv klinika, klinični inštitut ali klinični
oddelek.«;
ter vsebuje naslednjo prehodno in končno
določbo:
»3. člen
Izvršilni predpis iz prvega odstavka 18.
člena zakona minister, pristojen za zdravstvo, sprejme v roku 3 mesecev od
uveljavitve tega zakona. Do takrat se uporablja pravilnik o pogojih za
pridobitev naziva klinika oziroma inštitut (Uradni list RS, št. 7/95, 54/96 in
51/98) v tistem delu, ki ni bil razveljavljen z odločbo ustavnega sodišča.
4. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o preprečevanju dela in zaposlovanja na
črno – ZPDZC (Uradni list RS, št. 36/00)
vsebuje naslednjo končno določbo:
»24. člen
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne po preteku
dvanajst mesecev od njegove uveljavitve, razen določb 6., 19. in 20. člena, ki
se uporabljajo od dneva uveljavitve tega zakona.«.

Zakon o spremembah in dopolnitvah zakona o zdravstveni
dejavnosti – ZZDej-F (Uradni list RS, št. 45/01)
vsebuje naslednje prehodne in končno določbo:
»13. člen
Minister, pristojen za zdravstvo, sprejme
predpis iz drugega odstavka 79.a člena tega zakona v šestih mesecih od
uveljavitve tega zakona.
14. člen
Poklicne zbornice, ki že delujejo na
področju zdravstvene dejavnosti in niso ustanovljene na podlagi drugega zakona,
morajo uskladiti svoje delovanje z določbami tega zakona v roku osmih mesecev
od dneva uveljavitve tega zakona.
15. člen
Do prevzema javnega pooblastila strokovnega
nadzora s svetovanjem iz 87.a člena tega zakona opravlja to nalogo ministrstvo,
pristojno za zdravstvo.
16. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o opravljanju zdravstvenih poklicev v
Republiki Sloveniji za državljane drugih držav članic Evropske unije – ZOZPEU
(Uradni list RS, št. 86/02)
vsebuje naslednjo končno določbo:
»7. člen
(končna
določba)
Ta zakon začne veljati petnajsti dan po
objavi v Uradnem listu Republike Slovenije, uporablja pa se od dne pristopa
Republike Slovenije k Evropski uniji.«.

Zakon o spremembah in dopolnitvah zakona o
zdravstveni dejavnosti – ZZDej-G (Uradni list RS, št. 2/04)
vsebuje naslednje prehodne in končne določbe:
»PREHODNE IN KONČNE DOLOČBE
9. člen
Ne glede na določbo 4. člena tega zakona
lahko v obdobju do 31. julija 2004 traja delo preko polnega delovnega časa v
povprečju največ 15 ur tedensko. Izjemoma lahko v tem obdobju traja delo preko
polnega delovnega časa dalj, vendar ne več kot 25 ur tedensko, če delodajalec za
opravljanje dela ni mogel zaposliti novega zdravstvenega delavca oziroma
zdravstvenega sodelavca, ker se ni nihče prijavil na objavo prostega delovnega
mesta ali ni nihče izpolnjeval pogojev za zaposlitev. Časovna omejitev
tedenskega delovnega časa preko polnega delovnega časa se upošteva kot
povprečna omejitev v določenem časovnem obdobju, ki ne sme biti daljše od
štirih mesecev. Na zahtevo reprezentativnega sindikata je delodajalec dolžan
izstaviti dokazilo o izpolnjevanju pogojev za izjemno prekoračitev omejitve
dela preko polnega delovnega časa iz tega člena.
10. člen
Diplomirana medicinska sestra in
diplomirana babica, ki je začela opravljati pripravništvo pred uveljavitvijo
tega zakona, in diplomirana medicinska sestra in diplomirana babica, ki bo končala
študij po triletnem programu, ki obsega 2.250 ur, opravi pripravništvo in
strokovni izpit po predpisih, ki so veljali pred uveljavitvijo tega zakona,
vendar najdlje do 31. 12. 2009.
11. člen
Diplomirani medicinski sestri in
diplomirani babici, ki je diplomo pridobila po študijskem programu, ki je
obsegal 2.250 ur, ima končano pripravništvo in opravljen strokovni izpit, se
prizna enaka kvalifikacija kot tisti, ki konča študij skladno s 7. členom tega
zakona.
Višji medicinski sestri, višjemu
zdravstvenemu tehniku oziroma višjemu medicinskemu tehniku, ki je diplomo
pridobila oziroma pridobil po prej veljavnih študijskih programih, ima končano
pripravništvo, opravljen strokovni izpit in tri leta opravljanja svojega
poklica v zadnjih petih letih, se prizna enaka kvalifikacija kot tisti oziroma
tistemu, ki konča študij skladno s 7. členom tega zakona, in lahko samostojno
opravlja delo v zdravstveni dejavnosti.
12. člen
Kvalifikacija magister farmacije iz 7.
člena tega zakona se prizna tudi tistim, ki:
-       
so strokovni naslov magister farmacije pridobili po prej veljavnih
oziroma še veljavnem študijskem programu ter so opravili oziroma začeli
opravljati pripravništvo in strokovni izpit pred 1. 5. 2004;
-       
diplomirajo do 30. 4. 2004 in opravijo skrajšan program praktičnega
usposabljanja, ki vsebinsko ustreza šestmesečnemu pripravništvu v lekarni ali
bolnišnici pod vodstvom farmacevtskega oddelka bolnišnice, ter opravijo
strokovni izpit;
-       
diplomirajo po 30. 4. 2004, vendar najpozneje do 31. 12. 2010, in
opravijo šestmesečno obvezno pripravništvo v lekarni ali bolnišnici pod
vodstvom farmacevtskega oddelka bolnišnice in strokovni izpit.
13. člen
Minister izda predpis in objavi sezname iz
8. člena tega zakona v treh mesecih po uveljavitvi tega zakona, register pa se
vzpostavi z dnem pristopa Republike Slovenije k Evropski uniji.
14. člen
Z dnem uveljavitve tega zakona se v
podnaslovu 2. člena zakona o opravljanju zdravstvenih poklicev v Republiki
Sloveniji za državljane drugih držav članic Evropske unije (Uradni list RS, št.
86/2002) besedi "splošni pogoji" nadomestita z besedama "splošen
pogoj", besedilo "Pogoja za opravljanje poklica iz prejšnjega člena
sta: 1." se nadomesti z besedilom "Pogoj za opravljanje poklica iz
prejšnjega člena je", črta se 2. točka, v 4. členu pa se beseda
"pogojev" nadomesti z besedo "pogoja".
Podzakonske akte, izdane na podlagi zakona
o zdravstveni dejavnosti, ki urejajo pripravništvo, strokovni izpit in
specializacije, je potrebno uskladiti z določbami tega zakona v treh mesecih od
uveljavitve tega zakona.
15. člen
Ta zakon začne veljati naslednji dan po
objavi v Uradnem listu Republike Slovenije, določbi 2. in 8. člena tega zakona
pa se začneta uporabljati z dnem pristopa Republike Slovenije k Evropski uniji.«.

Zakon o dopolnitvah Zakona o zdravstveni
dejavnosti – ZZDej-H (Uradni list RS, št. 80/04)
vsebuje naslednjo končno določbo:
»5. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o pacientovih pravicah – ZPacP (Uradni
list RS, št. 15/08)
v zvezi s prenehanjem veljavnosti določb 47., 48. in 50. člena, tretjega
odstavka 51. člena, 77. člena ter 7. in 8. točke prvega odstavka 89. člena zakona
določa:
»Določbe se uporabljajo do začetka uporabe
tega zakona.«;
ter vsebuje naslednjo končno določbo:
»92. člen
(uveljavitev in
uporaba zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne šest
mesecev po njegovi uveljavitvi, razen določb 16. in 17. člena tega zakona, ki
se začneta uporabljati eno leto po uveljavitvi tega zakona.«.

Zakon o spremembah in dopolnitvah Zakona o
zdravstveni dejavnosti – ZZDej-I (Uradni list RS, št. 23/08)
vsebuje naslednji prehodni in končno določbo:
»7. člen
Prijave za vpis v register iz 24.a člena
zakona, ki so jih vložili ponudniki storitev pred uveljavitvijo tega zakona, se
rešujejo po predpisih, ki so veljali na dan vložitve.
8. člen
Minister, pristojen za zdravje, uskladi
predpis iz prvega odstavka 18. člena in izda predpis iz 24.b člena zakona v
enem mesecu po uveljavitvi tega zakona.
9. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zdravniški službi – ZZdrS-E (Uradni list RS, št. 58/08)
vsebuje naslednjo končno določbo:
»44. člen
Ta zakon začne veljati petnajsti dan po
objavi v Uradnem listu Republike Slovenije, določbe drugega do petega odstavka
26. člena tega zakona pa se začnejo uporabljati z dnem uveljavitve uredbe iz
petega odstavka 26. člena tega zakona.«.

Zakon o duševnem zdravju – ZDZdr (Uradni list
RS, št. 77/08)
vsebuje naslednjo končno določbo:
»114. člen
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne eno leto po
njegovi uveljavitvi.«.

Zakon za uravnoteženje javnih financ – ZUJF
(Uradni list RS, št. 40/12)
določa tudi:
»V. DEL
PREHODNE IN KONČNE DOLOČBE SPREMEMB IN DOPOLNITEV ZAKONOV, TRAJNIH
UKREPOV IN ZAČASNIH
UKREPOV
2. Zakon o
zdravstveni dejavnosti
204. člen
Minister, pristojen za zdravje, izda
predpis iz četrtega odstavka 53.c člena zakona v dveh mesecih od dneva uveljavitve
tega zakona.
Do uveljavitve predpisa iz prejšnjega
odstavka se uporablja Uredba o merilih za sklepanje podjemnih pogodb ali drugih
pogodb civilnega prava za opravljanje zdravstvenih storitev v mreži javne
zdravstvene službe (Uradni list RS, št. 36/09).
Pogodbe, sklenjene na podlagi 65. člena
Zakona o zdravniški službi (Uradni list RS, št. 72/06 – uradno prečiščeno
besedilo, 15/08 – ZPacP, 58/08 in 107/10 – ZPPKZ) in Uredbe o merilih za
sklepanje podjemnih pogodb ali drugih pogodb civilnega prava za opravljanje
zdravstvenih storitev v mreži javne zdravstvene službe (Uradni list RS, št.
36/09), ostanejo v veljavi do izteka veljavnosti teh pogodb.
205. člen
Z dnem uveljavitve tega zakona prenehajo
veljati določbe drugega, tretjega, četrtega in petega odstavka 65. člena Zakona
o zdravniški službi (Uradni list RS, št. 72/06 – uradno prečiščeno besedilo,
15/08 – ZPacP, 58/08 in 107/10 – ZPPKZ) in Uredba o merilih za sklepanje
podjemnih pogodb ali drugih pogodb civilnega prava za opravljanje zdravstvenih
storitev v mreži javne zdravstvene službe (Uradni list RS, št. 36/09).«;
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po objavi v
Uradnem listu Republike Slovenije.«.

Zakon o spremembah in dopolnitvah Zakona o
zdravstveni dejavnosti – ZZDej-J (Uradni list RS, št. 14/13)
vsebuje naslednje prehodne in končno določbo:
»PREHODNE IN KONČNA DOLOČBA
10. člen
Vlada Republike Slovenije sprejme
ustanovitvena akta NIJZ in NLZOH najpozneje v treh mesecih od uveljavitve tega
zakona.
NIJZ z dnem ustanovitve začne opravljati
naloge iz 23.a člena zakona, NLZOH pa naloge iz 23.c člena zakona.
NIJZ in NLZOH v skladu s področjem
delovanja iz 22. člena zakona od Inštituta za varovanje zdravja Republike
Slovenije, Zavoda za zdravstveno varstvo Ljubljana, Zavoda za zdravstveno
varstvo Maribor, Zavoda za zdravstveno varstvo Kranj, Zavoda za zdravstveno
varstvo Novo Mesto, Zavoda za zdravstveno varstvo Ravne na Koroškem, Zavoda za
zdravstveno varstvo Celje, Zavoda za zdravstveno varstvo Murska Sobota, Zavoda
za zdravstveno varstvo Nova Gorica in Zavoda za zdravstveno varstvo Koper,
prevzameta vse zaposlene javne uslužbence, poslovne prostore, opremo, finančna
sredstva, nedokončane zadeve, dokumentacijo in arhiv, vsak v skladu s svojimi
pristojnostmi.
Javni uslužbenci iz prejšnjega odstavka
sklenejo pogodbo o zaposlitvi z NIJZ oziroma NLZOH za delovna mesta, določena v
aktih o organizaciji in sistemizaciji delovnih mest NIJZ in NLZOH.
NIJZ ali NLZOH, vsak v skladu s svojimi
pristojnostmi (23.a in 23.c člen), prevzameta vse naloge, pogodbene obveznosti
in pravice iz pogodb, ter naloge, ki jih izvajajo na podlagi posebnih
pooblastil, ki so jih sklenili javni zdravstveni zavodi iz tretjega odstavka
tega člena.
Z dnem začetka delovanja NIJZ ali NLZOH
prenehajo delovati javni zdravstveni zavodi iz tretjega odstavka tega člena. Z
dnem ustanovitve NIJZ ali NLOZH preneha mandat direktorjem in članom sveta
javnih zdravstvenih zavodov iz tretjega odstavka tega člena. Vlada Republike
Slovenije do imenovanja direktorja NIJZ in direktorja NLOZH, na predlog
ministra, pristojnega za zdravje, imenuje vršilca dolžnosti direktorja za
največ šest mesecev.
11. člen
Ta zakon začne veljati devetdeseti dan po
objavi v Uradnem listu Republike Slovenije.«.

Zakon o spremembah in dopolnitvah določenih
zakonov s področja zdravstvene dejavnosti – ZdZPZD (Uradni list RS, št. 88/16)
določa tudi:
»III. PREHODNE DOLOČBE K SPREMEMBAM IN DOPOLNITVAM ZAKONOV
1. Zakon o zdravstveni dejavnosti
17. člen
Postopki za občasno oziroma začasno
opravljanje zdravstvenih storitev na podlagi spremenjenega 24.a člena zakona,
ki so se začeli pred uveljavitvijo tega zakona, se končajo po dosedanjih
predpisih.
18. člen
Javni zdravstveni zavod, druga pravna ali
fizična oseba, ki opravlja zdravstveno dejavnost, uskladijo svoje akte glede
znanja slovenskega jezika v skladu s spremenjenim 63. členom zakona v
šestih mesecih od uveljavitve tega zakona.
19. člen
Kvalifikacija diplomirana medicinska
sestra, diplomirana babica in magister farmacije iz spremenjenega petega
odstavka 64. člena zakona se prizna tudi tistim diplomiranim medicinskim
sestram, diplomiranim babicam in magistrom farmacije, ki so zaključili
izobraževanje po študijskih programih v skladu s 7. členom Zakona o
spremembah in dopolnitvah zakona o zdravstveni dejavnosti (Uradni list RS,
št. 2/04).
Kvalifikacija diplomirana medicinska
sestra, diplomirana babica iz spremenjenega petega odstavka 64. člena
zakona se prizna tudi:
-       
diplomirani medicinski sestri ali diplomirani babici, ki izpolnjuje
pogoje iz prvega odstavka 11. člena Zakona o spremembah in dopolnitvah
zakona o zdravstveni dejavnosti (Uradni list RS, št. 2/04),
-       
višji medicinski sestri, višjemu zdravstvenem tehniku oziroma višjemu
medicinskemu tehniku, ki izpolnjuje pogoje iz prvega odstavka 11. člena
Zakona o spremembah in dopolnitvah zakona o zdravstveni dejavnosti (Uradni list
RS, št. 2/04).
Kvalifikacija magister farmacije iz
spremenjenega petega odstavka 64. člena zakona se prizna tudi tistim
magistrom farmacije, ki izpolnjujejo pogoje iz 12. člena Zakona o
spremembah in dopolnitvah zakona o zdravstveni dejavnosti (Uradni list RS,
št. 2/04).
20. člen
Podzakonske predpise iz spremenjenega
drugega odstavka 24.b člena ter spremenjenega sedmega in osmega odstavka 73.a
člena zakona izda minister, pristojen za zdravje, najpozneje v treh mesecih od
uveljavitve tega zakona.«;
ter vsebuje naslednjo končno določbo:
»26. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
zdravstveni dejavnosti – ZZDej-K (Uradni list RS, št. 64/17)
vsebuje naslednje prehodne in končne določbe:
»PREHODNE IN KONČNE DOLOČBE
38. člen
Ne glede na določbe sedmega odstavka
64. člena zakona medicinske sestre in medicinski tehniki, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je zadnji vpis potekal v šolskem letu 1980/1981, in so na dan
uveljavitve tega zakona v zadnjih 15 letih najmanj 12 let pretežno, to je več
kot 50 odstotkov delovnega časa, izvajali aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstvenimi negi iz četrtega odstavka tega člena, lahko nadaljujejo z
opravljanjem teh aktivnosti in kompetenc na delovnem mestu diplomirane
medicinske sestre in za opravljanje teh aktivnosti in kompetenc pridobijo
licenco iz sedmega odstavka 64. člena zakona v dveh letih od uveljavitve
tega zakona. Če v navedenem roku licence ne pridobijo, se z njimi sklene pogodba
o zaposlitvi za delovno mesto, za katerega izpolnjujejo pogoje glede izobrazbe.
Zdravstvene tehnice in zdravstveni tehniki
in tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982 in so se
zaposlili na delovno mesto srednje medicinske sestre pred 1. majem 2004
ter so na dan uveljavitve tega zakona v zadnjih 15 letih najmanj 12 let pretežno,
to je več kot 50 odstotkov delovnega časa, izvajali aktivnosti in kompetence
diplomirane medicinske sestre v skladu s poklicnimi aktivnostmi in kompetencami
v zdravstveni negi iz četrtega odstavka tega člena, lahko nadaljujejo z
opravljanjem teh aktivnosti in kompetenc na delovnem mestu diplomirane
medicinske sestre, pod pogojem, da v postopku pridobitve licence iz sedmega
odstavka 64. člena zakona uspešno opravijo poseben preizkus strokovne
usposobljenosti, določenega v podzakonskem aktu, izdanem na podlagi šeste
alineje prvega odstavka 87.c člena zakona. Licenco morajo pridobiti v štirih
letih od sklenitve pogodbe o zaposlitvi za delovno mesto diplomirane medicinske
sestre. Če v navedenem roku licence ne pridobijo, se z njimi sklene pogodba o
zaposlitvi za delovno mesto, za katero izpolnjujejo pogoje glede izobrazbe.
Zdravstvene tehnice in zdravstveni tehniki,
tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982, in so se
zaposlili na delovno mesto srednje medicinske sestre po 1. maju 2004 ter
na dan uveljavitve tega zakona najmanj 12 let pretežno, to je več kot 50
odstotkov delovnega časa, izvajajo aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstveni negi iz četrtega odstavka tega člena, lahko nadaljujejo z
opravljanjem teh aktivnosti in kompetenc na delovnem mestu diplomirane medicinske
sestre pod pogojem, da v šestih letih od sklenitve pogodbe o zaposlitvi za
delovno mesto diplomirane medicinske sestre zaključijo študijski program in
pridobijo strokovni naslov diplomirana medicinska sestra. Če zaposleni ne želi
skleniti pogodbe o izobraževanju ob delu, se z njim sklene pogodba o zaposlitvi
za delovno mesto, za katero izpolnjuje pogoje glede izobrazbe. Če zaposleni v
šestih letih od sklenitve pogodbe o zaposlitvi za delovno mesto diplomirana
medicinska sestra v skladu s pogodbo o izobraževanju ob delu ne zaključi
izobraževalnega programa in ne pridobi poklicne kvalifikacije diplomirana
medicinska sestra, se z njim sklene pogodba o zaposlitvi za delovno mesto, za
katero izpolnjuje pogoje glede izobrazbe.
Razširjeni strokovni kolegij za zdravstveno
nego v sodelovanju z Zbornico zdravstvene in babiške nege Slovenije – Zvezo
strokovnih društev medicinskih sester, babic in zdravstvenih tehnikov Slovenije
in s soglasjem ministrstva, pristojnega za zdravje, sprejme prenovljene
poklicne aktivnosti in kompetence v zdravstveni negi najpozneje v treh mesecih
od uveljavitve tega zakona. Če razširjeni strokovni kolegij za zdravstveno nego
prenovljenih poklicnih aktivnosti in kompetenc ne sprejme v tem roku,
ministrstvo, pristojno za zdravje, v treh mesecih po poteku tega roka določi
poklicne aktivnosti in kompetence v zdravstveni negi.
Najpozneje v dveh mesecih od sprejetja
oziroma določitve prenovljenih poklicnih aktivnosti in kompetenc v zdravstveni
negi izvajalci zdravstvene dejavnosti v aktih o sistemizaciji delovnih mest
določijo delovna mesta diplomiranih medicinskih sester in delovna mesta
tehnikov zdravstvene nege. V 30 dneh od sprejetja akta o sistemizaciji delovnih
mest se zaposlenim iz prvega, drugega in tretjega odstavka tega člena ponudi sklenitev
pogodbe o zaposlitvi za delovno mesto diplomirane medicinske sestre, zaposlenim
iz tretjega odstavka tega člena pa tudi pogodbo o izobraževanju ob delu.
Do uvrstitve delovnih mest tehnikov
zdravstvene nege v plačne razrede s kolektivno pogodbo se za delovna mesta
tehnikov zdravstvene nege uporabljajo plačni razredi iz Aneksa h Kolektivni
pogodbi za zaposlene v zdravstveni negi (Uradni list RS, št. 60/08) in
Aneksa h Kolektivni pogodbi za dejavnost zdravstva in socialnega varstva
Slovenije (Uradni list RS, št. 60/08), ki so določeni za delovna mesta
srednje medicinske sestre.
Izvajalec zdravstvene dejavnosti, ki v roku
iz petega odstavka tega člena v aktih o sistemizaciji delovnih mest ne določi
delovnih mest diplomiranih medicinskih ter delovnih mest tehnikov zdravstvene
nege, ali v roku 30 dni od sprejema akta o sistemizaciji delovnih mest
zaposlenim iz prvega, drugega in tretjega odstavka tega člena ne ponudi
sklenitve pogodbe o zaposlitvi za delovno mesto diplomirane medicinske sestre,
zaposlenim iz tretjega odstavka tega člena pa tudi pogodbe o izobraževanju ob
delu, se kaznuje za prekršek z globo od 3.000 do 50.000 eurov.
Z globo od 300 do 5.000 eurov se za
prekršek iz prejšnjega odstavka kaznuje tudi odgovorna oseba izvajalca
zdravstvene dejavnosti.
Prekrškovni organ za vodenje postopka o
prekršku za prekrške iz sedmega odstavka tega člena je inšpekcija, pristojna za
zdravje.
39. člen
Izvajalci zdravstvene dejavnosti, ki so
pridobili dovoljenje za opravljanje zdravstvene dejavnosti pred uveljavitvijo
tega zakona ali po petem odstavku tega člena oziroma so bili vpisani v register
zasebnih zdravstvenih delavcev pred uveljavitvijo tega zakona ali po devetem
odstavku tega člena, morajo v šestih mesecih od uveljavitve predpisa iz
tretjega odstavka 3.a člena zakona, vložiti vlogo za uskladitev vrste
zdravstvene dejavnosti, za katero imajo dovoljenje za opravljanje zdravstvene
dejavnosti oziroma za uskladitev vpisa v register zasebnih zdravstvenih
delavcev z vrstami zdravstvene dejavnosti, kot so določene v predpisu iz tretjega
odstavka 3.a člena zakona.
Izvajalci zdravstvene dejavnosti iz
prejšnjega odstavka, ki v dovoljenju za opravljanje zdravstvene dejavnosti
nimajo navedenega odgovornega nosilca zdravstvene dejavnosti ali niso v
registru zasebnih zdravstvenih delavcev sami navedeni kot odgovorni nosilec
zdravstvene dejavnosti ali v dovoljenju navedeni odgovorni nosilec zdravstvene
dejavnosti oziroma zasebni zdravstveni delavec, ki je sočasno odgovorni nosilec
zdravstvene dejavnosti, ne izpolnjuje pogojev iz 3.a člena zakona, morajo
v roku treh let od uveljavitve tega zakona vložiti tudi vlogo za dopolnitev
izdanega dovoljenja oziroma vpisa v register zasebnih zdravstvenih delavcev z
določitvijo odgovornega nosilca zdravstvene dejavnosti.
Če imetnik dovoljenja za opravljanje
zdravstvene dejavnosti oziroma zasebni zdravstveni delavec v roku ne vloži
vloge v skladu s prvim in drugim odstavkom tega člena ali predlagani odgovorni
nosilec zdravstvene dejavnosti ne izpolnjuje pogojev iz petega odstavka 3.a člena
zakona, to predstavlja razlog za odvzem dovoljenja iz prve alineje prvega
odstavka 3.b člena zakona oziroma izbris iz registra zasebnih zdravstvenih
delavcev.
Za zasebne zdravstvene delavce, ki so na
dan uveljavitve tega zakona vpisani v register zasebnih zdravstvenih delavcev,
se šteje, da imajo veljavno dovoljenje za opravljanje zdravstvene dejavnosti,
pod pogojem, da v roku, določenem v prvem in drugem odstavku tega člena,
uskladijo vpis v register zasebnih zdravstvenih delavcev v skladu s prvim in drugim
odstavkom tega člena.
Postopki za izdajo dovoljenja za
opravljanje zdravstvene dejavnosti ali za vpis v register zasebnih zdravstvenih
delavcev, ki so se začeli pred uveljavitvijo tega zakona, se dokončajo po dosedanjih
predpisih.
Za zasebne zdravnike, ki so na dan
uveljavitve tega zakona vpisani kot zasebni zdravniki v register zdravnikov pri
Zdravniški zbornici Slovenije, se z uveljavitvijo tega zakona šteje, da so kot
zasebni zdravniki vpisani v register zasebnih zdravstvenih delavcev pri ministrstvu,
pristojnem za zdravje.
Zasebni zdravniki iz prejšnjega odstavka
morajo v roku iz prvega odstavka tega člena podati vlogo za uskladitev vpisa v
register zasebnih zdravstvenih delavcev z vrstami zdravstvene dejavnosti, kot
so določene v predpisu iz tretjega odstavka 3.a člena zakona, ter v roku iz
drugega odstavka tega člena vlogo za dopolnitev vpisa v register zasebnih
zdravstvenih delavcev z določitvijo odgovornega nosilca zdravstvene dejavnosti,
sicer ministrstvo, pristojno za zdravje, začne postopek za izbris zasebnega
zdravnika iz registra zasebnih zdravstvenih delavcev.
Zdravniška zbornica Slovenije v roku 30 dni
od uveljavitve tega zakona posreduje ministrstvu, pristojnemu za zdravje,
podatke, dokumentacijo in arhiv o zasebnih zdravnikih, s katerimi razpolaga na
podlagi zakona, ki ureja zdravniško službo in predpisov, sprejetih na njegovi
podlagi. V roku iz prejšnjega stavka Zdravniška zbornica Slovenije posreduje
ministrstvu, pristojnemu za zdravje, nerešene vloge za vpis v register zasebnih
zdravnikov. Ministrstvo, pristojno za zdravje, v roku 30 dni od prejema
podatkov in dokumentacije dopolni register zasebnih zdravstvenih delavcev s
podatki o zasebnih zdravnikih.
Postopke za vpis v register zasebnih
zdravnikov, ki so se začeli pred uveljavitvijo tega zakona, dokonča
ministrstvo, pristojno za zdravje, po dosedanjih predpisih o vpisu v register
zasebnih zdravstvenih delavcev.
40. člen
Izvajalci iz drugega, četrtega in petega
odstavka 8. člena zakona, ki ob uveljavitvi tega zakona že opravljajo
zdravstveno dejavnost, morajo pridobiti dovoljenje za opravljanje zdravstvene
dejavnosti v treh letih od uveljavitve tega zakona. Izvajalcem iz šestega
odstavka 8. člena zakona, ki ob uveljavitvi tega zakona že opravljajo
zdravstveno dejavnost, ki jo financira Zavod za zdravstveno zavarovanje
Slovenije, ministrstvo, pristojno za zdravje, ne glede na določbe šestega
odstavka 8. člena zakona izda odločbo o opravljanju javne zdravstvene
službe iz osmega odstavka 8. člena v treh mesecih od uveljavitve tega
zakona, s pogojem, da pridobijo dovoljenje za opravljanje zdravstvene
dejavnosti v roku iz prejšnjega stavka. Izvajalci iz devetega odstavka
8. člena zakona, ki ob uveljavitvi tega zakona že opravljajo zdravstveno
dejavnost, lahko nadaljujejo z opravljanjem javne zdravstvene službe na podlagi
odločbe o podelitvi koncesije, pod pogojem, da v roku treh let od uveljavitve
tega zakona pridobijo dovoljenje za opravljanje zdravstvene dejavnosti.
Izvajalci iz petega odstavka 8. člena
zakona, ki ob uveljavitvi tega zakona že opravljajo zdravstveno nego, morajo
pridobiti dovoljenje za opravljanje te zdravstvene dejavnosti v treh letih od
uveljavitve tega zakona.
Izvajalci iz drugega odstavka 8. člena
zakona, ki zdravstveno nego, zdravstveno rehabilitacijo, drugo osnovno zdravstveno
dejavnost ali specialistično ambulantno dejavnost na dan uveljavitve tega
zakona izvajajo tudi za zunanje uporabnike, lahko z opravljanjem teh dejavnosti
za zunanje uporabnike nadaljujejo tudi po uveljavitvi tega zakona pod pogojem,
da pridobijo dovoljenje za opravljanje zdravstvene dejavnosti in odločbo o
opravljanju javne zdravstvene službe v skladu s prvim odstavkom tega člena.
Ne glede na določbo tretjega odstavka
8. člena zakona lahko z opravljanjem druge osnovne zdravstvene dejavnosti
nadaljujejo domovi za starejše, ki ob uveljavitvi tega zakona to dejavnost že
opravljajo, pod pogojem, da pridobijo dovoljenje za opravljanje te zdravstvene
dejavnosti in odločbo o opravljanju javne zdravstvene službe v skladu s prvim
odstavkom tega člena.
41. člen
Koncesionarji, ki opravljajo zdravstveno
dejavnost na podlagi koncesijske odločbe in koncesijske pogodbe, ki je bila
sklenjena pred uveljavitvijo tega zakona, morajo v 12 mesecih od uveljavitve
tega zakona uskladiti izvajanje dejavnosti z določbami tretje, četrte in pete
alineje prvega odstavka 44.č člena zakona, z določbami druge alineje
prvega odstavka 44.č člena zakona pa v roku treh let od uveljavitve tega
zakona.
V roku iz prejšnjega odstavka mora
koncesionar koncedentu sporočiti podatke iz druge alineje prvega odstavka
44.č člena zakona o odgovornem nosilcu zdravstvene dejavnosti za posamezen
zdravstveni program oziroma posamezno vrsto zdravstvenih storitev
specialistične bolnišnične dejavnosti, ki so podlaga za sklenitev dodatka h
koncesijski pogodbi.
Če koncesionar v roku iz prvega odstavka
tega člena ne izpolni pogojev iz druge, tretje, četrte in pete alineje prvega
odstavka 44.č člena zakona, je to razlog za odvzem koncesije.
Koncesije za opravljanje zdravstvene
dejavnosti, ki so bile pred uveljavitvijo tega zakona podeljene za nedoločen
čas, se spremenijo v koncesije za določen čas, in sicer za obdobje 15 let,
šteto od uveljavitve tega zakona. Koncedent v 12 mesecih od uveljavitve tega
zakona izda po uradni dolžnosti odločbo o spremembi koncesijske odločbe in
določi novo obdobje podelitve koncesije v skladu s tem zakonom in koncesionarju
predlaga sklenitev dodatka h koncesijski pogodbi. Če koncesionar ne želi
skleniti dodatka h koncesijski pogodbi, glede trajanja koncesije veljajo
določbe odločbe o spremembi koncesijske odločbe. Koncedent po preteku
15 let od uveljavitve tega zakona preveri realizacijo programa v
podeljenem obsegu ter ali še obstoji potreba po opravljanju koncesijske
dejavnosti. Če ugotovi, da so izpolnjeni prej navedeni pogoji, na podlagi
pozitivnega mnenja Zavoda za zdravstveno zavarovanje Slovenije ter pristojne
zbornice ali strokovnega združenja lahko podaljša obdobje podelitve koncesije v
skladu z drugim, tretjim in četrtim odstavkom 43. člena zakona.
Pri koncesijah za opravljanje zdravstvene
dejavnosti, ki so bile pred uveljavitvijo tega zakona podeljene za določen čas
in se čas njihove veljavnosti izteče v obdobju 15 let od uveljavitve tega
zakona, najpozneje 12 mesecev pred potekom koncesije koncedent preveri
realizacijo programa v podeljenem obsegu ter ali še obstojijo potrebe po
opravljanju koncesijske dejavnosti. Če ugotovi, da so izpolnjeni prej navedeni
pogoji, na podlagi pozitivnega mnenja Zavoda za zdravstveno zavarovanje
Slovenije ter pristojne zbornice ali strokovnega združenja lahko podaljša
obdobje podelitve koncesije v skladu z drugim, tretjim in četrtim odstavkom
43. člena zakona. Če čas veljavnosti koncesije poteče pred potekom 12
mesecev od uveljavitve tega zakona, koncendent postopke preverjanja pogojev za
podaljšanje obdobja podelitve koncesije prične brez nepotrebnega odlašanja.
Koncesije za opravljanje zdravstvene
dejavnosti, ki so bile pred uveljavitvijo tega zakona podeljene za določen čas
in se čas njihove veljavnosti izteče po preteku 15 let od uveljavitve tega
zakona, se spremenijo v koncesije za določen čas, podeljene za obdobje 15 let,
šteto od uveljavitve tega zakona. Koncedent v 12 mesecih od uveljavitve tega
zakona izda po uradni dolžnosti odločbo o spremembi koncesijske odločbe in
določi novo obdobje podelitve koncesije v skladu s tem zakonom in koncesionarju
predlaga sklenitev dodatka h koncesijski pogodbi. Če koncesionar ne želi
skleniti dodatka h koncesijski pogodbi, glede trajanja koncesije veljajo
določbe odločbe o spremembi koncesijske odločbe. Koncedent po preteku 15 let od
uveljavitve tega zakona preveri realizacijo programa v podeljenem obsegu ter
ali še obstoji potreba po opravljanju koncesijske dejavnosti. Če ugotovi, da so
izpolnjeni prej navedeni pogoji, na podlagi pozitivnega mnenja Zavoda za
zdravstveno zavarovanje Slovenije ter pristojne zbornice ali strokovnega
združenja lahko podaljša obdobje podelitve koncesije v skladu z drugim, tretjim
in četrtim odstavkom 43. člena zakona.
Nezaključeni postopki podelitve koncesij,
ki so v teku v času uveljavitve tega zakona in v katerih še ni bila izdana
koncesijska odločba, se ustavijo.
42. člen
Časovna omejitev osem ur na teden iz
drugega odstavka 53.b člena zakona se za opravljanje zdravstvenih storitev pri
drugem izvajalcu zdravstvene dejavnosti, ki je javni zdravstveni zavod ali
javni zavod iz šestega odstavka 8. člena zakona, začne uporabljati s
1. januarjem 2021.
Soglasja zdravstvenim delavcem iz javnih
zdravstvenih zavodov in drugih javnih zavodov iz šestega odstavka 8. člena
zakona za opravljanje zdravstvenih storitev pri drugem izvajalcu zdravstvene
dejavnosti, ki ni javni zavod iz prvega odstavka 53.a člena zakona, ali kot
izvajalcu zdravstvene dejavnosti, ki so bila izdana pred uveljavitvijo tega
zakona, morajo javni zdravstveni zavodi in drugi javni zavodi iz šestega
odstavka 8. člena zakona v dveh mesecih od uveljavitve tega zakona
uskladiti z omejitvami iz drugega odstavka 53.b člena zakona.
Postopki za izdajo soglasja zdravstvenim
delavcem iz javnih zdravstvenih zavodov in drugih javnih zavodov iz šestega
odstavka 8. člena zakona, ki so bili začeti pred uveljavitvijo tega
zakona, se dokončajo po določbah tega zakona.
43. člen
Zdravstvenim delavcem in zdravstvenim
sodelavcem, ki so začeli opravljati pripravništvo pred uveljavitvijo predpisov
iz tretjega odstavka 64. člena zakona, mentor sorazmerno skrajša program
pripravništva, določen po do sedaj veljavnih predpisih.
44. člen
Postopki strokovnega nadzora s svetovanjem
in upravnega nadzora, ki so se začeli pred uveljavitvijo tega zakona, se zaključijo
po do sedaj veljavnih predpisih.
45. člen
Minister, pristojen za zdravje, izda
oziroma uskladi s tem zakonom predpise iz tretjega in dvanajstega odstavka
3.a člena, četrtega odstavka 60. člena, tretjega odstavka
64. člena, tretjega odstavka 78. člena, trinajstega odstavka
80. člena in četrtega odstavka 82. člena zakona v šestih mesecih od
uveljavitve tega zakona.
Vlada Republike Slovenije izda predpis iz
tretjega odstavka 60. člena zakona v šestih mesecih od uveljavitve tega
zakona.
Ministrstvo, pristojno za zdravje, v šestih
mesecih od uveljavitve predpisa iz tretjega odstavka 3.a člena zakona uskladi
vpise v register zasebnih zdravstvenih delavcev z določbami navedenega
predpisa.
Zdravniška zbornica Slovenije v šestih
mesecih od uveljavitve tega zakona uskladi določbe Pravilnika o zdravniškem
registru (Uradni list RS, št. 35/00, 57/00 – popr., 43/04 in 31/10) s
35. členom zakona.
Ministrstvo, pristojno za zdravje,
vzpostavi evidenco dovoljenj za opravljanje zdravstvene dejavnosti iz prvega
odstavka 3.c člena zakona v roku šestih mesecev od uveljavitve tega zakona.
46. člen
Z dnem uveljavitve tega zakona se določbe
64. in 65. člena Zakona o zdravstvenem varstvu in zdravstvenem zavarovanju
(Uradni list RS, št. 72/06 – uradno prečiščeno besedilo, 114/06 – ZUTPG,
91/07, 76/08, 62/10 – ZUPJS, 87/11, 40/12 – ZUJF, 21/13 – ZUTD-A, 91/13, 99/13
– ZUPJS-C, 99/13 – ZSVarPre-C, 111/13 – ZMEPIZ-1, 95/14 – ZUJF-C in 47/15 –
ZZSDT) v delu, ki se nanašajo na razpis programov in storitev ter sklepanje
pogodb za izvajanje programov in zdravstvenih storitev na podlagi ponudb, ki se
zberejo na podlagi razpisa, ne uporabljajo za programe zdravstvene dejavnosti
in zdravstvene storitve specialistične bolnišnične dejavnosti, ki jih bodo
opravljali izvajalci zdravstvene dejavnosti, na podlagi podeljene koncesije v
skladu s tem zakonom.
47. člen
Z dnem uveljavitve tega zakona prenehajo
veljati naslednji predpisi, ki se uporabljajo do uveljavitve predpisov, izdanih
na podlagi tega zakona, kolikor niso v nasprotju z določbami tega zakona:
-       
Pravilnik o pripravništvu in strokovnih izpitih zdravstvenih delavcev in
zdravstvenih sodelavcev na področju zdravstvene dejavnosti (Uradni list RS,
št. 33/04, 38/06, 84/09, 107/10 – ZPPKZ, 42/12, 4/15 in 40/17 – ZZdrS-F),
-       
Program pripravništva in strokovnega izpita za poklic diplomirani
sanitarni inženir (Uradni list RS, št. 63/98),
-       
Program pripravništva in strokovnega izpita za poklic diplomirani
fizioterapevt/diplomirana fizioterapevtka (Uradni list RS, št. 35/04),
-       
Odredba o programu pripravništva in strokovnega izpita za poklic delovni
terapevt/delovna terapevtka (Uradni list RS, št. 71/13),
-       
Odredba o programu pripravništva in strokovnega izpita za poklic
psiholog/psihologinja v zdravstveni dejavnosti (Uradni list RS,
št. 71/13),
-       
Program pripravništva in strokovnega izpita za poklic diplomirani
inženir/diplomirana inženirka radiologije (Uradni list RS, št. 95/99),
-       
Pravilnik o zaposlovanju in financiranju pripravnikov zdravstvenih
poklicev razen zdravnikov in zobozdravnikov (Uradni list RS, št. 60/01,
59/03, 96/04 in 97/05),
-       
Pravilnik o izvajanju strokovnega nadzora s svetovanjem za posamezne
poklicne skupine zdravstvenih delavcev, ki niso organizirani v poklicnih
zbornicah oziroma strokovnih združenjih z javnim pooblastilom (Uradni list RS,
št. 60/13 in 3/15),
-       
Pravilnik o izvajanju strokovnega nadzora s svetovanjem v dejavnosti
zdravstvene in babiške nege (Uradni list RS, št. 3/16),
-       
Odredba o programu pripravništva in strokovnega izpita za poklic ustni
higienik/ustna higieničarka (Uradni list RS, št. 10/12),
-       
Odredba o programu pripravništva in strokovnega izpita za poklic
diplomirani dietetik/diplomirana dietetičarka (Uradni list RS, št. 10/12),
-       
Pravilnik o sestavi, nalogah, pristojnostih in načinu dela komisije za
medicinsko etiko (Uradni list RS, št. 30/95, 69/09 in 47/17),
-       
Pravilnik o upravnem nadzoru v zdravstvu (Uradni list RS, št. 14/95,
72/98, 43/11, 6/12 in 77/16),
-       
Pravilnik o pogojih za opravljanje zasebne zdravstvene dejavnosti
(Uradni list RS, št. 24/92 in 98/99 – ZZdrS),
-       
Pravilnik o postopku verifikacije zdravstvenih programov in dejavnosti,
ki se opravljajo na področju zdravstvene in zdraviliške dejavnosti (Uradni list
RS, št. 70/03 in 73/08),
-       
Pravilnik o pripravi in sprejemu tehničnih smernic na področju
zdravstvene in zdraviliške dejavnosti (Uradni list RS, št. 122/04),
-       
Pravilnik o strokovnem nadzoru s svetovanjem (Uradni list RS,
št. 35/00).
48. člen
Z dnem uveljavitve tega zakona prenehajo
veljati določbe 32. člena, beseda »ta« v 39. členu, naslov
podpoglavja »2. Strokovni nadzor s svetovanjem« ter določbe 56. do
60. člena Zakona o zdravniški službi (Uradni list RS, št. 72/06 –
uradno prečiščeno besedilo, 15/08 – ZPacP, 58/08, 107/10 – ZPPKZ, 40/12 – ZUJF,
88/16 – ZdZPZD in 40/17).
49. člen
Ta zakon začne veljati trideseti dan po objavi
v Uradnem listu Republike Slovenije.«.

Zakon o spremembah in dopolnitvah Zakona o
zdravstveni dejavnosti – ZZDej-L (Uradni list RS, št. 73/19)
vsebuje naslednjo prehodno in končno določbo:
»PREHODNA IN KONČNA DOLOČBA
2. člen
V Zakonu o spremembah in dopolnitvah Zakona
o zdravstveni dejavnosti (Uradni list RS, št. 64/17) se v 38. členu v
prvem odstavku v prvem stavku beseda »dveh« nadomesti z besedo »treh«.
3. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o dopolnitvi Zakona o zdravstveni
dejavnosti – ZZDej-M (Uradni list RS, št. 82/20)
vsebuje naslednjo prehodno in končno določbo:
»PREHODNA IN KONČNA DOLOČBA
2. člen
Minister, pristojen za zdravje, uskladi
podzakonske akte izdane na podlagi zakona, ki ureja zdravstveno dejavnost, z
določbami 63.a člena zakona v roku treh mesecev od uveljavitve tega zakona.
3. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o začasnih ukrepih za omilitev in
odpravo posledic COVID-19 – ZZUOOP (Uradni list RS, št. 152/20)
spreminja 38. člen Zakona o spremembah in dopolnitvah Zakona o zdravstveni
dejavnosti – ZZDej-K (Uradni list RS, št. 64/17
in 73/19)
tako, da se glasi:
»38. člen
Ne glede na določbe sedmega odstavka
64. člena zakona medicinske sestre in medicinski tehniki, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je zadnji vpis potekal v šolskem letu 1980/1981, in so na dan
uveljavitve tega zakona v zadnjih 15 letih najmanj 12 let pretežno, to je več
kot 50 odstotkov delovnega časa, izvajali aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstvenimi negi iz četrtega odstavka tega člena, lahko nadaljujejo z
opravljanjem teh aktivnosti in kompetenc na delovnem mestu diplomirane
medicinske sestre in za opravljanje teh aktivnosti in kompetenc pridobijo
licenco iz sedmega odstavka 64. člena zakona v štirih letih od uveljavitve tega zakona. Če v navedenem roku licence ne
pridobijo, se z njimi sklene pogodba o zaposlitvi za delovno mesto, za katerega
izpolnjujejo pogoje glede izobrazbe.
Zdravstvene tehnice in zdravstveni tehniki
in tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982 in so se
zaposlili na delovno mesto srednje medicinske sestre pred 1. majem 2004
ter so na dan uveljavitve tega zakona v zadnjih 15 letih najmanj 12 let
pretežno, to je več kot 50 odstotkov delovnega časa, izvajali aktivnosti in
kompetence diplomirane medicinske sestre v skladu s poklicnimi aktivnostmi in
kompetencami v zdravstveni negi iz četrtega odstavka tega člena, lahko
nadaljujejo z opravljanjem teh aktivnosti in kompetenc na delovnem mestu
diplomirane medicinske sestre, pod pogojem, da v postopku pridobitve licence iz
sedmega odstavka 64. člena zakona uspešno opravijo poseben preizkus
strokovne usposobljenosti, določenega v podzakonskem aktu, izdanem na podlagi
šeste alineje prvega odstavka 87.c člena zakona. Licenco morajo pridobiti v
štirih letih od sklenitve pogodbe o zaposlitvi za delovno mesto diplomirane
medicinske sestre. Če v navedenem roku licence ne pridobijo, se z njimi sklene
pogodba o zaposlitvi za delovno mesto, za katero izpolnjujejo pogoje glede
izobrazbe.
Zdravstvene tehnice in zdravstveni tehniki,
tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982, in so se
zaposlili na delovno mesto srednje medicinske sestre po 1. maju 2004 ter
na dan uveljavitve tega zakona najmanj 12 let pretežno, to je več kot 50
odstotkov delovnega časa, izvajajo aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstveni negi iz četrtega odstavka tega člena, lahko nadaljujejo z
opravljanjem teh aktivnosti in kompetenc na delovnem mestu diplomirane
medicinske sestre pod pogojem, da v šestih letih od sklenitve pogodbe o
zaposlitvi za delovno mesto diplomirane medicinske sestre zaključijo študijski
program in pridobijo strokovni naslov diplomirana medicinska sestra. Če
zaposleni ne želi skleniti pogodbe o izobraževanju ob delu, se z njim sklene
pogodba o zaposlitvi za delovno mesto, za katero izpolnjuje pogoje glede
izobrazbe. Če zaposleni v šestih letih od sklenitve pogodbe o zaposlitvi za
delovno mesto diplomirana medicinska sestra v skladu s pogodbo o izobraževanju
ob delu ne zaključi izobraževalnega programa in ne pridobi poklicne kvalifikacije
diplomirana medicinska sestra, se z njim sklene pogodba o zaposlitvi za delovno
mesto, za katero izpolnjuje pogoje glede izobrazbe.
Razširjeni strokovni kolegij za zdravstveno
nego v sodelovanju z Zbornico zdravstvene in babiške nege Slovenije – Zvezo strokovnih
društev medicinskih sester, babic in zdravstvenih tehnikov Slovenije in s
soglasjem ministrstva, pristojnega za zdravje, sprejme prenovljene poklicne
aktivnosti in kompetence v zdravstveni negi najpozneje v treh mesecih od
uveljavitve tega zakona. Če razširjeni strokovni kolegij za zdravstveno nego
prenovljenih poklicnih aktivnosti in kompetenc ne sprejme v tem roku,
ministrstvo, pristojno za zdravje, v treh mesecih po poteku tega roka določi
poklicne aktivnosti in kompetence v zdravstveni negi.
Najpozneje v dveh mesecih od sprejetja
oziroma določitve prenovljenih poklicnih aktivnosti in kompetenc v zdravstveni
negi izvajalci zdravstvene dejavnosti v aktih o sistemizaciji delovnih mest
določijo delovna mesta diplomiranih medicinskih sester in delovna mesta
tehnikov zdravstvene nege. V 30 dneh od sprejetja akta o sistemizaciji delovnih
mest se zaposlenim iz prvega, drugega in tretjega odstavka tega člena ponudi
sklenitev pogodbe o zaposlitvi za delovno mesto diplomirane medicinske sestre,
zaposlenim iz tretjega odstavka tega člena pa tudi pogodbo o izobraževanju ob delu.
Do uvrstitve delovnih mest tehnikov
zdravstvene nege v plačne razrede s kolektivno pogodbo se za delovna mesta
tehnikov zdravstvene nege uporabljajo plačni razredi iz Aneksa h Kolektivni
pogodbi za zaposlene v zdravstveni negi (Uradni list RS, št. 60/08) in
Aneksa h Kolektivni pogodbi za dejavnost zdravstva in socialnega varstva
Slovenije (Uradni list RS, št. 60/08), ki so določeni za delovna mesta
srednje medicinske sestre.
Izvajalec zdravstvene dejavnosti, ki v roku
iz petega odstavka tega člena v aktih o sistemizaciji delovnih mest ne določi
delovnih mest diplomiranih medicinskih ter delovnih mest tehnikov zdravstvene
nege, ali v roku 30 dni od sprejema akta o sistemizaciji delovnih mest
zaposlenim iz prvega, drugega in tretjega odstavka tega člena ne ponudi
sklenitve pogodbe o zaposlitvi za delovno mesto diplomirane medicinske sestre,
zaposlenim iz tretjega odstavka tega člena pa tudi pogodbe o izobraževanju ob
delu, se kaznuje za prekršek z globo od 3.000 do 50.000 eurov.
Z globo od 300 do 5.000 eurov se za
prekršek iz prejšnjega odstavka kaznuje tudi odgovorna oseba izvajalca
zdravstvene dejavnosti.
Prekrškovni organ za vodenje postopka o
prekršku za prekrške iz sedmega odstavka tega člena je inšpekcija, pristojna za
zdravje.«;
spreminja 39. člen Zakona o spremembah in
dopolnitvah Zakona o zdravstveni dejavnosti – ZZDej-K (Uradni list RS, št. 64/17
in 73/19)
tako, da se glasi:
»39. člen
Izvajalci zdravstvene dejavnosti, ki so
pridobili dovoljenje za opravljanje zdravstvene dejavnosti pred uveljavitvijo
tega zakona ali po petem odstavku tega člena oziroma so bili vpisani v register
zasebnih zdravstvenih delavcev pred uveljavitvijo tega zakona ali po devetem
odstavku tega člena, morajo v šestih mesecih od uveljavitve predpisa iz
tretjega odstavka 3.a člena zakona, vložiti vlogo za uskladitev vrste
zdravstvene dejavnosti, za katero imajo dovoljenje za opravljanje zdravstvene
dejavnosti oziroma za uskladitev vpisa v register zasebnih zdravstvenih
delavcev z vrstami zdravstvene dejavnosti, kot so določene v predpisu iz tretjega
odstavka 3.a člena zakona.
Izvajalci zdravstvene dejavnosti iz
prejšnjega odstavka, ki v dovoljenju za opravljanje zdravstvene dejavnosti
nimajo navedenega odgovornega nosilca zdravstvene dejavnosti ali niso v
registru zasebnih zdravstvenih delavcev sami navedeni kot odgovorni nosilec
zdravstvene dejavnosti ali v dovoljenju navedeni odgovorni nosilec zdravstvene
dejavnosti oziroma zasebni zdravstveni delavec, ki je sočasno odgovorni nosilec
zdravstvene dejavnosti, ne izpolnjuje pogojev iz 3.a člena zakona, morajo
v roku petih let od uveljavitve tega zakona vložiti
tudi vlogo za dopolnitev izdanega dovoljenja oziroma vpisa v register zasebnih
zdravstvenih delavcev z določitvijo odgovornega nosilca zdravstvene dejavnosti.
Če imetnik dovoljenja za opravljanje
zdravstvene dejavnosti oziroma zasebni zdravstveni delavec v roku ne vloži
vloge v skladu s prvim in drugim odstavkom tega člena ali predlagani odgovorni
nosilec zdravstvene dejavnosti ne izpolnjuje pogojev iz petega odstavka 3.a
člena zakona, to predstavlja razlog za odvzem dovoljenja iz prve alineje prvega
odstavka 3.b člena zakona oziroma izbris iz registra zasebnih zdravstvenih
delavcev.
Za zasebne zdravstvene delavce, ki so na
dan uveljavitve tega zakona vpisani v register zasebnih zdravstvenih delavcev,
se šteje, da imajo veljavno dovoljenje za opravljanje zdravstvene dejavnosti,
pod pogojem, da v roku, določenem v prvem in drugem odstavku tega člena,
uskladijo vpis v register zasebnih zdravstvenih delavcev v skladu s prvim in
drugim odstavkom tega člena.
Postopki za izdajo dovoljenja za
opravljanje zdravstvene dejavnosti ali za vpis v register zasebnih zdravstvenih
delavcev, ki so se začeli pred uveljavitvijo tega zakona, se dokončajo po dosedanjih
predpisih.
Za zasebne zdravnike, ki so na dan
uveljavitve tega zakona vpisani kot zasebni zdravniki v register zdravnikov pri
Zdravniški zbornici Slovenije, se z uveljavitvijo tega zakona šteje, da so kot
zasebni zdravniki vpisani v register zasebnih zdravstvenih delavcev pri ministrstvu,
pristojnem za zdravje.
Zasebni zdravniki iz prejšnjega odstavka
morajo v roku iz prvega odstavka tega člena podati vlogo za uskladitev vpisa v
register zasebnih zdravstvenih delavcev z vrstami zdravstvene dejavnosti, kot
so določene v predpisu iz tretjega odstavka 3.a člena zakona, ter v roku iz
drugega odstavka tega člena vlogo za dopolnitev vpisa v register zasebnih
zdravstvenih delavcev z določitvijo odgovornega nosilca zdravstvene dejavnosti,
sicer ministrstvo, pristojno za zdravje, začne postopek za izbris zasebnega
zdravnika iz registra zasebnih zdravstvenih delavcev.
Zdravniška zbornica Slovenije v roku 30 dni
od uveljavitve tega zakona posreduje ministrstvu, pristojnemu za zdravje,
podatke, dokumentacijo in arhiv o zasebnih zdravnikih, s katerimi razpolaga na
podlagi zakona, ki ureja zdravniško službo in predpisov, sprejetih na njegovi
podlagi. V roku iz prejšnjega stavka Zdravniška zbornica Slovenije posreduje
ministrstvu, pristojnemu za zdravje, nerešene vloge za vpis v register zasebnih
zdravnikov. Ministrstvo, pristojno za zdravje, v roku 30 dni od prejema
podatkov in dokumentacije dopolni register zasebnih zdravstvenih delavcev s
podatki o zasebnih zdravnikih.
Postopke za vpis v register zasebnih
zdravnikov, ki so se začeli pred uveljavitvijo tega zakona, dokonča
ministrstvo, pristojno za zdravje, po dosedanjih predpisih o vpisu v register
zasebnih zdravstvenih delavcev.«;
ter vsebuje naslednjo končno določbo:
»134. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o interventnih ukrepih za pomoč pri
omilitvi posledic drugega vala epidemije COVID-19 – ZIUPOPDVE (Uradni list RS,
št. 203/20)
spreminja 38. člen Zakona o spremembah in dopolnitvah Zakona o zdravstveni
dejavnosti – ZZDej-K (Uradni list RS, št. 64/17
in 73/19)
tako, da se glasi:
»38. člen
Ne glede na določbe sedmega odstavka
64. člena zakona medicinske sestre in medicinski tehniki, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je zadnji vpis potekal v šolskem letu 1980/1981, in so na dan
uveljavitve tega zakona v zadnjih 15 letih najmanj 12 let pretežno, to je več
kot 50 odstotkov delovnega časa, izvajali aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstvenimi negi iz četrtega odstavka tega člena, lahko nadaljujejo z
opravljanjem aktivnosti in kompetenc na delovnem mestu diplomirane medicinske
sestre in za opravljanje aktivnosti in kompetenc pridobijo licenco iz sedmega
odstavka 64. člena zakona v štirih letih od uveljavitve
tega zakona. Če v navedenem roku licence ne pridobijo, se z njimi sklene
pogodba o zaposlitvi za delovno mesto, za katerega izpolnjujejo pogoje glede
izobrazbe.
Zdravstvene tehnice in zdravstveni tehniki
in tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982 in so se
zaposlili na delovno mesto srednje medicinske sestre pred 1. majem 2004
ter so na dan uveljavitve tega zakona v zadnjih 15 letih najmanj 12 let
pretežno, to je več kot 50 odstotkov delovnega časa, izvajali aktivnosti in
kompetence diplomirane medicinske sestre v skladu s poklicnimi aktivnostmi in
kompetencami v zdravstveni negi iz četrtega odstavka tega člena, lahko
nadaljujejo z opravljanjem aktivnosti in kompetenc na delovnem mestu
diplomirane medicinske sestre, pod pogojem, da v postopku pridobitve licence iz
sedmega odstavka 64. člena zakona uspešno opravijo poseben preizkus
strokovne usposobljenosti, določenega v podzakonskem aktu, izdanem na podlagi
šeste alineje prvega odstavka 87.c člena zakona. Licenco morajo pridobiti v
štirih letih od sklenitve pogodbe o zaposlitvi za delovno mesto diplomirane
medicinske sestre. Če v navedenem roku licence ne pridobijo, se z njimi sklene
pogodba o zaposlitvi za delovno mesto, za katero izpolnjujejo pogoje glede
izobrazbe.
Zdravstvene tehnice in zdravstveni tehniki,
tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982, in so se
zaposlili na delovno mesto srednje medicinske sestre po 1. maju 2004 ter
na dan uveljavitve tega zakona najmanj 12 let pretežno, to je več kot 50
odstotkov delovnega časa, izvajajo aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstveni negi iz četrtega odstavka tega člena, lahko nadaljujejo z
opravljanjem aktivnosti in kompetenc na delovnem mestu diplomirane medicinske
sestre pod pogojem, da v šestih letih od sklenitve pogodbe o zaposlitvi za
delovno mesto diplomirane medicinske sestre zaključijo študijski program in
pridobijo strokovni naslov diplomirana medicinska sestra. Če zaposleni ne želi
skleniti pogodbe o izobraževanju ob delu, se z njim sklene pogodba o zaposlitvi
za delovno mesto, za katero izpolnjuje pogoje glede izobrazbe. Če zaposleni v
šestih letih od sklenitve pogodbe o zaposlitvi za delovno mesto diplomirana
medicinska sestra v skladu s pogodbo o izobraževanju ob delu ne zaključi
izobraževalnega programa in ne pridobi poklicne kvalifikacije diplomirana
medicinska sestra, se z njim sklene pogodba o zaposlitvi za delovno mesto, za
katero izpolnjuje pogoje glede izobrazbe.
Razširjeni strokovni kolegij za zdravstveno
nego v sodelovanju z Zbornico zdravstvene in babiške nege Slovenije – Zvezo
strokovnih društev medicinskih sester, babic in zdravstvenih tehnikov Slovenije
in s soglasjem ministrstva, pristojnega za zdravje, sprejme prenovljene
poklicne aktivnosti in kompetence v zdravstveni negi najpozneje v treh mesecih
od uveljavitve tega zakona. Če razširjeni strokovni kolegij za zdravstveno nego
prenovljenih poklicnih aktivnosti in kompetenc ne sprejme v tem roku,
ministrstvo, pristojno za zdravje, v treh mesecih po poteku tega roka določi
poklicne aktivnosti in kompetence v zdravstveni negi.
Najpozneje v dveh mesecih od sprejetja
oziroma določitve prenovljenih poklicnih aktivnosti in kompetenc v zdravstveni
negi izvajalci zdravstvene dejavnosti v aktih o sistemizaciji delovnih mest
določijo delovna mesta diplomiranih medicinskih sester in delovna mesta
tehnikov zdravstvene nege. V 30 dneh od sprejetja akta o sistemizaciji delovnih
mest se zaposlenim iz prvega, drugega in tretjega odstavka tega člena ponudi
sklenitev pogodbe o zaposlitvi za delovno mesto diplomirane medicinske sestre,
zaposlenim iz tretjega odstavka tega člena pa tudi pogodbo o izobraževanju ob delu.
Do uvrstitve delovnih mest tehnikov
zdravstvene nege v plačne razrede s kolektivno pogodbo se za delovna mesta
tehnikov zdravstvene nege uporabljajo plačni razredi iz Aneksa h Kolektivni
pogodbi za zaposlene v zdravstveni negi (Uradni list RS, št. 60/08) in
Aneksa h Kolektivni pogodbi za dejavnost zdravstva in socialnega varstva
Slovenije (Uradni list RS, št. 60/08), ki so določeni za delovna mesta
srednje medicinske sestre.
Izvajalec zdravstvene dejavnosti, ki v roku
iz petega odstavka tega člena v aktih o sistemizaciji delovnih mest ne določi
delovnih mest diplomiranih medicinskih ter delovnih mest tehnikov zdravstvene
nege, ali v roku 30 dni od sprejema akta o sistemizaciji delovnih mest
zaposlenim iz prvega, drugega in tretjega odstavka tega člena ne ponudi
sklenitve pogodbe o zaposlitvi za delovno mesto diplomirane medicinske sestre,
zaposlenim iz tretjega odstavka tega člena pa tudi pogodbe o izobraževanju ob
delu, se kaznuje za prekršek z globo od 3.000 do 50.000 eurov.
Z globo od 300 do 5.000 eurov se za
prekršek iz prejšnjega odstavka kaznuje tudi odgovorna oseba izvajalca
zdravstvene dejavnosti.
Prekrškovni organ za vodenje postopka o
prekršku za prekrške iz sedmega odstavka tega člena je inšpekcija, pristojna za
zdravje.«;
ter vsebuje naslednjo končno določbo:
»133. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o nujnih ukrepih na področju zdravstva – ZNUPZ (Uradni list
RS, št. 112/21)
spreminja 38. člen Zakona o spremembah in dopolnitvah Zakona o zdravstveni
dejavnosti – ZZDej-K (Uradni list RS, št. 64/17,
73/19,
152/20 –
ZZUOOP in 203/20 -
ZIUPOPDVE) tako, da se glasi:
»38. člen
Ne glede na določbe sedmega odstavka
64. člena zakona medicinske sestre in medicinski tehniki, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je zadnji vpis potekal v šolskem letu 1980/1981, in so na dan
uveljavitve tega zakona v zadnjih 15 letih najmanj 12 let pretežno, to je več
kot 50 odstotkov delovnega časa, izvajali aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstvenimi negi iz četrtega odstavka tega člena, lahko nadaljujejo z
opravljanjem aktivnosti in kompetenc na delovnem mestu diplomirane medicinske
sestre in za opravljanje aktivnosti in kompetenc pridobijo licenco iz sedmega
odstavka 64. člena zakona v štirih letih od uveljavitve
tega zakona. Če v navedenem roku licence ne pridobijo, se z njimi sklene
pogodba o zaposlitvi za delovno mesto, za katerega izpolnjujejo pogoje glede
izobrazbe.
Zdravstvene tehnice in zdravstveni tehniki
in tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982 in so se
zaposlili na delovno mesto srednje medicinske sestre pred 1. majem 2004
ter so na dan uveljavitve tega zakona v zadnjih 15 letih najmanj 12 let
pretežno, to je več kot 50 odstotkov delovnega časa, izvajali aktivnosti in
kompetence diplomirane medicinske sestre v skladu s poklicnimi aktivnostmi in
kompetencami v zdravstveni negi iz četrtega odstavka tega člena, lahko
nadaljujejo z opravljanjem aktivnosti in kompetenc na delovnem mestu
diplomirane medicinske sestre, pod pogojem, da v postopku pridobitve licence iz
sedmega odstavka 64. člena zakona uspešno opravijo poseben preizkus
strokovne usposobljenosti, določenega v podzakonskem aktu, izdanem na podlagi
šeste alineje prvega odstavka 87.c člena zakona. Licenco morajo pridobiti v
štirih letih od sklenitve pogodbe o zaposlitvi za delovno mesto diplomirane
medicinske sestre. Če v navedenem roku licence ne pridobijo, se z njimi sklene
pogodba o zaposlitvi za delovno mesto, za katero izpolnjujejo pogoje glede
izobrazbe.
Zdravstvene tehnice in zdravstveni tehniki,
tehnice zdravstvene nege in tehniki zdravstvene nege, ki so zaključili
izobraževanje po srednješolskem strokovnem izobraževalnem programu zdravstvena
nega, v katerega je vpis potekal od vključno šolskega leta 1981/1982, in so se
zaposlili na delovno mesto srednje medicinske sestre po 1. maju 2004 ter
na dan uveljavitve tega zakona najmanj 12 let pretežno, to je več kot 50
odstotkov delovnega časa, izvajajo aktivnosti in kompetence diplomirane
medicinske sestre v skladu s poklicnimi aktivnostmi in kompetencami v
zdravstveni negi iz četrtega odstavka tega člena, lahko nadaljujejo z
opravljanjem aktivnosti in kompetenc na delovnem mestu diplomirane medicinske
sestre pod pogojem, da v sedmih letih od sklenitve pogodbe o zaposlitvi za delovno mesto
diplomirane medicinske sestre zaključijo študijski program in pridobijo
strokovni naslov diplomirana medicinska sestra. Če zaposleni ne želi skleniti
pogodbe o izobraževanju ob delu, se z njim sklene pogodba o zaposlitvi za
delovno mesto, za katero izpolnjuje pogoje glede izobrazbe. Če zaposleni v sedmih letih od sklenitve pogodbe o zaposlitvi
za delovno mesto diplomirana medicinska sestra v skladu s pogodbo o
izobraževanju ob delu ne zaključi izobraževalnega programa in ne pridobi
poklicne kvalifikacije diplomirana medicinska sestra, se z njim sklene pogodba
o zaposlitvi za delovno mesto, za katero izpolnjuje pogoje glede izobrazbe.
Razširjeni strokovni kolegij za zdravstveno
nego v sodelovanju z Zbornico zdravstvene in babiške nege Slovenije – Zvezo
strokovnih društev medicinskih sester, babic in zdravstvenih tehnikov Slovenije
in s soglasjem ministrstva, pristojnega za zdravje, sprejme prenovljene
poklicne aktivnosti in kompetence v zdravstveni negi najpozneje v treh mesecih
od uveljavitve tega zakona. Če razširjeni strokovni kolegij za zdravstveno nego
prenovljenih poklicnih aktivnosti in kompetenc ne sprejme v tem roku,
ministrstvo, pristojno za zdravje, v treh mesecih po poteku tega roka določi
poklicne aktivnosti in kompetence v zdravstveni negi.
Najpozneje v dveh mesecih od sprejetja
oziroma določitve prenovljenih poklicnih aktivnosti in kompetenc v zdravstveni
negi izvajalci zdravstvene dejavnosti v aktih o sistemizaciji delovnih mest
določijo delovna mesta diplomiranih medicinskih sester in delovna mesta
tehnikov zdravstvene nege. V 30 dneh od sprejetja akta o sistemizaciji delovnih
mest se zaposlenim iz prvega, drugega in tretjega odstavka tega člena ponudi
sklenitev pogodbe o zaposlitvi za delovno mesto diplomirane medicinske sestre,
zaposlenim iz tretjega odstavka tega člena pa tudi pogodbo o izobraževanju ob delu.
Do uvrstitve delovnih mest tehnikov
zdravstvene nege v plačne razrede s kolektivno pogodbo se za delovna mesta
tehnikov zdravstvene nege uporabljajo plačni razredi iz Aneksa h Kolektivni
pogodbi za zaposlene v zdravstveni negi (Uradni list RS, št. 60/08) in
Aneksa h Kolektivni pogodbi za dejavnost zdravstva in socialnega varstva
Slovenije (Uradni list RS, št. 60/08), ki so določeni za delovna mesta
srednje medicinske sestre.
Izvajalec zdravstvene dejavnosti, ki v roku
iz petega odstavka tega člena v aktih o sistemizaciji delovnih mest ne določi
delovnih mest diplomiranih medicinskih ter delovnih mest tehnikov zdravstvene
nege, ali v roku 30 dni od sprejema akta o sistemizaciji delovnih mest
zaposlenim iz prvega, drugega in tretjega odstavka tega člena ne ponudi sklenitve
pogodbe o zaposlitvi za delovno mesto diplomirane medicinske sestre, zaposlenim
iz tretjega odstavka tega člena pa tudi pogodbe o izobraževanju ob delu, se
kaznuje za prekršek z globo od 3.000 do 50.000 eurov.
Z globo od 300 do 5.000 eurov se za
prekršek iz prejšnjega odstavka kaznuje tudi odgovorna oseba izvajalca
zdravstvene dejavnosti.
Prekrškovni organ za vodenje postopka o
prekršku za prekrške iz sedmega odstavka tega člena je inšpekcija, pristojna za
zdravje.«;
ter vsebuje naslednjo končno določbo:
»47. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o dolgotrajni oskrbi – ZDOsk (Uradni
list RS, št. 196/21)
vsebuje naslednjo končno določbo:
»158. člen
(začetek
veljavnosti in uporabe)
(1) Ta zakon začne veljati naslednji dan po
objavi v Uradnem listu Republike Slovenije, uporabljati pa se začne en mesec po
uveljavitvi, razen 145., 146., 147., 148., 150., 151., 152., 153., 154., 155.
in 156. člen tega zakona, ki se začnejo uporabljati 1. januarja 2023,
in v primerih iz 130. člena tega zakona ter drugega, tretjega, četrtega,
petega, šestega, sedmega in osmega odstavka tega člena.
(2) Prva alineja 1. točke prvega odstavka
10. člena in tretji odstavek 15. člena tega zakona, ki urejata
pravico do DO v instituciji iz drugega odstavka 58. člena tega zakona, se
začneta uporabljati 1. januarja 2023.
(3) Tretja alineja 1. točke prvega odstavka
10. člena, 19., 20., 21., 22., 23., 24., 25., 26., 27., 28., 29.,
30. člen, četrti odstavek 34. člena, peti odstavek 35. člena,
četrti odstavek 39. člena, tretji odstavek 57. člena, 6. točka
tretjega odstavka in peti odstavek 65. člena tega zakona, ki urejajo
pravico do oskrbovalca družinskega člana iz 5. oddelka tega zakona, se začnejo
uporabljati 1. januarja 2023.
(4) 34. člen tega zakona in četrta
alineja drugega odstavka 39. člena tega zakona, ki urejata možnost
alternativnega izvajanja pravice do DO, se začneta uporabljati 1. julija
2024.
(5) Druga alineja 1. točke prvega odstavka
10. člena, drugi in četrti odstavek 15. člena, drugi odstavek
34. člena tega zakona, ki urejajo pravico do DO na domu v skladu s petim
odstavkom 58. člena tega zakona, se začnejo uporabljati 1. julija 2024.
(6) 32. člen tega zakona se za
upravičence, ki pravico do DO koristijo v načinu:
-       DO
v instituciji v skladu z drugim odstavkom 58. člena tega zakona, začne
uporabljati 1. januarja 2023;
-       DO
na domu v skladu s petim odstavkom 58. člena tega zakona, začne uporabljati
1. julija 2024;
-       denarnega
prejemka v skladu z 18. členom tega zakona, začne uporabljati
1. julija 2024;
-       oskrbovalca
družinskega člana iz 19. člena tega zakona, začne uporabljati
1. julija 2024.
(7) 33. člen tega zakona se za
upravičence, ki pravico do DO koristijo v skladu s petim odstavkom
58. člena, 18. členom in 19. členom tega zakona, začne
uporabljati 1. julija 2024.
(8) 84., 85., 86., 87. in 88. člen
tega zakona, ki urejajo delovanje ZZZS, se začnejo uporabljati 1. januarja
2023.«.

Zakon o nujnih ukrepih za zagotovitev
stabilnosti zdravstvenega sistema – ZNUZSZS (Uradni list RS, št. 100/22)
spreminja 39. člen Zakona o spremembah in dopolnitvah Zakona o zdravstveni dejavnosti
– ZZDej-K (Uradni list RS, št. 64/17,
73/19,
152/20 –
ZZUOOP , 203/20 -
ZIUPOPDVE in 112/21-
ZNUPZ) tako, da se glasi:
»39. člen
Izvajalci zdravstvene dejavnosti, ki so
pridobili dovoljenje za opravljanje zdravstvene dejavnosti pred uveljavitvijo
tega zakona ali po petem odstavku tega člena oziroma so bili vpisani v register
zasebnih zdravstvenih delavcev pred uveljavitvijo tega zakona ali po devetem
odstavku tega člena, morajo v šestih mesecih od uveljavitve predpisa iz
tretjega odstavka 3.a člena zakona, vložiti vlogo za uskladitev vrste
zdravstvene dejavnosti, za katero imajo dovoljenje za opravljanje zdravstvene
dejavnosti oziroma za uskladitev vpisa v register zasebnih zdravstvenih
delavcev z vrstami zdravstvene dejavnosti, kot so določene v predpisu iz tretjega
odstavka 3.a člena zakona.
Izvajalci zdravstvene dejavnosti iz
prejšnjega odstavka, ki v dovoljenju za opravljanje zdravstvene dejavnosti
nimajo navedenega odgovornega nosilca zdravstvene dejavnosti ali niso v
registru zasebnih zdravstvenih delavcev sami navedeni kot odgovorni nosilec
zdravstvene dejavnosti ali v dovoljenju navedeni odgovorni nosilec zdravstvene
dejavnosti oziroma zasebni zdravstveni delavec, ki je sočasno odgovorni nosilec
zdravstvene dejavnosti, ne izpolnjuje pogojev iz 3.a člena zakona, morajo
v roku sedmih let od uveljavitve tega zakona vložiti
tudi vlogo za dopolnitev izdanega dovoljenja oziroma vpisa v register zasebnih
zdravstvenih delavcev z določitvijo odgovornega nosilca zdravstvene dejavnosti.
Če imetnik dovoljenja za opravljanje
zdravstvene dejavnosti oziroma zasebni zdravstveni delavec v roku ne vloži
vloge v skladu s prvim in drugim odstavkom tega člena ali predlagani odgovorni
nosilec zdravstvene dejavnosti ne izpolnjuje pogojev iz petega odstavka 3.a
člena zakona, to predstavlja razlog za odvzem dovoljenja iz prve alineje prvega
odstavka 3.b člena zakona oziroma izbris iz registra zasebnih zdravstvenih
delavcev.
Za zasebne zdravstvene delavce, ki so na
dan uveljavitve tega zakona vpisani v register zasebnih zdravstvenih delavcev,
se šteje, da imajo veljavno dovoljenje za opravljanje zdravstvene dejavnosti,
pod pogojem, da v roku, določenem v prvem in drugem odstavku tega člena,
uskladijo vpis v register zasebnih zdravstvenih delavcev v skladu s prvim in
drugim odstavkom tega člena.
Postopki za izdajo dovoljenja za
opravljanje zdravstvene dejavnosti ali za vpis v register zasebnih zdravstvenih
delavcev, ki so se začeli pred uveljavitvijo tega zakona, se dokončajo po dosedanjih
predpisih.
Za zasebne zdravnike, ki so na dan
uveljavitve tega zakona vpisani kot zasebni zdravniki v register zdravnikov pri
Zdravniški zbornici Slovenije, se z uveljavitvijo tega zakona šteje, da so kot
zasebni zdravniki vpisani v register zasebnih zdravstvenih delavcev pri ministrstvu,
pristojnem za zdravje.
Zasebni zdravniki iz prejšnjega odstavka
morajo v roku iz prvega odstavka tega člena podati vlogo za uskladitev vpisa v
register zasebnih zdravstvenih delavcev z vrstami zdravstvene dejavnosti, kot
so določene v predpisu iz tretjega odstavka 3.a člena zakona, ter v roku iz
drugega odstavka tega člena vlogo za dopolnitev vpisa v register zasebnih
zdravstvenih delavcev z določitvijo odgovornega nosilca zdravstvene dejavnosti,
sicer ministrstvo, pristojno za zdravje, začne postopek za izbris zasebnega
zdravnika iz registra zasebnih zdravstvenih delavcev.
Zdravniška zbornica Slovenije v roku 30 dni
od uveljavitve tega zakona posreduje ministrstvu, pristojnemu za zdravje,
podatke, dokumentacijo in arhiv o zasebnih zdravnikih, s katerimi razpolaga na
podlagi zakona, ki ureja zdravniško službo in predpisov, sprejetih na njegovi
podlagi. V roku iz prejšnjega stavka Zdravniška zbornica Slovenije posreduje
ministrstvu, pristojnemu za zdravje, nerešene vloge za vpis v register zasebnih
zdravnikov. Ministrstvo, pristojno za zdravje, v roku 30 dni od prejema
podatkov in dokumentacije dopolni register zasebnih zdravstvenih delavcev s
podatki o zasebnih zdravnikih.
Postopke za vpis v register zasebnih
zdravnikov, ki so se začeli pred uveljavitvijo tega zakona, dokonča
ministrstvo, pristojno za zdravje, po dosedanjih predpisih o vpisu v register
zasebnih zdravstvenih delavcev.«;
ter vsebuje naslednjo končno določbo:
»25. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.