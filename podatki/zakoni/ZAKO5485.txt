1. POGLAVJE 
SPLOŠNE DOLOČBE
1. PODPOGLAVJE 
VSEBINA ZAKONA
1. člen
(predmet urejanja)
(1) Ta zakon ureja:
1.    
pogoje za ustanovitev, poslovanje, nadzor in prenehanje plačilnih
institucij,
2.    
pogoje za opravljanje plačilnih storitev v Republiki Sloveniji,
3.    
pravice in obveznosti uporabnikov in ponudnikov plačilnih storitev v
zvezi z opravljanjem plačilnih storitev,
4.    
pravila glede oblikovanja in upravljanja plačilnih sistemov,
5.    
pogoje za opravljanje dejavnosti izdajanja elektronskega denarja,
6.    
pogoje za ustanovitev, poslovanje, nadzor in prenehanje družb za izdajo
elektronskega denarja,
7.    
pravila glede primerljivosti nadomestil, povezanih s plačilnimi računi,
8.    
pravila o zamenjavi plačilnih računov in
9.    
pravila in pogoje dostopa do osnovnih plačilnih računov.
(2) S tem zakonom
se določajo sankcije za kršitve določb Uredbe (ES) št. 924/2009 Evropskega
parlamenta in Sveta z dne 16. septembra 2009 o čezmejnih plačilih v
Skupnosti in razveljavitvi Uredbe (ES) št. 2560/2001 (UL L št. 266 z dne
9. 10. 2009, str. 11), zadnjič spremenjena z Uredbo (EU) št. 260/2012
Evropskega parlamenta in Sveta z dne 14. marca 2012 o uvajanju tehničnih
in poslovnih zahtev za kreditne prenose in direktne bremenitve v eurih in o
spremembi Uredbe (ES) št. 924/2009 (UL L št. 94 z dne 30. 3. 2012, str.
22), (v nadaljnjem besedilu: Uredba 924/2009/ES), pristojni organ za nadzor nad
izvajanjem Uredbe 924/2009/ES ter odločanje o prekrških.
(3) S tem zakonom se določajo sankcije za
kršitve določb Uredbe (ES) št. 1781/2006 Evropskega parlamenta in Sveta z dne
15. novembra 2006 o podatkih o plačniku, ki spremljajo prenose denarnih
sredstev (UL L št. 345, z dne 8. 12. 2006, v nadaljnjem besedilu: Uredba
1781/2006/ES), pristojna organa za nadzor nad izvajanjem Uredbe 1781/2006/ES
ter odločanje o prekrških. Ta zakon določa tudi prenose sredstev, za katere se
Uredba 1781/2006/ES na ozemlju Republike Slovenije ne uporablja.
(4) S tem zakonom se določajo sankcije za
kršitve Uredbe (EU) št. 260/2012 Evropskega parlamenta in Sveta z dne
14. marca 2012 o uvajanju tehničnih in poslovnih zahtev za kreditne
prenose in direktne bremenitve v eurih in o spremembi Uredbe (ES) št. 924/2009
(UL L št. 94 z dne 30. 3. 2012, str. 22), (v nadaljnjem besedilu: Uredba
260/2012/EU), pristojni organ za nadzor nad izvajanjem Uredbe 260/2012/EU in
odločanje o prekrških po Uredbi 260/2012/EU ter postopek izvensodnega reševanja
sporov v zvezi z določbami Uredbe 260/2012/EU.
(5) S tem zakonom se določajo sankcije za
kršitve Uredbe (EU) št. 2015/751 Evropskega parlamenta in Sveta z dne
29. aprila 2015 o medbančnih provizijah za kartične plačilne transakcije
(UL L št. 123 z dne 19. 5. 2015, str. 1), (v nadaljnjem besedilu: Uredba
2015/751/EU), pristojni organ za nadzor nad izvajanjem Uredbe 2015/751/EU in odločanje
o prekrških po Uredbi 2015/751/EU ter postopek izvensodnega reševanja sporov v
zvezi z določbami Uredbe 2015/751/EU.
2. člen
(prenos in izvajanje predpisov EU)
S tem zakonom se v pravni red Republike
Slovenije prenašajo naslednje direktive Evropske unije:
1.    
Direktiva 98/26/ES Evropskega parlamenta in Sveta z dne 19. maja
1998 o dokončnosti poravnave pri plačilih in sistemih poravnave vrednostnih
papirjev (UL L št. 166 z dne 11. 6. 1998), zadnjič spremenjena z Direktivo
2009/44/ES Evropskega parlamenta in Sveta z dne 6. maja 2009 o spremembi
Direktive 98/26/ES o dokončnosti poravnave pri plačilih in sistemih poravnave
vrednostnih papirjev in Direktive 2002/47/ES o dogovorih o finančnem
zavarovanju glede povezanih sistemov in bančnih posojil (UL L št. 146 z dne
10. 6. 2009, str. 37) in Direktivo 2010/78/EU Evropskega parlamenta in
Sveta z dne 24. novembra 2010 o spremembi direktiv 98/26/ES, 2002/87/ES,
2003/6/ES, 2003/41/ES, 2003/71/ES, 2004/39/ES, 2004/109/ES, 2005/60/ES,
2006/48/ES, 2006/49/ES in 2009/65/ES glede pristojnosti Evropskega nadzornega
organa (Evropski bančni organ), Evropskega nadzornega organa (Evropski organ za
zavarovanja in poklicne pokojnine) ter Evropskega nadzornega organa (Evropski
organ za vrednostne papirje in trge) (UL L št. 331 z dne 15. 12. 2010,
str. 120), (v nadaljnjem besedilu: Direktiva 98/26/ES);
2.    
Direktiva 2007/64/ES Evropskega parlamenta in Sveta z dne
13. novembra 2007 o plačilnih storitvah na notranjem trgu in o spremembah
direktiv 97/7/ES, 2002/65/ES, 2005/60/ES in 2006/48/ES ter o razveljavitvi
Direktive 97/5/ES (UL L št. 319 z dne 5. 12. 2007, str. 1), zadnjič
spremenjena z Direktivo 2009/111/ES Evropskega parlamenta in Sveta z dne
16. septembra 2009 o spremembi direktiv 2006/48/ES, 2006/49/ES in
2007/64/ES glede bank, ki so odvisne od centralnih institucij, nekaterih
postavk lastnih sredstev, velikih izpostavljenosti, nadzornih režimov in
kriznega upravljanja (UL L št. 302 z dne 17. 11. 2009, str. 97),
(v nadaljnjem besedilu: Direktiva 2007/64/ES);
3.    
Direktiva 2009/110/ES Evropskega parlamenta in Sveta z dne
16. septembra 2009 o začetku opravljanja in opravljanju dejavnosti ter
nadzoru skrbnega in varnega poslovanja institucij za izdajo elektronskega
denarja ter o spremembah direktiv 2005/60/ES in 2006/48/ES in razveljavitvi
Direktive 2000/46/ES (UL L št. 267 z dne 10. 10. 2009, str. 7; v
nadaljnjem besedilu: Direktiva 2009/110/ES);
4.    
Direktiva 2014/92/EU Evropskega parlamenta in Sveta z dne
23. julija 2014 o primerljivosti nadomestil, povezanih s plačilnimi
računi, zamenjavi plačilnih računov in dostopu do osnovnih plačilnih računov
(UL L št. 257 z dne 28. 8. 2014, str. 214), (v nadaljnjem besedilu:
Direktiva 2014/92/EU).
3. člen
(izključitev iz uporabe tega zakona)
(1) Ta zakon se ne uporablja za:
1.    
plačilne transakcije, izvršene izključno v gotovini neposredno od
plačnika do prejemnika plačila in brez posredovanja posrednika;
2.    
plačilne transakcije od plačnika do prejemnika plačila s posredovanjem
zastopnika, pooblaščenega, da se pogaja ali dogovori v imenu plačnika ali
prejemnika plačila o prodaji ali nakupu blaga ali storitev;
3.    
poklicni prevoz bankovcev in kovancev, vključno z zbiranjem, obdelavo in
dostavo;
4.    
nepoklicno zbiranje in dostavo gotovine v okviru nepridobitne ali
dobrodelne dejavnosti;
5.    
storitve, kjer prejemnik plačila po izvršeni plačilni transakciji v
obliki plačila za blago ali storitve, na izrecno zahtevo plačnika, ki jo je
podal pred izvršitvijo plačilne transakcije, plačniku izroči gotovino;
6.    
posle menjave denarja, ki se opravljajo kot menjava gotovine za gotovino;
7.    
plačilne transakcije na podlagi enega od naslednjih dokumentov:
- 
papirnih čekov v skladu z zakonom, ki ureja ček, ter drugih papirnih
listin, ki jih ureja zakonodaja držav članic, in so po vsebini in učinkih
podobne čekom v skladu z zakonom, ki ureja ček,
- 
papirnih bonov in drugih papirnih potrdil, ki imetniku omogočajo plačilo
blaga ali storitev pri izdajatelju ali drugi osebi, s katero se je izdajatelj
dogovoril, da sprejme bone ali potrdila kot obliko plačila za blago ali
storitve (na primer darilni boni, boni za prehrano in druga podobna potrdila),
- 
papirnih potovalnih čekov,
- 
papirnih poštnih nakaznic;
8.    
plačilne transakcije, ki se opravijo med udeleženci plačilnega sistema
ali sistema za poravnavo vrednostnih papirjev in ki izhajajo iz udeležbe v
takšnem sistemu, ter plačilne transakcije, ki se opravijo med udeleženci
plačilnega sistema, poravnalnimi agenti, klirinškimi agenti in centralnimi
bankami ter ponudniki plačilnih storitev, ki niso udeleženci plačilnega
sistema;
9.    
plačilne transakcije v zvezi z izpolnjevanjem obveznosti in
uveljavljanjem pravic iz vrednostnih papirjev, vključno z izplačevanjem
dividend ali drugimi izplačili na podlagi pravic iz vrednostnih papirjev, ter
plačilne transakcije v zvezi z odkupom ali prodajo vrednostnih papirjev, če
takšne transakcije izvede član sistema za poravnavo vrednostnih papirjev ali
druga oseba, ki lahko v skladu z veljavnimi predpisi opravlja investicijske
storitve in posle, storitve hrambe ali skrbniške storitve v zvezi s finančnimi
instrumenti strank;
10.  tehnične
storitve, ki podpirajo opravljanje plačilnih storitev, vključno z obdelavo in
shranjevanjem podatkov, storitvami za varovanje zaupanja in zasebnosti,
preverjanjem pristnosti podatkov in oseb, zagotavljanjem informacijske
tehnologije in komunikacijske mreže, zagotavljanjem in vzdrževanjem terminalov
in naprav, ki se uporabljajo za plačilne storitve, ter druge podobne storitve,
če ponudniki teh storitev v nobenem trenutku nimajo možnosti neomejenega
razpolaganja z denarnimi sredstvi, ki se prenašajo;
11.  plačilne
transakcije, ki temeljijo na instrumentih, s katerimi se omogoča plačevanje za
nakup blaga ali storitev:
- 
samo v prostorih izdajatelja ali
- 
v okviru omejene mreže ponudnikov blaga ali storitev, ki so medsebojno
povezani na podlagi trgovinskega sporazuma z izdajateljem, ali
- 
za omejen izbor blaga ali storitev;
12.  plačilne
transakcije, izvršene s kakršnimi koli telekomunikacijskimi, digitalnimi ali
informacijsko-tehnološkimi napravami, za plačilo vsebin, ki se dobavljajo na
telekomunikacijske, digitalne ali informacijsko-tehnološke naprave in se
uporabljajo na teh napravah, pod pogojem, da upravljavec telekomunikacijskega,
digitalnega ali informacijsko tehnološkega sistema vsebinam doda bistvene
dodatne lastnosti v obliki dostopa, prenosa ali iskalnih funkcij in zaradi tega
ne deluje zgolj kot posrednik med kupcem in ponudnikom vsebin;
13.  plačilne
transakcije, izvršene med ponudniki plačilnih storitev, njihovimi zastopniki
ali podružnicami za njihov račun;
14.  plačilne
transakcije, izvršene med nadrejeno družbo in njenimi podrejenimi družbami, ali
med podrejenimi družbami iste nadrejene družbe, brez vmesnega posredovanja
ponudnika plačilnih storitev, ki ni družba iz iste skupine;
15.  storitve,
povezane z dvigom gotovine na bankomatih, ki jih zagotavljajo ponudniki, ki
delujejo v imenu enega ali več izdajateljev kartic, pri čemer ti ponudniki
nimajo sklenjene okvirne pogodbe s stranko, ki dviguje denar s plačilnega
računa, pod pogojem, da ti ponudniki ne izvajajo drugih plačilnih storitev;
16.  denarno
vrednost, shranjeno na instrumentih iz 11. točke tega odstavka;
17.  denarno
vrednost, shranjeno na napravah iz 12. točke tega odstavka.
(2) Za plačilne transakcije na podlagi
papirnih menic v skladu z zakonom, ki ureja menico, ter drugih papirnih listin,
ki jih ureja zakonodaja držav članic, in so po vsebini in učinkih podobne
menicam na podlagi zakona, ki ureja menico, se uporablja le 8. poglavje tega
zakona.
(3) Banka Slovenije lahko s podzakonskim
predpisom podrobneje določi lastnosti storitev in plačilnih transakcij iz
prvega odstavka tega člena.
3.a člen
(izključitev uporabe določb Uredbe
1781/2006/ES)
Uredba 1781/2006/ES se ne uporablja za
prenose denarnih sredstev na območju Republike Slovenije, če se prenos opravi
na plačilni račun prejemnika plačila, ki omogoča plačevanje blaga in storitev,
in so izpolnjeni pogoji iz šestega odstavka 3. člena Uredbe 1781/2006/ES.
2. PODPOGLAVJE 
OPREDELITEV POJMOV
4. člen
(opredelitev pojmov)
Izrazi, uporabljeni v tem zakonu, pomenijo:
1.    
država članica je država članica Evropske unije ali država podpisnica
Sporazuma o ustanovitvi Evropskega gospodarskega prostora (UL L št. 1 z dne 3. januarja
1994, str. 3);
2.    
država sedeža pomeni državo članico, kjer je sedež ponudnika plačilnih
storitev ali sedež izdajatelja elektronskega denarja;
3.    
sedež pomeni kraj, kjer je registrirani sedež ponudnika plačilnih
storitev oziroma izdajatelja elektronskega denarja ali, če ponudnik plačilnih
storitev ali izdajatelj elektronskega denarja v skladu z nacionalno zakonodajo
nima registriranega sedeža, kraj, kjer deluje njegovo poslovodstvo;
4.    
država gostiteljica pomeni katero koli državo članico, razen države
sedeža, v kateri ima ponudnik plačilnih storitev podružnico ali zastopnika,
izdajatelj elektronskega denarja pa podružnico ali v kateri neposredno
opravljata storitve;
5.    
tretja država pomeni državo, ki ni država članica iz 1. točke tega
člena;
6.    
potrošnik oziroma potrošnica (v nadaljnjem besedilu: potrošnik) pomeni
fizično osebo, ki sklepa pogodbe o plačilnih storitvah za namene zunaj področja
svoje pridobitne ali poklicne dejavnosti;
7.    
denarna sredstva so bankovci in kovanci, knjižni denar in elektronski denar;
8.    
elektronski denar je shranjena denarna vrednost v obliki terjatve
imetnika elektronskega denarja do izdajatelja elektronskega denarja, ki:
- 
je v elektronski obliki, vključno z magnetno,
- 
jo izda izdajatelj elektronskega denarja na podlagi prejema denarnih
sredstev za namen izvrševanja plačilnih transakcij, in
- 
jo kot plačilno sredstvo sprejme oseba, ki ni izdajatelj elektronskega
denarja;
9.    
delovni dan je dan, na katerega plačnikov ponudnik plačilnih storitev
ali prejemnikov ponudnik plačilnih storitev, ki sodeluje pri izvršitvi plačilne
transakcije, posluje tako, da omogoča izvrševanje plačilnih transakcij svojemu
uporabniku;
10.  datum
valute je referenčni čas, ki ga ponudnik plačilnih storitev uporablja za
obračun obresti v zvezi z bremenitvijo ali odobritvijo denarnih sredstev na
plačilnem računu;
11.  referenčni
menjalni tečaj je menjalni tečaj, ki se uporablja kot osnova za izračun kakršne
koli menjave valut in ga ponuja ponudnik plačilnih storitev, ali prihaja iz
neodvisnega vira, ki je dostopen javnosti;
12.  referenčna
obrestna mera je obrestna mera, ki se uporablja kot osnova za izračun obresti
in prihaja iz neodvisnega vira, ki je dostopen javnosti in ga lahko preverita
obe stranki pogodbe o plačilnih storitvah;
13.  enolična
identifikacijska oznaka je kombinacija črk, številk ali znakov, ki jo ponudnik
plačilnih storitev dodeli uporabniku in se v plačilni transakciji uporablja za
nedvoumno identifikacijo tega uporabnika in/ali njegovega plačilnega računa;
14.  sredstvo
za sporazumevanje na daljavo je vsako sredstvo, ki se lahko uporablja za
sklepanje pogodb o plačilnih storitvah, kadar ponudnik plačilnih storitev in
uporabnik nista sočasno navzoča;
15.  trajni
nosilec podatkov je vsak instrument, ki uporabniku omogoča shranjevanje
podatkov, naslovljenih osebno nanj, tako da so dostopni za poznejšo uporabo
tako dolgo, kakor je potrebno za namene teh podatkov, in ki omogoča
nespremenjeno predvajanje shranjenih podatkov;
16.  papirna
poštna nakaznica je papirni plačilni nalog, ki ga plačnik predloži izvajalcu
poštnih storitev z namenom, da se papirni nalog posreduje prejemniku plačila
kot poštna pošiljka v skladu s predpisi, ki urejajo izvajanje poštnih storitev,
in se plačilna transakcija izvrši prejemniku na podlagi predložitve papirnega
plačilnega naloga njegovemu izvajalcu poštnih storitev;
17.  skupina
je skupina, sestavljena iz nadrejene družbe, njenih podrejenih družb, družb, v
katerih ima nadrejena družba ali njene podrejene družbe delež v kapitalu, pa
tudi družb, ki so povezane s skupnim vodenjem;
18.  družbe,
povezane s skupnim vodenjem, pomenijo enako kakor v zakonu, ki ureja
bančništvo;
19.  tesna
povezanost pomeni enako kakor v zakonu, ki ureja bančništvo;
20.  postopki
zaradi insolventnosti so postopki zaradi insolventnosti in postopki prisilnega
prenehanja, kakor so opredeljeni v zakonu, ki ureja finančno poslovanje,
postopke zaradi insolventnosti in prisilno prenehanje;
21.  banka
je kreditna institucija, ki ima sedež v Republiki Sloveniji, in je pridobila
dovoljenje kot banka ali hranilnica v skladu z zakonom, ki ureja bančništvo;
22.  (črtana)
23.  zastopnik
je fizična ali pravna oseba, ki pri opravljanju plačilnih storitev na podlagi
pooblastila za zastopanje deluje v imenu plačilne institucije;
24.  zasebnik
ali zasebnica (v nadaljnjem besedilu: zasebnik) je fizična oseba, ki ni
podjetnik ali podjetnica (v nadaljnjem besedilu: podjetnik) in ki samostojno
opravlja določeno registrirano ali s predpisom določeno dejavnost, kot je
notar, zdravnik, odvetnik, kmet in podobno;
25.  podjetnik
pomeni enako kakor v zakonu, ki ureja gospodarske družbe;
26.  Uprava
Republike Slovenije za javna plačila je državni organ, ki je na podlagi
posebnega zakona pristojen za opravljanje plačilnih storitev za neposredne in
posredne uporabnike državnega ter občinskih proračunov, Zavoda za zdravstveno
zavarovanje Slovenije in Zavoda za pokojninsko in invalidsko zavarovanje
Slovenije;
27.  za
namene drugega in četrtega poglavja tega zakona je podružnica poslovna enota,
ki je ločena od sedeža plačilne institucije, ni pravna oseba in neposredno
izvaja nekatere ali vse transakcije, ki so del poslovanja matične plačilne
institucije;
28.  enotni
simbol je skupni simbol iz standardizirane predstavitvene oblike dokumenta z
informacijami o nadomestilih in obračuna nadomestil in je skladen z določbami
izvedbenih tehničnih standardov, ki jih sprejme Evropska komisija v skladu s
četrtim odstavkom 5. člena Direktive 2014/92/EU;
29.  kreditna
obrestna mera pomeni vsako obrestno mero, plačano potrošniku glede sredstev na
plačilnem računu;
30.  možnost
prekoračitve pomeni izrecno kreditno pogodbo, v skladu s katero ponudnik
plačilnih storitev potrošniku omogoči razpolaganje s sredstvi, ki presegajo
trenutno stanje na njegovem plačilnem računu;
31.  nadomestila
iz 7.a poglavja tega zakona so vsi morebitni stroški in pogodbene kazni, ki jih
mora potrošnik plačati ponudniku plačilnih storitev za storitve ali v zvezi s
storitvami, povezanimi s plačilnim računom;
32.  prejemni
ponudnik plačilnih storitev je ponudnik plačilnih storitev, h kateremu se
prenesejo informacije, potrebne za izvedbo zamenjave plačilnega računa;
33.  prenosni
ponudnik plačilnih storitev je ponudnik plačilnih storitev, od katerega se
prenesejo informacije, potrebne za izvedbo zamenjave plačilnega računa;
34.  seznam
s standardizirano terminologijo je seznam s standardiziranimi izrazi za najbolj
reprezentativne storitve, povezane s plačilnim računom, za katere se plačuje
nadomestilo in je skladen s končnim seznamom iz regulativnih tehničnih
standardov, ki jih sprejme Evropska komisija v skladu s četrtim odstavkom 3.
člena Direktive 2014/92/EU;
35.  storitve,
povezane s plačilnim računom, so vse storitve, povezane z odprtjem, vodenjem in
zaprtjem plačilnega računa, vključno s plačilnimi storitvami in plačilnimi
transakcijami iz 7. točke prvega odstavka 3. člena tega zakona, ter možnostjo
prekoračitve in molče dovoljeno prekoračitvijo;
36.  molče
dovoljena prekoračitev pomeni prekoračitev, pri kateri ponudnik plačilnih
storitev potrošniku dovoli, da razpolaga s sredstvi, ki presegajo trenutno
stanje na njegovem plačilnem računu ali dogovorjeno možnost prekoračitve;
37.  trajni
nalog je navodilo plačnika svojemu ponudniku plačilnih storitev naj redno ali
na vnaprej določene datume izvršuje kreditna plačila;
38.  zakonito
prebivanje v Evropski uniji pomeni, da ima fizična oseba pravico prebivati v
državi članici na podlagi prava Evropske unije ali nacionalnega prava, vključno
s potrošniki brez stalnega naslova in osebami, ki prosijo za azil na podlagi
Ženevske konvencije z dne 28. julija 1951 o statusu beguncev, Protokola z
dne 31. januarja 1967 h Konvenciji in drugih mednarodnih pogodb, ki
urejajo status beguncev in prosilcev za azil;
39.  zamenjava
ali storitev zamenjave plačilnega računa je storitev, ki temelji na
potrošnikovi zahtevi in pomeni prenos informacij o vseh ali nekaterih trajnih
nalogih, ponavljajočih se direktnih obremenitvah in ponavljajočih se dohodnih
kreditnih plačilih, izvršenih na plačilnem računu, od enega ponudnika plačilnih
storitev k drugemu ali katerega koli pozitivnega stanja sredstev na plačilnem
računu z enega plačilnega računa na drugega ali oba navedena prenosa, pri čemer
se lahko prejšnji plačilni račun zapre ali pa ne.
5. člen
(plačilne storitve)
(1) Plačilna storitev po tem zakonu je
katera koli od naslednjih aktivnosti, ki jo ponudnik plačilnih storitev
opravlja v okviru svoje poslovne dejavnosti:
1.    
aktivnosti, ki omogočajo polog gotovine na plačilni račun, in vse
aktivnosti, ki so potrebne za upravljanje tega računa;
2.    
aktivnosti, ki omogočajo dvig gotovine s plačilnega računa, in vse
aktivnosti, ki so potrebne za upravljanje tega računa;
3.    
aktivnosti, ki omogočajo izvrševanje plačilnih transakcij v breme in v
dobro plačilnega računa pri ponudniku plačilnih storitev, ki vodi plačilni
račun, ali pri drugem ponudniku plačilnih storitev;
4.    
aktivnosti, ki omogočajo izvrševanje plačilnih transakcij, pri katerih
so denarna sredstva zagotovljena z odobritvijo posojila uporabniku;
5.    
izdajanje in/ali pridobivanje plačilnih instrumentov;
6.    
izvrševanje denarnih nakazil;
7.    
aktivnosti, ki omogočajo izvrševanje plačilnih transakcij, pri katerih
plačnik poda soglasje za izvršitev plačilne transakcije z uporabo katerekoli telekomunikacijske,
digitalne ali informacijsko-tehnološke naprave, plačilo pa se izvede
upravitelju telekomunikacijskega, digitalnega ali informacijsko-tehnološkega
omrežja, ki deluje zgolj kot posrednik med uporabnikom plačilnih storitev ter
ponudnikom blaga in storitev.
(2) Plačilne storitve iz 3. in 4.
točke prejšnjega odstavka vključujejo izvrševanje plačilnih transakcij:
1.    
z direktnimi obremenitvami,
2.    
s plačilnimi karticami ali podobnimi napravami ali
3.    
s kreditnimi plačili.
6. člen
(domače in čezmejne plačilne transakcije)
(1) Domača plačilna transakcija je
plačilna transakcija, pri kateri plačnikov ponudnik plačilnih storitev in
prejemnikov ponudnik plačilnih storitev ali edini ponudnik plačilnih storitev
opravijo plačilne storitve za plačnika in prejemnika plačila na območju
Republike Slovenije.
(2) Čezmejna plačilna transakcija je
plačilna transakcija, pri kateri plačnikov ponudnik plačilnih storitev in
prejemnikov ponudnik plačilnih storitev opravita plačilne storitve za plačnika
oziroma prejemnika plačila na območju različnih držav članic. Plačilna
transakcija se izvrši čezmejno tudi v primeru, če isti ponudnik plačilnih
storitev opravi plačilne storitve za plačnika v eni državi članici in za
prejemnika plačila v drugi državi članici.
7. člen
(uporabnik, plačnik in prejemnik plačila)
(1) Uporabnik je fizična ali pravna
oseba, ki uporablja plačilne storitve kot plačnik ali prejemnik plačila ali
oboje.
(2) Plačnik je pravna ali fizična
oseba, ki odredi plačilno transakcijo tako, da izda plačilni nalog ali zagotovi
soglasje k izvršitvi plačilnega naloga, ki ga izda prejemnik plačila.
(3) Prejemnik plačila je fizična ali
pravna oseba, ki je predvideni prejemnik denarnih sredstev, ki so bila predmet
plačilne transakcije.
8. člen
(plačilna transakcija in plačilni nalog)
(1) Plačilna transakcija je dejanje
pologa, prenosa ali dviga denarnih sredstev, ki ga odredi plačnik ali prejemnik
plačila, pri čemer je izvršitev plačilne transakcije preko ponudnika plačilnih
storitev neodvisna od osnovnih obveznosti med plačnikom in prejemnikom plačila.
(2) Plačilni nalog je navodilo
plačnikovemu ponudniku plačilnih storitev, s katerim plačnik ali prejemnik
plačila odredi izvedbo plačilne transakcije.
9. člen
(direktna obremenitev)
(1) Direktna obremenitev je plačilna
storitev, kjer prejemnik plačila na podlagi plačnikovega soglasja odredi
plačilno transakcijo za obremenitev plačnikovega plačilnega računa.
(2) Plačnik lahko da soglasje za
izvršitev plačilne transakcije z direktno obremenitvijo bodisi prejemniku
plačila bodisi prejemnikovemu ponudniku plačilnih storitev bodisi svojemu
ponudniku plačilnih storitev.
10. člen
(denarno nakazilo)
Denarno nakazilo je plačilna storitev, pri
kateri ponudnik plačilnih storitev prejme plačnikova denarna sredstva, ne da bi
odprl plačilni račun za plačnika ali prejemnika plačila, izključno z namenom,
da se enak znesek denarnih sredstev da na razpolago prejemniku plačila ali se
prenese prejemnikovemu ponudniku plačilnih storitev, ki da sredstva na
razpolago prejemniku plačila ali jih prenese na prejemnikov plačilni račun.
11. člen
(kreditno plačilo)
Kreditno plačilo je plačilna storitev, pri
kateri plačnik odredi izvršitev posamezne plačilne transakcije ali več
plačilnih transakcij, vključno s trajnim nalogom, svojemu ponudniku plačilnih
storitev.
12. člen
(plačilni račun)
(1) Plačilni račun je račun, ki ga odpre
ponudnik plačilnih storitev v imenu enega ali več uporabnikov, in se uporablja
za izvršitev plačilnih transakcij.
(2) Plačilne institucije lahko vodijo le
plačilne račune, ki se uporabljajo izključno za izvrševanje plačilnih
transakcij.
13. člen
(transakcijski račun)
(1) Transakcijski račun je plačilni račun,
ki ga odpre banka s sedežem v Republiki Sloveniji ali podružnica banke države
članice v Republiki Sloveniji v imenu enega ali več uporabnikov za namene
izvrševanja plačilnih transakcij in za druge namene, povezane z opravljanjem
bančnih storitev za uporabnika. Denarna sredstva na transakcijskem računu se
štejejo kot vpogledni denarni depozit.
(2) Za namene tega zakona se kot transakcijski
račun šteje tudi enotni zakladniški račun države ali samoupravne lokalne
skupnosti, ki je odprt pri Banki Slovenije, ter račun, ki je kot podračun
enotnega zakladniškega računa države ali samoupravne lokalne skupnosti odprt
pri Upravi Republike Slovenije za javna plačila.
(3) Plačilne institucije ne smejo voditi
transakcijskih računov.
14. člen
(skupni plačilni račun)
(1) Skupni plačilni račun je plačilni
račun, ki ga odpre ponudnik plačilnih storitev v imenu dveh ali več fizičnih
oseb ali v imenu dveh ali več pravnih oseb.
(2) Vsak posamezni imetnik skupnega
plačilnega računa lahko razpolaga s celotnimi denarnimi sredstvi na skupnem
plačilnem računu, razen če so v pogodbi o vodenju skupnega plačilnega računa
določena drugačna pooblastila za razpolaganje z denarnimi sredstvi na skupnem
plačilnem računu.
(3) Denarna sredstva na skupnem plačilnem
računu se lahko v celoti uporabijo za poplačilo obveznosti posameznega imetnika
do tretjih oseb. Dogovor med imetniki skupnega plačilnega računa o višini
deležev posameznih imetnikov in odgovornosti posameznega imetnika ne omejuje
pravic tretjih oseb, da v postopku izvršbe ali stečaja posameznega imetnika
poplačajo svoje terjatve do tega imetnika v breme celotnih denarnih sredstev na
skupnem plačilnem računu.
(4) Kadar posebni zakon določa, da je
izvršba na določena sredstva dolžnika omejena, se v postopku izvršbe zoper
posameznega imetnika skupnega plačilnega računa te omejitve upoštevajo glede
vsakega posameznega imetnika skupnega plačilnega računa.
15. člen
(plačilni instrument in pridobivanje
plačilnih instrumentov)
(1) Plačilni instrument pomeni vsako
napravo ali niz postopkov oziroma oboje, ki so dogovorjeni med posameznim
uporabnikom in njegovim ponudnikom plačilnih storitev, in je vezan le na tega
uporabnika z namenom, da ga uporabi za odreditev plačilnega naloga.
(2) Pridobivanje plačilnih instrumentov je
plačilna storitev, pri kateri ponudnik plačilnih storitev prejemniku plačila
zagotavlja izvrševanje plačilnih transakcij, ki jih je odredil plačnik z
uporabo določenega plačilnega instrumenta.
16. člen
(plačilni instrumenti za plačila majhnih
vrednosti)
Plačilni instrumenti za plačila majhnih
vrednosti so plačilni instrumenti, pri katerih je izpolnjen najmanj eden od
naslednjih pogojev:
1.    
omogočajo izvrševanje posameznih plačilnih transakcij, ki ne presegajo
30 eurov, ali
2.    
skupna omejitev porabe v določenem obdobju oziroma skupna vrednost
elektronskega denarja, ki je naložen na plačilnem instrumentu, ne presega 150
eurov.
3. PODPOGLAVJE 
PONUDNIKI PLAČILNIH STORITEV
17. člen
(ponudniki plačilnih storitev)
(1) Na območju Republike Slovenije lahko
plačilne storitve opravljajo le:
1.    
banke, ki so pridobile dovoljenje Banke Slovenije za opravljanje
plačilnih storitev v skladu z zakonom, ki ureja bančništvo, in banke držav
članic, ki so pridobile dovoljenje pristojnega nadzornega organa države sedeža
za opravljanje plačilnih storitev, in so v skladu z zakonom, ki ureja
bančništvo, ustanovile podružnico na območju Republike Slovenije ali neposredno
opravljajo plačilne storitve na območju Republike Slovenije ter banke tretjih
držav, ki so pridobile dovoljenje Banke Slovenije za opravljanje plačilnih
storitev in so v skladu z zakonom, ki ureja bančništvo, ustanovile podružnico
na območju Republike Slovenije,
2.    
družbe za izdajo elektronskega denarja, ki so pridobile dovoljenje Banke
Slovenije za opravljanje storitev izdajanja elektronskega denarja v skladu s
tem zakonom in družbe za izdajo elektronskega denarja držav članic, ki so
pridobile dovoljenje pristojnega nadzornega organa države sedeža za opravljanje
storitev izdajanja elektronskega denarja in so v skladu s tem zakonom
ustanovile podružnico na območju Republike Slovenije ali neposredno opravljajo
storitve izdajanja elektronskega denarja na območju Republike Slovenije, ter družbe
za izdajo elektronskega denarja tretjih držav, ki so pridobile dovoljenje Banke
Slovenije za opravljanje storitev izdajanja elektronskega denarja in so v
skladu s tem zakonom ustanovile podružnico na območju Republike Slovenije,
3.    
plačilne institucije in plačilne institucije držav članic, ki so v
skladu s tem zakonom ustanovile podružnico na območju Republike Slovenije ali
opravljajo plačilne storitve na območju Republike Slovenije preko zastopnika
ali neposredno,
4.    
plačilne institucije z opustitvijo,
5.    
Banka Slovenije,
6.    
Uprava Republike Slovenije za javna plačila ter drugi državni organi in
organi samoupravnih lokalnih skupnosti v Republiki Sloveniji v skladu s
predpisi, ki urejajo izvajanje njihovih nalog in pristojnosti
(v nadaljnjem besedilu: ponudniki plačilnih
storitev).
(2) Kadar Banka Slovenije opravlja plačilne
storitve v okviru izključnih pristojnosti v skladu z zakonom, ki ureja Banko
Slovenije, ali z drugimi zakoni, ki določajo izključne pristojnosti Banke
Slovenije, se določbe 5. in 6. poglavja tega zakona uporabljajo le, če poseben
predpis ali pogodba o opravljanju plačilnih storitev izrecno tako določa.
(3) Kadar Uprava Republike Slovenije za
javna plačila ali drugi državni organi ali organi samoupravnih lokalnih
skupnosti opravljajo plačilne storitve v okviru svojih izključnih pristojnosti
na podlagi posebnega predpisa, se uporabljajo določbe 5. in 6. poglavja tega
zakona, razen če ta zakon ali drug predpis izrecno določa drugače.
18. člen
(prepoved opravljanja plačilnih storitev)
Nihče drug, razen ponudnikov plačilnih
storitev iz 17. člena tega zakona, ne sme opravljati plačilnih storitev na
območju Republike Slovenije.
2. POGLAVJE 
PLAČILNE INSTITUCIJE
1. PODPOGLAVJE 
SPLOŠNA DOLOČBA
19. člen
(opredelitev pojmov)
(1) Plačilna institucija je pravna oseba s
sedežem v Republiki Sloveniji, ki je pridobila dovoljenje Banke Slovenije za
opravljanje plačilnih storitev kot plačilna institucija.
(2) Plačilna institucija države članice je
pravna oseba s sedežem v drugi državi članici, ki je pridobila dovoljenje
pristojnega nadzornega organa države sedeža za opravljanje plačilnih storitev
kot plačilna institucija.
2. PODPOGLAVJE 
STATUSNI USTROJ PLAČILNIH INSTITUCIJ
20. člen
(pravnoorganizacijska oblika)
(1) Plačilna institucija mora biti
organizirana v eni od pravnoorganizacijskih oblik gospodarskih družb pravnih
oseb, določenih z zakonom, ki ureja gospodarske družbe.
(2) Za plačilno institucijo se uporabljajo
določbe zakona, ki ureja gospodarske družbe, če ni s tem zakonom drugače
določeno.
21. člen
(dejavnost plačilnih institucij)
(1) Plačilna institucija lahko začne
opravljati plačilne storitve, ko pridobi dovoljenje Banke Slovenije za
opravljanje plačilnih storitev kot plačilna institucija.
(2) Plačilna institucija lahko poleg
plačilnih storitev opravlja tudi druge gospodarske posle (v nadaljnjem
besedilu: hibridna plačilna institucija), vključno s storitvami upravljanja
plačilnih sistemov, če izpolnjuje pogoje za opravljanje storitev upravljanja
plačilnih sistemov v skladu s tem zakonom.
(3) Plačilna institucija lahko poleg
plačilnih storitev in drugih gospodarskih poslov opravlja tudi pomožne storitve
za izvrševanje plačilnih transakcij, kakor so dajanje posojil v zvezi s
plačilnimi storitvami, menjava valut, shranjevanje in obdelava podatkov in
dejavnost hrambe v zvezi s plačilnimi storitvami, če izpolnjuje pogoje, ki se
zahtevajo za opravljanje teh storitev na podlagi tega ali drugih zakonov.
Plačilna institucija, ki poleg plačilnih storitev opravlja le še pomožne
storitve, se ne šteje za hibridno plačilno institucijo.
(4) Določbe tega zakona se uporabljajo za
plačilne institucije, ki opravljajo plačilne storitve kot izključno dejavnost
ali kot hibridne plačilne institucije, razen če zakon izrecno določa, da
posamezne določbe veljajo le za hibridne plačilne institucije.
22. člen
(sprejemanje denarnih sredstev uporabnikov
v zvezi s plačilnimi storitvami)
(1) Plačilna institucija lahko pri
opravljanju plačilnih storitev prejme denarna sredstva uporabnikov izključno z
namenom izvršitve plačilne transakcije, ki naj se izvrši na določen dan, v
skladu s pogodbo o plačilnih storitvah.
(2) Šteje se, če se ne dokaže drugače, da
so denarna sredstva prejeta izključno za namene izvršitve plačilne transakcije,
če je plačilna institucija prejela denarna sredstva hkrati s prejemom ali po
prejemu plačilnega naloga za izvršitev te plačilne transakcije.
(3) Plačilne institucije ne smejo
sprejemati depozitov od javnosti po zakonu, ki ureja bančništvo, ali izdajati
elektronskega denarja po tem zakonu.
(4) Denarna sredstva, ki jih prejme
plačilna institucija od uporabnikov izključno zaradi izvršitve plačilne
transakcije v skladu z drugim odstavkom tega člena, ne predstavljajo
sprejemanja depozitov od javnosti po zakonu, ki ureja bančništvo, ali
opravljanja storitev izdajanja elektronskega denarja po tem zakonu.
23. člen
(dajanje posojil v zvezi s plačilnimi
storitvami)
(1) Če plačilna institucija uporabnikom
ponuja posojila v zvezi s plačilnimi storitvami, se lahko takšno posojilo
odobri le ob naslednjih pogojih:
1.    
posojilo je namenjeno izključno izvrševanju plačilnih transakcij v zvezi
s plačilnimi storitvami,
2.    
posamezno posojilo, vključno z obnavljajočim (revolving) posojilom, se
odobri za največ 12 mesecev,
3.    
posojilo ni krito z viri sredstev, ki jih plačilna institucija prejme od
uporabnikov plačilnih storitev z namenom izvršitve plačilne transakcije,
4.    
plačilna institucija zagotavlja zadosten kapital glede na skupno višino
odobrenih posojil.
(2) Poleg pogojev iz prvega odstavka tega
člena mora plačilna institucija v zvezi s posojili iz prvega odstavka tega
člena, ki se odobrijo potrošniku, izpolnjevati tudi pogoje, ki jih glede
odobritve posojila potrošnikom določa zakon, ki ureja potrošniške kredite.
24. člen
(območje opravljanja plačilnih storitev)
(1) Šteje se, da plačilna institucija
opravlja plačilne storitve na območju tiste države, kjer:
1.    
sklepa pravne posle, katerih predmet so plačilne storitve, ali
2.    
uporabnikom ponuja plačilne storitve preko reklamnih sporočil, poslanih
tem osebam po pošti, ali na drug način ponuja plačilne storitve uporabnikom na
območju te države.
(2) Šteje se, da plačilna institucija
opravlja plačilne storitve na območju določene države tudi v primeru, če na
območju te države ponuja plačilne storitve na način iz prvega odstavka tega
člena preko svoje podružnice, zastopnika ali neposredno.
(3) Šteje se, da plačilna institucija
opravlja plačilne storitve neposredno na območju določene države, če opravlja
plačilne storitve na način iz prvega odstavka tega člena brez ustanovitve
podružnice in brez zastopnika v tej državi.
25. člen
(začetni kapital)
(1) Pravna oseba, ki zaprosi za dovoljenje
za opravljanje plačilnih storitev kot plačilna institucija, mora imeti v času
izdaje dovoljenja Banke Slovenije za opravljanje plačilnih storitev kot
plačilna institucija začetni kapital:
1.    
najmanj v višini 20.000 eurov, če bo opravljala le plačilne storitve iz
6. točke prvega odstavka 5. člena tega zakona; ali
2.    
najmanj v višini 50.000 eurov, če bo opravljala plačilne storitve iz 7.
točke prvega odstavka 5. člena tega zakona; ali
3.    
najmanj v višini 125.000 eurov, če bo opravljala katero koli plačilno
storitev iz 1. do 5. točke prvega odstavka 5. člena tega zakona.
(2) Če namerava plačilna institucija
opravljati več plačilnih storitev, mora zagotoviti začetni kapital v višini,
določeni za plačilno storitev, za katero se zahteva najvišji znesek začetnega
kapitala.
(3) Pri izračunu začetnega kapitala iz
prvega odstavka tega člena se upoštevajo naslednje sestavine kapitala:
1.    
v denarju vplačani osnovni kapital v obliki navadnih delnic in pripadajoče
kapitalske rezerve,
2.    
rezerve iz dobička in preneseni čisti poslovni izid.
(4) Sestavine kapitala iz prejšnjega
odstavka se uporabljajo v pomenu, kakor je določen v zakonu, ki ureja
gospodarske družbe. Pri uporabi prejšnjega odstavka za družbe, ki niso
organizirane kot delniške družbe, se sestavine kapitala ustrezno prilagodijo
sestavinam, ki veljajo za te družbe v skladu z zakonom, ki ureja gospodarske
družbe.
26. člen
(poslovodstvo in osebe, ki so v plačilni
instituciji neposredno odgovorne za vodenje poslov v zvezi s plačilnimi
storitvami)
(1) Člani poslovodstva plačilne institucije
morajo poleg splošnih pogojev, ki jih za člane organov vodenja ali nadzora
delniške družbe določa zakon, ki ureja gospodarske družbe, imeti tudi ugled, ki
ga zahteva vodenje poslov plačilne institucije.
(2) Osebe, ki so v plačilni instituciji
neposredno odgovorne za vodenje poslov v zvezi s plačilnimi storitvami, morajo
imeti ustrezno znanje in izkušnje pri opravljanju plačilnih storitev. Šteje se,
če se ne dokaže nasprotno, da ima oseba ustrezno znanje in izkušnje pri
opravljanju plačilnih storitev, če ima najmanj triletne izkušnje z vodenjem
poslov podjetja primerljive velikosti in dejavnosti kot plačilna institucija
ali z vodenjem drugih primerljivih poslov.
(3) Podatke o izpolnjevanju pogojev iz
prvega in drugega odstavka tega člena pridobi Banka Slovenije od vložnika
zahteve za izdajo dovoljenja Banke Slovenije za opravljanje plačilnih storitev
kot plačilna institucija, plačilne institucije ali od člana poslovodstva plačilne
institucije ali osebe, ki je neposredno odgovorna za vodenje poslov plačilne
institucije, lahko pa jih pridobi po uradni dolžnosti iz uradnih evidenc
pristojnih organov.
27. člen
(imetniki kvalificiranih deležev)
(1) Imetniki kvalificiranih deležev so
osebe, ki so posredno ali neposredno imetniki poslovnega deleža, delnic ali
drugih pravic, ki jim zagotavljajo:
1.    
najmanj 10-odstotni delež glasovalnih pravic ali pravic v kapitalu
plačilne institucije ali
2.    
delež glasovalnih pravic ali pravic v kapitalu plačilne institucije, ki
je manjši od 10 odstotkov, vendar omogoča izvajanje pomembnega vpliva na
upravljanje plačilne institucije.
(2) Zaradi zagotavljanja varnega in
skrbnega upravljanja plačilne institucije so lahko imetniki kvalificiranih
deležev plačilne institucije le osebe, ki se po oceni Banke Slovenije štejejo
kot primerne.
(3) Banka Slovenije presoja primernost
imetnikov kvalificiranih deležev z vidika delovanja in vplivanja imetnika
kvalificiranega deleža na varno in skrbno upravljanje plačilne institucije. Pri
tem Banka Slovenije upošteva zlasti pravnoorganizacijsko obliko in dejavnosti,
ki jih imetnik opravlja, njegov finančni položaj in druge značilnosti, pomembne
za presojo njegovega vpliva na varno in skrbno upravljanje plačilne
institucije.
3. PODPOGLAVJE 
DOVOLJENJE BANKE SLOVENIJE ZA OPRAVLJANJE PLAČILNIH STORITEV KOT PLAČILNA
INSTITUCIJA
28. člen
(opravljanje plačilnih storitev kot
plačilna institucija)
(1) Plačilna institucija lahko na območju
Republike Slovenije opravlja plačilne storitve, za katere je pridobila
dovoljenje Banke Slovenije.
(2) Plačilna institucija sme opravljati
plačilne storitve, ki jih je upravičena opravljati na območju Republike
Slovenije, tudi:
1.    
na območju druge države članice preko podružnice, zastopnika ali
neposredno, če so izpolnjeni pogoji iz 42. člena tega zakona, in
2.    
na območju tretje države preko podružnice, ko je podružnica vpisana v
register plačilnih institucij v skladu s tem zakonom, preko zastopnika ali
neposredno na območju tretje države.
29. člen
(zahteva za izdajo dovoljenja)
(1) K zahtevi za izdajo dovoljenja Banke
Slovenije za opravljanje plačilnih storitev kot plačilna institucija je treba
priložiti:
1.    
akt o ustanovitvi,
2.    
opis plačilnih storitev in drugih gospodarskih poslov, ki jih namerava
opravljati plačilna institucija, ter tveganj, ki jim bo izpostavljena,
3.    
poslovni načrt opravljanja plačilnih storitev za prva tri poslovna leta,
iz katerega izhajajo naslednji podatki:
- 
za izračun minimalnega kapitala v prvem letu poslovanja po vseh treh
metodah iz drugega odstavka 46. člena tega zakona,
- 
o izpolnjevanju tehničnih, organizacijskih, kadrovskih in drugih pogojev
za varno in zanesljivo poslovanje plačilne institucije iz 44. člena tega
zakona,
4.    
dokazila, da vložnik razpolaga z zahtevanim začetnim kapitalom iz 25. člena
tega zakona,
5.    
opis ukrepov za varovanje denarnih sredstev uporabnikov iz 59., 60. in
61. člena tega zakona,
6.    
opis sistema upravljanja in sistema notranjih kontrol iz 45. člena tega
zakona,
7.    
opis nameravane uporabe zastopnikov in podružnic ter zunanjih izvajalcev
operativnih nalog plačilnih storitev,
8.    
opis morebitne udeležbe v plačilnih sistemih,
9.    
opis mehanizmov notranje kontrole, ki jih je vložnik vzpostavil zaradi
izpolnjevanja obveznosti v zvezi s preprečevanjem pranja denarja in
financiranja terorizma v skladu z zakonom, ki ureja preprečevanje pranja
denarja in financiranja terorizma, in Uredbo (ES) št. 1781/2006 Evropskega
parlamenta in Sveta z dne 15. novembra 2006 o podatkih o plačniku, ki
spremljajo prenose denarnih sredstev (UL L št. 345 z dne 8. 12. 2006, v
nadaljnjem besedilu: Uredba 1781/2006),
10.  navedbo
oseb, ki so imetniki kvalificiranih deležev, velikost kvalificiranih deležev in
dokazila o primernosti imetnikov kvalificiranih deležev, ki se presoja v skladu
s tretjim odstavkom 27. člena tega zakona,
11.  navedbo
oseb, ki so člani organov poslovodstva, in oseb, ki bodo neposredno odgovorne
za vodenje poslov v zvezi s plačilnimi storitvami, ter dokazila, da te osebe
izpolnjujejo zahtevane pogoje iz prvega in drugega odstavka 26. člena tega
zakona,
12.  navedbo
pooblaščenih revizorjev ali revizijskih družb, če morajo biti letna poročila
plačilne institucije revidirana v skladu s 64. členom tega zakona, in če so že
imenovani,
13.  navedbo
oseb, ki so z vložnikom v razmerju tesne povezanosti, z opisom teh povezav.
(2) V zvezi z opisi iz 5. do 8. točke
prvega odstavka tega člena mora vložnik zagotoviti tudi opis organizacijskih
rešitev in opis notranje revizijskih postopkov, ki jih je vzpostavil z namenom,
da bi zavaroval interese svojih uporabnikov in zagotovil neprekinjenost in
zanesljivost izvajanja plačilnih storitev.
(3) Banka Slovenije predpiše podrobnejšo
vsebino zahteve za izdajo dovoljenja Banke Slovenije za opravljanje plačilnih
storitev kot plačilna institucija ter dokumentacijo in dokazila, ki jih je
treba priložiti k tej zahtevi.
30. člen
(odločanje o izdaji dovoljenja)
(1) Pri odločanju o izdaji dovoljenja za
opravljanje plačilnih storitev kot plačilna institucija Banka Slovenije
ugotavlja, če plačilna institucija izpolnjuje pogoje za opravljanje plačilnih storitev
v skladu s tem zakonom, zlasti pa:
1.    
glede statusnega ustroja iz 20. do 27. člena tega zakona,
2.    
glede varnega in zanesljivega poslovanja iz 44. člena tega zakona,
3.    
glede sistema upravljanja in sistema notranjih kontrol iz 45. člena tega
zakona,
4.    
glede zagotavljanja minimalnega kapitala iz 46. člena tega zakona in
5.    
glede varstva denarnih sredstev uporabnikov iz 59. do 63. člena tega
zakona.
(2) V dovoljenju za opravljanje plačilnih
storitev kot plačilna institucija Banka Slovenije opredeli plačilne storitve,
ki jih lahko opravlja plačilna institucija.
(3) Če sistem upravljanja iz 45. člena tega
zakona ne zagotavlja ustreznega upravljanja z vsemi tveganji, ki bi jim lahko
bila izpostavljena plačilna institucija pri opravljanju plačilnih storitev, za
katere se zahteva izdaja dovoljenja, in drugih gospodarskih poslov, ki jih
opravlja plačilna institucija, lahko Banka Slovenije dovoljenje za opravljanje
plačilnih storitev kot plačilna institucija izda le za določene plačilne
storitve, na katere se nanaša zahteva za izdajo dovoljenja.
31. člen
(zavrnitev dovoljenja)
Banka Slovenije zavrne zahtevo za izdajo
dovoljenja za opravljanje plačilnih storitev kot plačilna institucija, če:
1.    
vložnik ne izpolnjuje pogojev iz prvega odstavka 30. člena tega zakona;
2.    
je zaradi povezav vložnika z osebami, s katerimi je v razmerju tesne
povezanosti, verjetno, da bo ovirano ali bistveno oteženo izvajanje nadzora nad
plačilno institucijo skladno z določbami tega zakona;
3.    
je ob upoštevanju predpisov tretje države, ki veljajo za osebe, s
katerimi je vložnik v razmerju tesne povezanosti, in prakse pri izvrševanju teh
predpisov, verjetno, da bo ovirano ali bistveno oteženo izvajanje nadzora nad
plačilno institucijo v skladu z določbami tega zakona;
4.    
je verjetno, da bo zaradi dejavnosti vložnika, ki niso plačilne
storitve, ogrožena finančna stabilnost plačilne institucije ali da bo zaradi
teh dejavnosti oteženo izvajanje nadzora nad plačilno institucijo v skladu z
določbami tega zakona.
32. člen
(ustanovitev ločene pravne osebe)
Če Banka Slovenije zavrne zahtevo za izdajo
dovoljenja zaradi razloga iz 4. točke 31. člena tega zakona, lahko v
obrazložitvi k odločbi o zavrnitvi zahteve vložnika seznani z možnostjo, da za
namen opravljanja plačilnih storitev ustanovi ločeno pravno osebo in vloži zahtevo
za izdajo dovoljenja za opravljanje plačilnih storitev kot plačilna institucija
za to pravno osebo, če oceni, da ti razlogi pri ločeni pravni osebi ne bodo več
podani.
33. člen
(razširitev dovoljenja)
(1) Če namerava plačilna institucija začeti
opravljati plačilne storitve, ki niso zajete v že izdanem dovoljenju za
opravljanje plačilnih storitev kot plačilna institucija, mora predhodno
pridobiti odločbo Banke Slovenije o razširitvi dovoljenja za opravljanje
plačilnih storitev kot plačilna institucija.
(2) Za razširitev dovoljenja Banke
Slovenije za opravljanje plačilnih storitev kot plačilna institucija se
smiselno uporabljajo 29. do 31. člen tega zakona.
34. člen
(spremembe okoliščin po izdaji dovoljenja in
hramba dokumentacije)
(1) Plačilna institucija mora nemudoma
obvestiti Banko Slovenije o dejstvih in okoliščinah, ki vplivajo na
izpolnjevanje pogojev iz prvega odstavka 30. člena tega zakona, ter o spremembi
oseb, ki so s plačilno institucijo v razmerju tesne povezanosti, ali o
spremembah v teh razmerjih. K temu obvestilu mora priložiti ustrezno
spremenjeno dokumentacijo iz 29. člena tega zakona.
(2) Plačilna institucija mora dokumentacijo
o izpolnjevanju pogojev za pridobitev in ohranjanje dovoljenja Banke Slovenije
za opravljanje plačilnih storitev kot plačilna institucija hraniti najmanj pet
let od prenehanja razmerja ali stanja, na katerega se nanašajo, razen če
posebni predpisi za določene listine ali podatke določajo daljši rok hrambe.
 
34.a člen
(veljavnost dovoljenja za opravljanje
plačilnih storitev pri združitvi ali delitvi)
(1) Če je plačilna institucija udeležena
pri združitvi ali delitvi družb, mora za ohranitev dovoljenja za opravljanje
plačilnih storitev kot plačilna institucija pred izvedbo združitve ali delitve
pridobiti dovoljenje Banke Slovenije za to združitev ali delitev. 
(2) Za odločanje o dovoljenju iz prejšnjega
odstavka se smiselno uporabljajo določbe 29. do 31. člena tega zakona. V
odločbi o izdaji dovoljenja Banka Slovenije navede firmo družbe, ki bo od dneva
vpisa združitve oziroma delitve v sodni register imetnica dovoljenja Banke
Slovenije za opravljanje plačilnih storitev kot plačilna institucija. 
(3) Če plačilna institucija dovoljenja iz
prvega odstavka tega člena ne pridobi do dneva vpisa združitve oziroma delitve
v sodni register, dovoljenje Banke Slovenije za opravljanje plačilnih storitev
kot plačilna institucija preneha s tem dnem. Za prenehanje dovoljenja se
smiselno uporabljajo določbe šestega in sedmega odstavka 35. člena tega zakona.
(4) Če zaradi izvedbe združitve oziroma
delitve nastane nova družba, ki bo opravljala plačilne storitve, mora ta nova
družba pred vpisom združitve oziroma delitve v sodni register pridobiti
dovoljenje Banke Slovenije za opravljanje plačilnih storitev. 
(5) Zahtevi za izdajo dovoljenja za
združitev oziroma delitev je treba priložiti tudi listine, kot jih v ta namen
določa zakon, ki ureja gospodarske družbe.
35. člen
(prenehanje dovoljenja)
(1) Dovoljenje Banke Slovenije za
opravljanje plačilnih storitev kot plačilna institucija preneha v celoti ali
glede posameznih plačilnih storitev, če plačilna institucija ne začne
opravljati plačilnih storitev v enem letu od izdaje dovoljenja ali če plačilna
institucija za več kakor šest mesecev preneha opravljati plačilne storitve.
Dovoljenje Banke Slovenije za opravljanje plačilnih storitev kot plačilna
institucija preneha z dnem, ko poteče rok iz prvega stavka tega odstavka.
(2) Če je nad plačilno institucijo začet
postopek stečaja ali prisilne likvidacije v skladu z zakonom, ki ureja finančno
poslovanje, postopke zaradi insolventnosti in prisilno prenehanje, preneha
dovoljenje Banke Slovenije za opravljanje plačilnih storitev kot plačilna
institucija v celoti z dnem začetka stečajnega postopka ali postopka prisilne
likvidacije. Sklep o začetku stečajnega postopka ali postopka prisilne
likvidacije nad plačilno institucijo vroči sodišče tudi Banki Slovenije.
(3) Dovoljenje Banke Slovenije za
opravljanje plačilnih storitev kot plačilna institucija preneha v celoti, če
pristojni organi plačilne institucije sprejmejo sklep o likvidaciji plačilne
institucije. Dovoljenje preneha v primeru likvidacije plačilne institucije z
dnem, ko je plačilna institucija izbrisana iz sodnega registra.
(4) Dovoljenje Banke Slovenije za
opravljanje plačilnih storitev kot plačilna institucija preneha v celoti ali
deloma, če pristojni organi plačilne institucije sprejmejo sklep o spremembi
dejavnosti plačilne institucije tako, da plačilna institucija v celoti ali
deloma preneha opravljati plačilne storitve. Dovoljenje Banke Slovenije za
opravljanje plačilnih storitev kot plačilna institucija v primerih iz tega
odstavka preneha z dnem, ko je sklep o spremembi dejavnosti vpisan v sodni
register.
(5) Plačilna institucija mora nemudoma
obvestiti Banko Slovenije o nastanku okoliščin iz prvega odstavka tega člena. O
sklepih iz tretjega in četrtega odstavka tega člena mora plačilna institucija
obvestiti Banko Slovenije nemudoma po njihovem sprejemu.
(6) Če nastanejo okoliščine iz prvega do
četrtega odstavka tega člena, izda Banka Slovenije odločbo, s katero ugotovi,
da je dovoljenje za opravljanje plačilnih storitev kot plačilna institucija v
celoti ali delno prenehalo.
(7) Plačilna institucija z dnem, ko je
dovoljenje za opravljanje plačilnih storitev kot plačilne institucije prenehalo
v skladu s prvim do četrtim odstavkom tega člena, ne sme več sklepati novih
poslov v zvezi z opravljanjem plačilnih storitev, glede katerih je dovoljenje
prenehalo.
4. PODPOGLAVJE 
OPRAVLJANJE PLAČILNIH STORITEV PREKO PODRUŽNIC, ZASTOPNIKOV IN ZUNANJIH IZVAJALCEV
36. člen
(zastopniki in podružnice)
(1) Plačilna institucija, ki namerava
opravljati plačilne storitve preko podružnice v državi gostiteljici ali v
tretji državi, ali preko zastopnika v Republiki Sloveniji ali v državi
gostiteljici, mora o tem predhodno obvestiti Banko Slovenije.
(2) Obvestilo o opravljanju plačilnih
storitev preko zastopnika v Republiki Sloveniji ali v državi gostiteljici mora
vsebovati naslednje informacije:
1.    
firmo in sedež ali ime in naslov stalnega prebivališča zastopnika v
Republiki Sloveniji ali v državi gostiteljici,
2.    
opis mehanizmov notranje kontrole, ki jih bo uporabljal zastopnik zaradi
izpolnjevanja obveznosti v zvezi s preprečevanjem pranja denarja in
financiranja terorizma v skladu s predpisi, ki urejajo preprečevanje pranja
denarja in financiranja terorizma,
3.    
navedbo oseb, ki so članice poslovodstva zastopnika, in oseb, ki so pri
zastopniku neposredno odgovorne za vodenje poslov v zvezi s plačilnimi
storitvami, z dokazili, da izpolnjujejo pogoje iz 26. člena tega zakona, in
4.    
opis plačilnih storitev, ki jih namerava plačilna institucija opravljati
preko zastopnika.
(3) Obvestilo o opravljanju plačilnih
storitev preko podružnice v državi gostiteljici ali tretji državi mora
vsebovati naslednje informacije:
1.    
firmo in naslov podružnice v državi gostiteljici ali tretji državi,
2.    
opis organizacijske strukture podružnice,
3.    
navedbo oseb, ki so del poslovodstva podružnice, in oseb, ki so v
podružnici neposredno odgovorne za vodenje poslov v zvezi s plačilnimi
storitvami, z dokazili, da izpolnjujejo pogoje iz 26. člena tega zakona,
4.    
opis plačilnih storitev, ki jih namerava plačilna institucija opravljati
preko podružnice.
(4) Plačilna institucija obvesti Banko
Slovenije le o ustanovitvi prve podružnice v posamezni državi gostiteljici ali
tretji državi. Za namene tega zakona se vse poslovne enote in podružnice, ki
jih v isti državi gostiteljici ali tretji državi ustanovi plačilna institucija,
štejejo za eno samo podružnico.
(5) Plačilna institucija mora nemudoma
obvestiti Banko Slovenije o spremembi okoliščin iz drugega in tretjega odstavka
tega člena, zlasti o prenehanju opravljanja plačilnih storitev preko
posameznega zastopnika v Republiki Sloveniji ali državi gostiteljici in o
prenehanju opravljanja plačilnih storitev preko podružnice v posamezni državi
gostiteljici ali tretji državi.
37. člen
(poslovanje zastopnika in podružnice)
(1) Plačilna institucija lahko začne
opravljati plačilne storitve preko podružnice ali preko zastopnika v državi
gostiteljici, ko so izpolnjeni pogoji iz prvega odstavka 42. člena tega zakona.
Plačilna institucija ali plačilna institucija z opustitvijo lahko začne
opravljati plačilne storitve preko podružnice v tretji državi ali preko
zastopnika v Republiki Sloveniji, ko je podružnica ali zastopnik vpisan v
register plačilnih institucij v skladu s tem zakonom.
(2) Plačilna institucija lahko preko
posameznega zastopnika opravlja plačilne storitve le na območju tiste države
članice, ki je v registru plačilnih institucij vpisana pri tem zastopniku.
(3) Plačilna institucija mora zagotoviti,
da njena podružnica v državi gostiteljici in njen zastopnik v Republiki
Sloveniji ali državi gostiteljici uporabnike na primeren način obvesti o tem,
da deluje za račun plačilne institucije.
38. člen
(izvajanje operativnih nalog preko zunanjih
izvajalcev)
(1) Plačilna institucija, ki namerava
izvajati posamezne operativne naloge, povezane z izvajanjem plačilnih storitev,
preko zunanjih izvajalcev, mora o tem predhodno obvestiti Banko Slovenije.
(2) Plačilna institucija lahko prenese
izvajanje pomembnih operativnih nalog, povezanih z izvajanjem plačilnih
storitev, na zunanje izvajalce, če so izpolnjeni naslednji pogoji:
1.    
da je v razmerju do izvajalca teh nalog zagotovljena ustrezna kakovost
notranje kontrole na ravni plačilne institucije,
2.    
da ni oteženo izvajanje nadzora nad izpolnjevanjem obveznosti plačilne
institucije v skladu s tem in drugimi zakoni,
3.    
da se s prenosom izvajanja teh nalog ne prenaša odgovornost višjega
vodstva plačilne institucije na zunanje izvajalce ali tretje osebe,
4.    
da se odgovornost plačilne institucije do njenih uporabnikov, kakor je
opredeljena s tem in drugimi zakoni, ne zmanjšuje in
5.    
da plačilna institucija kljub prenosu pomembnih operativnih nalog na
zunanje izvajalce zagotovi izpolnjevanje vseh pogojev, ki veljajo za pridobitev
in ohranitev dovoljenja Banke Slovenije za opravljanje plačilnih storitev kot
plačilna institucija.
(3) Operativne naloge, povezane z
izvajanjem plačilnih storitev, se štejejo kot pomembne, če bi lahko napaka ali
izpad v njihovem izvajanju bistveno ogrozila neprekinjeno izpolnjevanje
obveznosti plačilne institucije, njen finančni položaj ali zanesljivost ter
neprekinjenost izvajanja plačilnih storitev.
(4) Plačilna institucija, ki je prenesla
izvajanje operativnih nalog, povezanih z izvajanjem plačilnih storitev, na
zunanje izvajalce, mora v zvezi z ravnanji zunanjih izvajalcev zagotoviti
izpolnjevanje svojih obveznosti po tem ali drugih zakonih.
39. člen
(odgovornost plačilne institucije za
ravnanja podružnice, zastopnika ali zunanjega izvajalca)
(1) Plačilna institucija, ki opravlja
plačilne storitve preko podružnice ali preko zastopnika ali je prenesla
izvajanje operativnih nalog, povezanih z izvajanjem plačilnih storitev, na
zunanje izvajalce, odgovarja za zakonitost in pravilnost ravnanja podružnice in
zastopnika v zvezi z izvajanjem plačilnih storitev, ki jih podružnica in
zastopnik opravlja v imenu plačilne institucije, ter za zakonitost in
pravilnost izvajanja operativnih nalog, ki jih opravlja zunanji izvajalec za
plačilno institucijo.
(2) Plačilna institucija svoje odgovornosti
iz prvega odstavka tega člena v razmerju do uporabnikov ne more izključiti ali
omejiti.
5. PODPOGLAVJE 
OPRAVLJANJE PLAČILNIH STORITEV KOT PLAČILNA INSTITUCIJA NA OBMOČJU DRŽAVE
GOSTITELJICE
40. člen
(obvestilo o opravljanju plačilnih
storitev na območju države gostiteljice)
(1) Plačilna institucija, ki namerava
opravljati plačilne storitve na območju države gostiteljice preko podružnice
ali preko zastopnika, mora o tem obvestiti Banko Slovenije v skladu s 36.
členom tega zakona.
(2) Plačilna institucija, ki namerava
opravljati plačilne storitve na območju države gostiteljice neposredno, mora o
tem predhodno obvestiti Banko Slovenije ter hkrati z obvestilom poslati tudi
opis plačilnih storitev, ki jih namerava neposredno opravljati v tej državi
gostiteljici.
41. člen
(pošiljanje obvestila pristojnemu
nadzornemu organu države gostiteljice)
(1) Banka Slovenije v roku enega meseca od
prejema obvestila iz 40. člena tega zakona pošlje pristojnemu nadzornemu organu
v državi gostiteljici obvestilo o nameri opravljanja plačilnih storitev preko
podružnice ali zastopnika ali o nameri neposrednega opravljanja plačilnih
storitev plačilne institucije na območju te države gostiteljice in o tem
obvesti plačilno institucijo.
(2) Banka Slovenije pošlje nadzornemu
organu države gostiteljice hkrati z obvestilom iz prvega odstavka tega člena
tudi naslednje podatke:
1.    
firmo in naslov plačilne institucije ter firmo in naslov podružnice ali
zastopnika,
2.    
navedbo oseb, ki so članice poslovodstva podružnice ali zastopnika, in
oseb, ki so neposredno odgovorne za vodenje poslov v zvezi s plačilnimi
storitvami v podružnici, ali zastopniku plačilne institucije,
3.    
opis organizacijske strukture podružnice ali zastopnika in
4.    
o plačilnih storitvah, ki jih namerava plačilna institucija opravljati
na območju te države gostiteljice.
42. člen
(začetek opravljanja plačilnih storitev v
državi gostiteljici)
(1) Plačilna institucija lahko začne
opravljati plačilne storitve na območju države gostiteljice preko podružnice
ali preko zastopnika z dnem:
1.    
ko je pristojni nadzorni organ države gostiteljice obveščen o nameri
opravljanja plačilnih storitev preko podružnice plačilne institucije ali preko
zastopnika v skladu s 41. členom tega zakona in
2.    
ko je podružnica ali zastopnik plačilne institucije vpisan v register
plačilnih institucij v skladu s tem zakonom.
(2) Plačilna institucija lahko začne
opravljati plačilne storitve neposredno na območju države gostiteljice, ko je
pristojni nadzorni organ države gostiteljice obveščen o nameri neposrednega
opravljanja plačilnih storitev v skladu z 41. členom tega zakona.
(3) Plačilna institucija mora nemudoma
obvestiti Banko Slovenije o naknadni spremembi podatkov iz drugega odstavka 41.
člena tega zakona, ki ta podatek o spremembi pošlje pristojnemu nadzornemu
organu države gostiteljice.
6. PODPOGLAVJE 
OPRAVLJANJE PLAČILNIH STORITEV PLAČILNE INSTITUCIJE DRŽAVE ČLANICE NA OBMOČJU
REPUBLIKE SLOVENIJE
43. člen
(opravljanje plačilnih storitev plačilne
institucije države članice na območju Republike Slovenije)
(1) Plačilna institucija države članice sme
plačilne storitve, ki jih je upravičena opravljati v državi sedeža, opravljati
tudi na območju Republike Slovenije preko podružnice, preko zastopnika ali
neposredno.
(2) Plačilna institucija države članice
lahko začne opravljati plačilne storitve na območju Republike Slovenije, ko
Banka Slovenije od pristojnega nadzornega organa države sedeža prejme obvestilo
z vsebino iz drugega odstavka 41. člena tega zakona.
(3) Za namene tega zakona se vse podružnice
in poslovne enote, ki jih v Republiki Sloveniji ustanovi plačilna institucija
države članice, štejejo za eno samo podružnico.
(4) Če Banka Slovenije oceni, da so podani
utemeljeni razlogi za sum, da gre v zvezi z opravljanjem plačilnih storitev preko
podružnice ali zastopnika plačilne institucije države članice v Republiki
Sloveniji za poskus ali izvajanje pranja denarja ali financiranja terorizma, o
tem nemudoma na primeren način obvesti pristojni nadzorni organ države sedeža
plačilne institucije.
7. PODPOGLAVJE 
SISTEM UPRAVLJANJA IN SISTEM NOTRANJIH KONTROL PLAČILNE INSTITUCIJE
1. ODDELEK 
SPLOŠNA PRAVILA
44. člen
(varno in zanesljivo poslovanje)
Plačilna institucija mora vedno
izpolnjevati organizacijske, kadrovske, tehnične in druge pogoje za varno in
zanesljivo poslovanje.
45. člen
(sistem upravljanja in sistem notranjih
kontrol)
(1) Plačilna institucija mora vzpostaviti
in vzdrževati zanesljiv in celovit sistem upravljanja in sistem notranjih
kontrol, ki zagotavlja varno in skrbno upravljanje plačilne institucije. Sistem
upravljanja in sistem notranjih kontrol morata biti sorazmerna z naravo,
obsegom in kompleksnostjo plačilnih storitev, ki jih opravlja plačilna
institucija.
(2) Sistem upravljanja iz prvega odstavka
tega člena mora obsegati:
1.    
jasno organizacijsko strukturo z natančno opredeljenimi, preglednimi in
doslednimi razmerji glede odgovornosti in
2.    
učinkovite postopke ugotavljanja, ocenjevanja, obvladovanja, spremljanja
in poročanja o tveganjih, ki jim je ali bi jim lahko bila izpostavljena
plačilna institucija.
(3) Sistem notranjih kontrol iz prvega
odstavka tega člena vključuje tudi ustrezne administrativne in računovodske
postopke ter postopke za preverjanje izpolnjevanja obveznosti glede
preprečevanja pranja denarja in financiranja terorizma v skladu z zakonom, ki
ureja preprečevanje pranja denarja in financiranja terorizma ter Uredbo
1781/2006.
2. ODDELEK 
KAPITAL IN KAPITALSKA ZAHTEVA PLAČILNE INSTITUCIJE
46. člen
(minimalni kapital)
(1) Plačilna institucija mora ves čas
poslovanja zagotavljati kapital, ki mora vedno dosegati ali presegati višjo od
naslednjih vrednosti:
1.    
vrednost začetnega kapitala, ki se zahteva na podlagi 25. člena tega
zakona,
2.    
vrednost kapitalske zahteve, ki se izračuna na podlagi metode iz drugega
odstavka tega člena.
(2) Vrednost kapitalske zahteve se izračuna
na podlagi metode, ki jo za posamezno plačilno institucijo določi Banka
Slovenije z odločbo, ob upoštevanju vrste in kompleksnosti plačilnih storitev,
ki jih bo opravljala plačilna institucija, ter obsega plačil in tveganj, ki jim
bo izpostavljena plačilna institucija. Banka Slovenije lahko plačilni
instituciji določi eno od naslednjih metod:
1.    
metodo stalnih splošnih stroškov,
2.    
metodo obsega plačil,
3.    
metodo prihodkov iz poslovanja.
(3) Pri hibridni plačilni instituciji se
kapitalska zahteva izračunava samo za tisti del njenega poslovanja, ki je
povezan z opravljanjem plačilnih storitev.
(4) Plačilna institucija mora Banko
Slovenije nemudoma obvestiti o spremembi dejstev in okoliščin iz drugega
odstavka tega člena.
(5) Če se dejstva in okoliščine iz drugega
odstavka tega člena bistveno spremenijo, lahko Banka Slovenije z odločbo določi
drugo metodo za izračun kapitalske zahteve.
47. člen
(metoda stalnih splošnih stroškov)
(1) Kapitalska zahteva plačilne institucije
po metodi stalnih splošnih stroškov znaša 10% stalnih splošnih stroškov
plačilne institucije iz preteklega poslovnega leta.
(2) V prvem letu poslovanja kot plačilna
institucija se kapitalska zahteva po metodi stalnih splošnih stroškov izračuna
z upoštevanjem predvidenega zneska stalnih splošnih stroškov, ki ga je plačilna
institucija navedla v poslovnem načrtu v postopku pridobitve dovoljenja Banke
Slovenije za opravljanje plačilnih storitev kot plačilna institucija.
(3) Banka Slovenije lahko z odločbo zahteva
prilagoditev višine stalnih splošnih stroškov, ki jih plačilna institucija
upošteva pri izračunu kapitalske zahteve po metodi stalnih splošnih stroškov:
1.    
v prvem letu poslovanja kot plačilna institucija, če višina stalnih
splošnih stroškov plačilne institucije bistveno odstopa od višine, kakor je
bila predvidena v poslovnem načrtu,
2.    
v tekočem poslovnem letu, če višina stalnih splošnih stroškov plačilne
institucije bistveno odstopa od višine stalnih splošnih stroškov v preteklem
poslovnem letu.
(4) Plačilna institucija mora Banko
Slovenije nemudoma obvestiti o vsakem pomembnem odstopanju višine stalnih
splošnih stroškov od višine stalnih splošnih stroškov v preteklem poslovnem
letu oziroma od višine stalnih splošnih stroškov, kakor je bila predvidena v
poslovnem načrtu, če plačilne storitve opravlja manj kakor leto dni.
48. člen
(metoda obsega plačil)
(1) Kapitalska zahteva plačilne institucije
po metodi obsega plačil je znesek, ki ga predstavlja produkt med izhodiščnim
zneskom iz drugega odstavka tega člena in faktorjem za uravnoteženje iz 51.
člena tega zakona.
(2) Izhodiščni
znesek se izračuna z upoštevanjem višine povprečnega mesečnega zneska plačilnih
transakcij preteklega poslovnega leta na podlagi naslednje lestvice:

Če znaša
  povprečni mesečni znesek plačilnih transakcij preteklega leta

znaša
  izhodiščni znesek


do
  5.000.000 EUR

4,0%
povprečnega
  mesečnega zneska plačilnih transakcij preteklega leta


nad
  5.000.000 EUR do 
10.000.000
  EUR

200.000
  EUR + 2,5%
povprečnega
  mesečnega zneska plačilnih transakcij preteklega leta nad 5.000.000 EUR


nad
  10.000.000 EUR do 
100.000.000
  EUR

325.000
  EUR + 1%
povprečnega
  mesečnega zneska plačilnih transakcij preteklega leta nad 10.000.000 EUR


nad
  100.000.000 EUR do 
250.000.000
  EUR

1.225.000
  EUR + 0,5%
povprečnega
  mesečnega zneska plačilnih transakcij preteklega leta nad 100.000.000 EUR


nad
  250.000.000 EUR

1.975.000
  EUR + 0,25%
povprečnega
  mesečnega zneska plačilnih transakcij preteklega leta nad 250.000.000 EUR

(3) Povprečni
mesečni znesek plačilnih transakcij preteklega leta iz drugega odstavka je enak
eni dvanajstini skupnega zneska plačilnih transakcij, ki jih je v preteklem
poslovnem letu izvedla plačilna institucija.
(4) V prvem letu poslovanja kot plačilna
institucija se za izračun kapitalske zahteve po metodi obsega plačil namesto
povprečnih mesečnih zneskov plačilnih transakcij preteklega leta upošteva
predvidena višina povprečnih mesečnih zneskov plačilnih transakcij za prvo leto
poslovanja, ki jo je plačilna institucija navedla v poslovnem načrtu v postopku
pridobitve dovoljenja Banke Slovenije za opravljanje plačilnih storitev kot
plačilna institucija.
(5) Banka Slovenije lahko z odločbo zahteva
prilagoditev višine povprečnih mesečnih zneskov plačilnih transakcij, ki jih
plačilna institucija upošteva pri izračunu izhodiščnega zneska iz drugega
odstavka tega člena:
1.    
v prvem letu poslovanja kot plačilna institucija, če višina povprečnih
mesečnih zneskov plačilnih transakcij bistveno odstopa od višine, kakor je bila
predvidena v poslovnem načrtu,
2.    
v tekočem poslovnem letu, če višina povprečnih mesečnih zneskov
plačilnih transakcij bistveno odstopa od višine povprečnih mesečnih zneskov
plačilnih transakcij v preteklem letu.
(6) Plačilna institucija mora Banko
Slovenije nemudoma obvestiti o vsakem pomembnem odstopanju višine povprečnih
mesečnih zneskov plačilnih transakcij od višine povprečnih mesečnih zneskov
plačilnih transakcij v preteklem poslovnem letu ali od višine povprečnih
mesečnih zneskov plačilnih transakcij, kakor je bila predvidena v poslovnem
načrtu, če plačilne storitve opravlja manj kakor leto dni.
49. člen
(metoda prihodkov iz poslovanja)
(1) Kapitalska zahteva plačilne institucije
po metodi prihodkov iz poslovanja, je znesek, ki ga predstavlja zmnožek med
izhodiščnim zneskom iz drugega odstavka tega člena in faktorjem za
uravnoteženje iz 51. člena tega zakona.
(2) Izhodiščni
znesek za izračun kapitalske zahteve po metodi prihodkov iz poslovanja se
izračuna z upoštevanjem vrednosti indikatorja prihodkov iz 50. člena tega
zakona, na podlagi naslednje lestvice:

Če znaša
  indikator prihodkov 

znaša
  izhodiščni znesek


do
  2.500.000 EUR

10% od
  indikatorja prihodkov do 2.500.000 EUR


nad
  2.500.000 EUR 
do
  5.000.000 EUR

250.000
  EUR
+ 8% od
  indikatorja prihodkov
nad
  2.500.000 EUR do 5.000.000 EUR


nad
  5.000.000 EUR 
do
  25.000.000 EUR

450.000
  EUR
+ 6% od
  indikatorja prihodkov
nad
  5.000.000 EUR do 25.000.000 EUR


nad
  25.000.000 EUR do
50.000.000
  EUR

1.650.000
  EUR
+ 3% od
  indikatorja prihodkov
nad
  25.000.000 EUR do 50.000.000 EUR


nad
  50.000.000 EUR

2.400.000
  EUR
+ 1,5%
  od indikatorja prihodkov
nad
  50.000.000 EUR

(3) Ne glede na
prvi odstavek tega člena kapitalska zahteva, izračunana po metodi prihodkov iz
poslovanja, ne sme biti nižja od zneska, ki ustreza 80% povprečja indikatorja
prihodkov, izračunanega na podlagi podatkov iz poslovanja v preteklih treh
poslovnih letih. V prvih treh letih poslovanja kot plačilna institucija se
lahko za opredelitev povprečja indikatorja prihodkov uporabijo ocene.
50. člen
(indikator prihodkov)
(1) Indikator prihodkov je enak vsoti
prihodkov od obresti, prejetih provizij in nadomestil ter drugih poslovnih
prihodkov, zmanjšani za odhodke iz naslova obresti. Za izračun indikatorja
prihodkov se ne upoštevajo prihodki iz izrednih ali občasnih postavk.
(2) Indikator prihodkov se lahko zmanjša za
odhodke iz naslova storitev, ki jih za plačilno institucijo izvaja zunanji
izvajalec, če gre za plačilo drugi plačilni instituciji ali plačilni
instituciji države članice.
(3) Indikator prihodkov se izračuna na
podlagi podatkov iz izkaza poslovnega izida preteklega poslovnega leta.
(4) V prvem letu poslovanja kot plačilna
institucija se za izračun kapitalske zahteve po metodi prihodkov iz poslovanja
namesto skupnih prihodkov iz poslovanja preteklega leta kot osnova upoštevajo
predvideni prihodki iz poslovanja, ki jih je plačilna institucija navedla v poslovnem
načrtu.
(5) Banka Slovenije lahko z odločbo zahteva
prilagoditev višine posameznih postavk, ki jih plačilna institucija upošteva
pri izračunu indikatorja prihodkov po prvem odstavku tega člena:
1.    
v prvem letu poslovanja kot plačilna institucija, če višina posamezne
postavke bistveno odstopa od višine, kakor je bila predvidena v poslovnem
načrtu, ali
2.    
v tekočem poslovnem letu, če višina posamezne postavke bistveno odstopa
od višine te postavke v preteklem poslovnem letu.
6) Plačilna institucija mora Banko
Slovenije nemudoma obvestiti o vsakem pomembnem odstopanju višine posameznih
postavk, ki jih upošteva pri izračunu indikatorja prihodkov po prvem odstavku
tega člena, od višine teh postavk v preteklem poslovnem letu ali od višine teh
postavk, kakor je bila predvidena v poslovnem načrtu, če plačilne storitve
opravlja manj kakor leto dni.
51. člen
(faktor za uravnoteženje)
Za izračun kapitalske zahteve po metodi
obsega plačil in metodi prihodkov iz poslovanja, se uporablja faktor za
uravnoteženje, ki je enak:
1.    
0,5, če plačilna institucija opravlja le plačilno storitev iz 6. točke
prvega odstavka 5. člena tega zakona;
2.    
0,8, če plačilna institucija opravlja plačilno storitev iz 7. točke
prvega odstavka 5. člena tega zakona;
3.    
1,0, če plačilna institucija opravlja katero koli plačilno storitev iz
1. do 5. točke prvega odstavka 5. člena tega zakona.
52. člen
(izredno zvišanje kapitalske zahteve)
(1) Banka Slovenije lahko z odredbo
plačilni instituciji naloži zvišanje kapitalske zahteve, izračunane po metodi,
ki jo mora uporabljati skladno z odločbo Banke Slovenije iz drugega ali petega
odstavka 46. člena tega zakona, za največ 20%. Pri odločanju o tem zvišanju
Banka Slovenije upošteva podatkovne zbirke o izgubah ter kakovost sistema
upravljanja s tveganji in sistema notranjih kontrol plačilne institucije.
(2) Z odredbo iz prvega odstavka tega člena
Banka Slovenije določi tudi ukrepe, ki jih mora izpolniti plačilna institucija,
da bi zanjo prenehalo veljati izredno zvišanje kapitalske zahteve.
(3) Za odredbo iz prvega odstavka tega
člena se smiselno uporabljajo določbe tega zakona o ukrepu odprave kršitve.
53. člen
(dovoljenje Banke Slovenije za znižanje
kapitalske zahteve)
(1) Banka Slovenije lahko z odločbo
plačilni instituciji dovoli znižanje kapitalske zahteve, izračunane po metodi,
ki jo mora uporabljati skladno z odločbo Banke Slovenije iz drugega ali petega
odstavka 46. člena tega zakona, za največ 20%, če s tem nista zmanjšani varnost
in zanesljivost poslovanja plačilne institucije. Pri odločanju o dovoljenju za
znižanje kapitalske zahteve Banka Slovenije upošteva kvaliteto sistema
upravljanja s tveganji, podatkovnih zbirk o izgubah in sistema notranjih
kontrol plačilne institucije.
(2) Plačilna institucija mora v zahtevi za
izdajo dovoljenja Banke Slovenije za znižanje kapitalske zahteve navesti
dejstva in okoliščine o kvaliteti sistema upravljanja s tveganji, podatkovnih
zbirk o izgubah in sistema notranjih kontrol, ki bistveno prispevajo k
zagotavljanju varnosti in zanesljivosti poslovanja plačilne institucije, in
predložiti ustrezne dokaze.
(3) Ne glede na znižanje kapitalske zahteve
na podlagi dovoljenja iz prvega odstavka tega člena kapital plačilne
institucije v nobenem primeru ne sme biti nižji od vrednosti začetnega
kapitala, ki se zahteva na podlagi 25. člena tega zakona.
(4) Plačilna institucija, ki je pridobila
dovoljenje za znižanje kapitalske zahteve, mora Banki Slovenije v rokih in na
način, kakor je določeno v odločbi o izdaji dovoljenja za znižanje kapitalske
zahteve, poročati o nadaljnjem izpolnjevanju pogojev za znižanje kapitalske
zahteve.
(5) Banka Slovenije odvzame dovoljenje za
znižanje kapitalske zahteve, če:
1.    
pogoji za znižanje kapitalske zahteve niso več izpolnjeni,
2.    
plačilna institucija Banki Slovenije o nadaljnjem izpolnjevanju pogojev
za znižanje kapitalske zahteve ne poroča v roku ali na način, kakor je določeno
v odločbi o izdaji dovoljenja za znižanje kapitalske zahteve.
54. člen
(kapital plačilne institucije)
(1) Kapital plačilne institucije se
izračuna kot vsota posameznih sestavin kapitala ob upoštevanju:
1.    
odbitnih postavk, ki zmanjšujejo posamezne sestavine kapitala, in
2.    
razmerij med posameznimi sestavinami kapitala.
(2) Pri izračunu kapitala plačilne
institucije se upoštevajo naslednje sestavine kapitala:
1.    
vplačani osnovni kapital in kapitalske rezerve,
2.    
rezerve iz dobička in preneseni čisti poslovni izid,
3.    
druge postavke, ki so po svojih lastnostih enake postavkam iz prejšnjih
točk tega odstavka.
(3) Morebitni presežki posameznih sestavin
kapitala nad omejitvami, ki izhajajo iz razmerij med posameznimi sestavinami
kapitala, se ne upoštevajo.
(4) Pri izračunu kapitala iz prvega
odstavka tega člena se upoštevajo naslednje odbitne postavke:
1.    
lastne delnice,
2.    
neopredmetena dolgoročna sredstva,
3.    
čista izguba poslovnega leta,
4.    
naložbe v delnice, poslovne deleže ali druge pravice v kapitalu kreditne
institucije, finančne institucije in družbe za upravljanje ter naložbe v
njihove druge instrumente in sestavine, ki se lahko upoštevajo v izračunu
kapitala,
5.    
naložbe v delnice, poslovne deleže ali druge pravice, ki zagotavljajo
udeležbo v kapitalu zavarovalnice, pozavarovalnice, pokojninske družbe in
zavarovalnega holdinga, ter naložbe v njihove druge instrumente, ki se lahko
upoštevajo pri izračunu kapitala,
6.    
druge postavke, ki so po svojih lastnostih enake postavkam iz prejšnjih
točk tega odstavka.
(5) Sestavine kapitala in odbitne postavke
iz tega člena se uporabljajo v pomenu, kakor je določen v zakonu, ki ureja
gospodarske družbe. Pri uporabi za družbe, ki niso organizirane kot delniške
družbe, se sestavine kapitala in odbitne postavke ustrezno prilagodijo
sestavinam in odbitnim postavkam, ki veljajo za te družbe v skladu z zakonom,
ki ureja gospodarske družbe.
55. člen
(prepoved večkratnega upoštevanja sestavin
kapitala)
(1) Pri izračunu kapitala plačilne institucije
se ne smejo upoštevati: 
1.    
sestavine, ki se uporabijo v izračunu kapitala družbe za izdajo
elektronskega denarja, druge plačilne institucije, kreditne institucije,
investicijskega podjetja, družbe za upravljanje, zavarovalnice, pozavarovalnice
ali pokojninske družbe, ki je del iste skupine kot plačilna institucija, ali 
2.    
sestavine, ki jih hibridna plačilna institucija uporablja za opravljanje
dejavnosti, ki niso plačilne storitve. 
(2) Za namene prejšnjega odstavka pojem
plačilne institucije in družbe za izdajo elektronskega denarja vključuje
plačilne institucije oziroma družbe za izdajo elektronskega denarja s sedežem v
Republiki Sloveniji, v drugi državi članici ali v tretji državi. Plačilne
institucije oziroma družbe za izdajo elektronskega denarja iz tretjih držav so
subjekti, ki v okviru svoje dejavnosti opravljajo plačilne storitve oziroma
storitve izdajanja elektronskega denarja, kot so opredeljene v tem zakonu.
56. člen
(uporaba pojmov)
Pojmi, ki so uporabljeni v 54. in 55. členu
tega zakona, pomenijo:
1.    
kreditna institucija, finančna institucija, investicijsko podjetje in
pokojninska družba pomenijo enako kakor v zakonu, ki ureja bančništvo,
2.    
zavarovalnica, pozavarovalnica in družba za upravljanje pomenijo enako
kakor v zakonu, ki ureja finančne konglomerate,
3.    
udeležba iz 5. točke četrtega odstavka 54. člena tega zakona pomenijo
enako kakor v zakonu, ki ureja bančništvo.
57. člen
(izračunavanje kapitalske zahteve in
kapitala ter poročanje)
(1) Plačilna institucija mora redno
izračunavati višino kapitalske zahteve in višino kapitala.
(2) Plačilna institucija mora Banki
Slovenije poročati o izračunih iz prvega odstavka tega člena in o podatkih, ki
so podlaga za te izračune.
58. člen
(izdaja podzakonskih predpisov)
Banka Slovenije predpiše podrobnejša
pravila glede izračuna kapitala plačilne institucije tako, da določi:
1.    
podrobnejše lastnosti in vrste sestavin kapitala in odbitnih postavk iz
54. člena tega zakona,
2.    
način in obseg upoštevanja posameznih sestavin kapitala in odbitnih
postavk iz 54. člena tega zakona,
3.    
razmerja med posameznimi sestavinami kapitala,
4.    
podrobnejšo vsebino poročil ter roke in način poročanja.
8. PODPOGLAVJE 
VARSTVO DENARNIH SREDSTEV UPORABNIKOV
59. člen
(ločeno vodenje denarnih sredstev
uporabnikov)
(1) Plačilna institucija mora denarna
sredstva uporabnikov, ki jih je prejela v zvezi z izvršitvijo plačilnih
transakcij, voditi ločeno od lastnih denarnih sredstev in denarnih sredstev, ki
jih je prejela od oseb, ki niso uporabniki.
(2) Plačilna institucija mora za vsakega
uporabnika voditi ločeno evidenco denarnih sredstev, ki jih vodi v imenu tega
uporabnika v zvezi z izvršitvijo plačilnih transakcij.
(3) Plačilna institucija mora denarna
sredstva uporabnikov, ki jih je prejela za izvršitev plačilne transakcije in
jih do izteka naslednjega delovnega dne po prejemu ni prenesla prejemniku
plačila ali njegovemu ponudniku plačilnih storitev, najkasneje naslednji
delovni dan po prejemu prenesti na poseben račun pri banki s sedežem v
Republiki Sloveniji ali pri banki s sedežem v drugi državi članici.
(4) Ne glede na tretji odstavek tega člena
lahko plačilna institucija denarna sredstva uporabnikov, ki jih je prejela za
izvršitev plačilne transakcije in jih do izteka naslednjega delovnega dne po
prejemu ni prenesla prejemniku plačila ali njegovemu ponudniku plačilnih
storitev, naloži tudi v:
1.    
dolžniške vrednostne papirje, katerih izdajatelj je Republika Slovenija
ali druga država članica, Evropska centralna banka, Banka Slovenije ali
centralna banka druge države članice, ter
2.    
dolžniške vrednostne papirje, razen podrejenih vrednostnih papirjev,
katerih izdajatelj je banka s sedežem v Republiki Sloveniji ali v drugi državi
članici.
60. člen
(zavarovalna pogodba ali druga garancija)
(1) Določbe 59. člena tega zakona se ne
uporabljajo, če plačilna institucija zagotovi ustrezno zavarovanje izpolnitve
svojih finančnih obveznosti do uporabnikov za primer, če plačilna institucija
ne bi bila sposobna izpolniti svojih finančnih obveznosti do uporabnikov.
(2) Zavarovanje se šteje kot ustrezno, če
plačilna institucija zavaruje izpolnitev svojih finančnih obveznosti do
uporabnikov z zavarovalno pogodbo ali drugo primerljivo garancijo, sklenjeno z
zavarovalnico ali banko s sedežem v Republiki Sloveniji ali v drugi državi
članici, ki ne sodi v isto skupino kakor plačilna institucija.
(3) Zavarovalno pogodbo ali drugo
primerljivo garancijo sklene plačilna institucija v korist uporabnikov kot
zavarovancev. Zavarovalna pogodba ali garancija mora uporabnikom zagotavljati
izplačilo zneska, ki bi moral biti sicer ločen na podlagi prvega odstavka 59.
člena tega zakona.
61. člen
(varstvo denarnih sredstev uporabnikov pri
hibridnih plačilnih institucijah)
(1) V primeru, ko hibridna plačilna
institucija prejme denarna sredstva uporabnikov za namene izvrševanja plačilnih
transakcij kot tudi za namene izvrševanja drugih storitev, ki niso plačilne
storitve, mora hibridna plačilna institucija zagotavljati varstvo denarnih
sredstev uporabnikov v skladu z 59. ali 60. členom tega zakona le za tista
denarna sredstva, ki jih je uporabnik namenil za izvrševanje plačilnih
transakcij.
(2) V primeru iz prvega odstavka tega
člena, ko se del denarnih sredstev, ki jih uporabniki namenijo za izvrševanje
plačilnih transakcij, spreminja ali ni vnaprej znan, lahko hibridna plačilna
institucija zagotavlja varstvo denarnih sredstev uporabnikov na način iz 59.
ali 60. člena tega zakona za del denarnih sredstev uporabnikov, ki naj bi jih
uporabniki po oceni hibridne plačilne institucije predvidoma uporabili za
opravljanje plačilnih transakcij. Hibridna plačilna institucija določi delež
sredstev, ki jih bodo uporabniki predvidoma uporabili za izvrševanje plačilnih
transakcij, z uporabo metode za določitev deleža, za katero je pridobila
dovoljenje Banke Slovenije (v nadaljnjem besedilu: dovoljenje Banke Slovenije
za uporabo metode za določitev deleža denarnih sredstev).
(3) Banka Slovenije izda dovoljenje za
uporabo metode za določitev deleža denarnih sredstev, če oceni, da bo delež,
določen z uporabo metode, ustrezen glede na pretekle podatke o uporabi denarnih
sredstev uporabnikov za namene izvrševanja plačilnih transakcij oziroma za
druge namene.
(4) Hibridna plačilna institucija mora
zahtevi za izdajo dovoljenja Banke Slovenije za uporabo metode za določitev
deleža denarnih sredstev predložiti dokumentacijo o metodi, ki jo bo
uporabljala za določitev deleža in ki vsebuje obrazložitev ter prikaz časovne
vrste preteklih podatkov o uporabi denarnih sredstev uporabnikov za namene
izvrševanja plačilnih transakcij oziroma za druge namene. Če hibridna plačilna
institucija ob vložitvi zahteve ne razpolaga z ustrezno časovno vrsto preteklih
podatkov o uporabi denarnih sredstev uporabnikov, lahko v zahtevi predlaga, da
se do pridobitve teh podatkov uporabi ocena deleža denarnih sredstev
uporabnikov, ki se bodo predvidoma uporabila za izvrševanje plačilnih
transakcij. Tak predlog mora biti utemeljen.
(5) Hibridna plačilna institucija mora
poročati Banki Slovenije o izračunu deleža z metodo za določitev deleža
denarnih sredstev uporabnikov, za katero je pridobila dovoljenje Banke
Slovenije, ter o preteklih podatkih glede zneska denarnih sredstev, ki so jih
uporabniki dejansko namenili za izvršitev plačilnih transakcij, v rokih in na
način, določen v odločbi o izdaji dovoljenja za uporabo metode za določitev
deleža denarnih sredstev.
(6) Banka Slovenije odvzame dovoljenje za
uporabo metode za določitev deleža denarnih sredstev, če:
1.    
pogoji iz drugega odstavka tega člena niso več izpolnjeni ali če delež,
določen z uporabo metode, ni več ustrezen glede na pretekle podatke o uporabi
denarnih sredstev uporabnikov,
2.    
plačilna institucija Banki Slovenije ne poroča o dejstvih iz petega
odstavka tega člena v roku ali na način, kakor sta določena v odločbi o izdaji
dovoljenja za uporabo metode za izračun varovanega deleža denarnih sredstev
uporabnika.
62. člen
(učinki postopkov izvršbe in postopkov zaradi
insolventnosti plačilne institucije)
(1) Če plačilna institucija varstvo
denarnih sredstev uporabnikov zagotavlja v skladu z 59. členom tega zakona, se
denarna sredstva uporabnikov, ki jih je prejela za izvršitev plačilnih
transakcij, vključno z denarnimi sredstvi, ki jih vodi na posebnem računu iz
tretjega odstavka 59. člena tega zakona, ter naložbami iz četrtega odstavka 59.
člena tega zakona, v razmerju do upnikov plačilne institucije štejejo za
premoženje njenih uporabnikov. V primeru postopka zaradi insolventnosti nad
plačilno institucijo imajo uporabniki izločitveno pravico na teh denarnih
sredstvih, v primeru postopka izvršbe ali zavarovanja zoper plačilno
institucijo pa so iz izvršbe izvzeta.
(2) V primeru postopka zaradi
insolventnosti nad plačilno institucijo, ki varstvo denarnih sredstev
uporabnikov zagotavlja v skladu z 59. členom tega zakona, mora upravitelj tega
postopka:
1.    
v roku 10 dni od začetka postopka ugotoviti stanje varovanih sredstev po
posameznem uporabniku na dan začetka postopka zaradi insolventnosti in o tem
obvestiti Banko Slovenije;
2.    
v najmanj dveh dnevnih časopisih, ki izhajata na območju cele države, v
kateri plačilna institucija opravlja plačilne storitve, objaviti poziv
uporabnikom, da skladno s pravili postopka zaradi insolventnosti prijavijo
svoje izločitvene pravice iz naslova varovanih denarnih sredstev.
(3) V primeru postopka zaradi
insolventnosti plačilne institucije, ki varstvo sredstev uporabnikov zagotavlja
v skladu z 60. členom tega zakona, mora upravitelj tega postopka:
1.    
v roku 10 dni od začetka tega postopka v najmanj dveh dnevnih časopisih,
ki izhajata na območju cele države, v kateri plačilna institucija opravlja
plačilne storitve, objaviti poziv uporabnikom, da v roku, ki velja za prijavo
izločitvenih pravic po prejšnjem odstavku, prijavijo svoje terjatve iz naslova
denarnih sredstev, ki so jih plačilni instituciji izročili za izvršitev
plačilnih transakcij;
2.    
v imenu in za račun uporabnikov, ki so prijavili svoje terjatve skladno
s prvo točko tega odstavka, uveljavljati zahtevke iz naslova zavarovalne
pogodbe ali druge primerljive garancije, razen če posamezen uporabnik te
zahtevke uveljavlja sam.
(4) V primeru, ko hibridna plačilna
institucija v skladu z drugim odstavkom 61. člena tega zakona zagotavlja
varstvo denarnih sredstev uporabnikov le za del denarnih sredstev uporabnikov,
se za namene tega člena šteje, da je posamezni uporabnik od skupnih denarnih
sredstev, ki jih je prenesel plačilni instituciji za izvrševanje plačilnih
transakcij in za druge namene, namenil izvrševanju plačilnih transakcij enak
delež denarnih sredstev, kakor ga je opredelila plačilna institucija v skladu z
drugim odstavkom 61. člena tega zakona za namene iz prvega odstavka tega člena.
63. člen
(obveščanje in poročanje)
Plačilna institucija mora Banko Slovenije
predhodno obvestiti o vsaki nameravani spremembi načina varovanja denarnih
sredstev uporabnikov in predložiti ustrezna dokazila o njegovi skladnosti z
določbami tega zakona.
9. PODPOGLAVJE 
POSLOVNE KNJIGE IN LETNO POROČILO
64. člen
(poslovne knjige in letno poročilo)
(1) Za poslovne knjige in letno poročilo
plačilne institucije ter za revidiranje se uporabljajo pravila, določena v
zakonu, ki ureja gospodarske družbe, in v zakonu, ki ureja revidiranje, če v
tem in 65. členu tega zakona ni drugače določeno.
(2) Plačilna institucija mora Banki
Slovenije najkasneje v dveh mesecih po koncu poslovnega leta predložiti
nerevidirane računovodske izkaze za preteklo poslovno leto. Hibridna plačilna
institucija mora v tem roku Banki Slovenije predložiti tudi ločene računovodske
informacije iz bilance stanja in izkaza poslovnega izida v zvezi z opravljanjem
plačilnih storitev.
(3) Če je plačilna institucija zavezana k
revidiranju, mora Banki Slovenije v osmih dneh po prejemu revizorjevega
poročila, vendar ne kasneje kakor v šestih mesecih po koncu poslovnega leta
predložiti:
1.    
letno poročilo in
2.    
revizorjevo poročilo o revidiranju letnega poročila z vsebino, kakor je
določena v zakonu, ki ureja gospodarske družbe, vključno z mnenjem revizorja o
ločenih računovodskih informacijah iz bilance stanja in izkaza poslovnega izida
v zvezi z opravljanjem plačilnih storitev.
65. člen
(obveznosti pooblaščenega revizorja v
razmerju do Banke Slovenije)
(1) Pooblaščeni revizor, ki opravlja naloge
revidiranja letnega poročila plačilne institucije, mora Banko Slovenije
nemudoma obvestiti o vsakem dejstvu ali okoliščini, ki jo je ugotovil pri
izvajanju nalog revidiranja in ki lahko pomeni enega od teh položajev:
1.    
pomembno kršitev predpisov, ki urejajo opravljanje plačilnih storitev,
2.    
ki lahko vpliva na nemoteno poslovanje plačilne institucije ali
3.    
ki lahko privede do revizorjevega mnenja s pridržkom, odklonilnega
mnenja ali zavrnitve izdelave mnenja.
(2) Obveznost iz prvega odstavka velja tudi
za dejstva ali okoliščine v zvezi z družbo, ki je v razmerju tesne povezanosti
s plačilno institucijo na podlagi obvladovanja.
(3) Pooblaščeni revizor mora Banki
Slovenije na njeno zahtevo poslati tudi druge podatke, ki jih Banka Slovenije
potrebuje pri opravljanju nadzora nad plačilno institucijo v skladu s tem
zakonom.
(4) Pošiljanje podatkov Banki Slovenije po
prvem do tretjem odstavku tega člena ne pomeni kršitve revizorjeve obveznosti
varovanja zaupnih podatkov po zakonu, ki ureja revidiranje, ali na podlagi
pogodbe.
3. POGLAVJE 
OPRAVLJANJE PLAČILNIH STORITEV IZVRŠEVANJA DENARNIH NAKAZIL KOT PLAČILNA
INSTITUCIJA Z OPUSTITVIJO
66. člen
(opredelitev pojma)
(1) Plačilna institucija z opustitvijo je
pravna ali fizična oseba, ki opravlja storitve izvrševanja denarnih nakazil iz
6. točke prvega odstavka 5. člena tega zakona na podlagi dovoljenja Banke
Slovenije za opravljanje teh storitev kot plačilna institucija z opustitvijo.
(2) Določbe 2. poglavja tega zakona o
zahtevah za opravljanje plačilnih storitev kot plačilna institucija se
uporabljajo tudi za plačilne institucije z opustitvijo, razen če je Banka
Slovenije plačilni instituciji z opustitvijo v skladu s 67. členom tega zakona
dovolila opustitev izpolnjevanja posameznih zahtev ali če ta zakon izrecno
določa, da se za plačilne institucije z opustitvijo posamezne določbe tega
zakona ne uporabljajo.
67. člen
(dovoljenje Banke Slovenije za opravljanje
storitev izvrševanja denarnih nakazil plačilni instituciji z opustitvijo)
(1) Pravna ali fizična oseba, lahko
opravlja plačilne storitve izvrševanja denarnih nakazil iz 6. točke prvega
odstavka 5. člena tega zakona kot plačilna institucija z opustitvijo, če
pridobi dovoljenje Banke Slovenije za opravljanje teh storitev kot plačilna
institucija z opustitvijo tako, da zanjo ne veljajo posamezne zahteve glede
statusnega ustroja plačilnih institucij, sistema upravljanja in sistema
notranjih kontrol plačilne institucije, ki jih morajo v skladu s tem zakonom
izpolnjevati plačilne institucije.
(2) Pravna ali fizična oseba lahko pridobi
dovoljenje Banke Slovenije za opravljanje plačilnih storitev izvrševanja
denarnih nakazil kot plačilna institucija z opustitvijo, če so izpolnjeni
naslednji pogoji:
1.    
če ima sedež ali stalno prebivališče v Republiki Sloveniji,
2.    
če bo plačilne storitve izvrševanja denarnih nakazil opravljala kot
dodatno dejavnost in bodo dostopne le tistim uporabnikom, ki bodo hkrati
uporabljali druge storitve tega ponudnika, ki niso plačilne storitve,
3.    
če povprečni mesečni znesek vseh plačilnih transakcij, ki jih namerava
opraviti plačilna institucija z opustitvijo, vključno s transakcijami,
opravljenimi preko njenih zastopnikov, v posameznem letu ne presega 100.000
eurov in
4.    
če člani poslovodstva in osebe, ki bodo neposredno odgovorne za vodenje
poslov v zvezi s storitvami izvrševanja denarnih nakazil, izpolnjujejo pogoje,
ki jih za člane poslovodstva in osebe, ki so v plačilni instituciji odgovorne
za vodenje poslov v zvezi s plačilnimi storitvami, določa ta zakon.
(3) Vložnik v zahtevi za izdajo dovoljenja
za opravljanje storitev izvrševanja denarnih nakazil kot plačilna institucija z
opustitvijo navede, za katere posamezne zahteve v zvezi s statusnim ustrojem
plačilnih institucij, sistemom upravljanja in sistemom notranjih kontrol
plačilne institucije zahteva opustitev ali uporabo v omejenem obsegu, navede
razloge za te opustitve ali uporabo v omejenem obsegu in predloži dokazila
glede izpolnjevanja pogojev iz drugega odstavka tega člena.
(4) Banka Slovenije izda dovoljenje za
opravljanje storitev izvrševanja denarnih nakazil kot plačilna institucija z
opustitvijo, če:
1.    
vložnik izpolnjuje pogoje iz drugega odstavka tega člena,
2.    
niso podani razlogi za zavrnitev dovoljenja iz 31. člena tega zakona ali
drugega odstavka 33. člena tega zakona, razen tistih zahtev, za katere je
vložnik v skladu s tretjim odstavkom tega člena zahteval opustitev ali uporabo
v omejenem obsegu, in
3.    
če oceni, da zaradi opustitve posameznih zahtev ali njihove uporabe v
omejenem obsegu pri opravljanju storitev izvrševanja denarnih nakazil ne
nastanejo posebna tveganja za uporabnike ali je morebitno tveganje za
uporabnike sprejemljivo zaradi večjih koristi za uporabnike.
(5) V odločbi o izdaji dovoljenja plačilni
instituciji z opustitvijo Banka Slovenije navede, katere zahteve se ne
uporabljajo za plačilno institucijo z opustitvijo ali se uporabljajo v omejenem
obsegu.
(6) Plačilna institucija z opustitvijo mora
nemudoma obvestiti Banko Slovenije o dejstvih in okoliščinah, ki vplivajo na
izpolnjevanje pogojev iz drugega odstavka tega člena.
(7) Za dovoljenje Banke Slovenije za
opravljanje storitev izvrševanja denarnih nakazil plačilni instituciji z
opustitvijo se ob upoštevanju določil iz drugega do šestega odstavka tega člena
smiselno uporabljajo 29. do 31., 33. in 34. člen tega zakona.
68. člen
(opravljanje storitev izvrševanja denarnih
nakazil z opustitvijo)
(1) Plačilna institucija z opustitvijo
lahko plačilne storitve izvrševanja denarnih nakazil opravlja na:
1.    
območju Republike Slovenije, vključno z zastopniki in podružnicami v
Republiki Sloveniji, in
2.    
območju tretje države.
(2) Plačilna institucija z opustitvijo
lahko začne opravljati plačilne storitve preko podružnice v tretji državi ali
preko zastopnika v Republiki Sloveniji, ko je podružnica ali zastopnik vpisan v
register plačilnih institucij v skladu s tem zakonom.
4. POGLAVJE 
REGISTER PLAČILNIH INSTITUCIJ
69. člen
(register plačilnih institucij)
(1) Register plačilnih institucij je
centralizirana baza podatkov o plačilnih institucijah in plačilnih institucijah
z opustitvijo, o njihovih zastopnikih v Republiki Sloveniji in državah
gostiteljicah ter o njihovih podružnicah v državah gostiteljicah in tretjih
državah.
 (2) V register plačilnih institucij se za
vsako posamezno plačilno institucijo ali plačilno institucijo z opustitvijo
vpisujejo naslednji podatki:
1.    
firma in sedež plačilne institucije ali plačilne institucije z
opustitvijo,
2.    
plačilne storitve, za katere je pridobila dovoljenje Banke Slovenije za
opravljanje plačilnih storitev kot plačilna institucija ali navedba, da lahko
plačilna institucija z opustitvijo opravlja izključno storitve izvrševanja
denarnih nakazil,
3.    
o podružnici v posamezni državi gostiteljici ali tretji državi:
- 
firma in sedež prve podružnice v državi gostiteljici ali tretji državi,
- 
plačilne storitve, ki jih opravlja preko vseh podružnic v posamezni
državi gostiteljici ali tretji državi,
4.    
o vsakem posameznem zastopniku v Republiki Sloveniji ali državi
gostiteljici:
- 
firma in sedež ali ime in naslov stalnega prebivališča zastopnika v
Republiki Sloveniji ali v državi gostiteljici,
- 
plačilne storitve, ki jih opravlja preko zastopnika.
(3) Vsi vpisi, povezani s plačilnimi
institucijami z opustitvijo, se v register plačilnih institucij vpisujejo
ločeno, z izrecno navedbo, da gre za plačilne institucije z opustitvijo.
(4) Register plačilnih institucij vodi
Banka Slovenije in zagotavlja njegovo redno posodabljanje. Register plačilnih
institucij je javen in brezplačno dostopen na spletni strani Banke Slovenije.
70. člen
(vpis plačilne institucije v register
plačilnih institucij)
Banka Slovenije vpiše plačilno institucijo
ali plačilno institucijo z opustitvijo v register plačilnih institucij ob
izdaji dovoljenja za opravljanje plačilnih storitev kot plačilna institucija
ali dovoljenja za opravljanje plačilnih storitev izvrševanja denarnih nakazil
kot plačilna institucija z opustitvijo.
71. člen
(odločanje o vpisu podružnice v register
plačilnih institucij)
(1) Obvestilo plačilne institucije ali
plačilne institucije z opustitvijo o nameri opravljanja plačilnih storitev
preko podružnice v državi gostiteljici ali tretji državi po prvem odstavku 36.
člena tega zakona, z vsebino iz tretjega odstavka 36. člena tega zakona, se
šteje kot zahteva za vpis podružnice v državi gostiteljici ali tretji državi v
register plačilnih institucij.
(2) Banka Slovenije zavrne zahtevo za vpis
podružnice v državi gostiteljici ali v tretji državi v register plačilnih
institucij, če oceni, da:
1.    
podatki po tretjem odstavku 36. člena tega zakona, ki jih je predložila
plačilna institucija ali plačilna institucija z opustitvijo, niso pravilni,
2.    
osebe, ki so del poslovodstva podružnice, ali osebe, ki so v podružnici
neposredno odgovorne za vodenje poslov v zvezi s plačilnimi storitvami, ne
izpolnjujejo pogojev iz 26. člena, ali
3.    
so podani utemeljeni razlogi za sum, da gre v zvezi z opravljanjem
plačilnih storitev preko podružnice za poskus ali izvajanje pranja denarja ali
financiranja terorizma.
(3) Banka Slovenije zavrne zahtevo za vpis
podružnice v tretji državi v register plačilnih institucij tudi, če je ob
upoštevanju predpisov tretje države oziroma ob upoštevanju prakse tretje države
pri uporabi in izvrševanju teh predpisov verjetno, da bo ovirano oziroma
bistveno oteženo izvajanje nadzora nad plačilno institucijo v skladu z
določbami tega zakona.
72. člen
(odločanje o vpisu zastopnika v register
plačilnih institucij)
(1) Obvestilo o nameri opravljanja
plačilnih storitev preko zastopnika v Republiki Sloveniji ali v državi
gostiteljici po prvem odstavku 36. člena tega zakona, z vsebino iz drugega
odstavka 36. člena tega zakona, se šteje kot zahteva za vpis zastopnika v
Republiki Sloveniji ali v državi gostiteljici v register plačilnih institucij.
(2) Če plačilna institucija zahteva vpis
zastopnika v državi gostiteljici v register plačilnih institucij, mora Banka
Slovenije pred odločitvijo o vpisu tega zastopnika glede okoliščin iz tretjega
odstavka tega člena zaprositi za mnenje pristojni nadzorni organ države
gostiteljice in ga, če je podano, primerno upoštevati.
(3) Banka Slovenije zavrne vpis zastopnika
v Republiki Sloveniji ali v državi gostiteljici v register plačilnih
institucij, če oceni, da:
1.    
podatki po drugem odstavku 36. člena tega zakona, ki jih je predložila
plačilna institucija ali plačilna institucija z opustitvijo, niso pravilni,
2.    
osebe, ki so članice poslovodstva zastopnika, ali osebe, ki so pri
zastopniku neposredno odgovorne za vodenje poslov v zvezi s plačilnimi
storitvami, ne izpolnjujejo pogojev iz 26. člena tega zakona, ali
3.    
so podani utemeljeni razlogi za sum, da gre v zvezi z opravljanjem
plačilnih storitev preko zastopnika za poskus ali izvajanje pranja denarja ali
financiranja terorizma.
73. člen
(izbris iz registra)
(1) Banka Slovenije izbriše plačilno
institucijo ali plačilno institucijo z opustitvijo, vključno z njenimi
podružnicami in zastopniki, ki se vpisujejo v register plačilnih institucij v
skladu z 69. členom tega zakona, iz registra plačilnih institucij, če:
1.    
je plačilni instituciji ali plačilni instituciji z opustitvijo v celoti
prenehalo dovoljenje Banke Slovenije za opravljanje plačilnih storitev kot
plačilna institucija ali dovoljenje za opravljanje denarnih nakazil kot
plačilna institucija z opustitvijo na podlagi 35. člena tega zakona, z dnem
izdaje ugotovitvene odločbe po šestem odstavku 35. člena tega zakona;
2.    
je plačilni instituciji ali plačilni instituciji z opustitvijo v celoti
odvzeto dovoljenje Banke Slovenije za opravljanje plačilnih storitev kot
plačilna institucija ali dovoljenje za opravljanje denarnih nakazil kot
plačilna institucija z opustitvijo v skladu z 196. členom tega zakona, z dnem
izdaje odločbe o odvzemu dovoljenja.
(2) Banka Slovenije izbriše podružnico
plačilne institucije ali plačilne institucije z opustitvijo iz registra
plačilnih institucij, če:
1.    
prejme obvestilo iz petega odstavka 36. člena tega zakona, z dnem
prejema tega obvestila, ali
2.    
ugotovi, da so podane okoliščine iz drugega odstavka 71. člena tega
zakona, z dnem izdaje odločbe o izbrisu podružnice iz registra plačilnih
institucij.
(3) Banka Slovenije izbriše podružnico v
posamezni tretji državi iz registra plačilnih institucij tudi, če ugotovi, da
so podane okoliščine iz tretjega odstavka 71. člena tega zakona, z dnem izdaje
odločbe o izbrisu podružnice iz registra plačilnih institucij.
(4) Banka Slovenije izbriše posameznega zastopnika
plačilne institucije ali plačilne institucije z opustitvijo iz registra
plačilnih institucij, če:
1.    
prejme obvestilo iz petega odstavka 36. člena tega zakona, z dnem
prejema tega obvestila, ali
2.    
ugotovi, da so v zvezi z zastopnikom podane okoliščine iz tretjega
odstavka 72. člena tega zakona, z dnem izdaje odločbe o izbrisu zastopnika iz
registra plačilnih institucij.
5. POGLAVJE 
OPRAVLJANJE PLAČILNIH STORITEV
1. PODPOGLAVJE 
SPLOŠNE DOLOČBE
74. člen
(področje urejanja)
(1) To poglavje ureja:
1.    
obveznosti ponudnikov plačilnih storitev pri zagotavljanju informacij v
zvezi z opravljanjem plačilnih storitev,
2.    
pogodbe o opravljanju plačilnih storitev ter pravila glede sprememb in
prenehanja pogodb in
3.    
pravila glede izvrševanja plačilnih transakcij.
(2) To poglavje se uporablja za domače in
čezmejne plačilne transakcije, ki se izvršijo v eurih ali v drugi valuti države
članice.
(3) S pogodbo o plačilnih storitvah ni
mogoče izključiti ali omejiti uporabe določb tega poglavja, razen če zakon
izrecno določa, da je odstopanje od posameznih določb dopustno na podlagi
dogovora strank. Ponudniki plačilnih storitev lahko uporabnikom zagotovijo
plačilne storitve pod pogoji, ki so za uporabnike ugodnejši kakor pogoji,
določeni v tem poglavju.
(4) Kadar uporabnik ni potrošnik, se lahko
s pogodbo o plačilnih storitvah izključi ali omeji uporaba določb iz 2
podpoglavja, 5. poglavja tega zakona, razen določb 5. oddelka 2. podpoglavja 5.
poglavja tega zakona.
75. člen
(nadomestila v zvezi z izpolnjevanjem
obveznosti)
(1) Ponudnik plačilnih storitev uporabniku
ne sme zaračunati nadomestil za zagotavljanje informacij, ki jih mora
zagotoviti uporabniku v skladu z 2. podpoglavjem 5. poglavja tega zakona, ali
za izpolnjevanje svojih obveznosti do uporabnika iz 3. podpoglavja 5. poglavja
tega zakona, razen če zakon izrecno določa drugače.
(2) Ponudnik plačilnih storitev in
uporabnik se lahko dogovorita o zaračunavanju nadomestil za zagotavljanje
informacij, če uporabnik izrecno zahteva dodatno ali pogostejše zagotavljanje
informacij kakor je predvideno v 2. podpoglavju 5. poglavja tega zakona, ali
zagotavljanje informacij s komunikacijskimi sredstvi, ki niso dogovorjena v
okvirni pogodbi.
(3) Nadomestila, ki jih zaračunava ponudnik
plačilnih storitev v skladu s prvim in drugim odstavkom tega člena, morajo biti
primerna in v skladu z dejanskimi stroški, ki nastanejo ponudniku plačilnih
storitev zaradi izpolnjevanja njegovih obveznosti.
(4) Določbe tega člena ne posegajo v
pravico ponudnika plačilnih storitev, da uporabnikom zaračunava opravljanje
plačilnih storitev.
(5) Ne glede na prvi odstavek tega člena se
lahko ponudnik plačilnih storitev in uporabnik, ki ni potrošnik, dogovorita, da
se uporabniku zaračunavajo tudi posebna nadomestila za zagotavljanje informacij
na podlagi 2. podpoglavja 5. poglavja tega zakona in za izpolnjevanje
obveznosti ponudnika plačilnih storitev na podlagi 3. podpoglavja 5. poglavja
tega zakona.
2. PODPOGLAVJE 
POGODBA O PLAČILNIH STORITVAH
1. ODDELEK 
SPLOŠNE DOLOČBE
76. člen
(opredelitev pojma)
(1) Pogodba o plačilnih storitvah se lahko
sklene kot okvirna pogodba ali kot pogodba o izvršitvi enkratne plačilne
transakcije.
(2) Z okvirno pogodbo se ponudnik plačilnih
storitev in uporabnik dogovorita o izvrševanju posameznih ali več zaporednih
plačilnih transakcij v prihodnosti. Okvirna pogodba lahko vključuje tudi
dogovor o izdaji elektronskega denarja, če je ponudnik plačilnih storitev oseba
iz 1. ali 2. točke prvega odstavka 17. člena tega zakona, ali dogovor o odprtju
plačilnega računa, če se plačilne storitve opravljajo preko plačilnega računa.
(3) S pogodbo o izvršitvi enkratne plačilne
transakcije se ponudnik plačilnih storitev in uporabnik dogovorita o izvršitvi
posamezne plačilne transakcije, ki ni zajeta v okvirni pogodbi.
(4) Za vprašanja, ki niso urejena s tem
zakonom, se glede razmerja med ponudnikom plačilnih storitev in uporabnikom
uporabljajo določbe zakona, ki ureja obligacijska razmerja, v zvezi s pogodbo o
naročilu.
(5) Kadar pogodba o opravljanju plačilnih
storitev vključuje tudi dogovor o odobritvi posojila potrošniku, se glede
pogojev odobritve posojila potrošniku uporablja zakon, ki ureja potrošniške
kredite, razen če ta zakon določa posebne pogoje glede odobritve posojil
potrošnikom v zvezi s plačilnimi storitvami.
77. člen
(zagotavljanje informacij)
(1) Kadar ta zakon določa obveznost
ponudnika plačilnih storitev, da uporabniku posreduje določene informacije,
mora ponudnik plačilnih storitev te informacije zagotoviti brez izrecne zahteve
uporabnika na način, ki ne zahteva posebnih aktivnosti na strani uporabnika, da
te informacije pridobi in se z njimi seznani.
(2) Kadar ta zakon izrecno določa, da lahko
ponudnik plačilnih storitev zagotovi uporabniku zahtevane informacije tako, da
informacije na dogovorjeni način da na voljo uporabniku, lahko ponudnik
plačilnih storitev informacije uporabniku zagotovi na način, da mora uporabnik
z določenim dogovorjenim ravnanjem pridobiti informacije, da se z njimi
seznani.
78. člen
(breme dokazovanja)
Ponudnik plačilnih storitev mora v primeru
spora dokazati, da je izpolnil zahteve glede zagotavljanja informacij
uporabniku v skladu z 2. podpoglavjem 5. poglavja tega zakona.
2. ODDELEK 
OKVIRNA POGODBA
79. člen
(splošne informacije o pogojih okvirne
pogodbe)
(1) Ponudnik plačilnih storitev mora
uporabniku, pred sklenitvijo okvirne pogodbe, posredovati naslednje
informacije:
1.    
o ponudniku plačilnih storitev,
2.    
o pogojih za uporabo plačilne storitve,
3.    
o nadomestilih, obrestnih merah in menjalnih tečajih,
4.    
o načinu in sredstvih komunikacije,
5.    
o zaščitnih in drugih ukrepih v zvezi z izvrševanjem plačilnih
transakcij,
6.    
o pogojih za spremembo in prenehanje okvirne pogodbe ter
7.    
o reševanju sporov.
(2) Informacije o ponudniku plačilnih
storitev morajo vključevati naslednje podatke:
1.    
naziv in sedež ponudnika plačilnih storitev, naziv in sedež morebitnega
zastopnika ali podružnice v Republiki Sloveniji ter druge naslove, kjer je
ponudnik plačilnih storitev dosegljiv uporabnikom, vključno z elektronskim
naslovom;
2.    
o organih, ki so pristojni za nadzor nad ponudnikom plačilnih storitev,
njegovo podružnico ali zastopnikom v zvezi z opravljanjem plačilnih storitev v
Republiki Sloveniji;
3.    
navedbo registra plačilnih institucij ali drugega podobnega javnega
registra, ki vsebuje podatke o dovoljenjih za opravljanje plačilnih storitev,
in registracijsko številko ali enakovredno identifikacijsko oznako ponudnika
plačilnih storitev v tem registru.
(3) Informacije o pogojih za uporabo
plačilnih storitev morajo vključevati naslednje podatke:
1.    
o glavnih značilnostih plačilne storitve;
2.    
o enolični identifikacijski oznaki ali drugih podatkih, ki jih mora
navesti uporabnik, da se lahko plačilni nalog pravilno izvrši;
3.    
o obliki in postopku za posredovanje soglasja za izvršitev plačilne
transakcije in preklic takega soglasja v skladu s 103., 106. in 107. členom tega
zakona;
4.    
o času, ko se šteje, da je ponudnik plačilnih storitev prejel plačilni
nalog v smislu 104. člena tega zakona, ter morebitno časovno omejitev za prejem
nalogov v posameznem delovnem dnevu, ko se prejeti nalogi štejejo za prejete
naslednji delovni dan v skladu s četrtim odstavkom 104. člena tega zakona;
5.    
o najdaljšem roku izvršitve plačilne transakcije;
6.    
o možnosti omejitve porabe za uporabo plačilnega instrumenta, če obstaja
možnost dogovora za omejitev porabe v skladu s 118. členom tega zakona.
(4) Informacije o nadomestilih, obrestnih
merah in menjalnih tečajih morajo vključevati naslednje podatke:
1.    
o vseh nadomestilih, ki jih ponudnik plačilnih storitev zaračuna
uporabniku, vključno z razčlenitvijo postavk, če uporabniku zaračuna skupno
nadomestilo;
2.    
kjer je relevantno, o obrestnih merah in menjalnih tečajih, ki se bodo
uporabili ali v primeru uporabe referenčne obrestne mere ali referenčnega
menjalnega tečaja tudi metodo za izračun dejanskih obresti ter ustrezen datum
in indeks ali osnovo za ugotavljanje takšne obrestne mere ali menjalnega
tečaja;
3.    
o možnosti, da se sprememba obrestne mere ali menjalnega tečaja, ki
temelji na spremembi referenčne obrestne mere ali menjalnega tečaja, uporabi
takoj in brez predhodnega obveščanja, ter način obveščanja uporabnika o teh
spremembah v skladu s 86. členom tega zakona.
(5) Informacije o načinu in sredstvih
komunikacije med uporabnikom in ponudnikom plačilnih storitev morajo
vključevati naslednje podatke:
1.    
o komunikacijskih sredstvih, vključno s tehničnimi zahtevami glede
opreme uporabnika, ki se bo uporabljala za izmenjavo informacij v skladu s tem
zakonom;
2.    
o načinu in pogostosti posredovanja in zagotavljanja informacij, ki se
posredujejo ali dajejo na voljo uporabnikom v skladu s tem zakonom;
3.    
o jeziku, v katerem bo sklenjena okvirna pogodba in v katerem bo
potekala komunikacija v času trajanja pogodbenega razmerja;
4.    
o pravici uporabnika, da kadarkoli zahteva izvod okvirne pogodbe ter
informacije in pogoje iz tega člena na papirju ali drugem trajnem nosilcu
podatkov v skladu z 81. členom tega zakona.
(6) Informacije o zaščitnih in drugih
ukrepih v zvezi z izvrševanjem plačilnih transakcij morajo vključevati
naslednje podatke:
1.    
o ukrepih, ki jih mora zagotoviti uporabnik za zaščito plačilnega
instrumenta, in način obveščanja o izgubi, kraji ali zlorabi plačilnega
instrumenta v skladu s 116. členom tega zakona;
2.    
o pogojih, pod katerimi lahko ponudnik plačilnih storitev enostransko
blokira uporabo plačilnega instrumenta v skladu s 118. členom tega zakona;
3.    
o odgovornosti plačnika za neodobreno transakcijo v skladu s 120. členom
tega zakona, vključno z informacijami o znesku izgube, ki jo krije plačnik v
skladu s prvim odstavkom 120. člena tega zakona;
4.    
o načinu in rokih, v katerih mora uporabnik obvestiti ponudnika
plačilnih storitev o vseh neodobrenih in nepravilno izvršenih plačilnih
transakcijah v skladu s 130. členom tega zakona;
5.    
o odgovornosti ponudnika plačilnih storitev za neodobreno, neizvršeno in
nepravilno izvršeno plačilno transakcijo v skladu s 119. do 125. členom tega
zakona;
6.    
o pogojih za uveljavljanje povračila zneskov v skladu s 131. členom tega
zakona.
(7) Informacije o pogojih za spremembo in
prenehanje okvirne pogodbe morajo vključevati naslednje podatke:
1.    
o pogodbeno predvideni možnosti, da se bo štelo, da je uporabnik sprejel
spremembe pogojev v skladu z drugim odstavkom 85. člena tega zakona, če do
dneva pred njihovim predlaganim začetkom veljavnosti ne obvesti ponudnika
plačilnih storitev, da jih ne sprejema, vključno z obvestilom o pravici
uporabnika, da odpove okvirno pogodbo v skladu tretjim odstavkom 85. člena tega
zakona, če je ponudnika plačilnih storitev obvestil o zavrnitvi predlaganih
sprememb do dneva pred njihovim predlaganim začetkom veljavnosti;
2.    
o trajanju okvirne pogodbe;
3.    
o pogojih za odpoved okvirne pogodbe s strani uporabnika ali ponudnika
plačilnih storitev v skladu s 87. in 88. členom tega zakona.
(8) Informacije o postopkih zaradi kršitev
tega zakona in o postopkih izvensodnega reševanja sporov morajo vključevati naslednje podatke:
1.    
o pravu, ki se uporablja za okvirno pogodbo, in o pristojnem sodišču;
2.    
o postopkih zaradi prekrškov v zvezi z opravljanjem plačilnih storitev
po tem zakonu in o organu, ki je pristojen za vodenje teh postopkov;
3.    
o postopku izvensodnega reševanja sporov, ki je uporabniku na voljo v
primeru spora v zvezi z opravljanjem plačilnih storitev, in o telesu,
pristojnem za reševanje teh sporov v skladu z 218. členom tega zakona.
80. člen
(način posredovanja splošnih informacij)
(1) Ponudnik plačilnih storitev mora
uporabniku posredovati splošne informacije iz 79. člena tega zakona tako, da
ima uporabnik dovolj časa, da se pred sklenitvijo okvirne pogodbe seznani s
pogoji glede opravljanja plačilne storitve.
(2) Ponudnik plačilnih storitev mora
uporabniku na papirju ali na drugem trajnem nosilcu podatkov posredovati
splošne informacije iz 79. člena tega zakona na lahko razumljiv način, v jasni
in razumljivi obliki ter v slovenskem jeziku ali v drugem jeziku, o katerem se
dogovorita stranki.
(3) Ponudnik plačilnih storitev lahko uporabniku
posreduje splošne informacije iz 79. člena tega zakona tudi tako, da uporabniku
posreduje predlog okvirne pogodbe oziroma splošnih pogojev, kot sestavni del
okvirne pogodbe, in ki vsebuje informacije in pogoje iz 79. člena tega zakona.
Predlog okvirne pogodbe mora biti posredovan v skladu s prvim in drugim
odstavkom tega člena.
(4) Če je bila okvirna pogodba na zahtevo
uporabnika sklenjena z uporabo sredstev za sporazumevanje na daljavo, ki
ponudniku plačilnih storitev ne omogočajo posredovanja splošnih informacij iz
79. člena tega zakona v skladu z določbami prvega do tretjega odstavka tega
člena, mora ponudnik plačilnih storitev te informacije posredovati uporabniku
takoj po sklenitvi okvirne pogodbe.
81. člen
(dostop do splošnih informacij in informacij
o pogojih okvirne pogodbe)
Uporabnik lahko kadar koli v času trajanja
okvirne pogodbe zahteva, da mu ponudnik plačilnih storitev posreduje na papirju
ali na drugem trajnem nosilcu podatkov splošne informacije iz 79. člena tega
zakona in določila okvirne pogodbe.
82. člen
(predhodne informacije za plačnika o
posamezni plačilni transakciji)
Plačnikov ponudnik plačilnih storitev mora
pred izvršitvijo posamezne plačilne transakcije, ki jo odredi plačnik na
podlagi okvirne pogodbe, plačniku na njegovo zahtevo posredovati jasne
informacije o najdaljšem roku izvršitve te plačilne transakcije in
nadomestilih, ki jih bo zaračunal plačniku, vključno z razčlenitvijo postavk,
če bo plačniku zaračunal skupno nadomestilo.
83. člen
(naknadne informacije za plačnika o
posamezni plačilni transakciji)
(1) Plačnikov ponudnik plačilnih storitev,
ki na podlagi okvirne pogodbe izvrši posamezno plačilno transakcijo, mora
nemudoma po obremenitvi plačnikovega plačilnega računa, ali če plačnik ne
uporablja plačilnega računa po prejemu plačilnega naloga, plačniku posredovati
naslednje informacije:
1.    
podatke, ki plačniku omogočajo identifikacijo posamezne plačilne
transakcije, vključno z informacijami o prejemniku plačila, če je to potrebno,
2.    
znesek plačilne transakcije v valuti, v kateri se je obremenil plačnikov
plačilni račun ali v valuti, ki jo je navedel plačnik v plačilnem nalogu, če je
bila plačilna transakcija izvršena brez uporabe plačilnega računa,
3.    
znesek morebitnih nadomestil, ki jih je zaračunal plačniku za izvršitev
posamezne plačilne transakcije, vključno z razčlenitvijo postavk, če je
plačniku zaračunal skupno nadomestilo,
4.    
znesek morebitnih obresti, ki jih plača plačnik,
5.    
morebitni menjalni tečaj, ki ga je pri izvršitvi plačilne transakciji
uporabil ponudnik plačilnih storitev, ter znesek plačilne transakcije po tej
pretvorbi valute in
6.    
datum valute obremenitve plačilnega računa ali datum prejema plačilnega
naloga.
(2) Plačnikov ponudnik plačilnih storitev
mora plačniku posredovati informacije iz prvega odstavka tega člena v skladu z
drugim odstavkom 80. člena tega zakona. Okvirna pogodba lahko določa, da
ponudnik plačilnih storitev informacije iz prvega odstavka tega člena da
plačniku na voljo na način, dogovorjen v pogodbi, ki plačniku omogoča, da te
informacije shranjuje in nespremenjene predvaja.
(3) Okvirna pogodba lahko določa, da
ponudnik plačilnih storitev plačniku posreduje ali da na voljo informacije iz
prvega odstavka tega člena v rednih časovnih presledkih, vendar vsaj enkrat na
mesec.
(4) Plačnik, ki je potrošnik, lahko
zahteva, da mu njegov ponudnik plačilnih storitev enkrat na mesec brezplačno
posreduje informacije o posameznih izvršenih plačilnih transakcijah na papirju.
84. člen
(naknadne informacije za prejemnika
plačila po izvršitvi posamezne plačilne transakcije)
(1) Prejemnikov ponudnik plačilnih
storitev, ki na podlagi okvirne pogodbe izvrši posamezno plačilno transakcijo
za prejemnika plačila, mora nemudoma po izvršitvi plačilne transakcije
prejemniku posredovati naslednje informacije:
1.    
podatke, ki prejemniku omogočajo identifikacijo plačilne transakcije,
in, če poseben predpis tako določa, tudi podatke, ki omogočajo identifikacijo
plačnika, ter druge informacije, ki so posredovane skupaj s plačilno
transakcijo,
2.    
znesek plačilne transakcije v valuti, v kateri je odobren prejemnikov
plačilni račun,
3.    
znesek morebitnih nadomestil, ki jih prejemnikov ponudnik plačilnih
storitev zaračuna prejemniku za izvršitev posamezne plačilne transakcije,
vključno z razčlenitvijo postavk, če prejemniku plačila zaračunava skupno
nadomestilo,
4.    
znesek morebitnih obresti, ki jih plača prejemnik plačila,
5.    
morebitni menjalni tečaj, ki ga je pri izvršitvi plačilne transakcije
uporabil ponudnik plačilnih storitev, ter znesek plačilne transakcije pred to
pretvorbo valute, in
6.    
datum valute odobritve denarnih sredstev na plačilnem računu prejemnika
plačila.
(2) Prejemnikov ponudnik plačilnih storitev
mora prejemniku plačila posredovati informacije iz prvega odstavka tega člena v
skladu z drugim odstavkom 80. člena tega zakona. Okvirna pogodba lahko določa,
da ponudnik plačilnih storitev informacije iz prvega odstavka tega člena da na
voljo prejemniku plačila na način, ki prejemniku plačila omogoča, da
informacije shranjuje in nespremenjene predvaja.
(3) Okvirna pogodba lahko določa, da prejemnikov
ponudnik plačilnih storitev prejemniku plačila posreduje ali da na voljo
informacije iz prvega odstavka tega člena v rednih časovnih presledkih, vendar
vsaj enkrat na mesec.
(4) Prejemnik plačila, ki je potrošnik,
lahko zahteva, da mu njegov ponudnik plačilnih storitev enkrat na mesec
brezplačno posreduje informacije o posameznih izvršenih plačilnih transakcijah
na papirju.
85. člen
(spremembe pogojev okvirne pogodbe na
predlog ponudnika plačilnih storitev)
(1) Ponudnik plačilnih storitev lahko
predlaga spremembe pogojev okvirne pogodbe iz 79. člena tega zakona tako, da
posreduje uporabniku predlog sprememb najmanj dva meseca pred predlaganim dnem
začetka uporabe spremenjenih pogojev.
(2) Če je tako dogovorjeno v okvirni
pogodbi, lahko ponudnik plačilnih storitev predlaga spremembe pogojev okvirne
pogodbe iz 79. člena tega zakona tako, da uporabnika obvesti, da se bo štelo,
da uporabnik sprejema predlog spremembe pogojev okvirne pogodbe, če do dneva
pred predlaganim datumom za začetek njihove uporabe, ne bo obvestil ponudnika
plačilnih storitev, da predloga ne sprejema. Sprememba pogojev okvirne pogodbe
se v tem primeru uveljavi z dnem, ki je predlagan za začetek uporabe
spremenjenih pogojev, razen če uporabnik izrecno soglaša, da sprememba začne
veljati takoj.
(3) Uporabnik, ki v primeru dogovora iz
drugega odstavka tega člena ne sprejme ponudnikovega predloga za spremembo
okvirne pogodbe, lahko do dneva pred predlaganim dnem začetka veljavnosti
spremembe, brez odpovednega roka in brez plačila nadomestil odpove okvirno
pogodbo.
(4) Ponudnik plačilnih storitev mora
uporabniku posredovati predlog sprememb pogojev okvirne pogodbe iz prvega
odstavka tega člena na način, kakor je določen v drugem odstavku 80. člena tega
zakona.
86. člen
(spremembe obrestne mere ali menjalnega
tečaja)
(1) Okvirna pogodba lahko določa, da se
spremembe obrestne mere in menjalnega tečaja, ki temeljijo na spremembi
referenčne obrestne mere ali referenčnega menjalnega tečaja, uveljavijo takoj
in brez predhodnega obvestila uporabniku.
(2) Ponudnik plačilnih storitev mora
obvestiti uporabnika o spremembi obrestne mere iz prvega odstavka tega člena ob
prvi priložnosti na način, kakor je opredeljen v drugem odstavku 80. člena tega
zakona, razen če okvirna pogodba določa pogostost ali način obveščanja
uporabnika o spremembi obrestne mere.
(3) Če se obrestna mera ali menjalni tečaj
iz prvega odstavka tega člena spremeni v korist uporabnika, ponudnik o
spremembi ni dolžan obvestiti uporabnika.
(4) Ponudnik plačilnih storitev mora
zagotoviti, da se spremembe obrestnih mer in menjalnih tečajev, ki se
uporabljajo za plačilne transakcije, izvedejo in izračunavajo po nevtralni poti
na način, ki ne ustvarja razlik med uporabniki plačilnih storitev.
87. člen
(uporabnikova odpoved okvirne pogodbe)
(1) Uporabnik lahko kadarkoli odpove
okvirno pogodbo s takojšnjim učinkom, razen če je v okvirni pogodbi določen
odpovedni rok za odstop uporabnika od pogodbe, ki pa ne sme biti daljši od
enega meseca. Določbe okvirne pogodbe, ki bi v nasprotju s tem zakonom omejevale
pravico uporabnika, da odpove okvirno pogodbo, so nične.
(2) V primeru, ko uporabnik odpove okvirno
pogodbo, plača uporabnik morebitna nadomestila, ki jih zaračunava ponudnik
plačilnih storitev za plačilne storitve za določeno časovno obdobje le v
sorazmernem deležu do prenehanja okvirne pogodbe. Če se taka nadomestila
plačujejo vnaprej, mora ponudnik plačilnih storitev uporabniku povrniti
sorazmerni delež plačanega nadomestila.
(3) Nadomestila, ki jih ponudnik plačilnih
storitev zaračunava uporabniku zaradi uporabnikove odpovedi okvirne pogodbe,
morajo biti razumna in sorazmerna z dejanskimi stroški, ki ponudniku plačilnih
storitev nastanejo zaradi odpovedi. Ponudnik plačilnih storitev ne sme
zaračunati uporabniku posebnih nadomestil zaradi odpovedi pogodbe, če uporabnik
odpove okvirno pogodbo, ki je sklenjena za določen čas v trajanju več kakor 12
mesecev ali za nedoločen čas, po izteku 12 mesecev od sklenitve pogodbe.
(4) Določbe tega člena ne posegajo v
pravice uporabnika, da odpove okvirno pogodbo pod pogoji, ki jih glede odstopa
od pogodbe določa drug zakon.
88. člen
(odpoved okvirne pogodbe s strani
ponudnika plačilnih storitev)
(1) Ponudnik plačilnih storitev lahko
odpove okvirno pogodbo, ki je sklenjena za nedoločen čas, z odpovednim rokom najmanj
dveh mesecev, okvirna pogodba pa lahko določi daljši odpovedni rok in dodatne
pogoje za odpoved okvirne pogodbe s strani ponudnika plačilnih storitev.
Obvestilo o odpovedi okvirne pogodbe mora ponudnik plačilnih storitev
posredovati uporabniku na način, opredeljen v prvem in drugem odstavku 80.
člena tega zakona.
(2) V primeru, ko ponudnik plačilnih
storitev odpove okvirno pogodbo, plača uporabnik morebitna nadomestila, ki jih
zaračunava ponudnik plačilnih storitev za plačilne storitve za določeno časovno
obdobje le v sorazmernem deležu do prenehanja okvirne pogodbe. Če se taka
nadomestila plačujejo vnaprej, mora ponudnik plačilnih storitev uporabniku
povrniti sorazmerni delež plačanega nadomestila.
(3) Določbe tega člena ne posegajo v
pravice ponudnika plačilnih storitev, da odpove okvirno pogodbo pod pogoji, ki
jih glede odstopa od pogodbe določa drug zakon.
89. člen
(drugi načini prenehanja okvirne pogodbe)
(1) Okvirna pogodba je izpodbojna, če
določa pogoje glede dejstev iz 79. člena tega zakona, ki jih ponudnik plačilnih
storitev ni posredoval uporabniku v skladu z 80. členom tega zakona. Okvirna
pogodba je izpodbojna tudi, če določa pogoje glede dejstev iz 79. člena tega
zakona, ki so bistveno drugačni od pogojev, ki jih je ponudnik plačilnih storitev
posredoval uporabniku v skladu z 80. členom tega zakona.
(2) Za izpodbijanje okvirne pogodbe zaradi
razlogov iz prvega odstavka tega člena se uporabljajo pravila zakona, ki ureja
obligacijska razmerja, glede izpodbijanja pogodb.
(3) Ta zakon ne posega v pravice strank, da
uveljavljajo razveljavitev pogodbe na podlagi drugih predpisov.
90. člen
(splošne informacije v zvezi z okvirno
pogodbo o plačilnem instrumentu za plačila majhnih vrednosti)
(1) Ne glede na 79. člen tega zakona mora
ponudnik plačilnih storitev uporabniku pred sklenitvijo okvirne pogodbe o
plačilnem instrumentu za plačila majhnih vrednosti zagotoviti le naslednje
informacije o glavnih značilnostih plačilne storitve:
1.    
o možnih načinih uporabe plačilnega instrumenta za plačila majhnih vrednosti,
2.    
o odgovornosti ponudnika plačilnih storitev in uporabnika v primeru
izvršitve neodobrene plačilne transakcije in v primeru neizvršitve ali
nepravilne izvršitev plačilne transakcije,
3.    
o nadomestilih, ki jih ponudnik plačilnih storitev zaračuna uporabniku,
4.    
o drugih bistvenih okoliščinah, kadar so te informacije potrebne
uporabniku za odločitev o sklenitvi pogodbe glede plačilnega instrumenta za
plačila majhnih vrednosti ter
5.    
o tem, kje so uporabniku na voljo druge splošne informacije iz 79. člena
tega zakona.
(2) Ne glede na 85. in 86. člen tega zakona
lahko okvirna pogodba o plačilnem instrumentu za plačila majhnih vrednosti
določa, da ponudniku plačilnih storitev ni treba predlagati sprememb okvirne
pogodbe na način, kakor je določen v prvem in drugem odstavku 80. člena tega
zakona.
91. člen
(informacije o posamezni plačilni
transakciji v zvezi s plačilnimi instrumenti za plačila majhnih vrednosti)
(1) Okvirna pogodba o plačilnem instrumentu
za plačila majhnih vrednosti lahko določa, da ponudnik plačilnih storitev po
izvršitvi posamezne plačilne transakcije uporabniku posreduje ali da na voljo
le naslednje informacije o posamezni plačilni transakciji:
1.    
podatke, ki uporabniku omogočajo identifikacijo plačilne transakcije,
2.    
znesek posamezne plačilne transakcije, ali kadar se več plačilnih
transakcij iste vrste izvrši istemu prejemniku le skupni znesek vseh plačilnih
transakcij izvršenih istemu prejemniku, ter
3.    
vsa nadomestila, ki jih ponudnik plačilnih storitev zaračuna za
posamezne plačilne transakcije, ali kadar se več plačilnih transakcij iste
vrste izvrši istemu prejemniku, le skupni znesek nadomestil, ki se zaračunajo
za vse plačilne transakcije izvršene istemu prejemniku.
(2) Okvirna pogodba o plačilnem instrumentu
za plačila majhnih vrednosti lahko določa, da ponudnik plačilnih storitev ni
dolžan obveščati uporabnika o posameznih plačilnih transakcijah, če se plačilni
instrument za plačila majhnih vrednosti uporablja anonimno ali če ponudnik
plačilnih storitev tehnično ni zmožen zagotoviti informacij o posameznih
plačilnih transakcijah. Ponudnik plačilnih storitev mora plačniku v tem primeru
omogočiti, da preveri znesek denarnih sredstev, ki so shranjena na plačilnem
instrumentu.
3. ODDELEK 
POGODBA O IZVRŠITVI ENKRATNE PLAČILNE TRANSAKCIJE
92. člen
(splošne informacije)
(1) Ponudnik plačilnih storitev mora
uporabniku pred sklenitvijo pogodbe o izvršitvi enkratne plačilne transakcije
dati na voljo naslednje informacije:
1.    
katero vrsto enolične identifikacijske oznake ali katere druge podatke
mora navesti uporabnik, da se lahko plačilni nalog pravilno izvrši;
2.    
najdaljši rok izvršitve plačilne transakcije;
3.    
vsa nadomestila, ki jih ponudnik plačilnih storitev zaračunava
uporabnikom, vključno z razčlenitvijo postavk, če uporabniku zaračunava skupno
nadomestilo;
4.    
morebitni menjalni tečaj ali referenčni menjalni tečaj, ki ga ponudnik
plačilnih storitev uporablja za plačilno transakcijo.
(2) Ponudnik plačilnih storitev mora dati
uporabniku informacije iz prvega odstavka tega člena na voljo na lahko dostopen
način tako, da ima uporabnik dovolj časa, da se seznani s pogoji glede
izvršitve plačilne transakcije preden je kakor koli zavezan s pogodbo o
plačilni storitvi. Ponudnik plačilnih storitev lahko da uporabniku na voljo
informacije iz prvega odstavka tega člena tudi s predložitvijo predloga pogodbe
o izvršitvi enkratne plačilne transakcije ali predloga plačilnega naloga, ki
vsebuje zahtevane informacije.
(3) Ponudnik plačilnih storitev mora
zagotoviti, da so informacije iz prvega odstavka tega člena podane na lahko
razumljiv način, v jasni in razumljivi obliki ter v slovenskem jeziku ali v
drugem jeziku o katerem se dogovorita stranki. Na zahtevo uporabnika mora
ponudnik plačilnih storitev informacije iz prvega odstavka tega člena
uporabniku posredovati v pisni obliki ali na drugem trajnem nosilcu podatkov.
(4) Če je bila pogodba o enkratni plačilni
transakciji na zahtevo uporabnika sklenjena z uporabo sredstev za
sporazumevanje na daljavo, ki ponudniku plačilnih storitev ne omogočajo, da bi
ravnal v skladu s prvim do tretjim odstavkom tega člena, mora ponudnik
plačilnih storitev informacije iz prvega odstavka tega člena dati na voljo
uporabniku takoj po izvršitvi plačilne transakcije.
(5) Ponudnik plačilnih storitev mora
uporabniku na lahko dostopen način dati na voljo tudi druge informacije iz 79.
člena tega zakona, ki so pomembne za izvrševanje enkratne plačilne transakcije.
93. člen
(informacije za plačnika po prejemu
plačilnega naloga)
Plačnikov ponudnik plačilnih storitev mora
takoj po prejemu plačilnega naloga plačniku na enak način, kakor je določen v
tretjem odstavku 92. člena tega zakona, posredovati ali dati na voljo naslednje
informacije:
1.    
podatke, ki plačniku omogočajo identifikacijo plačilne transakcije, in
po potrebi tudi informacije v zvezi s prejemnikom plačila;
2.    
znesek plačilne transakcije v valuti, ki je navedena v plačilnem nalogu;
3.    
znesek nadomestil, ki jih mora poravnati plačnik, vključno z
razčlenitvijo postavk, če je plačniku zaračunal skupno nadomestilo;
4.    
menjalni tečaj, ali sklic na menjalni tečaj, ki ga je ponudnik plačilnih
storitev uporabil pri izvršitvi plačilne transakcije, kadar je uporabljeni
menjalni tečaj drugačen od tečaja, o katerem je ponudnik plačilnih storitev
obvestil uporabnika v skladu z 92. členom tega zakona, ter znesek plačilne
transakcije po pretvorbi valute; in
5.    
datum prejema plačilnega naloga.
94. člen
(informacije za prejemnika plačila po
izvršitvi plačilne transakcije)
Prejemnikov ponudnik plačilnih storitev
mora takoj po izvršitvi enkratne plačilne transakcije prejemniku plačila na enak
način, kakor je določen v tretjem odstavku 92. člena tega zakona, posredovati
ali dati na voljo naslednje informacije:
1.    
podatke, ki prejemniku plačila omogočajo identifikacijo plačilne
transakcije in po potrebi tudi plačnika, ter druge informacije, posredovane s
plačilno transakcijo;
2.    
znesek plačilne transakcije v valuti, v kateri so sredstva prejemniku
plačila na razpolago;
3.    
znesek nadomestil, ki jih mora poravnati prejemnik plačila, vključno z
razčlenitvijo postavk, če je prejemniku zaračunal skupno nadomestilo;
4.    
morebitni menjalni tečaj, ki ga je pri izvršitvi plačilne transakcije
uporabil prejemnikov ponudnik plačilnih storitev, ter znesek plačilne
transakcije pred to pretvorbo valute; in
5.    
datum valute odobritve prejemnika plačila.
95. člen
(izjeme od obveznosti zagotavljanja
informacij)
Kadar uporabnik posreduje ponudniku
plačilnih storitev plačilni nalog za enkratno plačilno transakcijo z uporabo
plačilnega instrumenta, ki ga je uporabniku izdal drug ponudnik plačilnih
storitev na podlagi okvirne pogodbe o izdaji plačilnega instrumenta, ponudnik
plačilnih storitev ni dolžan posredovati ali dati na voljo informacij o
enkratni plačilni transakciji, ki so bile ali bodo uporabniku posredovane ali
dane na voljo na podlagi okvirne pogodbe o izdaji plačilnega instrumenta z
drugim ponudnikom plačilnih storitev.
4. ODDELEK 
ZAGOTAVLJANJE DRUGIH INFORMACIJ UPORABNIKU
96. člen
(informacije v zvezi s pretvorbo valute)
(1) Če prejemnik plačila ponuja plačniku
pretvorbo valute pred odreditvijo plačilne transakcije ali če je pretvorba
valute pred odreditvijo plačilne transakcije plačniku ponujena na prodajnem
mestu, mora stranka, ki ponuja pretvorbo valute, plačnika seznaniti z
informacijami o menjalnem tečaju, ki se bo uporabil za pretvorbo, in z
nadomestili, ki jih bo zaračunala plačniku v zvezi s pretvorbo valute.
(2) Šteje se, da je plačnik soglašal s
pretvorbo valute pred odreditvijo plačilne transakcije, če je stranka, ki
ponuja pretvorbo valute, plačnika seznanila s pogoji iz prvega odstavka tega
člena pred odreditvijo plačilne transakcije.
97. člen
(informacije o dodatnih nadomestilih in
znižanjih)
(1) Če prejemnik plačila zahteva od
plačnika plačilo posebnega nadomestila ali ponuja plačniku znižanje v primeru
plačila z uporabo določenega plačilnega instrumenta, mora plačnika o tem
obvestiti pred odreditvijo plačilne transakcije.
(2) Če ponudnik plačilnih storitev ali
tretja oseba zahteva od uporabnika plačilo posebnega nadomestila za uporabo
določenega plačilnega instrumenta, mora uporabnika o tem obvestiti pred odreditvijo
plačilne transakcije.
5. ODDELEK 
UPORABA DRUGIH PREDPISOV V ZVEZI 
Z ZAGOTAVLJANJEM INFORMACIJ
98. člen
(uporaba drugih predpisov)
Dodatne zahteve glede zagotavljanja
predhodnih informacij v zvezi z opravljanjem storitev, ki izhajajo iz posebnih predpisov,
zavezujejo ponudnika plačilnih storitev v zvezi z opravljanjem plačilnih
storitev le, če ta zakon izrecno tako določa.
99. člen
(predhodne informacije v zvezi s posojili
potrošnikom za opravljanje plačilnih transakcij)
Ponudnik plačilnih storitev, ki ponuja
potrošnikom posojila za opravljanje plačilnih transakcij, vključno s posojili v
obliki prekoračitve na plačilnem računu, mora potrošnikom pred sklenitvijo
pogodbe o plačilnih storitvah poleg informacij iz 79. in 92. člena tega zakona
zagotoviti tudi informacije o pogojih posojilne pogodbe v skladu z zakonom, ki
ureja potrošniške kredite.
100. člen
(predhodne informacije v primeru sklepanja
pogodb na daljavo)
(1) Ponudnik plačilnih storitev, ki omogoča
potrošnikom sklenitev pogodb o plačilnih storitvah na daljavo v smislu zakona,
ki ureja varstvo potrošnikov, mora pred sklenitvijo pogodbe o plačilnih
storitvah na daljavo potrošniku poleg informacij iz 79. in 92. člena tega
zakona zagotoviti tudi naslednje informacije:
1.    
podrobnejša pravila glede načina in rokov za plačilo nadomestil, ki jih
plača potrošnik, ter za izpolnjevanje drugih obveznosti iz pogodbe o plačilnih
storitvah,
2.    
v primeru, če ima potrošnik pravico odstopa od pogodbe:
- 
način uresničevanja te pravice,
- 
podatek o morebitnem znesku, ki ga mora potrošnik plačati v primeru
odstopa od pogodbe,
- 
praktična navodila za uresničevanje pravice do odstopa, vključno z
navedbo naslova za posredovanje izjave o odstopu,
- 
posledice, če potrošnik ne uresniči pravice do odstopa,
3.    
o morebitnih dodatnih stroških, ki jih mora plačati potrošnik ponudniku
plačilnih storitev za uporabo sredstev za sporazumevanje na daljavo, če se ti
stroški razlikujejo od stroškov, ki jih potrošnik običajno plačuje za uporabo
komunikacijskih sredstev za druge namene,
4.    
po potrebi ustrezno opozorilo, da je plačilna storitev povezana z
uporabo instrumentov, ki zaradi svojih posebnih lastnosti ali postopkov za
izvrševanje plačilnih transakcij predstavljajo posebno tveganje,
5.    
opozorilo glede možnosti obstoja dodatnih davkov in stroškov, ki jih ne
odvede ali zaračuna ponudnik plačilnih storitev,
6.    
o pravu, ki se uporablja za razmerja med ponudnikom plačilnih storitev
in potrošnikom pred sklenitvijo pogodbe,
7.    
o časovni omejitvi glede veljavnosti informacij, ko so zagotovljene
potrošniku,
8.    
o obstoju sistema jamstva ali drugih dogovorov v zvezi s povračilom
škode, razen če gre za sisteme ali dogovore, ki so urejeni v zakonih, ki
urejajo bančništvo in trg finančnih instrumentov.
(2) Ponudnik plačilnih storitev mora pri
sklepanju pogodbe o plačilnih storitvah na daljavo potrošnikom zagotoviti
informacije iz prvega odstavka tega člena z uporabo sredstev komunikacije na
daljavo na način, da je poslovni namen informacij jasno izražen, in ob
upoštevanju načela dobre vere in načela varstva poslovno nesposobnih oseb ter
poslovno omejeno sposobnih oseb.
101. člen
(predhodne informacije zaradi varstva
potrošnikov pred nepoštenimi poslovnimi praksami)
(1) Ponudnik plačilnih storitev mora
potrošniku pred sklenitvijo pogodbe o enkratni plačilni transakciji poleg informacij
iz 92. člena in, če je to ustrezno, 100. člena tega zakona, zagotoviti tudi
naslednje informacije:
1.    
o nazivu in sedežu ponudnika plačilnih storitev,
2.    
o glavnih značilnostih plačilne storitve,
3.    
o načinu izvršitve plačilne transakcije in o načinu plačila nadomestil,
kadar ti odstopajo od zahtev poklicne skrbnosti v smislu zakona, ki ureja
varstvo potrošnika pred nepoštenimi poslovnimi praksami,
4.    
o pravici do preklica enkratne plačilne transakcije, kadar pogodba o
enkratni plačilni transakciji omogoča preklic,
5.    
postopkih zaradi prekrškov v zvezi z opravljanjem plačilnih storitev po
tem zakonu ter o organu, ki je pristojen za vodenje teh postopkov,
6.    
o postopku izvensodnega reševanja sporov, ki je uporabniku na voljo v
primeru spora v zvezi z opravljanjem plačilnih storitev ter o telesu,
pristojnem za reševanje teh sporov v skladu z 218. členom tega zakona.
(2) Ponudnik plačilnih storitev mora
opredeliti poslovni namen informacij, ki jih mora zagotoviti potrošnikom v
skladu s tem zakonom, če tak namen ni razviden že iz vsebine informacij ali iz
drugih okoliščin v katerih so informacije zagotovljene potrošniku.
102. člen
(predhodno obveščanje uporabnikov pri
sklepanju pogodb o plačilnih storitvah, ki se opravljajo kot storitve informacijske
družbe)
Ponudnik plačilnih storitev, ki opravlja
plačilne storitve v obliki storitev informacijske družbe, kakor so opredeljene
v zakonu, ki ureja elektronsko poslovanje na trgu, mora pred sklenitvijo
pogodbe o plačilnih storitvah uporabnikom poleg informacij, ki se zahtevajo na
podlagi drugih določb 2. podpoglavja 5. poglavja tega zakona, zagotoviti tudi
podatke, ki jih mora ponudnik storitev informacijske družbe zagotoviti
uporabnikom pred sklenitvijo pogodbe o storitvah informacijske družbe na
podlagi zakona, ki ureja elektronsko poslovanje na trgu.
3. PODPOGLAVJE 
IZVRŠEVANJE PLAČILNIH TRANSAKCIJ
1. ODDELEK 
ODOBRITEV PLAČILNIH TRANSAKCIJ
103. člen
(soglasje)
(1) Ponudnik plačilnih storitev izvrši
plačilno transakcijo, če je plačnik odobril plačilno transakcijo tako, da je podal
soglasje za njeno izvršitev.
(2) Plačnik poda soglasje za izvršitev
plačilne transakcije pred izvršitvijo plačilne transakcije, razen če sta se
ponudnik plačilnih storitev in plačnik dogovorila, da lahko plačnik poda
soglasje tudi po izvršitvi plačilne transakcije.
(3) Plačnik lahko poda soglasje za
izvršitev posamezne plačilne transakcije ali sklopa plačilnih transakcij v
obliki in po postopku, ki je dogovorjen med plačnikom in plačnikovim ponudnikom
plačilnih storitev.
(4) Če plačnik ne poda soglasja za
izvršitev plačilne transakcije v skladu z dogovorom iz tretjega odstavka tega
člena, se šteje, da plačilna transakcija ni bila odobrena.
2. ODDELEK 
IZVRŠITEV PLAČILNIH TRANSAKCIJ
104. člen
(prejem plačilnih nalogov)
(1) Plačilna transakcija se izvrši na
podlagi plačilnega naloga, ki ga plačnikovemu ponudniku plačilnih storitev
posreduje plačnik ali prejemnik plačila. Ponudnik plačilnih storitev mora
izvršiti plačilno transakcijo, ko prejme plačilni nalog, razen če so podani
pogoji za zavrnitev plačilnega naloga v skladu s tem zakonom.
(2) Šteje se, da je ponudnik plačilnih
storitev prejel plačilni nalog, ko mu je plačilni nalog izročen z uporabo
sredstev za komunikacijo, ki so dogovorjena v pogodbi o plačilnih storitvah, ne
glede na morebitno predhodno vključenost ponudnika plačilnih storitev v proces
oblikovanja in odreditve plačilnega naloga.
(3) Če ponudnik plačilnih storitev prejme
plačilni nalog na dan, ki ni določen kot njegov delovni dan, se šteje, da je
plačilni nalog prejel naslednji delovni dan.
(4) Ponudnik plačilnih storitev lahko
določi uro proti koncu delovnega dne, tako da se za vse plačilne naloge, ki jih
prejme po tej uri, šteje, da jih je prejel naslednji delovni dan.
(5) Če se uporabnik in njegov ponudnik
plačilnih storitev dogovorita, da se izvrševanje plačilnega naloga začne na
določen dan ali ob koncu določenega obdobja ali na dan, ko plačnik da sredstva
na voljo svojemu ponudniku plačilnih storitev, se šteje, da je za namen 111.
člena tega zakona čas prejema plačilnega naloga dogovorjeni dan. Če dogovorjeni
dan ni delovni dan za ponudnika plačilnih storitev, se za plačilni nalog šteje,
da je bil prejet naslednji delovni dan.
105. člen
(zavrnitev plačilnih nalogov)
(1) Ponudnik plačilnih storitev lahko
zavrne izvršitev plačilnega naloga, če niso izpolnjeni vsi pogoji za izvršitev
plačilnega naloga, kakor so določeni v pogodbi. Ponudnik plačilnih storitev o
zavrnitvi in če je mogoče, o razlogih za zavrnitev in postopku za odpravo
napak, ki so bile vzrok za zavrnitev, obvesti uporabnika, razen če je to
prepovedano na podlagi drugih predpisov.
(2) Ponudnik plačilnih storitev obvestilo
iz prvega odstavka tega člena posreduje ali da na voljo uporabniku na način,
dogovorjen v pogodbi, ob prvi priložnosti, najkasneje pa v roku, ki je določen
za izvršitev plačilnega naloga v skladu s 111. členom tega zakona.
(3) Okvirna pogodba lahko določa, da
ponudnik plačilnih storitev uporabniku zaračuna obvestilo o zavrnitvi
plačilnega naloga, če je zavrnitev utemeljena iz objektivnih razlogov.
(4) Če je ponudnik plačilnih storitev
zavrnil plačilni nalog v skladu s prvim do tretjim odstavkom tega člena, se
šteje, da plačilnega naloga ni prejel.
106. člen
(preklic plačilnega naloga)
(1) Plačnik lahko kadar koli prekliče
plačilni nalog tako, da umakne soglasje za izvršitev plačilne transakcije ali
sklopa plačilnih transakcij. Vsaka plačilna transakcija izvršena po preklicu
soglasja, se šteje kot neodobrena.
(2) Ne glede na prvi odstavek tega člena
plačnik ne more umakniti soglasja za izvršitev plačilne transakcije po tem, ko
je plačilni nalog za izvršitev plačilne transakcije postal nepreklicen v skladu
s 107. členom tega zakona.
(3) Plačnik lahko umakne soglasje za
izvršitev posamezne plačilne transakcije ali sklopa plačilnih transakcij v
obliki in po postopku, ki je dogovorjen med plačnikom in njegovim ponudnikom
plačilnih storitev.
(4) Ponudnik plačilnih storitev in plačnik,
ki ni potrošnik, se lahko dogovorita, da se prvi in drugi odstavek tega člena
ne uporabljata.
107. člen
(nepreklicnost plačilnih nalogov)
(1) Uporabnik ne more preklicati plačilnega
naloga potem, ko ga prejme plačnikov ponudnik plačilnih storitev, razen če je v
tem členu za posamezne primere določeno drugače.
(2) Če plačilno transakcijo odredi
prejemnik plačila ali plačnik preko prejemnika plačila, plačnik ne more
preklicati plačilnega naloga potem, ko je plačilni nalog ali soglasje za
izvršitev plačilne transakcije podal prejemniku plačila.
(3) Ne glede na drugi odstavek tega člena
pa lahko v primeru, ko plačilno transakcijo odredi prejemnik plačila z direktno
obremenitvijo, plačnik prekliče plačilni nalog, ki ga je odredil prejemnik
plačila, do konca delovnega dne pred dogovorjenim dnevom obremenitve
plačnikovega računa. Pravica do preklica plačilnega naloga v skladu s tem
odstavkom ne posega v pravice plačnika do povračil na podlagi 130. člena tega
zakona.
(4) Uporabnik lahko v primeru iz petega
odstavka 104. člena tega zakona prekliče plačilni nalog najpozneje do konca
delovnega dne pred dnevom, ki je dogovorjen kot začetek izvrševanja plačilnega
naloga.
(5) Po poteku rokov iz prvega do četrtega
odstavka tega člena lahko uporabnik prekliče plačilni nalog le na podlagi
dogovora s svojim ponudnikom plačilnih storitev. V primeru, ko plačilno
transakcijo odredi prejemnik plačila ali plačnik preko prejemnika plačila, mora
s preklicem plačilnega naloga po poteku roka iz drugega oziroma tretjega
odstavka tega člena soglašati tudi prejemnik plačila.
(6) Okvirna pogodba lahko določi, da lahko
ponudnik plačilnih storitev uporabniku posebej zaračuna preklic plačilnega
naloga po poteku rokov iz prvega do četrtega odstavka tega člena.
(7) Ponudnik plačilnih storitev in
uporabnik, ki ni potrošnik, se lahko dogovorita, da se ta člen deloma ali v
celoti ne uporablja.
108. člen
(valuta plačilne transakcije)
Plačilna transakcija se izvrši v valuti, o
kateri se dogovorita uporabnik in njegov ponudnik.
109. člen
(nadomestila, ki jih zaračunava ponudnik)
(1) Ponudnik plačilnih storitev lahko
uporabniku v zvezi z izvršitvijo plačilne transakcije zaračuna le nadomestila,
o katerih je predhodno obvestil uporabnika v skladu s četrtim odstavkom 79.
člena, prvim odstavkom 82. člena, prvim odstavkom 90. člena ali prvim odstavkom
92. člena tega zakona.
(2) V zvezi z izvršitvijo plačilne
transakcije plačnik plača nadomestila, ki jih zaračunava plačnikov ponudnik
plačilnih storitev, prejemnik plačila pa plača nadomestila, ki jih zaračunava
prejemnikov ponudnik plačilnih storitev. Drugačen dogovor med ponudnikom
plačilnih storitev in uporabnikom je dopusten le, če plačilna transakcija
vsebuje tudi pretvorbo valut pri plačnikovem ponudniku plačilnih storitev.
(3) Plačnikov ponudnik plačilnih storitev,
prejemnikov ponudnik plačilnih storitev in morebitni posrednik, ki sodeluje pri
izvrševanju plačilne transakcije za račun ponudnika plačilnih storitev, morajo
pri izvršitvi plačilne transakcije prenesti celotni znesek plačilne transakcije
od plačnika do prejemnika plačila.
(4) Ne glede na tretji odstavek tega člena
se lahko prejemnik in njegov ponudnik plačilnih storitev dogovorita, da
ponudnik plačilnih storitev odtegne svoja nadomestila od prenesenega zneska,
preden ga odobri na prejemnikovem plačilnem računu, ali ga da na voljo
prejemniku. V tem primeru mora ponudnik plačilnih storitev prejemniku v
obvestilu po izvršitvi plačilne transakcije iz 84. ali 94. člena tega zakona
ločeno prikazati celotni znesek plačilne transakcije in nadomestila, ki jih je
odtegnil.
(5) V primeru, če se od prenesenega zneska
odtegujejo druga nadomestila, ki niso nadomestila iz četrtega odstavka tega
člena, mora plačnikov ponudnik plačilnih storitev zagotoviti, da prejemnik
plačila prejme celotni znesek plačilne transakcije. Če plačilno transakcijo
odredi prejemnik plačila ali plačnik preko prejemnika plačila, mora v primeru
iz prvega stavka tega odstavka prejemnikov ponudnik plačilnih storitev
zagotoviti, da prejemnik plačila prejme celotni znesek plačilne transakcije.
(6) Določbe tega člena ne posegajo v
dogovore med ponudniki plačilnih storitev glede medsebojnega zaračunavanja
stroškov v zvezi z izvrševanjem plačilnih transakcij.
110. člen
(nadomestila, ki jih zaračuna prejemnik
plačila)
(1) Ta zakon ne posega v pravico prejemnika
plačila, da plačniku zaračuna posebno nadomestilo ali da mu ponudi popust
zaradi uporabe določenega plačilnega instrumenta.
(2) Ponudnik plačilnih storitev prejemniku
plačila ne sme preprečiti ali ga kakor koli omejevati, da od plačnika zahteva
plačilo nadomestila ali mu ponudi znižanje plačila za blago ali storitve za
uporabo določenega plačilnega instrumenta.
111. člen
(rok izvršitve plačilne transakcije)
(1) Plačnikov ponudnik plačilnih storitev
mora zagotoviti, da je v primeru domače plačilne transakcije, ki se izvrši v
eurih, znesek plačilne transakcije odobren na računu prejemnikovega ponudnika
plačilnih storitev isti dan, ko je plačnikov ponudnik plačilnih storitev prejel
plačilni nalog v skladu s 104. členom tega zakona.
(2) Plačnikov ponudnik plačilnih storitev
mora zagotoviti, da je v primeru čezmejne plačilne transakcije, ki se izvrši v
eurih, znesek plačilne transakcije odobren na računu prejemnikovega ponudnika
plačilnih storitev najpozneje do konca naslednjega delovnega dne po dnevu, ko
je plačnikov ponudnik plačilnih storitev prejel plačilni nalog v skladu s 104.
členom tega zakona. Ta rok se pri plačilni transakciji, ki jo uporabnik odredi
v papirni obliki, podaljša za dodatni delovni dan.
(3) Drugi odstavek tega člena se uporablja
tudi za domače in čezmejne plačilne transakcije, ki se izvršijo v valuti države
članice, ki ni euro, razen če se ponudnik plačilnih storitev in uporabnik
dogovorita o drugačnem roku izvršitve, vendar ne daljšem kakor štiri delovne
dni po prejemu plačilnega naloga.
112. člen
(posredovanje plačilnega naloga preko
prejemnikovega ponudnika plačilnih storitev)
Prejemnikov ponudnik plačilnih storitev
mora posredovati plačilni nalog, ki ga je odredil prejemnik plačila ali plačnik
preko prejemnika plačila, plačnikovemu ponudniku plačilnih storitev v rokih, o
katerih sta se dogovorila prejemnikov ponudnik plačilnih storitev in prejemnik
plačila, tako, da bo na dogovorjeni dan mogoče izvršiti plačilno transakcijo.
113. člen
(razpolaganje s sredstvi)
(1) Prejemnikov ponudnik plačilnih storitev
mora prejemniku omogočiti razpolaganje z denarnimi sredstvi na njegovem
plačilnem računu, ali če prejemnik nima plačilnega računa pri tem ponudniku
plačilnih storitev, dati sredstva prejemniku na razpolago takoj:
1.    
ko je znesek plačilne transakcije za prejemnika plačila odobren na
računu prejemnikovega ponudnika plačilnih storitev v skladu s 111. členom tega
zakona in
2.    
ko prejemnikov ponudnik plačilnih storitev prejme vse informacije,
potrebne za odobritev prejemnikovega računa ali prejemnika plačila.
(2) Če dan, ko so denarna sredstva odobrena
na računu prejemnikovega ponudnika plačilnih storitev, ni delovni dan prejemnikovega
ponudnika plačilnih storitev, se za namene prvega odstavka tega člena šteje, da
je prejemnikov ponudnik plačilnih storitev prejel denarna sredstva za
prejemnika plačila prvi naslednji delovni dan.
114. člen
(datum valute odobritve in obremenitve plačilnega
računa)
(1) Plačnikov ponudnik plačilnih storitev
mora zagotoviti, da je datum valute obremenitve plačnikovega plačilnega računa
v zvezi z izvršitvijo plačilne transakcije enak ali kasnejši od datuma, ko se
ta plačilni račun obremeni za znesek plačilne transakcije.
(2) Prejemnikov ponudnik plačilnih storitev
mora zagotoviti, da je datum valute odobritve prejemnikovega plačilnega računa
v zvezi z izvršitvijo plačilne transakcije najkasneje delovni dan, ko so
sredstva plačilne transakcije odobrena na računu prejemnikovega ponudnika
plačilnih storitev.
115. člen
(datum valute in razpolaganje s sredstvi v
primeru gotovinskega pologa na plačilni račun)
(1) V primeru, ko uporabnik položi gotovino
na plačilni račun prejemnika, ki je potrošnik, pri ponudniku plačilnih
storitev, ki vodi ta račun, in v valuti, v kateri se vodi plačilni račun, mora
ponudnik plačilnih storitev ne glede na 113. in 114. člen tega zakona
zagotoviti, da je datum valute odobritve potrošnikovega plačilnega računa
takoj, ko ponudnik plačilnih storitev prejme denarna sredstva, in da so denarna
sredstva na razpolago potrošniku takoj po prejemu denarnih sredstev.
(2) V primeru, ko uporabnik položi gotovino
na plačilni račun prejemnika, ki ni potrošnik, pri ponudniku plačilnih
storitev, ki vodi ta plačilni račun, in v valuti, v kateri se vodi plačilni
račun, mora ponudnik plačilnih storitev zagotoviti, da je datum valute
odobritve prejemnikovega plačilnega računa najkasneje naslednji delovni dan po
prejemu denarnih sredstev in da so denarna sredstva na razpolago prejemniku
najkasneje naslednji delovni dan po prejemu denarnih sredstev.
(3) Kadar uporabnik polaga gotovino v
valuti države članice, ki ni euro, na plačilni račun prejemnika pri ponudniku
plačilnih storitev, ki vodi ta račun, se lahko uporabnik in ponudnik plačilnih
storitev dogovorita o drugačnih rokih, kot so opredeljeni v prvem in drugem
odstavku tega člena, vendar ne daljših kot štiri delovne dni po prejemu
gotovine.
3. ODDELEK 
UPORABA PLAČILNIH INSTRUMENTOV
116. člen
(obveznosti uporabnika v zvezi s
plačilnimi instrumenti)
(1) Uporabnik mora uporabljati plačilni
instrument v skladu s pogoji, ki urejajo izdajo in uporabo plačilnega
instrumenta, in takoj po prejemu plačilnega instrumenta zlasti zagotoviti vse
razumne ukrepe, da zavaruje varnostne elemente plačilnega instrumenta, ki
omogočajo identifikacijo uporabnika in so vezani osebno nanj (v nadaljnjem
besedilu: osebni varnostni elementi).
(2) Uporabnik mora brez odlašanja obvestiti
ponudnika plačilnih storitev ali osebo, ki jo ponudnik plačilnih storitev
navede, o izgubi, kraji ali zlorabi plačilnega instrumenta.
117. člen
(obveznosti ponudnika plačilnih storitev v
zvezi s plačilnimi instrumenti)
(1) Ponudnik plačilnih storitev, ki
uporabniku izda plačilni instrument, mora v razmerju do uporabnika zagotoviti:
1.    
da so osebni varnostni elementi plačilnega instrumenta dostopni
izključno uporabniku, ki je prejel plačilni instrument, brez poseganja v
obveznosti uporabnika iz 116. člena tega zakona,
2.    
da uporabniku ob vsakem času na primeren način omogoči posredovanje
obvestila iz drugega odstavka 116. člena tega zakona oziroma zahtevka za
sprostitev uporabe plačilnega instrumenta v skladu s četrtim odstavkom 118.
člena tega zakona,
3.    
da se prepreči vsakršna nadaljnja uporaba plačilnega instrumenta, potem
ko je uporabnik posredoval obvestilo v skladu z drugim odstavkom 116. člena
tega zakona.
(2) Ponudnik plačilnih storitev ne sme
poslati plačilnega instrumenta uporabniku brez njegove izrecne zahteve, razen v
primeru, ko se že izdan plačilni instrument nadomešča z novim. Ponudnik
plačilnih storitev nosi tveganje pošiljanja plačilnega instrumenta ali
pošiljanja kakršnih koli osebnih varnostnih elementov plačilnega instrumenta
uporabniku.
(3) Ponudnik plačilnih storitev mora v
obdobju 18 mesecev po prejemu uporabnikovega obvestila iz 2. točke prvega
odstavka tega člena uporabniku zagotavljati sredstva, ki uporabniku na njegovo
zahtevo omogočajo, da dokaže posredovanje takšnega obvestila.
118. člen
(omejitev uporabe)
(1) V primeru, ko se plačilni instrument
uporablja za posredovanje plačnikovega soglasja za izvršitev plačilne
transakcije, se lahko plačnik in ponudnik plačilnih storitev dogovorita o
omejitvi porabe za plačilne storitve, izvršene z uporabo takšnega plačilnega
instrumenta, z določitvijo najvišjega zneska posameznih ali zaporednih
plačilnih transakcij, ki jih lahko plačnik odobri z uporabo plačilnega
instrumenta v določenem obdobju.
(2) Ponudnik plačilnih storitev in plačnik
se lahko v okvirni pogodbi dogovorita, da lahko ponudnik plačilnih storitev
onemogoči uporabo plačilnega instrumenta (v nadaljnjem besedilu: blokira
plačilni instrument), ki se uporablja za odobritev plačilnih transakcij, če:
1.    
obstajajo objektivno utemeljeni razlogi, povezani z varnostjo plačilnega
instrumenta, ali
2.    
obstaja sum, da gre za neodobreno ali goljufivo uporabo plačilnega
instrumenta, ali
3.    
v primeru, ko je uporaba plačilnega instrumenta povezana z odobritvijo
posojila plačniku, obstaja znatno povečano tveganje, da plačnik ne bo mogel
izpolniti svoje obveznosti plačila.
(3) V primeru iz drugega odstavka tega
člena mora ponudnik plačilnih storitev obvestiti plačnika o blokadi plačilnega
instrumenta in o razlogih zanjo, če je mogoče, preden je plačilni instrument
blokiran, sicer pa takoj po blokadi. Obvestilo o blokadi plačilnega instrumenta
mora ponudnik plačilnih storitev posredovati plačniku na način, ki je
dogovorjen v okvirni pogodbi.
(4) Ponudnik plačilnih storitev ponovno
omogoči uporabo plačilnega instrumenta ali ga nadomesti z novim plačilnim
instrumentom, ko razlogi za blokado prenehajo.
(5) Ne glede na tretji odstavek tega člena
ponudniku plačilnih storitev ni treba obvestiti plačnika o blokadi plačilnega
instrumenta, če je takšno obvestilo v nasprotju z objektivno utemeljenimi
varnostnimi ukrepi ali prepovedano z drugimi predpisi.
4. ODDELEK 
ODGOVORNOST IN POVRAČILA PLAČILNIH TRANSAKCIJ
119. člen
(odgovornost ponudnika plačilnih storitev
za neodobreno plačilno transakcijo)
(1) Plačnikov ponudnik plačilnih storitev
plačniku odgovarja za izvršitev plačilne transakcije brez plačnikovega soglasja
za izvršitev v skladu s 103. členom tega zakona (v nadaljnjem besedilu:
neodobrena plačilna transakcija).
(2) Če je plačnikov ponudnik plačilnih
storitev odgovoren za izvršitev neodobrene plačilne transakcije, mora plačniku
takoj povrniti znesek neodobrene plačilne transakcije in, če je bila neodobrena
plačilna transakcija izvršena v breme plačnikovega plačilnega računa,
vzpostaviti tako stanje plačnikovega plačilnega računa, kakršno bi bilo, če
neodobrena plačilna transakcija ne bi bila izvršena.
(3) Plačnikov ponudnik plačilnih storitev,
ki je odgovoren za izvršitev neodobrene plačilne transakcije, mora plačniku
povrniti tudi vsa zaračunana nadomestila, ki jih je zaračunal plačniku, ter
obresti, do katerih je upravičen plačnik v zvezi z izvršitvijo neodobrene
plačilne transakcije.
(4) Plačnikov ponudnik plačilnih storitev
se lahko razbremeni odgovornosti za izgubo zneskov iz drugega in tretjega
odstavka tega člena:
1.    
v tistem delu, ko izgubo krije uporabnik v skladu s 120. členom tega
zakona,
2.    
ko je izvršitev neodobrene plačilne transakcije posledica izjemnih in
nepredvidljivih okoliščin, na katere ponudnik plačilnih storitev, ne more
vplivati oziroma bi bile posledice takšnih okoliščin kljub vsem nasprotnim
prizadevanjem ponudnika plačilnih storitev neizogibne,
3.    
ko obveznost izvršitve plačilne transakcije brez soglasja plačnika
izhaja iz drugih predpisov, ki zavezujejo ponudnika plačilnih storitev.
(5) Uporabnik lahko zahteva od ponudnika
plačilnih storitev povrnitev nadaljnje škode, ki je posledica neodobrene
plačilne transakcije, za katero je odgovoren ponudnik plačilnih storitev v
skladu s splošnimi pravili obligacijskega prava.
120. člen
(uporabnikova odgovornost za neodobrene plačilne
transakcije)
(1) Uporabnik krije izgubo zneskov iz
drugega in tretjega odstavka 119. člena tega zakona do največ 150 eurov, če je
izvršitev neodobrenih plačilnih transakcij, zaradi katerih je izguba nastala,
posledica uporabe:
1.    
ukradenega ali izgubljenega plačilnega instrumenta ali
2.    
plačilnega instrumenta, ki je bil zlorabljen, če uporabnik ni zavaroval
osebnih varnostnih elementov plačilnega instrumenta.
(2) Uporabnik krije celotno izgubo zneskov
iz drugega in tretjega odstavka 119. člena tega zakona, če je izvršitev
neodobrene plačilne transakcije posledica uporabnikove prevare, ali če
uporabnik naklepno ali zaradi hude malomarnosti ni izpolnil ene ali več svojih
obveznosti v zvezi s plačilnim instrumentom v skladu s 116. členom tega zakona.
(3) Ne glede na prvi in drugi odstavek tega
člena mora ponudnik plačilnih storitev uporabniku povrniti celotno izgubo
zneskov iz drugega in tretjega odstavka 119. člena tega zakona, če ponudnik
plačilnih storitev ni zagotovil sredstev za obveščanje o izgubljenem, ukradenem
ali zlorabljenem plačilnem instrumentu v skladu z 2. točko prvega odstavka 117.
člena tega zakona. Ponudnik plačilnih storitev se razbremeni odgovornosti po
tem odstavku le, če je škoda posledica uporabnikove prevare.
(4) Ne glede na prvi in drugi odstavek tega
člena mora ponudnik plačilnih storitev povrniti uporabniku celotno izgubo
zneskov iz drugega in tretjega odstavka 119. člena tega zakona, ki nastane po
tem, ko je uporabnik v skladu s 116. členom tega zakona obvestil ponudnika
plačilnih storitev, da je bil plačilni instrument izgubljen, ukraden ali
zlorabljen. Ponudnik plačilnih storitev se razbremeni odgovornosti po tem
odstavku le, če je škoda posledica uporabnikovega goljufivega ravnanja.
(5) Ponudnik plačilnih storitev in
uporabnik, ki ni potrošnik, se lahko dogovorita, da se ta člen deloma ali v
celoti ne uporablja.
121. člen
(izključitev odgovornosti za neodobrene
plačilne transakcije z elektronskim denarjem)
(1) Ne glede na določbe 119. in 120. člena
tega zakona plačnikov ponudnik plačilnih storitev ne odgovarja plačniku za izvršitev
neodobrene plačilne transakcije z elektronskim denarjem, če plačnikov ponudnik
plačilnih storitev ne more blokirati plačnikovega plačilnega računa, na katerem
vodi plačnikov elektronski denar, ali blokirati plačnikovega plačilnega
instrumenta za uporabo elektronskega denarja.
(2) Oprostitev odgovornosti iz prvega
odstavka tega člena se uporablja za plačilne račune elektronskega denarja
oziroma plačilne instrumente za uporabo elektronskega denarja, pri katerih
vrednost izdanega elektronskega denarja ne presega 150 eurov.
122. člen
(odgovornost za nepravilno izvršitev
plačilne transakcije, ki jo odredi plačnik)
(1) Plačnikov ponudnik plačilnih storitev
odgovarja plačniku za pravilno izvršitev plačilne transakcije, ki jo je odredil
plačnik pri tem ponudniku plačilnih storitev, prejemnikovemu ponudniku
plačilnih storitev v skladu s 111. členom tega zakona.
(2) Če je plačnikov ponudnik plačilnih
storitev odgovoren za neizvršitev oziroma nepravilno izvršitev plačilne
transakcije na podlagi prvega odstavka tega člena, mora plačniku brez odlašanja
povrniti znesek neizvršene ali nepravilno izvršene plačilne transakcije, ali,
če je bila plačilna transakcija izvršena v breme plačnikovega plačilnega
računa, vzpostaviti takšno stanje plačilnega računa, kakršno bi bilo, če do
napačne izvršitve ne bi prišlo.
(3) Če plačnikov ponudnik plačilnih
storitev dokaže, da je bil račun prejemnikovega ponudnika plačilnih storitev
odobren za znesek plačilne transakcije v skladu s 111. členom tega zakona,
prejemnikov ponudnik plačilnih storitev odgovarja prejemniku plačila za
pravilno izvršitev plačilne transakcije v skladu s 113. in 114. členom tega
zakona in mora prejemniku takoj dati na voljo znesek nepravilno izvršene
plačilne transakcije, ali če se plačilna transakcija izvrši v dobro
prejemnikovega plačilnega računa, ustrezni znesek odobriti na prejemnikovem
plačilnem računu.
(4) Ponudnik plačilnih storitev, ki je
odgovoren svojemu uporabniku zaradi neizvršitve ali nepravilne izvršitve
plačilne transakcije, je uporabniku odgovoren tudi za povračilo izgube iz
naslova nadomestil, ki jih je zaračunal uporabniku, ter obresti do katerih je
upravičen plačnik v zvezi z nepravilno izvršeno plačilno transakcijo.
(5) Ponudnik plačilnih storitev in
uporabnik, ki ni potrošnik, se lahko dogovorita, da se ta člen deloma ali v
celoti ne uporablja.
123. člen
(odgovornost za pravilno izvršitev
plačilne transakcije, ki jo odredi prejemnik plačila ali plačnik preko
prejemnika plačila)
(1) V primeru, ko plačilno transakcijo
odredi prejemnik plačila ali plačnik preko prejemnika plačila, odgovarja
prejemnikov ponudnik plačilnih storitev prejemniku plačila za pravilno
posredovanje plačilnega naloga plačnikovemu ponudniku plačilnih storitev v
roku, o katerem sta se dogovorila prejemnik in prejemnikov ponudnik plačilnih
storitev na podlagi 112. člena tega zakona. Če je prejemnikov ponudnik
plačilnih storitev odgovoren za neizvršitev ali nepravilno izvršitev plačilne
transakcije po tem odstavku, mora takoj ponovno posredovati ustrezni plačilni
nalog plačnikovemu ponudniku plačilnih storitev.
(2) Ko je znesek plačilne transakcije, ki
jo je odredil prejemnik plačila ali plačnik preko prejemnika plačila, odobren
na računu prejemnikovega ponudnika plačilnih storitev, prejemnikov ponudnik
plačilnih storitev prejemniku plačila odgovarja za pravilno izvršitev plačilne
transakcije v skladu s 113. in 114. členom tega zakona.
(3) V primeru, ko prejemnikov ponudnik
plačilnih storitev ne odgovarja prejemniku plačila na podlagi prvega ali
drugega odstavka tega člena, je za neizvršitev ali nepravilno izvršitev
plačilne transakcije, ki jo je odredil prejemnik plačila ali plačnik preko
prejemnika plačila, plačniku odgovoren plačnikov ponudnik plačilnih storitev.
(4) Če je plačnikov ponudnik plačilnih
storitev odgovoren po tretjem odstavku tega člena, mora plačniku po potrebi in
brez odlašanja povrniti znesek neizvršene ali nepravilno izvršene plačilne
transakcije, ali če je bila plačilna transakcija izvršena v breme plačnikovega
plačilnega računa, vzpostaviti takšno stanje plačilnega računa, kakršno bi
bilo, če do nepravilne izvršitve ne bi prišlo.
(5) Ponudnik plačilnih storitev, ki je
odgovoren na podlagi tega člena, je uporabniku odgovoren tudi za povračilo
izgube iz naslova nadomestil, ki jih je zaračunal uporabniku, ter obresti, do
katerih je upravičen plačnik v zvezi z nepravilno izvršeno plačilno
transakcijo.
(6) Ponudnik plačilnih storitev in
uporabnik, ki ni potrošnik, se lahko dogovorita, da se ta člen deloma ali v
celoti ne uporablja.
124. člen
(odgovornost za uporabo enolične
identifikacijske oznake)
(1) Če je prejemnik plačila v plačilnem
nalogu določen z enolično identifikacijsko oznako, se šteje, da je bil plačilni
nalog izvršen pravilno glede prejemnika plačila, če se je izvršil prejemniku v
skladu z enolično identifikacijsko oznako.
(2) Če uporabnik predloži ponudniku
plačilnih storitev nepravilno enolično identifikacijsko oznako, ponudnik
plačilnih storitev ni odgovoren uporabniku za nepravilno izvršitev plačilne
transakcije v smislu 122. oziroma 123. člena tega zakona.
(3) Če uporabnik poleg enolične
identifikacijske oznake ali drugih podatkov, ki jih v skladu s tretjim
odstavkom 79. člena oziroma prvim odstavkom 92. člena tega zakona zahteva
ponudnik plačilnih storitev za izvršitev plačilnega naloga, ponudniku plačilnih
storitev predloži tudi druge podatke, je ponudnik plačilnih storitev odgovoren
samo za izvršitev plačilne transakcije v skladu z enolično identifikacijsko
oznako, ki jo je predložil uporabnik.
(4) Če je ponudnik plačilnih storitev
izvršil plačilno transakcijo v skladu z nepravilno enolično identifikacijsko
oznako, ki jo je predložil uporabnik, si mora ponudnik plačilnih storitev v
razumnih mejah prizadevati, da bi izterjal znesek izvršene plačilne
transakcije.
(5) Za izterjavo zneskov izvršene plačilne
transakcije po četrtem odstavku tega člena lahko ponudnik plačilnih storitev
uporabniku zaračuna posebno nadomestilo, če je to dogovorjeno v okvirni
pogodbi.
125. člen
(oprostitev odgovornosti za neizvršitev
oziroma nepravilno izvršitev plačilne transakcije)
(1) Ponudnik plačilnih storitev ne
odgovarja uporabniku za neizvršitev ali nepravilno izvršitev plačilne
transakcije na podlagi 122. oziroma 123. člena tega zakona, če je neizvršitev
ali nepravilna izvršitev plačilne transakcije posledica izjemnih in
nepredvidljivih okoliščin, ki se jim ponudnik plačilnih storitev ni mogel
izogniti ali jih preprečiti.
(2) Ponudnik plačilnih storitev prav tako
ne odgovarja uporabniku, če je neizvršitev ali nepravilna izvršitev plačilne
transakcije posledica izpolnjevanja obveznosti ponudnika plačilnih storitev, ki
izhajajo iz drugih predpisov, ki zavezujejo ponudnika plačilnih storitev.
126. člen
(odgovornost za ravnanje posrednikov in
drugih oseb)
(1) Ponudnik plačilnih storitev odgovarja
uporabniku za neizvršitev ali nepravilno izvršitev plačilne transakcije v
skladu s 122. oziroma 123. členom tega zakona tudi v primeru, če je za
neizvršitev ali nepravilno izvršitev odgovoren posrednik ali druga oseba, ki
sodeluje pri izvrševanju plačilne transakcije.
(2) Ponudnik plačilnih storitev lahko
uveljavlja povrnitev zneskov, ki jih je izplačal uporabniku v skladu s 122.
oziroma 123. členom tega zakona in druge škode, ki mu je nastala zaradi
neizvršitve ali nepravilne izvršitve plačilne transakcije, od posrednika ali
druge osebe, ki odgovarja za nepravilno izvršitev plačilne transakcije v skladu
s splošnimi pravili obligacijskega prava.
127. člen
(druge obveznosti ponudnika plačilnih
storitev v primeru neizvršene oziroma nepravilno izvršene plačilne transakcije)
(1) V primeru neizvršene ali nepravilno
izvršene plačilne transakcije, mora ponudnik plačilnih storitev ne glede na
svojo odgovornost za pravilno izvršitev plačilne transakcije na zahtevo svojega
uporabnika nemudoma ukrepati, da bi izsledil plačilno transakcijo, in uporabniku
posredovati informacije v zvezi z neizvršeno ali nepravilno izvršeno plačilno
transakcijo, s katerimi razpolaga, da bi uporabniku omogočil uveljavljanje
povračil v zvezi z nepravilno izvršeno plačilno transakcijo.
(2) Ponudnik plačilnih storitev in uporabnik,
ki ni potrošnik, se lahko dogovorita, da se ta člen deloma ali v celoti ne
uporablja.
128. člen
(odgovornost za nadaljnjo škodo zaradi
nepravilne izvršitve plačilne transakcije)
Uporabnik lahko v skladu s splošnimi
pravili obligacijskega prava zahteva od ponudnika plačilnih storitev povrnitev
druge škode, ki je posledica neizvršitve ali nepravilne izvršitve plačilne
transakcije, in za katero je odgovoren ponudnik plačilnih storitev.
129. člen
(breme dokazovanja pristnosti in izvršitve
plačilne transakcije)
(1) V primeru, ko uporabnik trdi, da ni
odobril izvršene plačilne transakcije ali da plačilna transakcija ni bila
izvršena pravilno, mora njegov ponudnik plačilnih storitev dokazati, da je bila
preverjena pristnost plačilne transakcije, da je bila plačilna transakcija
pravilno evidentirana in knjižena ter da na njeno izvršitev ni vplivala
nikakršna tehnična okvara ali druga napaka.
(2) Preverjanje pristnosti plačilne
transakcije iz prvega odstavka tega člena je postopek, ki omogoča ponudniku
plačilnih storitev, da preveri uporabo plačilnega instrumenta in njegovih
varnostnih elementov, ki so vezani na uporabnika.
(3) Če uporabnik plačilne storitve trdi, da
ni odobril izvršene plačilne transakcije, zgolj uporaba plačilnega instrumenta,
ki jo evidentira ponudnik plačilnih storitev, ni nujno zadosten dokaz, da je
plačnik odobril plačilno transakcijo ali da je goljufal ali da naklepno ali iz
hude malomarnosti ni izpolnil ene ali več svojih obveznosti iz 116. člena tega
zakona.
(4) Ponudnik plačilnih storitev in
uporabnik, ki ni potrošnik, se lahko dogovorita, da se ta člen deloma ali v
celoti ne uporablja.
130. člen
(povračila za neodobrene in nepravilno
izvršene plačilne transakcije)
(1) Ponudnik plačilnih storitev, ki je
odgovoren za izvršitev neodobrene oziroma nepravilno izvršene plačilne
transakcije v skladu s tem zakonom, uporabniku na njegovo zahtevo zagotovi
popravek tako, da:
1.    
povrne zneske neodobrenih ali nepravilno izvršenih plačilnih transakcij
v skladu s 119., 120., 122. oziroma 123. členom tega zakona ali
2.    
zagotovi pravilno izvršitev plačilne transakcije.
(2) Ponudnik plačilnih storitev mora
zagotoviti uporabniku popravek, če uporabnik obvesti ponudnika plačilnih
storitev o neodobrenih oziroma nepravilno izvršenih plačilnih transakcijah brez
odlašanja, ko ugotovi, da je prišlo do takšnih plačilnih transakcij, vendar
najkasneje v roku 13 mesecev po dnevu obremenitve.
(3) V primeru, če ponudnik plačilnih
storitev uporabniku ni zagotovil informacij o izvršitvi neodobrene oziroma
nepravilno izvršene plačilne transakcije v skladu z 2. podpoglavjem 5. poglavja
tega zakona, mora ponudnik plačilnih storitev, ki je odgovoren za izvršitev
neodobrene plačilne transakcije oziroma nepravilno izvršitev plačilne
transakcije, uporabniku zagotoviti popravek tudi po izteku 13 mesečnega roka,
če je uporabnik obvestil ponudnika plačilnih storitev o neodobrenih oziroma
nepravilno izvršenih plačilnih transakcijah brez odlašanja, ko je ugotovil, da
je prišlo do takšnih plačilnih transakcij.
(4) Uporabnik, ki je zahteval popravek v
skladu s prvim odstavkom tega člena, lahko zahteva od ponudnika plačilnih
storitev povrnitev nadaljnje škode, ki je posledica neodobrene oziroma
nepravilno izvršene plačilne transakcije, za katero je odgovoren ponudnik
plačilnih storitev, v skladu s splošnimi pravili obligacijskega prava.
(5) Ponudnik plačilnih storitev in
uporabnik, ki ni potrošnik, se lahko dogovorita o drugačnih časovnih obdobjih,
kakor so določena v tem členu.
131. člen
(povračila plačilnih transakcij, ki jih je
odredil prejemnik plačila ali plačnik preko prejemnika plačila)
(1) Plačnikov ponudnik plačilnih storitev
mora plačniku na njegovo zahtevo povrniti celotni znesek odobrene in pravilno
izvršene plačilne transakcije, ki jo je odredil prejemnik plačila ali plačnik
preko prejemnika plačila, če:
1.    
je plačnik podal soglasje za izvršitev plačilne transakcije brez točnega
zneska plačilne transakcije in
2.    
znesek plačilne transakcije presega znesek, ki bi ga lahko plačnik
upravičeno pričakoval ob upoštevanju zneskov preteklih plačilnih transakcij,
pogojev v okvirni pogodbi in drugih okoliščin primera.
(2) Plačnikov ponudnik plačilnih storitev
lahko zahteva, da mora plačnik predložiti dokazila o okoliščinah iz prvega
odstavka tega člena. Plačnik ne more uveljavljati okoliščin iz 2. točke prvega
odstavka, če je preseženi znesek posledica menjave valut, ki temelji na uporabi
dogovorjenega referenčnega menjalnega tečaja.
(3) Plačnik lahko zahteva povračilo zneska
plačilne transakcije iz prvega odstavka tega člena v roku osmih tednov od dneva
obremenitve.
(4) Plačnikov ponudnik plačilnih storitev
mora v roku desetih delovnih dni po prejemu plačnikovega zahtevka za povračilo
v skladu s tretjim odstavkom tega člena povrniti plačniku celotni znesek
plačilne transakcije ali plačniku navesti razloge za zavrnitev zahteve.
Ponudnik plačilnih storitev lahko zavrne plačnikov zahtevek za povračilo le, če
niso izpolnjeni pogoji iz prvega odstavka tega člena. Če ponudnik plačilnih
storitev zavrne plačnikov zahtevek, mora hkrati z obvestilom o razlogih za
zavrnitev plačnika obvestiti tudi o postopkih izvensodnega reševanja sporov in postopkih zaradi prekrškov ter o organih,
pristojnih za vodenje teh postopkov.
(5) Plačnik in plačnikov ponudnik plačilnih
storitev se lahko v okvirni pogodbi o izvrševanju direktnih obremenitev
dogovorita, da lahko plačnik zahteva povračilo zneska odobrene plačilne
transakcije, izvršene z direktno obremenitvijo, tudi v primerih, ko pogoji iz
prvega odstavka tega člena niso izpolnjeni.
(6) Plačnik in plačnikov ponudnik plačilnih
storitev se lahko v okvirni pogodbi dogovorita, da plačnik nima pravice do
povračila zneska plačilne transakcije iz prvega odstavka tega člena, če:
1.    
je plačnik podal soglasje za izvršitev plačilne transakcije neposredno
svojemu ponudniku plačilnih storitev in
2.    
je ponudnik plačilnih storitev ali prejemnik plačila plačniku vsaj štiri
tedne pred dnevom zapadlosti na dogovorjeni način zagotovil informacije o
prihodnji plačilni transakciji.
(7) Ponudnik plačilnih storitev in
uporabnik, ki ni potrošnik, se lahko dogovorita, da se ta člen deloma ali v
celoti ne uporablja.
5. ODDELEK 
PLAČILNI INSTRUMENTI ZA PLAČILA MAJHNIH VREDNOSTI
132. člen
(uporaba določb za plačilne instrumente za
plačila majhnih vrednosti)
Ponudnik plačilnih storitev in uporabnik se
lahko v okvirni pogodbi o izdaji plačilnega instrumenta za plačila majhnih
vrednosti dogovorita o naslednjem:
1.    
če plačilni instrument ne omogoča blokade, o izključitvi uporabe
naslednjih določb tega zakona: drugi odstavek 116. člena, 2. in 3. točka prvega
odstavka in tretji odstavek 117. člena ter tretji in četrti odstavek 120.
člena;
2.    
če se plačilni instrument uporablja anonimno oziroma ponudnik plačilne
storitve iz drugih razlogov, značilnih za plačilni instrument, ne more
dokazati, da je bila plačilna transakcija odobrena, o izključitvi uporabe
naslednjih določb tega zakona: 119. člen, prvi in drugi odstavek 120. člena ter
129. člen;
3.    
da ne glede na 104. člen tega zakona ponudniku plačilnih storitev ni
treba obvestiti uporabnika o zavrnitvi plačilnega naloga, če neizvršitev
plačilnega naloga izhaja iz okoliščin posameznega primera;
4.    
da ne glede na 106. člen tega zakona, plačnik ne more preklicati
plačilnega naloga po tem, ko je posredoval plačilni nalog oziroma soglasje, da
se plačilna transakcija izvrši, prejemniku plačila;
5.    
da ne glede na 111. člen tega zakona veljajo drugačni roki za izvršitev
plačilne transakcije.
6. POGLAVJE 
UPORABA DOLOČB PETEGA POGLAVJA TEGA ZAKONA V ZVEZI Z DRUGIMI PLAČILNIMI
TRANSAKCIJAMI
133. člen
(druge plačilne transakcije)
Druge plačilne transakcije so transakcije,
ki se izvršijo:
1.    
v valuti tretje države, če se plačilna transakcija izvrši s prenosom
denarnih sredstev med ponudnikom plačilnih storitev, ki opravlja plačilne
storitve na območju Republike Slovenije, in ponudnikom plačilnih storitev, ki
opravlja plačilne storitve na območju Republike Slovenije, na območju druge
države članice ali tretje države; ali
2.    
v eurih ali v drugi valuti države članice, če se plačilna transakcija
izvrši s prenosom denarnih sredstev med ponudnikom plačilnih storitev, ki
opravlja plačilne storitve na območju Republike Slovenije, in ponudnikom
plačilnih storitev, ki opravlja plačilne storitve na območju tretje države.
134. člen
(uporaba splošnih določb in določb, ki
veljajo za pogodbo o plačilnih storitvah)
(1) Določbe 74. in 75. člena tega zakona ter določbe 2. podpoglavja 5. poglavja tega zakona, razen 2. in 3. točke četrtega odstavka 79. člena tega zakona, se uporabljajo za pogodbo o plačilnih
storitvah, ki ureja izvrševanje drugih plačilnih transakcij, razen v primerih
iz drugega do četrtega odstavka tega člena.
(2) Ne glede na tretji odstavek 79. člena
oziroma prvi odstavek 92. člena tega zakona ponudnik plačilnih storitev
uporabniku pred sklenitvijo pogodbe o plačilnih storitvah ni dolžan posredovati
informacij glede najdaljšega roka izvršitve plačilne transakcije prejemnikovemu
ponudniku plačilnih storitev v tretji državi, če v trenutku sklenitve okvirne
pogodbe s temi informacijami ne razpolaga. Ponudnik plačilnih storitev si mora
v tem primeru po najboljših močeh prizadevati, da bi uporabniku zagotovil
informacije o predvidenem roku izvršitve.
(3) Če je v zvezi z izvršitvijo plačilne
transakcije v pogodbi o plačilnih storitvah dogovorjeno, da ponudnik plačilnih
storitev svojemu uporabniku zaračuna tudi nadomestila, ki jih za izvršitev
plačilne transakcije zaračunava drug ponudnik plačilnih storitev ali posrednik,
ki sodeluje pri izvrševanju plačilne transakcije, mora ponudnik plačilnih
storitev uporabnika pred odreditvijo transakcije obvestiti o višini teh nadomestil.
Če ponudnik plačilnih storitev v času odreditve transakcije s temi
informacijami ne razpolaga, si mora po najboljših močeh prizadevati, da bi
uporabniku zagotovil informacije o predvideni višini nadomestil.
(4) Za okvirno pogodbo, ki ureja izvrševanje
drugih plačilnih transakcij z uporabo plačilnih instrumentov, se ne uporabljata
90. in 91. člen tega zakona.
135. člen
(uporaba določb, ki veljajo za izvrševanje
plačilnih transakcij)
(1) Ponudnik plačilnih storitev in
uporabnik se lahko dogovorita, da se posamezne določbe 3. podpoglavja 5.
poglavja tega zakona v celoti ali deloma ne uporabljajo za druge plačilne
transakcije.
(2) Ponudnik plačilnih storitev in
uporabnik v pogodbi ne moreta izključiti ali omejiti uporabe 113. in 114. člena
tega zakona v zvezi z izvrševanjem plačilnih transakcij iz 2. točke 133. člena
tega zakona.
7. POGLAVJE 
IZDAJANJE ELEKTRONSKEGA DENARJA
1. PODPOGLAVJE
STORITVE IZDAJANJA ELEKTRONSKEGA DENARJA
136. člen
(izdajatelji elektronskega denarja)
(1) Na območju Republike Slovenije lahko
storitve izdajanja elektronskega denarja opravljajo:
1.    
banke, ki so pridobile dovoljenje Banke Slovenije za izdajanje
elektronskega denarja v skladu z zakonom, ki ureja bančništvo, in banke držav
članic, ki so pridobile dovoljenje pristojnega nadzornega organa države sedeža
za izdajanje elektronskega denarja in so v skladu z zakonom, ki ureja
bančništvo, ustanovile podružnico na območju Republike Slovenije ali neposredno
izdajajo elektronski denar na območju Republike Slovenije, ter banke tretjih držav,
ki so pridobile dovoljenje Banke Slovenije za izdajanje elektronskega denarja
in so v skladu z zakonom, ki ureja bančništvo, ustanovile podružnico na območju
Republike Slovenije,
2.    
družbe za izdajo elektronskega denarja, ki so pridobile dovoljenje Banke
Slovenije za opravljanje storitev izdajanja elektronskega denarja v skladu s
tem zakonom, in družbe za izdajo elektronskega denarja držav članic, ki so
pridobile dovoljenje pristojnega nadzornega organa države sedeža za opravljanje
storitev izdajanja elektronskega denarja in so v skladu s tem zakonom
ustanovile podružnico na območju Republike Slovenije ali neposredno opravljajo
storitve izdajanja elektronskega denarja na območju Republike Slovenije ter
družbe za izdajo elektronskega denarja tretjih držav, ki so pridobile
dovoljenje Banke Slovenije za opravljanje storitev izdajanja elektronskega
denarja in so v skladu s tem zakonom ustanovile podružnico na območju Republike
Slovenije,
3.    
družbe za izdajo elektronskega denarja z opustitvijo,
4.    
Banka Slovenije, ko ne deluje v okviru izključnih pristojnosti v skladu
z zakonom, ki ureja Banko Slovenije, ali z drugimi zakoni, ki določajo
izključne pristojnosti Banke Slovenije,
5.    
Uprava Republike Slovenije za javna plačila ter drugi državni organi in
organi samoupravnih lokalnih skupnosti v Republiki Sloveniji, kadar izdajajo
elektronski denar v okviru svojih izključnih pristojnosti na podlagi posebnega
zakona (v nadaljnjem besedilu: izdajatelji elektronskega denarja).
(2) Nihče drug, razen izdajateljev
elektronskega denarja iz prvega odstavka tega člena, ne sme izdajati
elektronskega denarja.
136.a člen
(storitve izdajanja elektronskega denarja)
(1) Pogodba o izdajanju elektronskega
denarja je pogodba, s katero se izdajatelj elektronskega denarja zaveže izdati
elektronski denar imetniku v nominalni vrednosti prejetih denarnih sredstev.
(2) Izdajatelj elektronskega denarja
mora pred sklenitvijo pogodbe o izdajanju elektronskega denarja posredovati
imetniku elektronskega denarja informacije o pogojih unovčenja sredstev,
vključno z vsemi nadomestili tako, da ima imetnik dovolj časa, da se z njimi
seznani.
(3) Elektronski denar se v časovnem
obdobju od izdaje do potrošnje ne obrestuje. Izdajatelj elektronskega denarja
tudi ne sme imetniku elektronskega denarja ponuditi drugih koristi, povezanih s
časovnim obdobjem, v katerem imetnik hrani elektronski denar.
(4) Za vprašanja, ki niso urejena s
tem zakonom, se glede pravnega razmerja med izdajateljem elektronskega denarja
in imetnikom elektronskega denarja uporabljajo določbe zakona, ki ureja
obligacijska razmerja v zvezi s pogodbo o naročilu.
136.b člen
(pravica imetnika elektronskega denarja
zahtevati unovčitev sredstev)
(1) Imetnik elektronskega denarja
lahko kadar koli zahteva, da mu izdajatelj elektronskega denarja unovči protivrednost
izdanega elektronskega denarja, ki ga hrani.
(2) Izdajatelj elektronskega denarja
imetniku elektronskega denarja lahko zaračuna nadomestila in druge stroške le,
če je tako določeno v pogodbi o izdajanju elektronskega denarja in če:
1.    
se unovčenje sredstev zahteva pred prenehanjem pogodbe o izdajanju
elektronskega denarja,
2.    
je pogodba o izdajanju elektronskega denarja sklenjena za določen čas,
imetnik elektronskega denarja pa prekine pogodbo pred iztekom pogodbe, ali
3.    
se unovčenje sredstev zahteva več kot eno leto po prenehanju pogodbe o
izdajanju elektronskega denarja.
(3) Vsako nadomestilo ali drug strošek
iz drugega odstavka tega člena mora biti sorazmeren in skladen z dejanskimi
stroški, ki jih je imel izdajatelj elektronskega denarja zaradi zahteve imetnika
elektronskega denarja po unovčenju sredstev.
(4) Pravice imetnika elektronskega denarja
iz prvega oziroma drugega odstavka tega člena s pogodbo ni mogoče izključiti
niti omejiti. V pogodbi o izdajanju elektronskega denarja morajo biti jasno
navedeni pogoji unovčenja elektronskega denarja, vključno z vsemi nadomestili.
(5) Če se unovčenje sredstev zahteva pred
prenehanjem veljavnosti pogodbe o izdajanju elektronskega denarja, lahko
imetnik elektronskega denarja zahteva, da se izplača protivrednost izdanega
elektronskega denarja delno ali v celoti.
(6) Če imetnik elektronskega denarja
zahteva unovčenje sredstev ob izteku pogodbe ali v enem letu po izteku
veljavnosti pogodbe o izdajanju elektronskega denarja, se:
1.    
izplača celotna protivrednost hranjenega elektronskega denarja, ali
2.    
izplača protivrednost hranjenega elektronskega denarja v višini, ki jo
zahteva imetnik elektronskega denarja, če je elektronski denar izdala hibridna
družba za izdajo elektronskega denarja iz drugega odstavka 137.a člena tega zakona,
in se vnaprej ne ve, kolikšen delež sredstev se bo uporabil kot elektronski
denar.
(7) Izdajatelj elektronskega denarja in
imetnik elektronskega denarja, ki ni potrošnik, se lahko drugače dogovorita o
pogojih unovčenja sredstev.
2. PODPOGLAVJE
DRUŽBE ZA IZDAJO ELEKTRONSKEGA DENARJA
137. člen
(družba za izdajo elektronskega denarja)
(1) Družba za izdajo elektronskega denarja
je pravna oseba s sedežem v Republiki Sloveniji, ki je pridobila dovoljenje
Banke Slovenije za opravljanje storitev izdajanja elektronskega denarja.
(2) Družba za izdajo elektronskega denarja
države članice je pravna oseba s sedežem v drugi državi članici, ki je
pridobila dovoljenje pristojnega nadzornega organa države sedeža za opravljanje
storitev izdajanja elektronskega denarja kot družba za izdajo elektronskega
denarja.
(3) Družba za izdajo elektronskega denarja
mora biti organizirana v eni od pravnoorganizacijskih oblik gospodarskih družb
pravnih oseb, določenih z zakonom, ki ureja gospodarske družbe.
(4) Za družbo za izdajo elektronskega
denarja se uporabljajo določbe zakona, ki ureja gospodarske družbe, če ni s tem
zakonom določeno drugače.
(5) Za družbe za izdajo elektronskega
denarja se smiselno uporabljajo določbe 26. člena, 28. do 32. člena, 34. do 45.
člena, 64. in 65. člena, 69. do 71. člena, 73. člena, 180. in 181. člena, 183. do 197. člena, 207. do 210. člena ter 214. in 215. člena tega zakona, če ni v tem poglavju določeno drugače.
(6) Ne glede na prejšnji odstavek družba za
izdajo elektronskega denarja ne sme izdajati elektronskega denarja prek
zastopnikov, lahko pa pooblasti fizično ali pravno osebo, da distribuira in
unovčuje elektronski denar v njenem imenu. 
(7) Družba za izdajo elektronskega denarja
lahko prek zastopnika opravlja plačilne storitve iz 5. člena tega zakona, če so
izpolnjeni pogoji, ki jih za zastopnike plačilnih institucij določa ta zakon.
(8) Družba za izdajo elektronskega denarja
tretje države, ki je upravičena izdajati elektronski denar v državi sedeža,
lahko izdaja elektronski denar tudi na ozemlju Republike Slovenije, vendar samo
prek podružnice in pod pogoji, določenimi v tem zakonu ter ob smiselni uporabi
določb zakona, ki ureja bančništvo, o opravljanju bančnih storitev banke tretje
države in o dovoljenju za ustanovitev podružnice banke tretje države.
(9) Banka Slovenije predpiše:
1.    
podrobnejšo vsebino zahtev ter dokumentacijo in dokazila, ki jih je
treba priložiti k zahtevam, o katerih je pristojna odločati Banka Slovenije po določbah tega poglavja;
2.    
podrobnejšo vsebino obvestil in način pošiljanja obvestil, ki jih morajo
družbe za izdajo elektronskega denarja pošiljati Banki Slovenije skladno z
določbami tega poglavja;
3.    
podrobnejša pravila o zahtevah glede varstva denarnih sredstev imetnikov
elektronskega denarja.
137.a člen
(dejavnost družb za izdajo elektronskega
denarja)
(1) Družba za izdajo elektronskega denarja
lahko začne izdajati elektronski denar, ko pridobi dovoljenje Banke Slovenije
za izdajanje elektronskega denarja kot družba za izdajo elektronskega denarja.
Družba za izdajo elektronskega denarja lahko poleg izdajanja elektronskega
denarja opravlja tudi plačilne storitve iz 5. člena tega zakona, ki so povezane
z izdanim elektronskim denarjem, pod pogoji, ki jih za opravljanje teh storitev
določa ta zakon. 
(2) Družba za izdajo elektronskega denarja
lahko poleg storitev iz prejšnjega odstavka opravlja tudi naslednje dejavnosti
(v nadaljnjem besedilu: hibridna družba za izdajo elektronskega denarja): 
1.    
plačilne storitve iz 5. člena tega zakona, ki niso povezane z izdajanjem
elektronskega denarja, vključno z dajanjem posojil v zvezi s plačilnimi
storitvami, če izpolnjuje pogoje, ki se zahtevajo za opravljanje teh storitev
na podlagi tega ali drugih zakonov, 
2.    
storitve upravljanja plačilnih sistemov, če izpolnjuje pogoje za
opravljanje storitev upravljanja plačilnih sistemov v skladu s tem zakonom, 
3.    
druge gospodarske posle, če izpolnjuje pogoje, ki jih glede izvajanja
teh poslov določa drug zakon. 
(3) Za hibridno družbo za izdajo
elektronskega denarja se uporabljajo določbe tega zakona o družbi za izdajo
elektronskega denarja, razen če zakon za hibridne družbe za izdajo
elektronskega denarja določa drugače. 
(4) Družba za izdajo elektronskega denarja
lahko, če izpolnjuje pogoje, ki se zahtevajo za opravljanje teh storitev na
podlagi tega ali drugih zakonov, opravlja tudi operativne in pomožne storitve,
povezane z izdajanjem elektronskega denarja ali opravljanjem plačilnih
storitev, kakor so menjava valut, shranjevanje in obdelava podatkov, dejavnost
hrambe v zvezi s plačilnimi storitvami. 
(5) Družba za izdajo elektronskega denarja
mora sredstva, ki jih prejme od imetnika elektronskega denarja, takoj zamenjati
za elektronski denar. 
(6) Za družbo za izdajo elektronskega
denarja, ki opravlja plačilne storitve iz 5. člena tega zakona, se smiselno
uporabljata drugi odstavek 12. člena in četrti odstavek 22. člena tega zakona.
Družba za izdajo elektronskega denarja ne sme odobriti posojila iz sredstev, ki
jih je prejela v zameno za elektronski denar in jih mora varovati v skladu s
137.d členom tega zakona.
137.b člen
(začetni kapital)
(1) Pravna oseba, ki zaprosi za dovoljenje
za opravljanje storitev izdajanja elektronskega denarja kot družba za izdajo
elektronskega denarja, mora imeti v času izdaje dovoljenja Banke Slovenije
začetni kapital vsaj 350.000 eurov.
(2) Pri izračunu začetnega kapitala iz
prvega odstavka tega člena se upoštevajo naslednje sestavine kapitala:
1.    
v denarju vplačani osnovni kapital v obliki navadnih delnic in
pripadajoče kapitalske rezerve,
2.    
rezerve iz dobička in preneseni čisti poslovni izid.
(3) Sestavine kapitala iz prejšnjega
odstavka se uporabljajo v pomenu, kakor je določen v zakonu, ki ureja
gospodarske družbe. Pri uporabi prejšnjega odstavka za družbe, ki niso
organizirane kot delniške družbe, se sestavine kapitala ustrezno prilagodijo
sestavinam, ki veljajo za te družbe v skladu z zakonom, ki ureja gospodarske
družbe.
137.c člen
(minimalni kapital)
(1) Družba za izdajo elektronskega denarja
mora ves čas poslovanja zagotavljati kapital, ki mora vedno dosegati ali
presegati višjo od naslednjih vrednosti: 
1.    
vrednost začetnega kapitala, ki se zahteva na podlagi prejšnjega člena, 
2.    
vrednost kapitalske zahteve, ki se izračuna na podlagi drugega ali
tretjega odstavka tega člena. 
(2) Kapitalska zahteva za družbo za izdajo
elektronskega denarja za opravljanje storitev izdajanja elektronskega denarja
je enaka 2 odstotkoma povprečnega zneska elektronskega denarja v obtoku.
Povprečni znesek elektronskega denarja v obtoku je povprečni celotni znesek
finančnih obveznosti v zvezi z izdanim elektronskim denarjem ob koncu vsakega
koledarskega dne v prejšnjih šestih koledarskih mesecih, ki se izračuna na prvi
koledarski dan vsakega koledarskega meseca in se uporablja za ta koledarski
mesec. Če družba za izdajo elektronskega denarja ni zaključila dovolj dolgega
obdobja poslovne dejavnosti, se povprečni znesek elektronskega denarja v obtoku
določi na podlagi predvidenega dnevnega povprečnega zneska elektronskega
denarja v obtoku, ki je določen s poslovnim načrtom iz 29. člena tega zakona,
ob upoštevanju vseh prilagoditev načrta, ki jih od družbe zahteva Banka
Slovenije. 
(3) Kapitalska zahteva za družbo za izdajo
elektronskega denarja, ki poleg storitev izdajanja elektronskega denarja
opravlja tudi plačilne storitve iz 5. člena tega zakona, ki niso povezane z
izdajanjem elektronskega denarja, se izračuna kot seštevek vrednosti kapitalske
zahteve iz prejšnjega odstavka in vrednosti kapitalske zahteve za dejavnost
plačilnih storitev, izračunani po metodi, ki jo določi Banka Slovenije na
podlagi 46. člena tega zakona. 
(4) Za hibridno družbo za izdajo
elektronskega denarja, ki omogoča uporabnikom vplačilo denarnih sredstev v
zvezi z izdajo elektronskega denarja in tudi za druge namene, ki niso povezani
z izdajo elektronskega denarja, pri tem pa znesek elektronskega denarja v
obtoku ni vnaprej določen oziroma znan, se kapitalska zahteva izračuna za
reprezentativni del vplačanih sredstev, ki naj bi se predvidoma uporabil kot
elektronski denar, če je mogoče ta del razumno oceniti na podlagi preteklih
podatkov. Če družba za izdajo elektronskega denarja ni zaključila dovolj
dolgega obdobja poslovne dejavnosti, se reprezentativni del določi na podlagi
predvidenega zneska elektronskega denarja v obtoku, ki je določen s poslovnim
načrtom iz 29. člena tega zakona, ob upoštevanju vseh prilagoditev načrta, ki
jih od družbe zahteva Banka Slovenije. 
(5) Kapital družbe za izdajo elektronskega
denarja se izračuna s smiselno uporabo 54. in 55. člena tega zakona ter
podzakonskih predpisov, izdanih na podlagi 58. člena tega zakona. Družba za
izdajo elektronskega denarja, ki opravlja plačilne storitve, ki niso povezane z
izdajanjem elektronskega denarja, v izračunu kapitala za dejavnost izdajanja
elektronskega denarja ne sme uporabiti sestavin kapitala, ki jih je namenila za
pokrivanje kapitalskih zahtev za dejavnost plačilnih storitev, ki niso povezane
z izdajanjem elektronskega denarja. Družba za izdajo elektronskega denarja
izračunava kapitalske zahteve in kapital ter poroča ob smiselni uporabi 57.
člena tega zakona ter podzakonskih predpisov, izdanih na podlagi 58. člena tega
zakona. 
(6) Banka Slovenije lahko od družbe za
izdajo elektronskega denarja na podlagi upoštevanja kvalitete sistema
upravljanja s tveganji družbe, podatkovnih zbirk o izgubah in sistema notranjih
kontrol zahteva izredno zvišanje ali dovoli znižanje kapitalskih zahtev iz tega
člena, vendar največ za 20 odstotkov, s smiselno uporabo 52. in 53. člena tega
zakona.
137.č člen
(imetniki kvalificiranih deležev)
(1) Kvalificirani delež je posredno ali
neposredno imetništvo poslovnega deleža, delnic ali drugih pravic, ki imetnikom
kvalificiranih deležev zagotavljajo:
1.    
najmanj 10‑odstotni delež glasovalnih pravic ali pravic v kapitalu
družbe za izdajo elektronskega denarja, ali
2.    
delež glasovalnih pravic ali pravic v kapitalu družbe za izdajo
elektronskega denarja, ki je manjši od 10 odstotkov, vendar omogoča izvajanje
pomembnega vpliva na upravljanje družbe za izdajo elektronskega denarja.
(2) Oseba, ki namerava pridobiti deleže
glasovalnih pravic ali pravic v kapitalu družbe za izdajo elektronskega
denarja, na podlagi katerih bi dosegla ali presegla kvalificirani delež (v
nadaljnjem besedilu: bodoči kvalificirani imetnik), mora pred pridobitvijo
takega deleža pridobiti dovoljenje Banke Slovenije.
(3) Banka Slovenije v izreku odločbe, s
katero izda dovoljenje za pridobitev kvalificiranega deleža, določi višino
deleža glasovalnih pravic ali deleža v kapitalu družbe za izdajo elektronskega
denarja, za pridobitev katerega se izdaja dovoljenje, kot enega od teh
razponov:
1.    
delež glasovalnih pravic ali delež v kapitalu družbe za izdajo
elektronskega denarja, ki je enak ali večji od kvalificiranega deleža in manjši
od 20 odstotkov,
2.    
delež glasovalnih pravic ali delež v kapitalu družbe za izdajo
elektronskega denarja, ki je enak ali večji od 20 odstotkov in manjši od 30
odstotkov,
3.    
delež glasovalnih pravic ali delež v kapitalu družbe za izdajo
elektronskega denarja, ki je enak ali večji od 30 odstotkov in manjši od 50
odstotkov,
4.    
delež glasovalnih pravic ali delež v kapitalu družbe za izdajo
elektronskega denarja, ki je enak ali večji od 50 odstotkov,
5.    
delež, na podlagi katerega bodoči kvalificirani imetnik postane
nadrejena oseba družbe za izdajo elektronskega denarja.
(4) Imetnik kvalificiranega deleža mora
pred vsakim nadaljnjim povečanjem deleža glasovalnih pravic ali pravic v
kapitalu družbe za izdajo elektronskega denarja, na podlagi katerega bi
presegel razpon, za katerega velja že izdano dovoljenje za pridobitev
kvalificiranega deleža, pridobiti novo dovoljenje za pridobitev kvalificiranega
deleža.
(5) Za imetništvo kvalificiranega deleža v
družbi za izdajo elektronskega denarja se smiselno uporabljajo določbe zakona,
ki ureja bančništvo, o: zahtevi za izdajo dovoljenja za pridobitev
kvalificiranega deleža; presoji primernosti bodočega kvalificiranega imetnika;
zavrnitvi zahteve za izdajo dovoljenja za pridobitev kvalificiranega deleža;
roku za pridobitev deleža, na katerega se nanaša dovoljenje; prenehanju
veljavnosti dovoljenja za pridobitev kvalificiranega deleža; glasovalnih pravicah
iz delnic banke, pridobljene v nasprotju z zakonom; odredbi o odsvojitvi
delnic; odločbi o prepovedi uresničevanja pravic iz delnic; odvzemu dovoljenja
za pridobitev kvalificiranega deleža in o obvestilu kvalificiranega imetnika
Banki Slovenije. Za osebe, ki ne ravnajo v skladu z obveznostjo pridobitve
dovoljenja Banke Slovenije iz tega člena, se smiselno uporabljajo ukrepi iz
navedenih določb zakona, ki ureja bančništvo.
(6) Če hibridna družba za izdajo
elektronskega denarja opravlja eno ali več dejavnosti iz 3. točke drugega
odstavka 137.a člena tega zakona, lahko Banka Slovenije na predlog bodočega
imetnika kvalificiranega deleža odloči, da se za pridobitev kvalificiranega
deleža v taki hibridni družbi za izdajo elektronskega denarja zahteve iz tega člena
deloma ali v celoti ne uporabljajo. Pri tem Banka Slovenije zlasti upošteva
pravnoorganizacijsko obliko ter vrsto in obseg gospodarskih poslov iz 3. točke
drugega odstavka 137.a člena tega zakona, ki jih opravlja hibridna družba za
izdajo elektronskega denarja, ter pravnoorganizacijsko obliko ter vrsto in
obseg dejavnosti, ki jih opravlja bodoči imetnik kvalificiranega deleža.
137.d člen
(varstvo denarnih sredstev imetnikov
elektronskega denarja)
(1) Družba za izdajo elektronskega denarja
mora sredstva, ki jih je prejela v zameno za izdani elektronski denar, varovati
smiselno enako kot plačilna institucija skladno z 59. do 62. členom tega
zakona, če ni v tem členu določeno drugače.
(2) Družbi za izdajo elektronskega denarja
sredstev, ki jih prejme v obliki plačila z uporabo plačilnega instrumenta, ni
treba zaščititi, dokler se ne vknjižijo v dobro na njihov plačilni račun ali ji
drugače dajo na razpolago v skladu z zahtevami tega zakona glede roka izvršitve
plačilne storitve. V vsakem primeru morajo biti prejeta denarna sredstva
zaščitena najpozneje peti delovni dan po izdaji elektronskega denarja.
(3) Družba za izdajo elektronskega denarja,
ki skladno s 1. točko drugega odstavka 137.a člena tega zakona opravlja
plačilne storitve iz 5. člena tega zakona, mora pri opravljanju plačilnih
storitev, ki niso povezane z izdajanjem elektronskega denarja, upoštevati 59.
do 63. člen tega zakona.
(4) Družba za izdajo elektronskega denarja
mora predhodno obvestiti Banko Slovenije o vsaki nameravani spremembi načina varovanja
denarnih sredstev, ki so bila prejeta v zameno za izdani elektronski denar, in
predložiti ustrezna dokazila o njegovi skladnosti z določbami tega zakona.
(5) Banka Slovenije predpiše podrobnejša
pravila za varna sredstva z nizkim tveganjem, v katera lahko družba za izdajo
elektronskega denarja naloži sredstva, ki jih je prejela v zameno za izdani
elektronski denar.
137.e člen
(družbe za izdajo elektronskega denarja z
opustitvijo)
(1) Banka Slovenije lahko na zahtevo družbe
za izdajo elektronskega denarja odloči, da zanjo ne veljajo posamezne zahteve
glede sistema upravljanja notranjih kontrol, kapitala in kapitalskih zahtev,
imetništva kvalificiranih deležev in glede varstva denarnih sredstev
uporabnika, ki jih morajo v skladu s tem zakonom izpolnjevati družbe za izdajo
elektronskega denarja, ter ji dovoli vpis v register družb za izdajo
elektronskega denarja, če so izpolnjeni naslednji pogoji:
1.    
če ima sedež v Republiki Sloveniji,
2.    
če vse poslovne dejavnosti ustvarjajo povprečni znesek elektronskega denarja
v obtoku, ki ne presega meje 200.000 eurov, in
3.    
če člani poslovodstva in osebe, ki bodo neposredno odgovorne za vodenje
poslov v zvezi s storitvami izdajanja elektronskega denarja, izpolnjujejo
pogoje, ki jih smiselno določata prvi in drugi odstavek 26. člena tega zakona
(v nadaljnjem besedilu: družba za izdajo elektronskega denarja z opustitvijo).
(2) Določbe tega podpoglavja o zahtevah za
izdajanje elektronskega denarja kot družba za izdajo elektronskega denarja se
uporabljajo tudi za družbe za izdajo elektronskega denarja z opustitvijo, razen
če je Banka Slovenije družbi za izdajo elektronskega denarja v skladu s tem
členom dovolila opustitev izpolnjevanja posameznih zahtev ali če ta zakon
izrecno določa, da se za družbe za izdajo elektronskega denarja posamezne
določbe tega zakona ne uporabljajo.
(3) Za hibridno družbo za izdajo
elektronskega denarja z opustitvijo, ki omogoča uporabnikom vplačilo denarnih
sredstev v zvezi z izdajo elektronskega denarja in za druge namene, ki niso
povezani z izdajo elektronskega denarja, pri tem pa znesek elektronskega
denarja v obtoku ni vnaprej določen oziroma znan, se za namen iz 2. točke
prvega odstavka tega člena upošteva reprezentativni del vplačanih sredstev, ki
naj bi se predvidoma uporabil kot elektronski denar, če je ta reprezentativni
del mogoče razumno oceniti na podlagi preteklih podatkov. Če družba za izdajo
elektronskega denarja ni zaključila dovolj dolgega obdobja poslovne dejavnosti,
se reprezentativni del oceni na podlagi predvidenega zneska elektronskega
denarja v obtoku, ki je določen s poslovnim načrtom, priloženim k zahtevi za
izdajo dovoljenja Banke Slovenije za izdajanje elektronskega denarja kot družba
za izdajo elektronskega denarja z opustitvijo iz prvega odstavka tega člena, ob
upoštevanju vseh prilagoditev načrta, ki jih od družbe zahteva Banka Slovenije.
(4) Družba za izdajo elektronskega denarja
z opustitvijo lahko opravlja plačilne storitve iz 5. člena tega zakona le, če
so plačilne storitve povezane z izdanim elektronskim denarjem. Ne glede na
prejšnji stavek lahko družba za izdajo elektronskega denarja z opustitvijo
opravlja plačilne storitve izvrševanja denarnih nakazil iz 6. točke prvega
odstavka 5. člena tega zakona, tudi če te storitve niso povezane z izdajanjem
elektronskega denarja, če pridobi dovoljenje Banke Slovenije na podlagi 67.
člena tega zakona. 
(5) Družba za izdajo elektronskega denarja
z opustitvijo lahko izdaja elektronski denar samo na način, ki imetniku omogoča
shranjevanje elektronskega denarja na plačilnem instrumentu ali plačilnem
računu do vrednosti največ 150 eurov.
(6) Družba za izdajo elektronskega denarja
z opustitvijo mora:
1.    
takoj obvestiti Banko Slovenije o dejstvih in okoliščinah, ki vplivajo
na izpolnjevanje pogojev iz prvega odstavka tega člena, in
2.    
enkrat na leto poročati Banki Slovenije o povprečnem znesku
elektronskega denarja v obtoku na dan 31. decembra.
(7) Družba za izdajo elektronskega denarja
z opustitvijo lahko opravlja storitve izdajanja elektronskega denarja na: 
-      
območju Republike Slovenije neposredno ali na podlagi pooblastitve
fizične ali pravne osebe za distribuiranje in unovčevanje elektronskega denarja
v njenem imenu, ali
-      
območju tretje države. 
(8) Banka Slovenije predpiše podrobnejšo
vsebino obvestil in način pošiljanja obvestil, ki jih morajo družbe za izdajo
elektronskega denarja z opustitvijo pošiljati Banki Slovenije skladno z
določbami tega poglavja.
7.a POGLAVJE
PRIMERLJIVOST NADOMESTIL, POVEZANIH S
PLAČILNIMI RAČUNI, ZAMENJAVA PLAČILNEGA RAČUNA IN DOSTOP DO OSNOVNEGA
PLAČILNEGA RAČUNA
137.f člen
(področje urejanja)
Pravila glede primerljivosti nadomestil,
povezanih s plačilnimi računi, zamenjave plačilnih računov in dostopa do
osnovnih plačilnih računov se uporabljajo za vse plačilne račune, ki omogočajo
vsaj polog gotovine na plačilni račun in dvig gotovine iz plačilnega računa ter
izvrševanje plačilnih transakcij.
1. PODPOGLAVJE
PRIMERLJIVOST
NADOMESTIL, POVEZANIH S PLAČILNIMI RAČUNI
137.g člen
(objava seznama s standardizirano
terminologijo)
Banka Slovenije na svoji spletni strani
objavi seznam s standardizirano terminologijo.
137.h člen
(dokument z informacijami o nadomestilih
in glosar)
(1) Ponudnik plačilnih storitev pravočasno
pred sklenitvijo okvirne pogodbe potrošniku oziroma potrošnici (v nadaljnjem
besedilu: potrošnik) brezplačno v papirni obliki ali na drugem trajnem nosilcu
podatkov zagotovi dokument z informacijami o nadomestilih glede najbolj
reprezentativnih storitev, povezanih s plačilnim računom, s seznama s
standardizirano terminologijo (v nadaljnjem besedilu: dokument z informacijami
o nadomestilih) in glosar.
(2) Dokument z informacijami o nadomestilih
mora vsebovati vse standardizirane izraze s seznama s standardizirano
terminologijo. Ponudnik plačilnih storitev v dokumentu z informacijami o
nadomestilih navede zgolj nadomestila za tiste storitve s seznama s
standardizirano terminologijo, ki jih ponuja v okviru svojega poslovanja.
(3) Dokument z informacijami o nadomestilih
mora:
1.    
biti kratek in vsebinsko zaključen dokument;
2.    
biti pripravljen in oblikovan tako, da je jasen in enostaven za branje,
z znaki, ki so primerne velikosti za branje;
3.    
biti enako razumljiv, ko je natisnjen ali fotokopiran v črno-beli
obliki, če je izvirnik barven;
4.    
biti v slovenskem jeziku, ali v drugem jeziku, če se tako dogovorita
potrošnik in ponudnik plačilnih storitev;
5.    
vsebovati točne informacije in ne sme zavajati, v njem pa se mora
uporabljati valuta plačilnega računa ali druga valuta Evropske unije, če se
tako dogovorita potrošnik in ponudnik plačilnih storitev;
6.    
vsebovati naslov »dokument z informacijami o nadomestilih«, ki mora biti
naveden na vrhu prve strani poleg enotnega simbola, s katerim se dokument
razlikuje od ostalega gradiva;
7.    
vsebovati navedbo, da zajema nadomestila za najbolj reprezentativne
storitve, povezane s plačilnim računom, in da so izčrpne predpogodbene in
pogodbene informacije o vseh storitvah na voljo v drugih dokumentih.
(4) Ponudnik plačilnih storitev dokument z
informacijami o nadomestilih zagotovi ločeno od informacij iz 79. člena tega
zakona.
(5) Če ponudnik plačilnih storitev ponuja
eno ali več storitev v paketu storitev, povezanih s plačilnim računom,
zagotovi, da dokument z informacijami o nadomestilih razkriva nadomestilo za
celotni paket, storitve, vključene v paket, in njihovo količino ter dodatno
nadomestilo za katerokoli storitev, ki presega količino, vključeno v
nadomestilo za paket.
(6) Ponudnik plačilnih storitev potrošnikom
da na voljo tudi glosar, ki vključuje najmanj standardizirane izraze s seznama
s standardizirano terminologijo in z njim povezane opredelitve pojmov.
(7) Glosar iz prejšnjega odstavka, vključno
z morebitnimi drugimi opredelitvami pojmov, mora biti oblikovan v jasnem in
nedvoumnem jeziku ter ne sme biti zavajajoč.
(8) Ponudnik plačilnih storitev zagotovi,
da sta dokument z informacijami o nadomestilih in glosar vedno na voljo
potrošniku.
(9) Ponudnik plačilnih storitev oba
dokumenta iz prejšnjega odstavka da na voljo na način, ki je lahko dostopen, v
elektronski obliki na njegovih spletnih mestih, kadar so na voljo, in v
prostorih ponudnika plačilnih storitev.
(10) Poleg primera iz prvega odstavka tega
člena ponudnik plačilnih storitev zagotovi potrošniku oba dokumenta iz osmega
odstavka tega člena brezplačno tudi v papirni obliki ali na drugem trajnem
nosilcu podatkov vedno, kadar potrošnik to od njega zahteva.
137.i člen
(obračun nadomestil)
(1) Ob upoštevanju 83. in 84. člena tega
zakona ponudnik plačilnih storitev potrošniku vsaj enkrat letno in brezplačno
zagotovi obračun vseh zaračunanih nadomestil ter ga, kjer je relevantno
informira o obrestnih merah iz 4. točke četrtega odstavka tega člena za
storitve, povezane s plačilnim računom. Pri tem mora uporabiti standardizirane
izraze s seznama s standardizirano terminologijo.
(2) Ponudnik plačilnih storitev in
potrošnik se dogovorita o načinu posredovanja obračuna nadomestil.
(3) Ponudnik plačilnih storitev obračun
nadomestil na zahtevo potrošnika zagotovi v papirni obliki.
(4) Obračun nadomestil vsebuje najmanj
naslednje informacije:
1.    
nadomestilo na enoto, zaračunano za vsako storitev, in kolikokrat je
bila storitev uporabljena v zadevnem obdobju;
2.    
kadar so storitve združene v paket, nadomestilo, zaračunano za celotni
paket, in kolikokrat je bilo nadomestilo za paket zaračunano v zadevnem
obdobju, ter dodatno nadomestilo, zaračunano za katero koli storitev, ki
presega količino, vključeno v nadomestilo za paket;
3.    
skupni znesek nadomestil, zaračunanih v zadevnem obdobju za vsako
storitev, vsak paket storitev in storitve, ki presegajo količino, vključeno v
nadomestilo za paket;
4.    
kjer je relevantno, obrestno mero za posojilo, povezano s plačilnim
računom, vključno s posojili v obliki prekoračitve na plačilnem računu, in
skupni znesek obresti, zaračunanih v zadevnem obdobju;
5.    
skupni znesek nadomestil, zaračunanih za vse storitve v zadevnem
časovnem obdobju.
(5) Obračun nadomestil mora:
1.    
biti pripravljen in oblikovan tako, da je jasen in enostaven za branje,
z znaki, ki so primerne velikosti za branje;
2.    
vsebovati točne informacije in ne sme zavajati, v njem pa se mora
uporabljati valuta plačilnega računa ali druga valuta, če se tako dogovorita
potrošnik in ponudnik plačilnih storitev;
3.    
vsebovati naslov »obračun nadomestil«, ki mora biti naveden na vrhu prve
strani obračuna poleg enotnega simbola, s katerim se dokument razlikuje od
drugih dokumentov;
4.    
biti v slovenskem jeziku ali v drugem jeziku, če se tako dogovorita
potrošnik in ponudnik plačilnih storitev.
(6) Ponudnik plačilnih storitev obračun
nadomestil zagotovi ločeno od informacij iz 83. in 84. člena tega zakona.
137.j člen
(informacije za potrošnike)
(1) Ponudnik plačilnih storitev v svojih
pogodbah s potrošniki in pri oglaševanju za potrošnike uporablja
standardizirane izraze s seznama s standardizirano terminologijo za tiste
storitve, ki jih ponuja v okviru svojega poslovanja. Ponudnik plačilnih
storitev lahko uporablja tržna imena v dokumentu z informacijami o nadomestilih
in obračunu nadomestil, pod pogojem, da ta tržna imena dopolnjujejo
standardizirane izraze s seznama s standardizirano terminologijo in dodatno
označujejo zadevne storitve.
(2) Ne glede na prejšnji odstavek lahko
ponudnik plačilnih storitev uporablja tržna imena za označevanje storitev v
svojih pogodbah s potrošniki in pri oglaševanju, pod pogojem, da jasno določajo
ustrezne standardizirane izraze s seznama s standardizirano terminologijo za
tiste storitve, ki jih ponuja v okviru svojega poslovanja.
137.k člen
(primerjalna spletna mesta)
(1) Banka Slovenije na svoji spletni strani
omogoči brezplačni dostop do primerjave nadomestil, vključno z nadomestili za
storitve s seznama s standardizirano terminologijo, ki jih zaračunavajo
ponudniki plačilnih storitev v Republiki Sloveniji.
(2) Način in obliko objave nadomestil iz
prejšnjega odstavka ter način, obliko in roke za posredovanje podatkov o
nadomestilih Banki Slovenije določi Banka Slovenije.
137.l člen
(plačilni računi v paketu z drugim
produktom ali storitvijo)
(1) Kadar ponudnik plačilnih storitev
plačilni račun ponuja kot del paketa z drugim produktom ali storitvijo, ki ni
povezana s plačilnim računom, potrošnika obvesti, ali lahko pogodbo za odprtje
plačilnega računa sklene ločeno.
(2) Če potrošnik lahko sklene pogodbo za
odprtje plačilnega računa ločeno, ponudnik plačilnih storitev ločeno zagotovi
tudi informacije o stroških oziroma nadomestilih, ki veljajo za posamezne
ostale produkte in storitve v tem paketu, glede katerih se lahko pogodba sklene
ločeno.
2. PODPOGLAVJE
ZAMENJAVA PLAČILNEGA
RAČUNA
137.m člen
(zamenjava plačilnega računa znotraj
države članice)
(1) Ponudnik plačilnih storitev vsakemu
potrošniku, ki odpre ali ima plačilni račun pri ponudniku plačilnih storitev v
Republiki Sloveniji, v zvezi s plačilnimi računi z isto valuto omogoči
zamenjavo plačilnega računa.
(2) Postopek zamenjave začne prejemni
ponudnik plačilnih storitev, ko od potrošnika prejme pisno pooblastilo v slovenskem
jeziku ali v drugem jeziku, za katerega se dogovorita. Pisno pooblastilo mora
biti oblikovano jasno in razumljivo. V primeru skupnega plačilnega računa
ponudnik plačilnih storitev pridobi pisno pooblastilo od vsakega imetnika
posebej. Ponudnik plačilnih storitev potrošniku posreduje kopijo pooblastila.
(3) Pooblastilo potrošnika vsebuje:
-      
izrecno soglasje prenosnemu ponudniku plačilnih storitev za izvedbo
posameznih nalog iz petega oziroma šestega odstavka tega člena in
-      
izrecno soglasje prejemnemu ponudniku plačilnih za izvedbo posameznih
nalog iz sedmega odstavka tega člena.
(4) V pooblastilu iz prejšnjega odstavka
potrošnik opredeli:
-      
seznam ponavljajočih se dohodnih kreditnih plačil, trajnih nalogov in
soglasij za direktne obremenitve, ki jih želi potrošnik prenesti na nov
plačilni račun;
-      
datum, od katerega se trajni nalogi in direktne obremenitve izvajajo s
plačilnega računa, ki ga odpre ali ima pri prejemnem ponudniku plačilnih
storitev. Ta datum mora biti najmanj šest delovnih dni po dnevu, ko prejemni
ponudnik plačilnih storitev od prenosnega ponudnika plačilnih storitev prejme
prenesene dokumente na podlagi šestega odstavka tega člena;
-      
če želi zapreti račun pri prenosnem ponudniku plačilnih storitev, tudi
datum zaprtja tega plačilnega računa.
(5) Prejemni ponudnik plačilnih storitev
najkasneje v dveh delovnih dnevih po prejemu pooblastila potrošnika od
prenosnega ponudnika plačilnih storitev zahteva, da izvede naslednje naloge, če
so določene v pooblastilu potrošnika:
1.    
prejemnemu ponudniku plačilnih storitev in potrošniku, če slednji to
izrecno zahteva, posreduje seznam veljavnih trajnih nalogov in razpoložljive
informacije o soglasjih za direktne obremenitve, za katere potrošnik želi, da
se začnejo izvrševati prek plačilnega računa pri prejemnem ponudniku plačilnih
storitev;
2.    
prejemnemu ponudniku plačilnih storitev in potrošniku, če slednji to
izrecno zahteva, posreduje vse informacije o ponavljajočih se dohodnih
kreditnih plačilih in direktnih obremenitvah, izvršenih na potrošnikovem
plačilnem računu v zadnjih 13 mesecih;
3.    
kadar prenosni ponudnik plačilnih storitev ne zagotovi sistema za
samodejno preusmeritev ponavljajočih se dohodnih kreditnih plačil in direktnih
obremenitev na račun potrošnika, ki ga ima pri prejemnem ponudniku plačilnih
storitev, od datuma, določenega v pooblastilu, preneha sprejemati direktne
obremenitve in kreditna plačila;
4.    
od datuma, določenega v pooblastilu, prekliče trajne naloge;
5.    
na dan, ki ga določi potrošnik, prenese morebitno preostalo pozitivno
stanje sredstev na plačilni račun, ki ga potrošnik odpre ali ima pri prejemnem
ponudniku plačilnih storitev, ter
6.    
na dan, ki ga določi potrošnik, zapre plačilni račun pri prenosnem
ponudniku plačilnih storitev.
(6) Prenosni ponudnik plačilnih storitev po
prejemu zahteve prejemnega ponudnika plačilnih storitev izvede naslednje
naloge, če so določene v pooblastilu potrošnika:
1.    
v petih delovnih dneh prejemnemu ponudniku plačilnih storitev posreduje
informacije iz 1. in 2. točke prejšnjega odstavka;
2.    
kadar prenosni ponudnik plačilnih storitev ne zagotovi sistema za
samodejno preusmeritev ponavljajočih se dohodnih kreditnih plačil in direktnih
obremenitev na plačilni račun, ki ga potrošnik odpre ali ima pri prejemnem
ponudniku plačilnih storitev, od datuma, določenega v pooblastilu, preneha sprejemati
kreditna plačila in direktne obremenitve na plačilnem računu in o tem obvesti
plačnika oziroma prejemnika plačila;
3.    
od datuma, določenega v pooblastilu, prekliče trajne naloge;
4.    
na dan, določen v pooblastilu, s plačilnega računa prenese morebitno preostalo
pozitivno stanje denarnih sredstev na plačilni račun, ki ga potrošnik odpre ali
ima pri prejemnem ponudniku plačilnih storitev;
5.    
ob upoštevanju 87. člena tega zakona na datum, določen v pooblastilu,
zapre plačilni račun, če potrošnik na njem nima neporavnanih obveznosti in pod
pogojem, da so bile izvedene naloge iz 1., 2. in 4. točke tega odstavka.
Ponudnik plačilnih storitev nemudoma obvesti potrošnika, kadar zaradi
neporavnanih obveznosti ne more zapreti plačilnega računa potrošnika.
(7) Prejemni ponudnik plačilnih storitev v
petih delovnih dneh po prejemu informacij iz petega odstavka tega člena izvede
naslednje naloge, če so določene v pooblastilu potrošnika, v obsegu, ki ga
omogočajo informacije, ki jih je posredoval prenosni ponudnik plačilnih storitev
ali potrošnik:
1.    
vzpostavi trajne naloge, ki jih je zahteval potrošnik, in jih začne
izvrševati od datuma, določenega v pooblastilu;
2.    
zagotovi vse potrebno za sprejemanje direktnih obremenitev in jih začne
izvrševati od datuma, določenega v pooblastilu;
3.    
kadar je relevantno, seznani potrošnike z njihovimi pravicami na podlagi
točke (d) tretjega odstavka 5. člena Uredbe 260/2012/EU;
4.    
plačnike, navedene v pooblastilu, ki izvajajo ponavljajoča se dohodna
kreditna plačila na plačilni račun potrošnika, obvesti o podatkih o plačilnem
računu potrošnika pri prejemnem ponudniku plačilnih storitev in jim posreduje
kopijo pooblastila potrošnika. Če prejemni ponudnik plačilnih storitev nima
vseh informacij, ki jih potrebuje za obveščanje plačnikov, od potrošnika ali prenosnega
ponudnika plačilnih storitev zahteva, da posreduje manjkajoče informacije;
5.    
prejemnike plačil, navedene v pooblastilu, ki uporabljajo direktne
obremenitve za pridobivanje denarnih sredstev s plačilnega računa potrošnika,
obvesti o podatkih o plačilnem računu potrošnika pri prejemnem ponudniku
plačilnih storitev in datumu začetka izvrševanja direktnih obremenitev iz tega
računa, ter jim posreduje kopijo pooblastila potrošnika. Če prejemni ponudnik
plačilnih storitev nima vseh informacij, ki jih potrebuje za obveščanje
prejemnikov plačila, manjkajoče informacije zahteva od potrošnika ali
prenosnega ponudnika plačilnih storitev.
(8) Če se potrošnik odloči, da bo namesto
izrecnega soglasja prejemnemu ponudniku plačilnih storitev v skladu z drugim,
tretjim in četrtim odstavkom tega člena plačnikom ali prejemnikom plačila
osebno posredoval informacije iz 4. in 5. točke prejšnjega odstavka,
prejemni ponudnik plačilnih storitev potrošniku v roku iz prejšnjega odstavka
posreduje standardizirana obvestila s podatki o plačilnem računu in začetnim
datumom, navedenim v pooblastilu.
(9) Ob upoštevanju drugega odstavka 118.
člena tega zakona prenosni ponudnik plačilnih storitev zato, da med postopkom
zamenjave potrošnik ni oviran, ne blokira plačilnih instrumentov pred datumom,
določenim v pooblastilu potrošnika.
137.n člen
(storitev čezmejne zamenjave plačilnega
računa)
(1) Ponudnik plačilnih storitev, pri
katerem ima potrošnik plačilni račun, potrošniku, kadar mu ta sporoči, da želi
odpreti plačilni račun pri ponudniku plačilnih storitev v drugi državi članici,
ob prejemu take zahteve:
1.    
kadar je na voljo, brezplačno posreduje seznam vseh obstoječih aktivnih
trajnih nalogov in soglasij za direktne obremenitve, ki jih upravlja plačnikov
ponudnik plačilnih storitev, ter informacije, ki so na voljo o ponavljajočih se
dohodnih kreditnih plačilih in direktnih obremenitvah, ki jih upravlja
prejemnik plačila, izvršenih na potrošnikovem plačilnem računu v zadnjih 13
mesecih. Ta seznam za prejemnega ponudnika plačilnih storitev ne pomeni
obveznosti vzpostavitve storitev, ki jih ne zagotavlja;
2.    
prenese morebitno preostalo pozitivno stanje denarnih sredstev s
potrošnikovega plačilnega računa na plačilni račun, ki ga potrošnik odpre ali
ima pri novem ponudniku plačilnih storitev, pod pogojem, da taka zahteva
vsebuje vse podatke o novem ponudniku plačilnih storitev in plačilnem računu
potrošnika;
3.    
zapre plačilni račun potrošnika.
(2) Ob upoštevanju prvega odstavka 87.
člena tega zakona in pod pogojem, da potrošnik na tem plačilnem računu nima
neporavnanih obveznosti, ponudnik plačilnih storitev, pri katerem ima potrošnik
plačilni račun, na datum, ki ga potrošnik določi v zahtevi, opravi naloge iz
1., 2. in 3. točke prejšnjega odstavka. Ta datum mora biti najmanj šest
delovnih dni po tem, ko ponudnik plačilnih storitev prejme zahtevo potrošnika.
(3) Ponudnik plačilnih storitev in
potrošnik se lahko dogovorita, da se prejšnji odstavek deloma ali v celoti ne
uporablja.
(4) Ponudnik plačilnih storitev takoj
obvesti potrošnika, kadar zaradi neporavnanih obveznosti ne more zapreti
plačilnega računa.
137.o člen
(nadomestila, povezana z zamenjavo
plačilnega računa)
(1) Prenosni in prejemni ponudnik plačilnih
storitev potrošniku brezplačno posredujeta njegove osebne podatke in
informacije o obstoječih trajnih nalogih in direktnih obremenitvah, ki jih ima
pri prenosnem ali prejemnem ponudniku plačilnih storitev.
(2) Prenosni ponudnik plačilnih storitev
brezplačno posreduje informacije, ki jih prejemni ponudnik plačilnih storitev
zahteva v skladu s 1. točko šestega odstavka 137.m člena tega zakona. Prenosni
ponudnik plačilnih storitev za to ne sme zaračunati stroškov potrošniku ali
prejemnemu ponudniku plačilnih storitev.
(3) Morebitna nadomestila, ki jih prenosni
ponudnik plačilnih storitev zaračuna potrošniku za zaprtje plačilnega računa
pri njem, morajo biti določena v skladu s 87. členom tega zakona.
(4) Morebitna nadomestila, ki jih prenosni
ali prejemni ponudnik plačilnih storitev zaračuna potrošniku za katero koli
storitev iz 137.m člena tega zakona, razen storitev iz prvega, drugega in
tretjega odstavka tega člena, morajo biti primerna in v skladu z dejanskimi
stroški ponudnika plačilnih storitev.
137.p člen
(odgovornost ponudnika plačilnih storitev
za pravilno izvedbo zamenjave plačilnega računa)
(1) Ponudnik plačilnih storitev, ki
sodeluje pri zamenjavi plačilnega računa je odgovoren za pravilno izvedbo
zamenjave plačilnega računa in potrošniku nemudoma povrne celotno izgubo
zneskov, vključno s stroški in obrestmi, ki jih je potrošnik utrpel, ker
ponudnik plačilnih storitev ni ravnal v skladu s 137. m členom tega zakona.
(2) Odgovornost ponudnika plačilnih
storitev iz prejšnjega odstavka je izključena v primerih izjemnih in
nepredvidljivih okoliščin, na katere ponudnik plačilnih storitev ne more
vplivati, posledice pa bi bile kljub vsem prizadevanjem ponudnika plačilnih
storitev neizogibne, ali kadar je ravnanje oziroma opustitev ponudnika
plačilnih storitev posledica izpolnjevanja obveznosti ponudnika plačilnih
storitev, ki izhajajo iz drugih predpisov, ki zavezujejo ponudnika plačilnih
storitev. Odgovornost ponudnika plačilnih storitev je izključena tudi če je
finančna izguba posledica potrošnikove prevare, ali če potrošnik naklepno ali
zaradi hude malomarnosti ni izpolnil svojih obveznosti v zvezi z zamenjavo
plačilnega računa v skladu s tem zakonom.
137.r člen
(informacije o zamenjavi plačilnega
računa)
(1) Ponudnik plačilnih storitev da
potrošniku na voljo naslednje informacije o postopku zamenjave plačilnega
računa:
1.    
o vlogah prenosnega in prejemnega ponudnika plačilnih storitev pri
vsakem koraku postopka zamenjave iz 137.m člena tega zakona;
2.    
o časovnem okviru za dokončanje posameznih korakov;
3.    
o morebitnih nadomestilih, zaračunanih za postopek zamenjave;
4.    
kakršne koli informacije, ki jih bo moral zagotoviti potrošnik;
5.    
o postopkih izvensodnega reševanja sporov iz 218. člena tega
zakona, in
6.    
o sistemu jamstva za vloge, v katerega je vključen.
(2) Informacije iz prejšnjega odstavka
morajo biti brezplačno na voljo v papirni obliki ali na drugem trajnem nosilcu
podatkov v vseh prostorih ponudnika plačilnih storitev, ki so dostopni
potrošnikom, in morajo biti v elektronski obliki vedno na voljo na spletnem
mestu ponudnika plačilnih storitev ter se na zahtevo posredujejo potrošnikom.
3. PODPOGLAVJE
DOSTOP DO OSNOVNEGA
PLAČILNEGA RAČUNA
137.s člen
(prepoved razlikovanja)
Potrošnika, ki zakonito prebiva v Evropski
uniji, in ki zaprosi za odprtje osnovnega plačilnega računa v Evropski uniji
ali do njega dostopa, banka ne sme razlikovati zlasti na podlagi državljanstva,
prebivališča, spola, rase, barve kože, etničnega ali družbenega porekla,
genetskih značilnosti, jezika, vere ali prepričanja, političnega ali drugega
mnenja, pripadnosti narodni ali drugi ustrezno priznani skupnosti, narodni
manjšini iz druge države, premoženja, rojstva, invalidnosti, starosti ali
spolne usmerjenosti. Pogoji, ki veljajo za odprtje in dostop do osnovnega
plačilnega računa, na noben način ne smejo biti neutemeljeno razlikovalni.
137.š člen
(pravica dostopa do osnovnega plačilnega računa)
(1) Osnovni plačilni račun morajo
potrošnikom ponujati vse banke, ki vodijo plačilne račune potrošnikov.
(2) Banka osnovni plačilni račun ponuja v
obsegu, kot ga sicer ponuja v okviru svojega poslovanja.
(3) Potrošnik, ki zakonito prebiva v
Evropski uniji, vključno s potrošnikom brez stalnega naslova in prosilcem za
azil ter potrošnikom, ki mu dovoljenje za bivanje ni bilo odobreno, vendar
njegov izgon iz pravnih ali dejanskih razlogov ni mogoč, ima pravico do odprtja
in uporabe osnovnega plačilnega računa pri banki. Ta pravica velja ne glede na
potrošnikovo prebivališče.
(4) Banka postopek odpiranja osnovnega
plačilnega računa oblikuje tako, da uveljavljanje te pravice ni preveč težavno
ali obremenjujoče za potrošnika. Banka osnovni plačilni račun odpre brez
nepotrebnega odlašanja oziroma najkasneje v desetih delovnih dneh od prejema
popolne prošnje potrošnika za odprtje osnovnega plačilnega računa.
(5) Rok iz prejšnjega odstavka velja tudi v
primeru zavrnitve prošnje potrošnika za odprtje osnovnega plačilnega računa.
(6) Banka zavrne prošnjo potrošnika za
odprtje osnovnega plačilnega računa, kadar bi odprtje takšnega računa
povzročilo kršitev določb zakona ki ureja preprečevanje pranja denarja in
financiranja terorizma. Banka v tem primeru ukrepa v skladu z zakonom, ki ureja
področje preprečevanja pranja denarja in financiranja terorizma.
(7) Banka lahko zavrne prošnjo potrošnika
za odprtje osnovnega plačilnega računa:
1.    
če potrošnik že ima plačilni račun pri banki v Republiki Sloveniji, ki
mu omogoča uporabo plačilnih storitev iz prvega odstavka 137.t člena tega
zakona, razen kadar potrošnik navede, da je bil obveščen, da bo ta plačilni
račun zaprt. Banka lahko v ta namen upošteva zapriseženo izjavo, ki jo podpiše
potrošnik;
2.    
če potrošnik krši ali je v zadnjih treh letih kršil pogodbeno obveznost
do banke;
3.    
če ima banka informacije, da je na plačilnem računu potrošnika, vključno
z osnovnim plačilnim računom, zaradi pomanjkanja denarnih sredstev na tem
računu, na podlagi zakona, ki ureja izvršbo in zavarovanje ali zakona, ki ureja
davčni postopek, vzpostavljena evidenca o neizvršenih sklepih za izvršbo ali
prisilno izterjavo.
(8) V primerih iz šestega in sedmega
odstavka tega člena mora banka po sprejetju odločitve o zavrnitvi prošnje za
odprtje osnovnega plačilnega računa potrošnika nemudoma pisno in brezplačno
obvestiti o zavrnitvi prošnje in konkretnem razlogu za zavrnitev, razen če je
to prepovedano na podlagi drugih predpisov.
(9) Banka v primeru zavrnitve prošnje za
odprtje osnovnega plačilnega računa potrošnika obvesti o postopku pritožbe
zoper zavrnitev prošnje o odprtju osnovnega plačilnega računa, pravici, da o
zavrnitvi prošnje za odprtje osnovnega plačilnega računa seznani Banko
Slovenije in o pravici do izvensodnega reševanja sporov v skladu z 218. členom
tega zakona. V obvestilu banka navede tudi ustrezne kontaktne podatke.
(10) Banka odprtja osnovnega plačilnega
računa ne sme pogojevati z nakupom dodatnih storitev ali delnic banke, razen če
je slednje pogoj za vse potrošnike, ki so v pogodbenem razmerju z banko.
137.t člen
(značilnosti osnovnega plačilnega računa)
(1) Osnovni plačilni račun mora vključevati
naslednje storitve:
1.    
storitve, ki so potrebne za odprtje, vodenje in zaprtje plačilnega
računa;
2.    
storitve, ki omogočajo polog sredstev na plačilni račun;
3.    
storitve, ki omogočajo dvige gotovine s plačilnega računa v Evropski
uniji na bančnem okencu ali na bankomatih med obratovalnim časom banke ali
izven njega;
4.    
izvrševanje domačih in čezmejnih direktnih obremenitev;
5.    
izvrševanje domačih in čezmejnih plačilnih transakcij s plačilno
kartico, vključno s spletnimi plačili;
6.    
izvrševanje domačih in čezmejnih kreditnih plačil, vključno s trajnimi
nalogi, na terminalih, okencih in prek spletnih storitev banke, če to banka
omogoča v okviru svojega rednega poslovanja.
(2) Banka osnovni plačilni račun zagotavlja
vsaj v eurih.
(3) Potrošniki lahko z osnovnim plačilnim
računom opravljajo neomejeno število transakcij v zvezi s storitvami iz prvega
odstavka tega člena.
(4) Banka potrošniku zagotovi možnost
izvrševanja plačilnih transakcij z osnovnega plačilnega računa v poslovalnici
banke in prek spleta, če banka to omogoča.
(5) Banke lahko na zahtevo potrošnika
omogočijo prekoračitev pozitivnega stanja denarnih sredstev na osnovnem
plačilnem računu in izvrševanje plačilnih transakcij s kreditno kartico, pri
čemer banke potrošnikom, poleg informacij po tem zakonu, zagotovijo tudi
informacije v skladu z zakonom, ki ureja potrošniške kredite.
(6) Dostop do osnovnega plačilnega računa
ali njegova uporaba ne smeta biti omejena ali pogojena z uporabo prekoračitve
iz prejšnjega odstavka.
137.u člen
(nadomestila, povezana z osnovnim
plačilnim računom)
(1) Banka lahko v zvezi z zagotavljanjem
osnovnega plačilnega računa iz prejšnjega člena oziroma v zvezi z
neizpolnjevanjem obveznosti iz okvirne pogodbe za dostop do osnovnega
plačilnega računa potrošniku zaračunava le primerno nadomestilo ali mu te
storitve nudi brezplačno.
(2) Banka Slovenije določi način izračuna
višine primernega nadomestila iz prejšnjega odstavka, pri čemer upošteva
najmanj nacionalno raven prihodkov in povprečna nadomestila, ki jih banke v
Republiki Slovenije zaračunavajo za storitve, povezane s plačilnim računom.
(3) V aktu iz prejšnjega odstavka Banka
Slovenije lahko določi najvišje število transakcij za storitve iz 4. in 6.
točke prvega odstavka prejšnjega člena ter za morebitne plačilne transakcije s
kreditno kartico, za katere lahko banka zaračunava le primerno nadomestilo iz
prvega odstavka tega člena, in tudi, da se lahko zaračunavajo dodatna nadomestila,
če število opravljenih transakcij za te storitve v določenem obdobju presežejo
predpisano najvišje število.
137.v člen
(okvirna pogodba, povezana z osnovnim
plačilnim računom, in njena odpoved)
(1) Za okvirne pogodbe, ki zagotavljajo
dostop do osnovnega plačilnega računa, veljajo določbe iz 2. oddelka
2. podpoglavja 5. poglavja tega zakona, razen če ta člen določa drugače.
(2) Banka lahko enostransko odpove okvirno
pogodbo za dostop do osnovnega plačilnega računa le, kadar je izpolnjen vsaj
eden od naslednjih pogojev:
1.    
potrošnik je osnovni plačilni račun namerno uporabljal za nezakonite
namene;
2.    
na osnovnem plačilnem računu več kot 24 zaporednih mesecev ni bilo
nobene transakcije;
3.    
potrošnik je predložil netočne informacije, da bi pridobil pravico do
osnovnega plačilnega računa, kadar na podlagi točnih informacij takšne pravice
ne bi pridobil;
4.    
potrošnik ne prebiva več zakonito v Evropski uniji;
5.    
potrošnik naknadno odpre plačilni račun pri drugi banki, ki mu omogoča
uporabo storitev iz prvega odstavka 137.t člena tega zakona;
6.    
potrošnik krši ali je v zadnjih treh letih kršil pogodbeno obveznost do
banke;
7.    
pod pogoji, ki jih glede odstopa od pogodbe določa drug zakon.
(3) Če banka okvirno pogodbo za dostop do
osnovnega plačilnega računa odpove na podlagi 2., 4. ali 5. točke prejšnjega
odstavka, vsaj dva meseca pred uveljavitvijo odpovedi potrošnika pisno in
brezplačno obvesti o razlogih za odpoved, razen če bi bilo takšno razkritje
prepovedano na podlagi drugih predpisov.
(4) Če banka okvirno pogodbo za dostop do
osnovnega plačilnega računa odpove na podlagi 1., 3. ali 6. točke drugega
odstavka tega člena začne odpoved pogodbe učinkovati nemudoma.
(5) Banka v primeru odpovedi okvirne
pogodbe za dostop do osnovnega plačilnega računa potrošnika obvesti o postopku
pritožbe zoper odpoved okvirne pogodbe za dostop do osnovnega plačilnega
računa, pravici, da o odpovedi okvirne pogodbe za dostop do osnovnega
plačilnega računa seznani Banko Slovenije in o pravici do izvensodnega
reševanja sporov v skladu z 218. členom tega zakona. V obvestilu mora banka
navesti tudi ustrezne kontaktne podatke.
137.z člen
(splošne informacije o osnovnih plačilnih
računih)
(1) Banka objavi informacije o
razpoložljivosti in splošnih cenovnih pogojih osnovnih plačilnih računov,
postopkih za uveljavitev pravice do dostopa do osnovnega plačilnega računa in
načinih za dostop do postopkov izvensodnega reševanja sporov na svojih javnih
spletnih straneh in v vseh prostorih, v katerih posluje s potrošniki.
(2) Banka da potrošniku brezplačno na voljo
lahko dostopne informacije o posebnih značilnostih in pogojih uporabe osnovnega
plačilnega računa, ki ga ponuja, z njim povezanih nadomestilih ter brezplačno
pomoč v zvezi s tem. Iz informacij mora biti jasno razvidno, da za dostop do
osnovnega plačilnega računa nakup dodatnih storitev ni obvezen.
8. POGLAVJE 
UNOVČEVANJE DOMICILIRANIH MENIC
138. člen
(dogovor o unovčevanju domiciliranih
menic)
(1) Za papirno menico, ki jo je v skladu z
zakonom, ki ureja menico, izdal ali akceptiral uporabnik, ki je pravna oseba,
zasebnik ali samostojni podjetnik, v zvezi z opravljanjem dejavnosti in ki je
plačljiva v breme denarnih sredstev, ki se vodijo na uporabnikovem plačilnem
računu pri ponudniku plačilnih storitev (v nadaljnjem besedilu: domicilirana
menica), se šteje, da vključuje tudi:
1.    
nepreklicno pooblastilo uporabnika imetniku menice, ki je upravičen
zahtevati plačilo na podlagi domicilirane menice v skladu z zakonom, ki ureja
menico, da odredi izvršitev plačilne transakcije v breme plačnikovih sredstev
pri plačnikovem ponudniku plačilnih storitev v skladu z domicilirano menico, in
2.    
nepreklicno soglasje uporabnika svojemu ponudniku plačilnih storitev, da
v breme uporabnikovih denarnih sredstev izvrši plačilno transakcijo, ki jo
odredi imetnik menice v skladu s 1. točko tega odstavka.
(2) Določbe tega poglavja ne posegajo v
pravice uporabnika, imetnika menice ali drugih oseb, ki so jih pridobile na
podlagi zakona, ki ureja menico.
139. člen
(izvršitev plačilne transakcije na podlagi
domicilirane menice)
(1) Imetnik domicilirane menice odredi
izvršitev plačilne transakcije na podlagi domicilirane menice tako, da
uporabnikovemu ponudniku plačilnih storitev predloži domicilirano menico in
podatke za izvršitev plačilne transakcije v breme uporabnikovega plačilnega
računa pri tem ponudniku plačilnih storitev in s prenosom denarnih sredstev
imetniku menice (v nadaljnjem besedilu: plačilni nalog za unovčitev
domicilirane menice).
(2) Ponudnik plačilnih storitev lahko
zavrne izvršitev plačilne transakcije na podlagi plačilnega naloga za unovčitev
domicilirane menice, če:
1.    
je imetnik domicilirane menice odredil plačilni nalog za unovčitev
domicilirane menice, ki je očitno v nasprotju z domicilirano menico (npr. glede
zneska, glede domicila, glede zapadlosti menice),
2.    
je plačilni nalog za unovčitev domicilirane menice odredila oseba, ki ni
menični upnik, ali druga oseba, ki jo je menični upnik pooblastil za odreditev
plačilne transakcije zaradi plačila domicilirane menice.
9. POGLAVJE 
OPRAVLJANJE IZVRŠBE NA DENARNA SREDSTVA DOLŽNIKA PRI PONUDNIKU PLAČILNIH
STORITEV
140. člen
(plačilne transakcije in omejitve
razpolaganja na podlagi sklepa o izvršbi)
(1) Ne glede na druge določbe tega zakona o
izvrševanju plačilnih transakcij ponudnik plačilnih storitev izvrši plačilno
transakcijo oziroma onemogoči uporabniku razpolaganje z denarnimi sredstvi na
podlagi sklepa sodišča ali drugega organa, pristojnega za izvršbo in
zavarovanje, v skladu s predpisi, ki urejajo opravljanje izvršbe in zavarovanja
na denarna sredstva dolžnika pri ponudniku plačilnih storitev, če ni v tem
poglavju določeno drugače.
(2) Določbe zakona, ki ureja izvršbo in
zavarovanje na dolžnikovih denarnih sredstvih pri organizaciji za plačilni
promet, se ne uporabljajo v zvezi s plačilnimi računi, ki se uporabljajo
izključno za namen izvrševanja plačilnih transakcij v skladu s tem zakonom.
(3) Izvršbe in zavarovanja na denarna
sredstva neposrednih in posrednih uporabnikov državnega proračuna ter občinskih
proračunov, Zavoda za zdravstveno zavarovanje Slovenije in Zavoda za pokojninsko
in invalidsko zavarovanje Slovenije se lahko v skladu z 9. poglavjem tega
zakona izvršujejo le preko podračunov enotnega zakladniškega računa države ali
občine, ki so odprti pri Upravi Republike Slovenije za javna plačila.
141. člen
(izdaja predpisov)
Minister, pristojen za finance oziroma
ministrica, pristojna za finance (v nadaljnjem besedilu: minister, pristojen za
finance), predpiše način ravnanja ponudnikov plačilnih storitev v zvezi z
izvrševanjem sklepov o izvršbi ali zavarovanju, ki jih v skladu s svojimi
pristojnostmi izdajo davčni organi.
142. člen
(stroški izvrševanja sklepa o izvrši in
zavarovanju)
Če ponudnik plačilnih storitev dolžniku
zaračunava posebno nadomestilo za izvajanje dejanj na podlagi sklepa o izvršbi
ali zavarovanju na denarnih sredstvih dolžnika pri tem ponudniku plačilnih
storitev, morajo biti ta nadomestila primerna in v skladu z dejanskimi stroški,
ki nastanejo ponudniku plačilnih storitev v zvezi z izvrševanjem sklepa o
izvršbi ali zavarovanju.
10. POGLAVJE 
REGISTER TRANSAKCIJSKIH RAČUNOV
143. člen
(register transakcijskih računov)
(1) Register transakcijskih računov je
enotna informatizirana baza podatkov o transakcijskih računih in o imetnikih
transakcijskih računov.
(2) Register transakcijskih računov
vzpostavi in upravlja Agencija Republike Slovenije za javnopravne evidence in
storitve (v nadaljnjem besedilu: Agencija).
(3) Za namene tega poglavja pomeni osnovni
plačilni račun enako kakor transakcijski račun.
144. člen
(zagotavljanje podatkov za register
transakcijskih računov)
(1) Banke, ki vodijo transakcijske račune, Banka Slovenije glede računov bank in hranilnic, ki jih vodi v skladu z zakonom, ter Uprava
Republike Slovenije za javna plačila glede podračunov, ki jih vodi v skladu z
zakonom, morajo Agenciji tekoče zagotavljati podatke za vzpostavitev in vodenje
registra transakcijskih računov.
(2) V registru transakcijskih računov se
obdelujejo naslednji podatki:
1.    
podatki o imetniku transakcijskega računa:
- 
ime, priimek in naslov prebivališča imetnika, ki je fizična oseba, ali
firma, sedež in naslov imetnika transakcijskega računa, ki je pravna oseba, ali
firma, sedež in naslov ter ime in priimek imetnika transakcijskega računa, ki
je podjetnik ali zasebnik, ali naziv in naslov drugega imetnika transakcijskega
računa;
- 
davčna številka imetnika, če je imetnik vpisan v davčni register v
skladu z zakonom, ki ureja davčni register,
- 
identifikacijska oznaka imetnika in država sedeža ali prebivališča
imetnika, če imetnik ni vpisan v davčni register v skladu z zakonom, ki ureja
davčni register,
- 
matična številka imetnika, ki je pravna oseba, podjetnik ali zasebnik,
če je imetnik vpisan v Poslovni register Slovenije,
- 
šifra proračunskih uporabnikov, če je pri poslovnem subjektu vpisana v
Poslovnem registru Slovenije.
2.    
podatki o transakcijskem računu:
- 
številka računa,
- 
naziv in matična številka ponudnika, ki vodi transakcijski račun,
- 
oznaka vrste računa, ki je določena s predpisom iz osmega odstavka tega
člena,
- 
podatek, da sredstva na transakcijskem računu ne zadoščajo za izvršitev
sklepa o izvršbi ali zavarovanju,
- 
datum odprtja računa,
- 
datum zaprtja računa.
(3) Podatki iz drugega odstavka tega člena
se ob zaprtju transakcijskega računa izbrišejo iz registra transakcijskih
računov in prenesejo v arhiv registra transakcijskih računov pri Agenciji.
(4) Točnost in ažurnost podatkov iz 1.
točke drugega odstavka tega člena se zagotavljata s povezavo registra
transakcijskih računov s Poslovnim registrom Slovenije, s centralnim registrom
prebivalstva ali z davčnim registrom, preko katere se podatki avtomatično
prevzemajo v register transakcijskih računov. Prevzemanje in povezovanje
podatkov poteka z uporabo davčne številke.
(5) Za namen zagotovitve točnosti in
ažurnosti podatkov v registru transakcijskih računov Agencija kot upravljavec
registra prevzema:
-      
podatke o firmi, sedežu in naslovu imetnika transakcijskega računa, ki
je pravna oseba, podatke o firmi, sedežu in naslovu ter imenu in priimku
imetnika transakcijskega računa, ki je podjetnik ali zasebnik in podatke o
nazivu in naslovu drugega imetnika transakcijskega računa iz Poslovnega
registra Slovenije,
-      
podatke o imenu, priimku in naslovu prebivališča imetnika
transakcijskega računa, ki je fizična oseba iz centralnega registra
prebivalstva,
-      
podatke o imenu, priimku in naslovu prebivališča imetnika
transakcijskega računa, ki je fizična oseba in ni vpisan v centralni register
prebivalstva iz davčnega registra,
-      
podatke o firmi, sedežu in naslovu imetnika transakcijskega računa, ki
je pravna oseba, ter podatke o firmi, sedežu in naslovu ter imenu in priimku
imetnika transakcijskega računa, ki je podjetnik ali zasebnik, iz davčnega
registra, če imetnik ni vpisan v Poslovni register Slovenije.
(6) Register transakcijskih računov mora
biti vzpostavljen tako, da je mogoča enolična identifikacija imetnikov
transakcijskih računov. V primeru skupnega transakcijskega računa, se v
registru transakcijskih računov vodijo podatki iz drugega odstavka tega člena o
vseh imetnikih skupnega transakcijskega računa.
(7) Podatke iz drugega odstavka tega člena
je dovoljeno hraniti v arhivu registra transakcijskih računov še pet let po
zaprtju računa, razen podatka, da sredstva na transakcijskem računu ne
zadoščajo za izvršitev sklepa o izvršbi ali zavarovanju, ki se hrani eno leto.
(8) Agencija v soglasju z Banko Slovenije predpiše
podrobnejša pravila o vzpostavitvi in vodenju registra transakcijskih računov.
145. člen
(namen registra)
(1) Podatki o transakcijskih računih in
njihovih imetnikih se obdelujejo v registru transakcijskih računov z namenom,
da se zagotovi centraliziran dostop do podatkov o transakcijskih računih
posameznega imetnika.
(2) Podatki o transakcijskih računih
fizičnih oseb so osebni podatki, ki se obdelujejo v registru transakcijskih
računov z namenom, da se osebam iz tretjega odstavka 146. člena tega zakona
preko centraliziranega dostopa do teh podatkov omogoči tekoče opravljanje
dejanj v postopkih izvršbe ali zavarovanja ter v drugih postopkih zaradi
prisilne izvršitve terjatev zoper imetnike transakcijskih računov, ki so
fizične osebe. Podatki o transakcijskih računih fizičnih oseb se v registru
transakcijskih računov obdelujejo tudi z namenom, da se ti podatki zagotovijo
osebam, za katere poseben zakon določa pravno podlago in namen obdelave osebnih
podatkov.
146. člen
(dostop do podatkov iz registra transakcijskih
računov)
(1) Podatki v
registru transakcijskih računov so javni in brezplačno dostopni na spletni
strani Agencije. Določba prejšnjega stavka ne velja za osebne podatke fizičnih
oseb, razen za podatke o transakcijskih računih podjetnikov in zasebnikov, ki
se uporabljajo za opravljanje dejavnosti.
(2) Agencija mora varovati podatke o
fizičnih osebah in njihovih transakcijskih računih kot zaupne v skladu z zakonom,
ki ureja varstvo osebnih podatkov, razen če so podatki o transakcijskih računih
podjetnikov in zasebnikov postali javni v skladu s prvim odstavkom tega člena.
(3) Osebne podatke o transakcijskih računih
fizičnih oseb lahko pridobijo:
1.    
osebe, ki so na podlagi pravnomočnega izvršilnega naslova upravičene
predlagati postopek izvršbe ali zavarovanja zoper imetnika transakcijskega
računa v skladu z zakonom, ki ureja izvršbo in zavarovanje, ali z drugim
zakonom, ki določa postopek prisilne izvršitve terjatev,
2.    
sodišča in drugi organi, ki opravljajo dejanja v postopku izvršbe ali
drugih postopkih, ki jih vodijo v okviru svojih pristojnosti,
3.    
ponudniki plačilnih storitev iz 1., 5. in 6. točke prvega odstavka 17. člena tega zakona za namen izvrševanja sklepov o izvršbi
brezplačno.
(4) Osebne podatke o transakcijskih računih
fizičnih oseb, ki se obdelujejo v registru transakcijskih računov, lahko
pridobi tudi imetnik transakcijskega računa glede podatkov, ki se nanašajo
nanj, ter druge osebe, za katere drug zakon določa pravno podlago in namen
obdelave osebnih podatkov.
(5) Za namen preverjanja obstoja
transakcijskega računa pri opravljanju plačilnih storitev ter tekočega in
učinkovitega opravljanja plačilnih storitev, Agencija ponudnikom plačilnih
storitev omogoči brezplačen dostop do podatkov o številkah transakcijskih
računov fizičnih oseb, ki se obdelujejo v registru transakcijskih računov.
Ponudniki plačilnih storitev za uporabnika lahko preverjajo istovetnost
podatkov o transakcijskih računih fizičnih oseb, ki so odprti pri drugih
ponudnikih plačilnih storitev, če so poleg številke transakcijskega računa o
imetniku računa zagotovljeni tudi naslednji podatki:
-      
davčna številka ter ime in priimek ali
-      
ime in priimek ter naslov prebivališča fizične osebe. Če sta v registru
dve ali več oseb z enakim imenom, priimkom in naslovom prebivališča, mora
ponudnik plačilnih storitev poizvedbo dopolniti z davčno številko posameznika.
Plačilni nalog se šteje za prejetega s
strani ponudnika plačilnih storitev tudi, če se ob vpogledu v register
transakcijskih računov ugotovi neskladnost podatkov o prejemniku plačila.
(6) Za namen preverjanja obstoja
transakcijskega računa pri obravnavi prošnje potrošnika za odprtje osnovnega
plačilnega računa v skladu s sedmim odstavkom 137.š člena tega zakona
oziroma za prekinitev v skladu z drugim odstavkom 137.v člena tega zakona, Agencija
bankam omogoči brezplačen dostop do podatkov o številkah transakcijskih računov
fizičnih oseb, ki se obdelujejo v registru transakcijskih računov. Banke za
potrošnika lahko preverjajo istovetnost podatkov o transakcijskih računih
fizičnih oseb, ki so odprti pri drugih ponudnikih plačilnih storitev, če so
poleg številke transakcijskega računa o imetniku računa zagotovljeni tudi
naslednji podatki:
-      
davčna številka ter ime in priimek ali
-      
ime in priimek ter naslov prebivališča fizične osebe. Če sta v registru
dve ali več oseb z enakim imenom, priimkom in naslovom prebivališča, mora
ponudnik plačilnih storitev poizvedbo dopolniti z davčno številko posameznika.
(7) Za dostop do
podatkov iz arhiva registra transakcijskih računov se smiselno uporabljajo
določbe prvega do četrtega odstavka tega člena, razen prve točke tretjega
odstavka, ter določbe 147. in 148. člena tega zakona.
147. člen
(zahteva za pridobitev podatkov iz
registra transakcijskih računov)
(1) Agencija posreduje osebne podatke o
transakcijskem računu fizične osebe prosilcu iz tretjega oziroma četrtega
odstavka 146. člena tega zakona na podlagi zahteve za pridobitev podatkov iz
registra transakcijskih računov.
(2) Zahteva za pridobitev podatkov iz
registra transakcijskih računov o računu fizične osebe, mora vsebovati:
1.    
ime in priimek ali firmo in naslov prosilca in njegov podpis,
2.    
ime, priimek in davčno številko fizične osebe, ki je imetnik
transakcijskega računa,
3.    
navedbo pravne podlage in namen obdelave osebnih podatkov.
(3) Sodišče pridobi podatke o
transakcijskem računu fizične osebe z neposrednim elektronskim dostopom do
podatkov iz registra transakcijskih računov na podlagi poizvedbe, ki lahko
vsebuje le ime, priimek in naslov prebivališča fizične osebe, ki je imetnik
transakcijskega računa. Če sta v registru dve ali več oseb z enakim imenom,
priimkom in naslovom, mora sodišče poizvedbo dopolniti z davčno številko
posameznika.
(4) Zahteva za pridobitev podatkov iz
registra transakcijskih računov se vloži v pisni ali elektronski obliki.
Agencija določi pogoje in način vložitve zahtev v elektronski obliki.
(5) Agencija zagotovi sodiščem, davčnemu
organu in drugim organom, ki so pristojni za izvršbo, neposredni elektronski
dostop do podatkov iz registra transakcijskih računov. O neposrednem
elektronskem dostopu do podatkov iz registra transakcijskih računov se lahko
Agencija dogovori tudi z drugimi državnimi organi, nosilci javnih pooblastil
ali drugimi osebami, ki so na podlagi posebnega zakona upravičeni pridobiti
podatke iz registra.
(6) Agencija se lahko
s posameznimi prosilci, ki so na podlagi prejšnjega člena upravičeni pridobiti
podatke iz registra transakcijskih računov, dogovori o elektronskem pošiljanju
zahtevanih podatkov oziroma jim omogoči neposreden dostop do podatkov.
(7) Za posredovanje podatkov iz registra
transakcijskih računov Agencija prosilcu zaračuna stroške v skladu s tarifo,
razen če poseben zakon določa, da je posamezni prosilec upravičen do brezplačne
pridobitve podatkov. Tarifo določi Agencija v soglasju z ministrom, pristojnim za
finance.
148. člen
(odločanje o zahtevi za pridobitev
podatkov iz registra transakcijskih računov)
(1) Za postopke odločanja o zahtevah za
pridobitev podatkov iz registra transakcijskih računov se uporablja zakon, ki
ureja splošni upravni postopek, če v tem zakonu ni drugače določeno.
(2) Če Agencija zahtevi ugodi, posreduje
prosilcu potrdilo o podatkih iz registra transakcijskih računov v skladu s
predpisom iz 144. člena tega zakona.
(3) Če Agencija zahtevi ne ugodi, o tem
izda pisno odločbo. Za posredovanje potrdila o podatkih v registru
transakcijskih računov se uporabljajo pravila o vročanju.
11. POGLAVJE 
PLAČILNI SISTEMI
1. PODPOGLAVJE 
SPLOŠNE DOLOČBE
149. člen
(področje urejanja)
(1) To poglavje ureja pogoje za oblikovanje
in delovanje plačilnih sistemov ter pogoje za opravljanje storitev upravljanja
plačilnih sistemov.
(2) Pojem plačilni sistem je v tem poglavju
uporabljen le za plačilne sisteme, za katere se uporablja slovensko pravo.
(3) Za namene tega poglavja delovni dan
pomeni časovno obdobje, ki zajema kliring in/ali poravnavo ter druge
aktivnosti, ki se izvedejo v posameznem poslovnem ciklu plačilnega sistema, kot
je opredeljen v pravilih plačilnega sistema. Delovni dan, kot je opredeljen v
pravilih plačilnega sistema, ni nujno vezan na koledarske dneve.
150. člen
(plačilni sistem)
(1) Plačilni sistem je dogovor med tremi
ali več udeleženci plačilnega sistema iz 155. člena brez upoštevanja
upravljavca plačilnega sistema in morebitnih posrednih udeležencev o
standardiziranih postopkih in skupnih pravilih za kliring in/ali poravnavo
nalogov za poravnavo med udeleženci plačilnega sistema.
(2) Kot plačilni sistem po tem zakonu se ne
šteje ureditev, kjer en sam ponudnik plačilnih storitev deluje ali lahko deluje
kot ponudnik plačilnih storitev hkrati za plačnika in za prejemnika plačila in
je izključno odgovoren za upravljanje sistema.
150.a člen
(povezani plačilni sistemi)
(1) Povezani plačilni sistemi so plačilni
sistemi, ki na podlagi dogovora med upravljavci plačilnih sistemov omogočajo
udeležencem povezanih plačilnih sistemov, da se nalogi za poravnavo, ki so
posredovani v zadevni plačilni sistem, izvršijo v drugem povezanem plačilnem
sistemu.
(2) Dogovori med povezanimi plačilnimi
sistemi ne predstavljajo samostojnega plačilnega sistema.
(3) Za namene 163., 164. in 165. člena tega
zakona se upravljavec povezanih plačilnih sistemov, ki ni udeleženec nobenega
povezanega plačilnega sistema, šteje za udeleženca vseh povezanih plačilnih
sistemov.
151. člen
(pomembni plačilni sistemi)
Pomemben plačilni sistem je plačilni
sistem, ki zaradi obsega ali vrste plačilnih transakcij, ki se poravnavajo v
plačilnem sistemu, ali drugih okoliščin pomembno vpliva na tekoče izvajanje
plačilnih transakcij v državi ali zaupanje uporabnikov v varnost in
učinkovitost izvajanja teh transakcij.
152. člen
(plačilni sistemi Banke Slovenije)
(1) Ne glede na druge določbe tega poglavja
lahko Banka Slovenije oblikuje in upravlja plačilni sistem tako, da sprejme
pravila delovanja plačilnega sistema.
(2) Banka Slovenije v pravilih plačilnega
sistema iz prvega odstavka tega člena določi:
1.    
pogoje udeležbe v plačilnem sistemu,
2.    
način poravnave obveznosti med udeleženci plačilnega sistema,
3.    
ali se plačilni sistem šteje kot pomemben plačilni sistem v smislu tega
zakona.
153. člen
(nalog za poravnavo in poravnalni računi)
(1) Nalog za poravnavo je navodilo, ki ima
v skladu s pravili plačilnega sistema za posledico nastanek ali prenehanje
denarne obveznosti med udeleženci plačilnega sistema, vključno z navodilom, s
katerim se odredi prenos denarnih sredstev med udeleženci plačilnega sistema.
(2) Poravnalni računi so računi, ki se
uporabljajo za poravnavo terjatev in obveznosti med udeleženci plačilnega
sistema s prenosom denarnih sredstev na podlagi nalogov za poravnavo.
154. člen
(poravnava, netiranje in kliring nalogov
za poravnavo)
(1) Poravnava v plačilnem sistemu je
dejanje delnega ali popolnega prenehanja denarnih obveznosti in terjatev med
udeleženci plačilnega sistema s prenosom denarnih sredstev ali netiranjem na
podlagi nalogov za poravnavo.
(2) Netiranje je postopek delnega
prenehanja denarnih obveznosti in terjatev udeležencev plačilnega sistema na
podlagi nalogov za poravnavo z:
1.    
izračunom skupne neto denarne obveznosti ali skupne neto denarne
terjatve posameznega udeleženca plačilnega sistema do drugih udeležencev
plačilnega sistema kot celote ali
2.    
pobotom vzajemnih denarnih obveznosti in terjatev med dvema posameznima
udeležencema plačilnega sistema.
(3) Skupna neto denarna obveznost ali
skupna neto denarna terjatev posameznega udeleženca plačilnega sistema je
razlika med seštevkom vseh denarnih obveznosti in seštevkom vseh denarnih
terjatev posameznega udeleženca plačilnega sistema, na podlagi nalogov za
poravnavo, ki jih ta udeleženec posreduje ali prejme v plačilnem sistemu v določenem
obdobju.
(4) Če pravila plačilnega sistema določajo
poravnavo s postopkom netiranja iz 1. točke drugega odstavka tega člena,
posamezne denarne obveznosti ali terjatve udeleženca iz naslova posredovanih in
prejetih nalogov za poravnavo prenehajo z izračunom nove skupne neto denarne
obveznosti oziroma terjatve vsakega posameznega udeleženca do drugih
udeležencev kot celote. Skupna neto denarna obveznost ali terjatev nadomesti
posamezne denarne terjatve ali obveznosti udeleženca iz naslova prejetih in posredovanih
nalogov za poravnavo, ki so bili vključeni v netiranje.
(5) Kliring je postopek prenosa,
preverjanja, razvrščanja in/ali potrjevanja nalogov za poravnavo ter
morebitnega izračuna denarne obveznosti in/ali terjatve posameznega udeleženca
plačilnega sistema do drugih posameznih udeležencev plačilnega sistema, pri
čemer denarne obveznosti in/ali terjatve udeležencev ne prenehajo.
155. člen
(udeleženci plačilnega sistema)
(1) Udeleženci plačilnega sistema so lahko:
1.    
banke s sedežem v Republiki Sloveniji ali v drugi državi članici,
2.    
institucije iz 2. člena Direktive 2006/48/ES Evropskega parlamenta in
Sveta z dne 14. junija 2006 o začetku opravljanja in opravljanju
dejavnosti kreditnih institucij (preoblikovano) (UL L št. 177, 30. 6.
2006, str. 1, zadnjič spremenjene z Direktivo 2009/111/ES Evropskega parlamenta
in Sveta z dne 16. septembra 2009 o spremembi direktiv 2006/48/ES,
2006/49/ES in 2007/64/ES glede bank, ki so odvisne od centralnih institucij,
nekaterih postavk lastnih sredstev, velikih izpostavljenosti, nadzornih režimov
in kriznega upravljanja, UL L št. 302, 17. 11. 2009, str. 97), za katere se
omenjena direktiva ne uporablja,
3.    
družbe za izdajo elektronskega denarja s sedežem v Republiki Sloveniji
ali v drugi državi članici ter družbe za izdajo elektronskega denarja s sedežem
v tretji državi, ki smejo v tretji državi opravljati storitve izdajanja
elektronskega denarja in za njihovo poslovanje veljajo pravila, ki so vsaj tako
stroga kakor tista, določena v tem zakonu, 
4.    
investicijska podjetja, kakor so opredeljena v zakonu, ki ureja trg
finančnih instrumentov, s sedežem v Republiki Sloveniji ali drugi državi
članici,
5.    
banke in investicijska podjetja s sedežem v tretji državi, ki smejo v
tretji državi opravljati bančne storitve oziroma investicijske storitve in
investicijske posle ter za njihovo poslovanje veljajo pravila, ki so vsaj tako
stroga kakor tista, določena v zakonu, ki ureja bančništvo, ali v zakonu, ki
ureja trg finančnih instrumentov,
6.    
državni organi in nosilci javnih pooblastil,
7.    
upravljavci drugih plačilnih sistemov ali upravljavci poravnalnih
sistemov za poravnavo poslov s finančnimi instrumenti v smislu zakona, ki ureja
trg finančnih instrumentov, ter
8.    
ponudniki plačilnih storitev po tem zakonu, ki ne sodijo v katero od
zgornjih kategorij.
(2) Udeleženec plačilnega sistema je poleg
oseb iz prvega odstavka tega člena tudi upravljavec tega plačilnega sistema.
(3) Ne glede na prvi odstavek tega člena
ponudniki plačilnih storitev iz 3. in 8. točke prvega odstavka tega člena ne
morejo biti udeleženci ali posredni udeleženci pomembnega plačilnega sistema,
razen v vlogi upravljavca plačilnega sistema po prejšnjem odstavku. Subjekti iz
1., 2. in 4. do 7. točke prvega odstavka tega člena se štejejo kot udeleženci
pomembnega plačilnega sistema po tem zakonu, če so odgovorni za izpolnjevanje
finančnih obveznosti, ki izhajajo iz nalogov za poravnavo v tem sistemu.
(4) Ne glede na prvi odstavek tega člena
udeleženci plačilnega sistema ne morejo postati institucije iz prvega odstavka
2. člena Direktive 2004/39/ES Evropskega parlamenta in Sveta z dne 21. aprila
2004 o trgih finančnih instrumentov (UL L št. 145, 30. 4. 2004, str. 1,
zadnjič spremenjena z UL L št. 76, 19. 3. 2008, str. 33), za katere se
omenjena direktiva ne uporablja.
156. člen
(posredna udeležba v plačilnem sistemu)
(1) Posredna udeležba v plačilnem sistemu
je dogovor med posameznim udeležencem plačilnega sistema iz prvega odstavka
155. člena tega zakona in posrednim udeležencem, ki posrednemu udeležencu
omogoča posredovanje in prejemanje nalogov za poravnavo v plačilnem sistemu v
skladu s pravili plačilnega sistema tako, da je posredni udeleženec znan
upravljavcu tega plačilnega sistema.
(2) Za namene 163. in 164. člena tega
zakona se posredni udeleženec, ki je oseba iz 1. do 7. točke prvega odstavka
155. člena tega zakona, šteje kot udeleženec plačilnega sistema. To ne omejuje
odgovornosti neposrednega udeleženca, preko katerega posredni udeleženec
posreduje in prejema naloge za poravnavo v plačilnem sistemu.
157. člen
(pravila plačilnega sistema)
(1) Udeleženci s pravili plačilnega sistema
določijo standardizirane postopke in skupna pravila za kliring in/ali poravnavo
nalogov za poravnavo v plačilnem sistemu.
(2) Pravila plačilnega sistema morajo
določati zlasti:
1.    
pogoje za udeležbo v plačilnem sistemu, način in pogoje za vključitev
novih udeležencev v plačilni sistem in za izključitev posameznega udeleženca iz
plačilnega sistema,
2.    
način posredovanja nalogov za poravnavo, način preverjanja pravilnosti
nalogov za poravnavo in roke za obveščanje o zavrnitvi naloga za poravnavo,
3.    
trenutek nepreklicnosti naloga za poravnavo,
4.    
trenutek vstopa naloga za poravnavo v plačilni sistem,
5.    
postopek za izračun denarne obveznosti na podlagi kliringa in/ali
poravnavo medsebojnih denarnih obveznosti udeležencev plačilnega sistema, ki
izvirajo iz nalogov za poravnavo,
6.    
pravila o obvladovanju finančnih, operativnih in drugih tveganj v
plačilnem sistemu,
7.    
pravo, ki se uporablja za plačilni sistem.
(3) Pravila plačilnega sistema lahko
določijo trenutek nepreklicnosti naloga za poravnavo najkasneje do trenutka
vstopa naloga za poravnavo v plačilni sistem.
(4) Če ima najmanj en udeleženec plačilnega
sistema sedež v državi članici, udeleženci plačilnega sistema izberejo pravo
države članice, ki naj se uporablja za plačilni sistem. Izberejo lahko samo
pravo tiste države članice, v kateri ima vsaj eden od njih svoj sedež.
(5) Pravila plačilnega sistema o trenutku
nepreklicnosti nalogov za poravnavo in o trenutku vstopa nalogov za poravnavo v
plačilni sistem ne vplivajo na pravila povezanih plačilnih sistemov glede
vstopa in nepreklicnosti nalogov za poravnavo, razen če je izrecno drugače
določeno s pravili vseh povezanih plačilnih sistemov.
(6) Pravila povezanega plačilnega sistema
morajo biti v čim večji meri usklajena s pravili drugih povezanih plačilnih
sistemov glede opredelitev trenutka vstopa in nepreklicnosti nalogov za
poravnavo.
158. člen
(pogoji za udeležbo v plačilnem sistemu)
(1) Pravila plačilnega sistema morajo
določati objektivne, nediskriminatorne in sorazmerne pogoje za udeležbo
ponudnikov plačilnih storitev, ki so pravne osebe, v plačilnem sistemu. Pravila
plačilnega sistema lahko omejujejo udeležbo ponudnikov plačilnih storitev, ki
so pravne osebe, v plačilnem sistemu le v tolikšni meri, kolikor je potrebno za
varovanje pred finančnimi, operativnimi, poslovnimi in drugimi tveganji ter za
varovanje finančne in operativne stabilnosti plačilnega sistema.
(2) Kot nedopustne omejitve v smislu prvega
odstavka tega člena se štejejo zlasti:
1.    
kakršna koli omejevalna pravila v zvezi z udeležbo v drugih plačilnih
sistemih;
2.    
kakršna koli pravila, ki razlikujejo ponudnike plačilnih storitev glede
pravic, obveznosti ali upravičenj pri udeležbi v plačilnem sistemu; ali
3.    
kakršne koli omejitve glede na institucionalni status ponudnikov
plačilnih storitev.
(3) Prvi in drugi odstavek tega člena se ne
uporabljata za:
1.    
pomembne plačilne sisteme;
2.    
plačilne sisteme, kjer vsi udeleženci spadajo v skupino subjektov,
povezanih s kapitalom, ki daje enemu od povezanih subjektov dejansko kontrolo
nad drugimi povezanimi subjekti;
3.    
plačilne sisteme, kjer en udeleženec ali skupina v smislu 18. točke 4.
člena tega zakona odloča o udeležbi drugih udeležencev v sistemu in enostransko
določa nadomestila, ki jih plačujejo udeleženci v zvezi z udeležbo v plačilnem
sistemu, ne glede na to, če udeleženci sami oblikujejo cene za plačilne
storitve v razmerju do plačnikov ali prejemnikov plačil; in
4.    
plačilne sisteme, kjer vsi udeleženci plačilnega sistema sestavljajo
skupino v smislu 18. točke 4. člena tega zakona.
159. člen
(dovoljenje za oblikovanje plačilnega
sistema)
(1) Plačilni sistem je oblikovan, ko
udeleženci iz prvega odstavka 155. člena tega zakona sprejmejo pravila
plačilnega sistema in ko pridobijo dovoljenje Banke Slovenije za oblikovanje
plačilnega sistema v skladu s tem zakonom.
(2) K zahtevi za izdajo dovoljenja za
oblikovanje plačilnega sistema morajo vložniki priložiti sprejeta pravila
plačilnega sistema in druge dokaze o tem, da plačilni sistem izpolnjuje pogoje,
določene s tem zakonom in predpisi, izdanimi na njegovi podlagi.
(3) Banka Slovenije izda dovoljenje za
oblikovanje plačilnega sistema, če plačilni sistem izpolnjuje pogoje, določene
v 157. in 158. členu tega zakona in predpisih, izdanih na podlagi 179. člena
tega zakona.
(4) Če Banka Slovenije ugotovi, da vložnik
ne izpolnjuje pogojev iz tretjega odstavka tega člena, zahtevo za izdajo
dovoljenja za oblikovanje plačilnega sistema zavrne.
(5) Če Banka Slovenije v postopku odločanja
o izdaji dovoljenja za oblikovanje plačilnega sistema ugotovi, da plačilni
sistem izpolnjuje kriterije za pomembne plačilne sisteme v skladu s 151. členom
tega zakona in predpisom, izdanim na podlagi 1. točke 179. člena tega zakona,
od vložnika zahteva, da uskladi pravila plačilnega sistema z zahtevo iz
tretjega odstavka 155. člena tega zakona. Če vložnik ne uskladi pravil
plačilnega sistema v roku, ki ga določi Banka Slovenije, Banka Slovenije zavrne
zahtevo za oblikovanje plačilnega sistema.
(6) Udeleženci plačilnega sistema iz prvega
odstavka 155. člena tega zakona lahko začnejo izvajati kliring in/ali poravnave
preko plačilnega sistema, ko pridobijo dovoljenje Banke Slovenije za
oblikovanje plačilnega sistema.
(7) Dovoljenje Banke Slovenije za
oblikovanje plačilnega sistema preneha:
1.    
če udeleženci v roku enega leta od izdaje dovoljenja Banke Slovenije za
oblikovanje plačilnega sistema ne začnejo izvajati poravnave ali kliringa
nalogov za poravnavo preko plačilnega sistema, z dnem, ko se izteče eno leto od
izdaje dovoljenja,
2.    
če se udeleženci plačilnega sistema dogovorijo o prenehanju plačilnega
sistema, z dnem prenehanja,
3.    
če udeleženci plačilnega sistema za več kakor šest mesecev prenehajo
izvajati poravnavo ali kliring nalogov za poravnavo preko plačilnega sistema, z
dnem, ko se izteče šest mesecev od zadnje poravnave ali kliringa nalogov za
poravnavo.
160. člen
(spremembe pravil plačilnega sistema)
(1) Sprememba pravil plačilnega sistema v
delu, ki se nanaša na vsebine iz drugega odstavka 157. člena tega zakona, začne
veljati, ko udeleženci plačilnega sistema pridobijo dovoljenje Banke Slovenije
za spremembo pravil plačilnega sistema.
(2) Pristop ali izstop udeleženca v
plačilnem sistemu se ne šteje kot sprememba pravil plačilnega sistema.
(3) Za odločanje Banke Slovenije o izdaji
dovoljenja Banke Slovenije za spremembo pravil plačilnega sistema po prvem
odstavku tega člena se smiselno uporablja 159. člen tega zakona.
161. člen
(določitev statusa pomembnega plačilnega
sistema)
(1) Plačilni sistem pridobi status
pomembnega plačilnega sistema na podlagi odločbe Banke Slovenije, s katero
Banka Slovenije ugotovi, da so podane okoliščine iz 151. člena tega zakona, in
določi, da se plačilni sistem šteje kot pomembni plačilni sistem (v nadaljnjem
besedilu: odločba o določitvi statusa pomembnega plačilnega sistema).
(2) V primeru iz petega odstavka 159. člena
tega zakona Banka Slovenije hkrati z odločbo o izdaji dovoljenja za delovanje
plačilnega sistema izda tudi odločbo o določitvi statusa pomembnega plačilnega
sistema. Plačilni sistem v tem primeru pridobi status pomembnega plačilnega
sistema z dnem izdaje dovoljenja za delovanje plačilnega sistema.
(3) V primeru, ko Banka Slovenije izda
odločbo o določitvi statusa pomembnega plačilnega sistema udeležencem
plačilnega sistema, ki ne izpolnjuje pogojev iz tretjega odstavka 155. člena
tega zakona, morajo udeleženci v roku treh mesecev po vročitvi odločbe o
določitvi statusa pomembnega plačilnega sistema ustrezno spremeniti pravila
plačilnega sistema. Plačilni sistem v tem primeru pridobi status pomembnega
plačilnega sistema z dnem izdaje dovoljenja Banke Slovenije za spremembo pravil
plačilnega sistema v skladu z zahtevo iz tretjega odstavka 155. člena tega
zakona.
(4) Če Banka Slovenije po izdaji odločbe o
določitvi statusa pomembnega plačilnega sistema ugotovi, da so razlogi iz 151.
člena tega zakona prenehali, udeležencem plačilnega sistema izda odločbo, s
katero ugotovi prenehanje statusa pomembnega plačilnega sistema. Banka
Slovenije v odločbi o prenehanju statusa pomembnega plačilnega sistema določi
rok, v katerem morajo udeleženci plačilnega sistema uskladiti pravila
plačilnega sistema z določbami 158. člena tega zakona.
(5) Banka Slovenije o pomembnih plačilnih
sistemih in o upravljavcih pomembnih plačilnih sistemov obvesti Evropski organ za
vrednostne papirje in trge.
162. člen
(obveščanje in poročanje)
(1) Udeleženci plačilnega sistema morajo
nemudoma obvestiti Banko Slovenije o dejstvih in okoliščinah, ki vplivajo na
izpolnjevanje pogojev iz tretjega odstavka 159. člena tega zakona.
(2) Upravljavec plačilnega sistema mora Banko
Slovenije tekoče obveščati o pristopu ali izstopu udeležencev v plačilnem
sistemu, vključno s pristopom ali izstopom morebitnih posrednih udeležencev.
(3) Oseba iz prvega in drugega odstavka
155. člena tega zakona, ki ima sedež v Republiki Sloveniji, mora obvestiti
Banko Slovenije o svoji udeležbi ali posredni udeležbi v plačilnih sistemih, za
katere se uporablja pravo druge države članice ali pravo tretje države.
(4) Oseba iz prvega odstavka 155. člena
tega zakona, ki ima sedež v Republiki Sloveniji, mora na zahtevo stranke ali
druge osebe, ki izkaže upravičen interes, to osebo obvestiti o plačilnih
sistemih, v katerih je udeležena, in o poglavitnih pravilih delovanja teh
sistemov.
(5) Upravljavec plačilnega sistema ali
drugi udeleženci plačilnega sistema morajo Banki Slovenije sporočati podatke o
delovanju plačilnega sistema.
163. člen
(postopki zaradi insolventnosti udeleženca
plačilnega sistema)
(1) Začetek postopka zaradi insolventnosti
ali drugega postopka ali ukrepa pristojnega organa Republike Slovenije, druge
države članice ali tretje države zoper udeleženca plačilnega sistema, ki
izključuje ali omejuje izvršitev nalogov tega udeleženca, ne vpliva na pravice
in obveznosti udeležencev plačilnega sistema oziroma udeležencev povezanega
plačilnega sistema v zvezi z udeležbo v plačilnem sistemu, ki so nastale pred
začetkom tega postopka oziroma ukrepa.
(2) Za pravice in obveznosti udeležencev
plačilnega sistema v zvezi z udeležbo v tem sistemu se v primeru postopka ali
ukrepa iz prvega odstavka tega člena uporablja pravo, ki velja za ta plačilni
sistem.
(3) Začetek postopka ali ukrepa iz prvega
odstavka tega člena je za namen tega zakona trenutek, ko pristojni organ odloči
o začetku takšnega postopka ali ukrepa. Če predpisi, ki urejajo postopek ali
ukrep iz prvega odstavka tega člena, določajo nastanek pravnih posledic
postopka ali ukrepa glede na drugo uradno dejanje v postopku, se kot začetek
postopka ali ukrepa šteje trenutek tega dejanja.
(4) Pristojni organ Republike Slovenije, ki
je odločil o začetku postopka ali ukrepa iz prvega odstavka tega člena, mora o
začetku takšnega postopka ali ukrepa nemudoma obvestiti Banko Slovenije. Organ,
ki odloči o začetku postopka ali ukrepa, mora v odločitvi navesti dan, uro in
minuto sprejema odločitve.
(5) Banka Slovenije na podlagi obvestila iz
četrtega odstavka tega člena o začetku postopka ali ukrepa iz prvega odstavka
tega člena proti udeležencu plačilnega sistema obvesti upravljavca tega
plačilnega sistema, v primeru, da gre za postopek ali ukrep proti udeležencu
pomembnega plačilnega sistema, pa tudi pristojne organe drugih držav članic, Evropski
odbor za sistemska tveganja in Evropski organ za vrednostne papirje in trge.
164. člen
(učinki postopkov zaradi insolventnosti
ter drugih postopkov ali ukrepov na veljavnost nalogov za poravnavo)
(1) Nalog za poravnavo, ki ga v plačilni
sistem posreduje udeleženec tega sistema ali udeleženec povezanega sistema, je
veljaven, če je nalog za poravnavo vstopil v plačilni sistem pred začetkom
postopka ali ukrepa iz prvega odstavka 163. člena tega zakona zoper tega
udeleženca.
(2) Nalog za poravnavo je veljaven tudi v
primeru, če je vstopil v plačilni sistem po začetku postopka ali ukrepa iz
prvega odstavka 163. člena tega zakona zoper udeleženca tega plačilnega sistema
ali povezanega plačilnega sistema, če se nalog za poravnavo izvrši v plačilnem
sistemu isti delovni dan, v okviru katerega je bil začet takšen postopek ali
ukrep, in če upravljavec plačilnega sistema oziroma povezanega plačilnega
sistema dokaže, da ob nastopu nepreklicnosti naloga za poravnavo ni vedel in ni
mogel vedeti za začetek takšnega postopka ali ukrepa.
(3) Določbe drugih predpisov, ki v zvezi z
začetkom postopka ali ukrepa iz prvega odstavka 163. člena tega zakona določajo
pravico do odpovedi pogodbe ali do razveljavitve izvršenih transakcij oziroma
neveljavnost ali prepoved pobota, se ne uporabljajo v primeru, ko so denarne
obveznosti in denarne terjatve udeleženca plačilnega sistema prenehale na
podlagi netiranja v skladu s pravili plačilnega sistema.
165. člen
(učinki postopkov zaradi insolventnosti in
drugih postopkov ali ukrepov na veljavnost pravic iz naslova zavarovanja)
(1) Začetek postopka ali ukrepa iz prvega
odstavka 163. člena tega zakona zoper posameznega udeleženca plačilnega sistema
ali udeleženca povezanega plačilnega sistema ne vpliva na veljavnost in
izvrševanje pravic iz zavarovanja na premoženju, ki ga je ta udeleženec
zagotovil v zvezi s plačilnim sistemom ali povezanim plačilnim sistemom:
1.    če je pravica iz
zavarovanja na tem premoženju nastala pred začetkom postopka ali ukrepa in je
udeleženec zagotovil premoženje kot zavarovanje pred začetkom tega postopka ali
ukrepa, ali
2.    če je pravica iz
zavarovanja na tem premoženju nastala isti delovni dan, v okviru katerega je
bil začet postopek ali ukrep, in je udeleženec, zoper katerega je bil začet tak
postopek ali ukrep, isti delovni dan to premoženje tudi zagotovil, če
upravljavec plačilnega sistema oziroma povezanega plačilnega sistema dokaže, da
ob nastanku pravice iz zavarovanja na tem premoženju ali ob zagotovitvi tega
premoženja ni vedel in ni mogel vedeti za začetek postopka ali ukrepa.
(2) Prvi odstavek se uporablja tudi v
primeru, ko posamezna oseba zagotovi premoženje za zavarovanje svojih
obveznosti do Banke Slovenije, nacionalne centralne banke države članice ali
Evropske centralne banke.
(3) Pravica zavarovanja na premoženju za
namen tega člena je bodisi zastavna pravica bodisi pravica na podlagi prenosa v
zavarovanje, ki ga zagotovi udeleženec plačilnega sistema v zvezi z udeležbo v plačilnem
sistemu ali druga oseba v zvezi s posli z Banko Slovenije, nacionalno centralno
banko države članice ali Evropsko centralno banko.
2. PODPOGLAVJE 
UPRAVLJANJE PLAČILNIH SISTEMOV
166. člen
(storitve upravljanja plačilnega sistema)
(1) Storitve upravljanja plačilnega sistema
obsegajo zlasti naslednje storitve:
1.    
kliring nalogov za poravnavo,
2.    
netiranje terjatev in obveznosti na podlagi nalogov za poravnavo,
3.    
vodenje poravnalnih računov in/ali prenos denarnih sredstev na podlagi
nalogov za poravnavo.
(2) Storitve upravljanja plačilnega sistema
lahko opravljajo:
1.    
Banka Slovenije,
2.    
banka, ki je pridobila dovoljenje Banke Slovenije za opravljanje
storitev upravljanja plačilnih sistemov na podlagi zakona, ki ureja bančništvo,
3.    
banka države članice in banka s sedežem v tretji državi, ki je pridobila
dovoljenje Banke Slovenije za opravljanje storitev upravljanja plačilnih
sistemov v skladu s tem zakonom,
4.    
druga pravna oseba s sedežem v Republiki Sloveniji, ki je pridobila
dovoljenje Banke Slovenije za opravljanje storitev upravljanja plačilnih
sistemov kot klirinška družba na podlagi tega zakona,
5.    
druga pravna oseba s sedežem v drugi državi članici ali v tretji državi,
ki je pridobila dovoljenje Banke Slovenije za opravljanje storitev upravljanja
plačilnega sistema kot klirinška družba države članice ali klirinška družba
tretje države na podlagi tega zakona,
(v nadaljnjem besedilu: upravljavec
plačilnega sistema).
(3) Nihče razen oseb iz drugega odstavka
tega člena, ne sme opravljati storitev upravljanja plačilnih sistemov.
(4) Osebe iz 2. do 5. točke drugega
odstavka tega člena morajo pridobiti dovoljenje Banke Slovenije za opravljanje
posameznih storitev upravljanja vsakega posameznega plačilnega sistema.
(5) Oseba iz 2. do 5. točke drugega
odstavka tega člena lahko opravlja le tiste storitve upravljanja plačilnega
sistema, za katere je pridobil dovoljenje Banke Slovenije.
(6) Če namerava oseba iz 2. do 5. točke
drugega odstavka tega člena začeti opravljati storitve upravljanja plačilnega
sistema, ki niso zajete v že izdanem dovoljenju za opravljanje storitev
upravljanja posameznega plačilnega sistema, mora predhodno pridobiti odločbo
Banke Slovenije o razširitvi dovoljenja za opravljanje storitev upravljanja
plačilnega sistema.
1. ODDELEK 
KLIRINŠKE DRUŽBE
167. člen
(statusni ustroj)
(1) Klirinška družba mora biti organizirana
v eni od pravnoorganizacijskih oblik kapitalskih družb, ki jih določa zakon, ki
ureja gospodarske družbe. Za klirinško družbo se uporabljajo določbe zakona, ki
ureja gospodarske družbe, če ni s tem zakonom določeno drugače.
(2) Klirinška družba lahko začne opravljati
storitve upravljanja plačilnega sistema, ko pridobi dovoljenje Banke Slovenije
za upravljanje plačilnega sistema kot klirinška družba.
168. člen
(začetni kapital)
(1) Pravna oseba, ki zaprosi za dovoljenje
Banke Slovenije za opravljanje storitev upravljanja plačilnega sistema kot
klirinška družba, mora imeti v času izdaje dovoljenja za opravljanje storitev
upravljanja plačilnega sistema začetni kapital najmanj v višini 125.000 eurov.
(2) Za izračun začetnega kapitala klirinške
družbe se smiselno uporabljata tretji in četrti odstavek 25. člena tega zakona.
169. člen
(poslovodstvo in osebe, odgovorne za
vodenje poslov, ter imetniki kvalificiranih deležev klirinške družbe)
Za člane poslovodstva in osebe, ki so v
klirinški družbi neposredno odgovorne za vodenje poslov v zvezi z opravljanjem
storitev upravljanja plačilnega sistema, ter za imetnike kvalificiranih deležev
klirinške družbe se smiselno uporabljajo določbe 26. in 27. člena tega zakona.
170. člen
(zahteva za izdajo dovoljenja za
opravljanje storitev upravljanja plačilnega sistema kot klirinška družba)
K zahtevi za izdajo dovoljenja Banke
Slovenije za opravljanje storitev upravljanja plačilnega sistema kot klirinška
družba je treba priložiti:
1.    
akt o ustanovitvi;
2.    
opis storitev iz prvega odstavka 166. člena tega zakona, na katere se
zahteva nanaša;
3.    
poslovni načrt opravljanja storitev upravljanja plačilnega sistema za
prva tri poslovna leta, iz katerega izhaja, da vložnik izpolnjuje tehnične,
organizacijske, kadrovske in druge pogoje za varno in zanesljivo opravljanje
storitev upravljanja plačilnega sistema (prvi odstavek 175. člena tega zakona);
4.    
dokazila, da vložnik razpolaga z začetnim kapitalom iz 168. člena tega
zakona;
5.    
opis sistema upravljanja in sistema notranjih kontrol iz drugega do
četrtega odstavka 175. člena tega zakona;
6.    
opis morebitne udeležbe v drugih plačilnih sistemih;
7.    
navedbo oseb, ki so imetniki kvalificiranih deležev, velikost
kvalificiranih deležev in dokazila o primernosti imetnikov kvalificiranih
deležev, ki se smiselno presoja v skladu s tretjim odstavkom 27. člena tega
zakona;
8.    
navedbo oseb, ki so člani organov poslovodstva, in oseb, ki bodo
neposredno odgovorne za vodenje poslov v zvezi upravljanjem plačilnega sistema,
ter dokazila, da te osebe izpolnjujejo zahtevane pogoje iz prvega in drugega
odstavka 26. člena tega zakona;
9.    
navedbo pooblaščenih revizorjev ali revizijskih družb, če so že
imenovani, in
10.  drugo
dokumentacijo, ki jo predpiše Banka Slovenije in iz katere izhaja, da klirinška
družba izpolnjuje pogoje za opravljanje storitev upravljanja plačilnega sistema
kot klirinška družba.
171. člen
(odločanje o dovoljenju za opravljanje
storitev upravljanja plačilnega sistema kot klirinška družba)
(1) Banka Slovenije izda dovoljenje za
opravljanje storitev upravljanja plačilnega sistema kot klirinška družba, če
vložnik izpolnjuje pogoje za pridobitev dovoljenja za opravljanje teh storitev
iz 168., 169. in 175. člena tega zakona in predpisi, izdanimi na njegovi
podlagi.
(2) V dovoljenju Banka Slovenije navede
storitve iz prvega odstavka 166. člena tega zakona, na katere se dovoljenje
nanaša. Klirinška družba lahko opravlja le tiste storitve upravljanja
plačilnega sistema, za katere je pridobila dovoljenje Banke Slovenije.
(3) Če Banka Slovenije ugotovi, da vložnik
ne izpolnjuje pogojev iz prvega odstavka tega člena, zahtevo za izdajo
dovoljenja za opravljanje storitev upravljanja plačilnega sistema zavrne.
(4) Če namerava klirinška družba začeti
opravljati storitve upravljanja plačilnega sistema, ki niso zajete v že izdanem
dovoljenju za opravljanje storitev upravljanja plačilnega sistema kot klirinška
družba, mora predhodno pridobiti odločbo Banke Slovenije o razširitvi
dovoljenja za opravljanje storitev upravljanja plačilnega sistema kot klirinška
družba. Za razširitev dovoljenja se smiselno uporabljajo prvi do tretji
odstavek tega člena.
172. člen
(spremembe okoliščin po izdaji dovoljenja in
hramba dokumentacije)
(1) Klirinška družba mora nemudoma
obvestiti Banko Slovenije o dejstvih in okoliščinah, ki vplivajo na
izpolnjevanje pogojev iz prvega odstavka 171. člena tega zakona. K temu
obvestilu mora priložiti ustrezno spremenjeno dokumentacijo iz 170. člena tega
zakona.
(2) Klirinška družba mora dokumentacijo o
izpolnjevanju pogojev za pridobitev in ohranjanje dovoljenja Banke Slovenije za
opravljanje storitev upravljanja plačilnega sistema kot klirinška družba
hraniti najmanj pet let od prenehanja razmerja oziroma stanja, na katero se
nanaša, razen če posebni predpisi za določene listine ali podatke določajo
daljši rok hrambe.
173. člen
(prenehanje dovoljenja)
(1) Dovoljenje Banke Slovenije za
opravljanje storitev upravljanja plačilnega sistema kot klirinška družba
preneha v celoti ali glede posameznih storitev upravljanja plačilnega sistema,
če klirinška družba ne začne opravljati storitev upravljanja plačilnega sistema
v enem letu od izdaje dovoljenja ali če za več kakor šest mesecev preneha
opravljati storitve upravljanja plačilnega sistema. Dovoljenje v primeru iz
tega odstavka preneha z dnem, ko se izteče rok iz prvega stavka.
(2) Če se nad klirinško družbo začne
postopek stečaja ali prisilne likvidacije v skladu z zakonom, ki ureja finančno
poslovanje, postopke zaradi insolventnosti in prisilno prenehanje, preneha
dovoljenje Banke Slovenije za opravljanje storitev upravljanja plačilnega
sistema kot klirinška družba v celoti z dnem začetka tega postopka. Sklep o
začetku stečajnega postopka ali postopka prisilne likvidacije nad klirinško
družbo vroči sodišče tudi Banki Slovenije.
(3) Dovoljenje Banke Slovenije za
opravljanje storitev upravljanja plačilnega sistema kot klirinška družba
preneha v celoti, če pristojni organi klirinške družbe sprejmejo sklep o
likvidaciji klirinške družbe. Dovoljenje v primeru iz tega odstavka preneha z
dnem, ko je klirinška družba izbrisana iz sodnega registra.
(4) Dovoljenje Banke Slovenije za
opravljanje storitev upravljanja plačilnega sistema kot klirinška družba
preneha v celoti ali deloma, če pristojni organi klirinške družbe sprejmejo
sklep o spremembi dejavnosti klirinške družbe, tako da klirinška družba v
celoti ali deloma preneha opravljati storitve upravljanja plačilnega sistema.
Dovoljenje v primerih iz tega odstavka preneha z dnem, ko je sklep o spremembi
dejavnosti klirinške družbe vpisan v sodni register.
(5) Klirinška družba mora nemudoma
obvestiti Banko Slovenije o nastanku okoliščin iz prvega odstavka tega člena. O
sklepih iz tretjega in četrtega odstavka tega člena mora klirinška družba
obvestiti Banko Slovenije nemudoma po njihovem sprejemu.
(6) Če nastopijo okoliščine iz prvega do
četrtega odstavka tega člena, izda Banka Slovenije odločbo, s katero ugotovi,
da je dovoljenje za opravljanje storitev upravljanja plačilnega sistema kot
klirinška družba v celoti ali delno prenehalo.
(7) Klirinška družba z dnem, ko je
dovoljenje Banke Slovenije za opravljanje storitev upravljanja plačilnega
sistema kot klirinška družba prenehalo v skladu s prvim do četrtim odstavkom
tega člena, ne sme več sklepati novih poslov v zvezi s storitvami upravljanja
plačilnega sistema, glede katerih je dovoljenje prenehalo.
174. člen
(minimalni kapital)
(1) Klirinška družba mora ves čas
poslovanja zagotavljati kapital, ki mora vedno dosegati ali presegati višjo od
naslednjih vrednosti:
1.    
vrednost začetnega kapitala, ki se zahteva na podlagi 168. člena tega
zakona,
2.    
vrednosti kapitalske zahteve, ki se izračuna kot zmnožek indikatorja
prihodkov klirinške družbe, izračunanega v skladu z drugim odstavkom tega
člena, in faktorja za uravnoteženje, določenega v skladu s tretjim odstavkom
tega člena.
(2) Indikator prihodkov je enak 10% deležu
vsote prihodkov iz poslovanja klirinške družbe iz naslova opravljanja storitev
upravljanja plačilnih sistemov. Za izračun indikatorja prihodkov se upoštevajo
prihodki iz provizij in nadomestil ter drugi poslovni prihodki klirinške družbe
iz naslova opravljanja storitev upravljanja posameznega plačilnega sistema. Za
izračun indikatorja prihodkov se ne upoštevajo prihodki iz izrednih oziroma
občasnih postavk.
(3) Faktor za uravnoteženje je enak:
1.    
0,8, če klirinška družba opravlja storitve upravljanja plačilnega
sistema iz 1. oziroma 2. točke prvega odstavka 166. člena tega zakona;
2.    
1,0, če klirinška družba opravlja storitve upravljanja plačilnega
sistema iz 3. točke prvega odstavka 166. člena tega zakona.
(4) Če klirinška družba poleg storitev
upravljanja plačilnega sistema opravlja tudi druge storitve, se kapitalska
zahteva na podlagi prvega odstavka tega člena izračunava samo za tisti del
njenega poslovanja, ki je povezan z opravljanjem storitev upravljanja plačilnih
sistemov.
(5) Za izračun kapitala in kapitalske
zahteve klirinške družbe se smiselno uporabljajo določbe od 54. do 57. člena
tega zakona in podzakonskih predpisov, izdanih na podlagi 58. člena tega
zakona.
175. člen
(varno in zanesljivo poslovanje ter sistem
upravljanja in notranjih kontrol)
(1) Klirinška družba mora vedno
izpolnjevati organizacijske, kadrovske, tehnične in druge pogoje za varno in
zanesljivo poslovanje pri opravljanju storitev upravljanja plačilnega sistema.
(2) Klirinška družba mora vzpostaviti in
vzdrževati zanesljiv in celovit sistem upravljanja in sistem notranjih kontrol,
ki zagotavlja njeno varno in skrbno poslovanje. Sistem upravljanja in sistem
notranjih kontrol morata biti sorazmerna z naravo, obsegom in kompleksnostjo
storitev upravljanja plačilnega sistema.
(3) Sistem upravljanja iz drugega odstavka
tega člena mora obsegati:
1.    
jasno organizacijsko strukturo z natančno opredeljenimi, preglednimi in
doslednimi razmerji glede odgovornosti klirinške družbe in
2.    
učinkovite postopke ugotavljanja, ocenjevanja, obvladovanja, spremljanja
in poročanja o tveganjih, ki jim je ali bi jim lahko bila izpostavljena
klirinška družba.
(4) Sistem notranjih kontrol iz drugega
odstavka tega člena vključuje tudi ustrezne administrativne in računovodske
postopke.
176. člen
(poslovne knjige in letno poročilo)
(1) Za poslovne knjige in letna poročila
upravljavca plačilnega sistema ter za revidiranje letnih poročil se uporabljajo
določbe zakona, ki ureja gospodarske družbe, ter zakona, ki ureja revidiranje,
razen če je v tem zakonu določeno drugače.
(2) Letna poročila klirinške družbe mora
pregledati revizor na način in pod pogoji, določenimi z zakonom, ki ureja
revidiranje.
(3) Klirinška družba mora Banki Slovenije
najkasneje v dveh mesecih po koncu poslovnega leta predložiti nerevidirane
računovodske izkaze za preteklo poslovno leto. Če klirinška družba poleg
storitev upravljanja plačilnega sistema po tem zakonu opravlja še druge
dejavnosti ali storitve, mora Banki Slovenije poleg računovodskih izkazov
predložiti tudi ločene računovodske informacije iz bilance stanja in izkaza
poslovnega izida glede opravljanja storitev upravljanja plačilnega sistema.
(4) Klirinška družba mora Banki Slovenije v
osmih dneh po prejemu revizorjevega poročila, vendar ne kasneje kakor v šestih
mesecih po koncu poslovnega leta, predložiti:
1.    
letno poročilo in
2.    
revizorjevo poročilo o revidiranju letnega poročila z vsebino, kakor je
določena v zakonu, ki ureja gospodarske družbe, vključno z mnenjem revizorja o
ločenih računovodskih informacijah glede opravljanja storitev upravljanja
plačilnega sistema kot klirinška družba.
(5) Glede obveznosti pooblaščenega
revizorja klirinške družbe v razmerju do Banke Slovenije se smiselno uporablja
65. člen tega zakona.
2. ODDELEK 
KLIRINŠKA DRUŽBA DRŽAVE ČLANICE ALI KLIRINŠKA DRUŽBA TRETJE DRŽAVE
177. člen
(uporaba določb za klirinško družbo države
članice ali klirinško družbo tretje države)
(1) Klirinška družba države članice lahko
opravlja storitve upravljanja plačilnega sistema preko podružnice v Republiki
Sloveniji ali neposredno, če pridobi dovoljenje Banke Slovenije za opravljanje
storitev upravljanja plačilnega sistema kot klirinška družba države članice.
(2) Klirinška družba tretje države lahko
opravlja storitve upravljanja plačilnega sistema preko podružnice v Republiki
Sloveniji, če pridobi dovoljenje Banke Slovenije za opravljanje storitev
upravljanja plačilnega sistema kot klirinška družba tretje države.
(3) Glede pogojev za opravljanje storitev
upravljanja plačilnega sistema kot klirinška družba države članice ali tretje
države ter glede dovoljenja Banke Slovenije za opravljanje storitev upravljanja
plačilnega sistema kot klirinška družba države članice ali tretje države se
smiselno uporabljajo določbe 1. oddelka 2. podpoglavja 11. poglavja tega
zakona.
3. ODDELEK 
OPRAVLJANJE STORITEV UPRAVLJANJA PLAČILNIH SISTEMOV KOT BANKA DRŽAVE ČLANICE
ALI BANKA TRETJE DRŽAVE
178. člen
(uporaba določb za banko države članice ali
banko tretje države)
(1) Banka države članice lahko opravlja
storitve upravljanja plačilnega sistema preko podružnice v Republiki Sloveniji
ali neposredno, če pridobi dovoljenje Banke Slovenije za opravljanje storitev
upravljanja plačilnega sistema kot banka države članice.
(2) Banka tretje države lahko opravlja
storitve upravljanja plačilnega sistema preko podružnice v Republiki Sloveniji,
če pridobi dovoljenje Banke Slovenije za opravljanje storitev upravljanja
plačilnega sistema kot banka tretje države.
(3) Glede pogojev za opravljanje storitev
upravljanja plačilnega sistema kot banka države članice ali tretje države, in
glede dovoljenja Banke Slovenije za opravljanje storitev upravljanja plačilnega
sistema kot banka države članice ali tretje države, se smiselno uporabljajo
določbe zakona, ki ureja bančništvo, glede pogojev, ki jih mora izpolnjevati
banka za pridobitev dovoljenja Banke Slovenije za opravljanje storitev
upravljanja plačilnih sistemov.
3. PODPOGLAVJE 
IZDAJA PODZAKONSKIH PREDPISOV
179. člen
(izdaja podzakonskih predpisov)
Banka Slovenije lahko predpiše podrobnejša
pravila glede:
1.    
kriterijev za opredelitev pomembnega plačilnega sistema v skladu s 151.
členom tega zakona,
2.    
zahtev za obvladovanje finančnih, operativnih in drugih tveganj v
plačilnem sistemu v skladu s 6. točko drugega odstavka 157. člena tega zakona,
3.    
vsebine, oblike, načina in rokov za poročanje o delovanju plačilnih
sistemov v skladu s petim odstavkom 162. člena tega zakona,
4.    
vsebine zahteve za izdajo dovoljenja Banke Slovenije za opravljanje
storitev upravljanja plačilnega sistema kot klirinška družba v skladu s 170.
členom tega zakona.
12. POGLAVJE 
VAROVANJE ZAUPNIH PODATKOV
180. člen
(zaupni podatki)
(1) Ponudnik plačilnih storitev mora kot
zaupne varovati vse podatke, dejstva in okoliščine o posameznem uporabniku, s
katerimi razpolaga.
(2) Člani organov ponudnika plačilnih
storitev, delničarji oziroma družbeniki, delavci oziroma druge osebe, ki so jim
v zvezi z njihovim delom pri ponudniku plačilnih storitev kakor koli dostopni
zaupni podatki iz prvega odstavka tega člena, teh podatkov ne smejo sporočiti
tretjim osebam, niti jih sami uporabiti ali omogočiti, da bi jih uporabile
tretje osebe, razen če:
1.    
uporabnik sam privoli, da se ti podatki posredujejo,
2.    
te podatke potrebuje nadzorni organ za potrebe nadzora, ki ga izvaja v
okviru svojih pristojnosti,
3.    
ob predložitvi podatkov nadrejenim družbam v zvezi z nadzorom na
konsolidirani podlagi v skladu z zakonom, ki ureja finančne konglomerate, ali z
drugim predpisom, ki se uporablja za konsolidirani nadzor,
4.    
v drugih primerih, ki jih določa zakon.
(3) Banka Slovenije oziroma drugi organi in
osebe smejo podatke, ki so jih pridobili na podlagi drugega odstavka tega
člena, uporabiti izključno za namen, za katerega so bili ti podatki
pridobljeni.
181. člen
(obdelava zaupnih podatkov)
(1) Ponudniki plačilnih storitev in
udeleženci plačilnih sistemov lahko zbirajo, obdelujejo in izmenjujejo zaupne
podatke, vključno z osebnimi podatki o uporabnikih z namenom preprečevanja,
preiskovanja ali odkrivanja goljufij v zvezi s plačilnimi storitvami.
(2) Ponudniki plačilnih storitev in člani
plačilnih sistemov morajo osebne podatke iz prvega odstavka tega člena varovati
v skladu z zakonom, ki ureja varstvo osebnih podatkov.
(3) Ponudniki plačilnih storitev in
udeleženci plačilnih sistemov, ki obdelujejo osebne podatke iz prvega odstavka
tega člena, morajo te podatke na zahtevo posredovati sodišču, državnemu
tožilstvu, policiji in drugemu organu, ki te podatke potrebuje v postopku, ki
ga vodi v skladu s svojimi pristojnostmi na področju preprečevanja, odkrivanja,
dokazovanja in pregona kaznivih dejanj ali prekrškov, povezanih s plačilnimi
goljufijami.
13. POGLAVJE 
NADZOR BANKE SLOVENIJE
1. PODPOGLAVJE 
SPLOŠNE DOLOČBE
182. člen
(pristojnosti Banke Slovenije za nadzor)
(1) Banka Slovenije je pristojna in
odgovorna za nadzor nad plačilno institucijo glede plačilnih storitev in
pomožnih storitev, ki se opravljajo na območju Republike Slovenije, na območju
druge države članice in na območju tretje države.
(2) Banka Slovenije je pristojna in
odgovorna za nadzor nad plačilnimi sistemi ter nad upravljavci plačilnih
sistemov glede delovanja plačilnega sistema in glede opravljanja storitev
upravljanja plačilnih sistemov.
(3) Banka Slovenije je v obsegu, določenem
v 5. podpoglavju 13. poglavja tega zakona, pristojna in odgovorna za nadzor nad
osebami, ki v nasprotju s prepovedjo iz 18. člena tega zakona opravljajo
plačilne storitve, nad osebami, ki v nasprotju s prepovedjo iz drugega odstavka
136. člena tega zakona izdajajo elektronski denar, nad osebami, ki v nasprotju
s 159. členom tega zakona oblikujejo plačilni sistem, ter osebami, ki v
nasprotju s prepovedjo iz tretjega odstavka 166. člena tega zakona opravljajo
storitve upravljanja plačilnih sistemov.
(4) Banka Slovenije je pristojna in
odgovorna za nadzor nad izvajanjem določb Uredbe 924/2009/ES.
(5) Banka Slovenije je pristojna in
odgovorna za nadzor nad izvajanjem Uredbe 1781/2006/ES, razen za nadzor nad
izvajanjem prvega odstavka 14. člena Uredbe 1781/2006/ES, za katerega je
pristojen in odgovoren Urad Republike Slovenije za preprečevanje pranja
denarja.
(6) Banka Slovenije je pristojna in
odgovorna za nadzor nad izvajanjem Uredbe 260/2012/EU.
(7) Banka Slovenije je pristojna in
odgovorna za nadzor nad izvajanjem Uredbe 2015/751/EU.
(8) Banka Slovenije je pristojna in odgovorna
za nadzor nad izvajanjem smernic, priporočil in drugih pravnih aktov, ki jih
izda Evropski bančni organ v skladu s 16. členom Uredbe (EU) št. 1093/2010
Evropskega parlamenta in Sveta z dne 24. novembra 2010 o ustanovitvi
Evropskega nadzornega organa (Evropski bančni organ) in o spremembi Sklepa
št. 716/2009/ES ter razveljavitvi Sklepa Komisije 2009/78/ES (UL L št. 331
z dne 15. 12. 2010, str. 12).
(9) Banka Slovenije je pristojna in odgovorna za nadzor nad družbami za izdajo elektronskega denarja
glede izdajanja elektronskega denarja in glede plačilnih ter pomožnih storitev,
ki se opravljajo na območju Republike Slovenije, na območju druge države
članice in na območju tretje države.
(10) Banka Slovenije je pristojna in
odgovorna za nadzor nad ponudniki plačilnih storitev v zvezi z zagotavljanjem
primerljivosti nadomestil, povezanih s plačilnimi računi, zamenjavo plačilnih
računov in zagotavljanjem dostopa do osnovnih plačilnih računov, ki se
opravljajo in zagotavljajo na območju Republike Slovenije, na območju druge
države članice in na območju tretje države.
(11) Banka Slovenije odloči o uporabi
smernic ali priporočil Evropskega nadzornega organa, ki zadeva plačilne
institucije, družbe za izdajo elektronskega denarja, plačilne sisteme in
upravljavce plačilnih sistemov, ter lahko v celoti ali delno zavrne uporabo
posameznih smernic ali priporočil, če so za to utemeljeni razlogi. Sklep o
uporabi smernic ali priporočil iz prejšnjega stavka se objavi v Uradnem listu
Republike Slovenije.
182.a člen
(razkritje informacij o izrečenih ukrepih)
Banka Slovenije z namenom preprečevanja in
odvračanja ravnanj, ki pomenijo kršitev določb 7.a poglavja tega zakona javno
objavi informacije v zvezi z ukrepi nadzora in sankcijami zaradi prekrška, ki
jih je izrekla zaradi kršitev določb 7.a poglavja tega zakona. Te informacije
se objavijo v skladu s pravili, ki jih za razkritje informacij o izrečenih
ukrepih določa zakon, ki ureja bančništvo.
2. PODPOGLAVJE 
NADZOR NAD PLAČILNIMI INSTITUCIJAMI
183. člen
(obseg in namen nadzora nad plačilnimi
institucijami)
(1) Banka Slovenije opravlja nadzor nad
plačilno institucijo z namenom preverjanja, ali plačilna institucija ves čas
poslovanja izpolnjuje zahteve iz 2. poglavja tega zakona in predpisov izdanih
na njegovi podlagi.
(2) Banka Slovenije pri opravljanju nadzora
nad plačilno institucijo zlasti preverja:
1.    
pogoje za varno in zanesljivo poslovanje,
2.    
sistem upravljanja in sistem notranjih kontrol,
3.    
ustreznost in izvajanje ukrepov za varovanje denarnih sredstev
uporabnikov,
4.    
primernost imetnikov kvalificiranih deležev in
5.    
izpolnjevanje pogojev, ki jih za člane poslovodstva in osebe, ki so v
plačilni instituciji neposredno odgovorne za vodenje poslov v zvezi s
plačilnimi storitvami, določa ta zakon.
(3) Banka Slovenije izvaja nadzor nad plačilno
institucijo ob upoštevanju velikosti in sistemske pomembnosti plačilne
institucije ter značilnosti, obsega in zapletenosti poslov, ki jih opravlja
plačilna institucija. Nadzor mora biti sorazmeren in prilagojen tveganjem, ki
jim je izpostavljena plačilna institucija.
184. člen
(način opravljanja nadzora)
(1) Banka Slovenije opravlja nadzor nad
plačilnimi institucijami:
1.    
s spremljanjem, zbiranjem in preverjanjem poročil in obvestil plačilnih
institucij in drugih oseb, ki morajo po določbah tega ali drugih zakonov
poročati Banki Slovenije oziroma jo obveščati o posameznih dejstvih ali
okoliščinah,
2.    
z opravljanjem pregledov poslovanja plačilnih institucij in
3.    
izrekanjem ukrepov nadzora.
(2) Banka Slovenije lahko plačilni
instituciji pod pogoji, določenimi v tem zakonu, izreče naslednje ukrepe
nadzora:
1.    
priporočilo in opozorilo,
2.    
odreditev odprave kršitev,
3.    
odreditev posebnih ukrepov ali
4.    
odvzem dovoljenja Banke Slovenije za opravljanje plačilnih storitev kot
plačilna institucija.
(3) Za potrebe nadzora nad plačilno
institucijo lahko Banka Slovenije zahteva ustrezna poročila in informacije od
zastopnikov plačilne institucije in zunanjih izvajalcev plačilne institucije in
opravi pregled njihovega poslovanja.
(4) Če je za nadzor zastopnika ali
zunanjega izvajalca plačilne institucije pristojen drug organ, opravi Banka
Slovenije pregled poslovanja tega zastopnika ali zunanjega izvajalca v
sodelovanju s tem nadzornim organom v skladu z določbami 7. podpoglavja 13.
poglavja tega zakona. Za nadzor nad zastopniki in zunanjimi izvajalci plačilne
institucije se smiselno uporabljajo določbe tega zakona o nadzoru nad plačilno
institucijo.
185. člen
(letno nadomestilo za nadzor)
(1) Za opravljanje nadzora nad plačilnimi
institucijami v skladu s 1. in 2. točko prvega odstavka 184. člena tega zakona
plačujejo plačilne institucije Banki Slovenije letno nadomestilo za nadzor, ki
ga glede na obseg plačilnih transakcij določa tarifa Banke Slovenije.
(2) Banka Slovenije določi nadomestilo iz
prvega odstavka tega člena največ v taki višini, da vsota nadomestil, ki jih
morajo plačati vse plačilne institucije za posamezno leto, ne preseže dejanskih
stroškov nadzora v tem letu.
(3) Če plačilna institucija ne plača
nadomestila za nadzor v posameznem letu do 30. junija naslednjega leta,
Banka Slovenije plačilni instituciji z odločbo naloži plačilo.
(4) Odločba iz tretjega odstavka tega člena
je izvršilni naslov.
1. ODDELEK 
POROČANJE NA ZAHTEVO BANKE SLOVENIJE
186. člen
(obveznost poročanja)
(1) Plačilna institucija mora na zahtevo
Banke Slovenije posredovati poročila in informacije o vseh zadevah, pomembnih
za opravljanje nadzora oziroma izvrševanje drugih pristojnosti in nalog Banke
Slovenije po tem zakonu.
(2) Poročila in informacije iz prvega
odstavka tega člena lahko Banka Slovenije zahteva tudi od članov poslovodstva
plačilne institucije in oseb, ki so v plačilni instituciji neposredno odgovorne
za vodenje poslov v zvezi s plačilnimi storitvami, in od zaposlenih v plačilni
instituciji.
(3) Banka Slovenije lahko osebe iz drugega
odstavka tega člena pozove, da o zadevah iz prvega odstavka tega člena v roku,
ki ne sme biti krajši od treh dni od dneva prejema poziva, izdelajo pisno
poročilo, ali jih povabi, da o teh zadevah podajo ustno izjavo.
2. ODDELEK 
PREGLED POSLOVANJA
187. člen
(pooblaščene osebe Banke Slovenije)
(1) Pregled poslovanja plačilne institucije
opravi strokovni delavec oziroma strokovna delavka Banke Slovenije (v
nadaljnjem besedilu: inšpektor oziroma inšpektorica Banke Slovenije), ki ga za
opravljanje pregleda pooblasti guverner oziroma guvernerka Banke Slovenije (v
nadaljnjem besedilu: guverner Banke Slovenije).
(2) Za izvajanje posameznih nalog v zvezi s
pregledi poslovanja lahko guverner Banke Slovenije pooblasti pooblaščenega
revizorja ali drugo strokovno usposobljeno osebo.
(3) Pooblaščene osebe iz drugega odstavka
tega člena imajo pri opravljanju nalog pregleda poslovanja, za katere jih je
pooblastil guverner Banke Slovenije, enake pristojnosti kakor inšpektor oziroma
inšpektorica Banke Slovenije.
188. člen
(pregled poslovanja)
(1) Plačilna institucija mora pooblaščeni
osebi Banke Slovenije na njeno zahtevo omogočiti, da opravi pregled poslovanja
na sedežu plačilne institucije in v drugih prostorih, v katerih plačilna
institucija opravlja dejavnosti in posle, v zvezi s plačilnimi storitvam in
pomožnimi storitvami.
(2) Pregled poslovanja iz prvega odstavka
tega člena opravlja Banka Slovenije praviloma ob delavnikih med 8. in 18. uro.
Kadar je zaradi obsega ali narave pregleda to potrebno, lahko Banka Slovenije
opravi pregled poslovanja tudi po 18. uri oziroma med dnevi, ki niso delavniki.
(3) Banka Slovenije mora pregled poslovanja
opravljati tako, da s tem ovira normalno poslovanje plačilne institucije samo v
taki meri, kot je nujno za dosego namena nadzora.
189. člen
(zahteva za pregled poslovanja)
(1) Zahteva za pregled poslovanja mora biti
plačilni instituciji vročena najmanj osem dni pred začetkom pregleda
poslovanja.
(2) Ne glede na prvi odstavek tega člena
lahko pooblaščena oseba Banke Slovenije zahtevo za pregled poslovanja vroči
šele ob začetku opravljanja pregleda poslovanja, če drugače ne bi bilo mogoče
doseči namena posameznega nadzora.
(3) Zahteva za pregled poslovanja mora
obsegati:
1.    
določno navedbo poslovnih knjig, poslovne dokumentacije in
administrativnih oziroma poslovnih evidenc, ki so predmet pregleda ter
2.    
navedbo poslovnih knjig, poslovne dokumentacije ter administrativnih
oziroma poslovnih evidenc, ki jih mora plačilna institucija izročiti v obliki
računalniških izpiskov oziroma kopij, in rok za predložitev.
(4) Zahteva za pregled poslovanja mora
obsegati tudi pravni pouk o pravnih posledicah, ki lahko nastopijo, če plačilna
institucija ne bo ravnala v skladu z zahtevo za pregled poslovanja oziroma
Banki Slovenije ne bo omogočila opravljanja pregleda poslovanja na način,
določen v tem zakonu.
(5) Banka Slovenije lahko med opravljanjem
pregleda poslovanja dopolni zahtevo za pregled poslovanja. Za dopolnitev
zahteve se smiselno uporabljata tretji in četrti odstavek tega člena.
190. člen
(opravljanje pregleda poslovanja)
(1) Plačilna institucija mora pooblaščeni
osebi Banke Slovenije omogočiti pregled vseh poslovnih knjig, poslovne
dokumentacije, administrativnih oziroma poslovnih evidenc in druge
dokumentacije, ki je navedena v zahtevi za pregled poslovanja.
(2) Plačilna institucija mora pooblaščeni
osebi Banke Slovenije izročiti računalniške izpiske oziroma kopije poslovnih
knjig, poslovne dokumentacije in administrativnih oziroma poslovnih evidenc in
druge dokumentacije, ki je navedena v zahtevi za pregled poslovanja.
(3) Člani poslovodstva in osebe, ki so v
plačilni instituciji neposredno odgovorne za vodenje poslov v zvezi s
plačilnimi storitvami, in zaposleni pri plačilni instituciji morajo pooblaščeni
osebi Banke Slovenije na njeno zahtevo posredovati poročila in informacije o
vseh zadevah, pomembnih za opravljanje pregleda poslovanja.
(4) Plačilna institucija mora pooblaščenim
osebam Banke Slovenije zagotoviti ustrezne prostore, v katerih lahko nemoteno
in brez prisotnosti drugih oseb opravijo pregled poslovanja.
(5) Plačilna institucija mora zagotoviti,
da so v času, v katerem pooblaščene osebe Banke Slovenije opravljajo pregled
poslovanja v prostorih iz prvega odstavka 188. člena tega zakona, v teh
prostorih prisotne pooblaščene osebe plačilne institucije, ki lahko na zahtevo
pooblaščenih oseb Banke Slovenije dajo ustrezna pojasnila v zvezi s poslovnimi
knjigami, poslovno dokumentacijo, poslovnimi dogodki in administrativnimi
oziroma poslovnimi evidencami, ki so predmet pregleda.
191. člen
(pogoji za pregled računalniško vodenih
poslovnih knjig in evidenc)
(1) V primeru, ko plačilna institucija
računalniško obdeluje podatke oziroma računalniško vodi poslovne knjige in
druge evidence, mora pooblaščeni osebi Banke Slovenije zagotoviti ustrezne
pripomočke za pregled poslovnih knjig in evidenc ter preizkušanje ustreznosti
računalniško obravnavanih podatkov.
(2) Plačilna institucija mora pooblaščeni
osebi Banke Slovenije izročiti dokumentacijo, iz katere je razviden popolni
opis dela računovodskega sistema. Iz dokumentacije morajo biti razvidni
podsistemi in datoteke računovodskega sistema. Dokumentacija mora zagotavljati
vpogled v:
1.    
računalniško rešitev,
2.    
postopke v okviru računalniške rešitve,
3.    
kontrole, ki zagotavljajo pravilno in zanesljivo obdelavo podatkov,
4.    
kontrole, ki preprečujejo nepooblaščeno dodajanje, spreminjanje ali
brisanje hranjenih računalniških zapisov.
(3) Vsaka sprememba računalniške rešitve
(računalniških programov) iz prvega odstavka tega člena mora biti dokumentirana
v časovnem zaporedju nastanka spremembe, skupaj z datumom spremembe. Iz
dokumentacije mora biti razvidna tudi vsaka sprememba oblike datotek.
3. ODDELEK 
PRIPOROČILA IN OPOZORILA
192. člen
(priporočila in opozorila)
(1) Če pooblaščena oseba Banke Slovenije
pri pregledu poslovanja ugotovi nesmotrnosti ali nedoslednosti pri poslovanju
plačilne institucije, ki nimajo značilnosti kršitve predpisov iz prvega
odstavka 183. člena tega zakona, Banka Slovenije izda ustrezna priporočila za
izboljšanje poslovanja plačilne institucije.
(2) Če pooblaščena oseba Banke Slovenije
pri pregledu poslovanja ugotovi kršitve predpisov iz prvega odstavka 183. člena
tega zakona, vendar te kršitve po svojih značilnostih in obsegu nimajo
pomembnih učinkov, lahko Banka Slovenije plačilni instituciji namesto odredbe o
odpravi kršitev izda opozorilo, v katerem jo opozori na te kršitve (v
nadaljnjem besedilu: opozorilo).
(3) Z opozorilom lahko Banka Slovenije
plačilni instituciji naloži odpravo ugotovljenih kršitev in določi rok za
njihovo odpravo. Če plačilna institucija v določenem roku ne odpravi kršitev,
ji Banka Slovenije izda ustrezno odredbo o odpravi kršitev.
4. ODDELEK 
ODPRAVA KRŠITEV
193. člen
(odredba o odpravi kršitev)
(1) Če Banka Slovenije pri opravljanju
nadzora ugotovi kršitve predpisov iz prvega odstavka 183. člena tega zakona ali
če plačilna institucija ne ravna skladno s prvim odstavkom 186. člena tega
zakona, plačilni instituciji z odredbo naloži, da kršitve odpravi ali da opravi
ali opusti določena dejanja (v nadaljnjem besedilu: odprava kršitev).
(2) Če Banka Slovenije ugotovi kršitve pri
vodenju poslovnih knjig oziroma administrativnih in drugih evidenc, ki jih mora
voditi plačilna institucija, oziroma druge pomembnejše kršitve pri poslovanju
plačilne institucije, lahko plačilni instituciji z odredbo o odpravi kršitev
naloži tudi, da o odpravi kršitev predloži poročilo s pozitivnim mnenjem
pooblaščenega revizorja, da so ugotovljene kršitve odpravljene.
(3) V odredbi o odpravi kršitev določi
Banka Slovenije rok za odpravo kršitev.
194. člen
(poročilo o odpravi kršitev)
(1) Plačilna institucija mora v roku,
določenem z odredbo o odpravi kršitev, odpraviti ugotovljene kršitve in Banki
Slovenije dostaviti poročilo, v katerem opiše ukrepe za odpravo kršitev (v
nadaljnjem besedilu: poročilo o odpravi kršitev).
(2) K poročilu o odpravi kršitev je treba
priložiti listine in druge dokaze, iz katerih izhaja, da so bile ugotovljene
kršitve odpravljene, in v primeru iz drugega odstavka 193. člena tega zakona
tudi poročilo pooblaščenega revizorja o odpravi kršitev.
(3) Če je poročilo o odpravi kršitev
nepopolno oziroma iz poročila in priloženih dokazov ne izhaja, da so
ugotovljene kršitve odpravljene, Banka Slovenije plačilni instituciji z odredbo
naloži dopolnitev poročila in ji določi rok za dopolnitev (v nadaljnjem
besedilu: odredba o dopolnitvi poročila o odpravi kršitev).
(4) Če iz poročila o odpravi kršitev in
priloženih dokazov izhaja, da so bile kršitve odpravljene, izda Banka Slovenije
odločbo, s katero ugotovi, da so bile kršitve odpravljene (v nadaljnjem besedilu:
odločba o odpravi kršitev).
(5) Banka Slovenije lahko pred izdajo
odločbe o odpravi kršitev opravi ponoven pregled poslovanja v obsegu, potrebnem
za ugotovitev, ali so kršitve odpravljene. Če plačilna institucija pred koncem
pregleda poslovanja odpravi kršitve, ki so bile ugotovljene med pregledom,
Banka Slovenije izda odločbo o odpravi kršitev, ne da bi prej izdala odredbo o
odpravi kršitev.
(6) Banka Slovenije mora odredbo o
dopolnitvi poročila o odpravi kršitev ali odločbo o odpravi kršitev izdati v
dveh mesecih po prejemu poročila o odpravi kršitev, sicer se šteje, da so bile
kršitve odpravljene.
5. ODDELEK 
POSEBNI UKREPI
195. člen
(posebni ukrepi)
(1) Banka Slovenije lahko za zagotovitev
skladnosti poslovanja plačilne institucije s tem zakonom in predpisi, izdanimi
na njegovi podlagi, odredi naslednje posebne ukrepe:
1.    
odredi organu plačilne institucije ali osebam, ki so po zakonu ali po
aktih plačilne institucije pristojne za imenovanje članov poslovodstva oziroma
oseb, ki so neposredno odgovorne za vodenje poslov v zvezi s plačilnimi
storitvami, da zamenja člana poslovodstva oziroma osebo, ki je neposredno
odgovorna za vodenje poslov v zvezi s plačilnimi storitvami, če preneha
izpolnjevati pogoje iz 26. člena tega zakona ali jih ne izpolnjuje, če je na
novo imenovan,
2.    
odredi kvalificiranemu imetniku zmanjšanje njegovega poslovnega deleža,
delnic ali drugih pravic v plačilni instituciji pod kvalificirani delež, če
preneha izpolnjevati pogoj iz drugega odstavka 27. člena tega zakona ali ga ne
izpolnjuje, če je na novo pridobil kvalificirani delež,
3.    
odredi plačilni instituciji zvišanje kapitalske zahteve, izračunane po
metodi, ki jo mora uporabljati skladno z odločbo Banke Slovenije iz drugega ali
petega odstavka 46. člena tega zakona,
4.    
odredi hibridni plačilni instituciji, da za namen opravljanja plačilnih
storitev ustanovi ločeno pravno osebo.
(2) Banka Slovenije lahko z odredbo iz 3.
točke prvega odstavka tega člena odredi zvišanje kapitalske zahteve za največ
20%. Pri odločanju upošteva Banka Slovenije kvaliteto sistema upravljanja s
tveganji, podatkovnih zbirk o izgubah in sistema notranjih kontrol plačilne
institucije. Z odredbo iz 3. točke prvega odstavka tega člena Banka Slovenije
določi tudi ukrepe, ki jih mora izpolniti plačilna institucija, da bi zanjo
prenehalo veljati izredno zvišanje kapitalske zahteve.
(3) Banka Slovenije izda odredbo iz 4.
točke prvega odstavka tega člena, če oceni, da je ali bi lahko bila zaradi
dejavnosti hibridne plačilne institucije, ki niso plačilne storitve, verjetno ogrožena
finančna stabilnost hibridne plačilne institucije ali oteženo izvajanje nadzora
nad hibridno plačilno institucijo v skladu z določbami tega zakona in če oceni,
da bodo z ustanovitvijo ločene pravne osebe te okoliščine odpravljene.
(4) Za odreditev posebnih ukrepov na
podlagi tega člena se smiselno uporabljajo določbe 4. oddelka 2. podpoglavja
13. poglavja tega zakona o odreditvi odprave kršitev. Pri smiselni uporabi
določb 4. oddelka 2. podpoglavja 13. poglavja tega zakona se namesto
besedila "odprava kršitev" uporablja besedilo "izvršitev
posebnih ukrepov".
6. ODDELEK 
ODVZEM DOVOLJENJA
196. člen
(odvzem dovoljenja)
(1) Banka Slovenije lahko plačilni
instituciji odvzame dovoljenje za opravljanje plačilnih storitev kot plačilna
institucija, če ugotovi:
1.    
da je bilo dovoljenje pridobljeno z navajanjem neresničnih podatkov,
2.    
da ne izpolnjuje več pogojev iz 30. člena tega zakona,
3.    
da ne ravna v skladu z odredbo o odpravi kršitev ali odredbo za izvedbo
posebnih ukrepov ali da drugače ovira opravljanje nadzora nad njenim
poslovanjem,
4.    
da bi bila z nadaljnjim opravljanjem plačilnih storitev ogrožena
stabilnost plačilnega sistema.
(2) Če plačilna institucija ne izpolnjuje
tehničnih, kadrovskih, organizacijskih oziroma drugih pogojev za opravljanje
posameznih vrst plačilnih storitev, lahko Banka Slovenije namesto odvzema
dovoljenja z odločbo plačilni instituciji prepove opravljati te plačilne
storitve. Za postopek v zvezi z izrekom prepovedi opravljanja posameznih vrst
plačilnih storitev se smiselno uporabljajo določbe zakona, ki ureja bančništvo,
glede postopka za odvzem dovoljenja za opravljanje bančnih storitev.
(3) Banka Slovenije na svoji spletni strani
objavi informacijo o odvzemu dovoljenja za opravljanje plačilnih storitev kot
plačilna institucija.
197. člen
(pogojni odvzem dovoljenja)
(1) Banka Slovenije lahko plačilni
instituciji, pri kateri so podane okoliščine iz prvega odstavka 196. člena tega
zakona, z odločbo izreče pogojni odvzem dovoljenja za opravljanje plačilnih
storitev kot plačilna institucija, če glede na okoliščine primera oceni, da je
to utemeljeno zaradi teže kršitve in da bo plačilna institucija v določenem
času te kršitve ustrezno odpravila.
(2) Banka Slovenije v odločbi za pogojni
odvzem dovoljenja izreče, da se odvzem dovoljenja ne bo izvršil, če plačilna
institucija v preizkusni dobi, ki jo določi Banka Slovenije in ki ne sme biti
krajša od šestih mesecev in ne daljša od dveh let od dneva izdaje odločbe, ne
bo storila nove kršitve, zaradi katere je mogoče odvzeti dovoljenje.
(3) Kadar Banka Slovenije izreče pogojni
odvzem dovoljenja, določi, da bo odvzem dovoljenja izvršen tudi, če plačilna
institucija v določenem roku ne odpravi kršitev, zaradi katerih ji je bil
izrečen pogojni odvzem dovoljenja ali če v določeni preizkusni dobi stori novo
kršitev, zaradi katere je mogoče odvzeti dovoljenje. Rok za odpravo kršitev
določi Banka Slovenije v mejah preizkusne dobe.
3. PODPOGLAVJE 
NADZOR NAD PLAČILNO INSTITUCIJO Z OPUSTITVIJO IN NAD DRUŽBO ZA IZDAJO
ELEKTRONSKEGA DENARJA Z OPUSTITVIJO
198. člen
(nadzor nad plačilnimi institucijami z
opustitvijo)
(1) Za nadzor nad plačilnimi institucijami
z opustitvijo se smiselno uporabljajo določbe tega zakona o nadzoru nad
plačilnimi institucijami, če ni v tem členu drugače določeno.
(2) Če Banka Slovenije ugotovi, da plačilna
institucija z opustitvijo ne izpolnjuje več pogojev iz 2. ali 3. točke drugega
odstavka 67. člena tega zakona, ji odredi poseben ukrep, da v roku 30 dni
zagotovi izpolnjevanje teh pogojev ali da v tem roku vloži zahtevo za izdajo
dovoljenja Banke Slovenije za opravljanje plačilnih storitev kot plačilna
institucija v skladu s tem zakonom.
(3) Banka Slovenije plačilni instituciji z
opustitvijo odvzame dovoljenje za opravljanje storitev denarnih nakazil kot
plačilna institucija z opustitvijo, če plačilna institucija z opustitvijo ne
ravna v skladu z odredbo za izvedbo posebnega ukrepa iz drugega odstavka tega
člena.
198.a člen
(nadzor nad družbami za izdajo
elektronskega denarja z opustitvijo)
(1) Za nadzor nad družbami za izdajo
elektronskega denarja z opustitvijo se smiselno uporabljajo določbe tega zakona
o nadzoru nad družbo za izdajo elektronskega denarja, če ni v tem členu
določeno drugače.
(2) Če Banka Slovenije ugotovi, da družba
za izdajo elektronskega denarja z opustitvijo ne izpolnjuje več pogojev iz
prvega odstavka 137.e člena tega zakona, ji odredi poseben ukrep, da v roku 30
dni zagotovi izpolnjevanje teh pogojev ali da v tem roku v skladu s 137. členom
tega zakona zaprosi za izdajo dovoljenja Banke Slovenije za izdajanje elektronskega
denarja kot družba za izdajo elektronskega denarja v skladu s tem zakonom.
(3) Banka Slovenije družbi za izdajo
elektronskega denarja z opustitvijo odvzame dovoljenje za izdajanje
elektronskega denarja kot družba za izdajo elektronskega denarja z opustitvijo,
če družba za izdajo elektronskega denarja z opustitvijo ne ravna v skladu z
odredbo za izvedbo posebnega ukrepa iz drugega odstavka tega člena.
4. PODPOGLAVJE 
NADZOR NAD DELOVANJEM PLAČILNIH SISTEMOV IN UPRAVLJAVCI PLAČILNIH SISTEMOV
199. člen
(obseg in namen nadzora nad delovanjem
plačilnih sistemov in upravljavci plačilnih sistemov)
(1) Banka Slovenije opravlja nadzor nad
delovanjem plačilnih sistemov in nad upravljavci plačilnih sistemov z namenom
preverjanja, če plačilni sistem in upravljavec plačilnega sistema izpolnjujeta
zahteve iz 11. poglavja tega zakona in predpisov, izdanih na njegovi podlagi.
(2) Banka Slovenije opravlja nadzor nad
delovanjem plačilnih sistemov z izvajanjem nadzora nad udeleženci plačilnega
sistema.
(3) Za nadzor Banke Slovenije nad
delovanjem plačilnih sistemov se smiselno uporabljajo določbe 2. podpoglavja
13. poglavja tega zakona, razen določb 5. oddelka 2. podpoglavja 13. poglavja
tega zakona. Pri smiselni uporabi določb iz prvega stavka se namesto besedila
"plačilna institucija" uporablja besedilo "udeleženec plačilnega
sistema".
(4) Za nadzor nad upravljavci plačilnih
sistemov se smiselno uporabljajo določbe 2. podpoglavja 13. poglavja tega
zakona. Pri smiselni uporabi določb iz prvega stavka se namesto pojma
"plačilna institucija" uporablja pojem "upravljavec plačilnega
sistema".
200. člen
(letno nadomestilo za nadzor nad
plačilnimi sistemi)
(1) Za opravljanje nadzora nad plačilnimi
sistemi in upravljavci plačilnih sistemov v skladu s 199. členom tega zakona
plačujejo udeleženci in upravljavci plačilnih sistemov Banki Slovenije letno
nadomestilo za nadzor, ki ga glede na obseg plačilnih transakcij v plačilnem
sistemu določi Banka Slovenije v svoji tarifi.
(2) Ne glede na prvi odstavek tega člena
letnega nadomestila za nadzor nad plačilnimi sistemi ne plačujejo:
1.    
udeleženci plačilnih sistemov, ki plačujejo letno nadomestilo za nadzor
Banke Slovenije na podlagi zakona, ki ureja bančništvo,
2.    
plačilne institucije, razen če opravljajo storitve upravljanja tega
plačilnega sistema in
3.    
državni organi in nosilci javnih pooblastil.
(3) Banka Slovenije določi nadomestilo iz
prvega odstavka tega člena največ v taki višini, da vsota nadomestil, ki jih
morajo plačati udeleženci in upravljavci plačilnih sistemov za posamezno leto,
ne preseže dejanskih stroškov nadzora nad plačilnimi sistemi v tem letu.
(4) Če udeleženec ali upravljavec
plačilnega sistema ne plača nadomestila za nadzor v posameznem letu do 30. junija
naslednjega leta, Banka Slovenije udeležencu oziroma upravljavcu z odločbo
naloži plačilo.
(5) Odločba iz četrtega odstavka tega člena
je izvršilni naslov.
5. PODPOGLAVJE 
NADZOR NAD DRUGIMI OSEBAMI
201. člen
(odredba o prenehanju opravljanja
plačilnih storitev)
(1) Če oseba v nasprotju s prepovedjo,
določeno v 18. členu tega zakona, opravlja plačilne storitve, ji Banka
Slovenije izda odredbo, s katero ji naloži, da preneha z opravljanjem teh
dejavnosti (v nadaljnjem besedilu: odredba o prenehanju opravljanja plačilnih
storitev).
(2) Banka Slovenije lahko še pred izdajo
odredbe o prenehanju opravljanja plačilnih storitev opravi pregled poslovnih
knjig in druge dokumentacije osebe in zbere druge dokaze o tem, ali oseba
opravlja plačilne storitve.
(3) V odredbi o prenehanju opravljanja
plačilnih storitev Banka Slovenije osebi naloži, da v roku, ki ne sme biti
krajši od osem in ne daljši od 15 dni, predloži poročilo, v katerem opiše
ukrepe, ki jih je opravila v zvezi s prenehanjem opravljanja plačilnih
storitev, ter dokaze, iz katerih izhaja, da je te ukrepe izvedla. V poročilu se
lahko oseba izjavi tudi o utemeljenosti razlogov za izdajo odredbe.
201.a člen
(odredba o prenehanju izdajanja
elektronskega denarja)
(1) Če oseba v nasprotju s prepovedjo,
določeno v drugem odstavku 136. člena tega zakona, izdaja elektronski denar, ji
Banka Slovenije izda odredbo, s katero ji naloži, da preneha izdajati
elektronski denar (v nadaljnjem besedilu: odredba o prenehanju izdajanja
elektronskega denarja).
(2) Banka Slovenije lahko še pred izdajo
odredbe o prenehanju izdajanja elektronskega denarja opravi pregled poslovnih
knjig in druge dokumentacije osebe ter zbere druge dokaze o tem, ali oseba
izdaja elektronski denar.
(3) Banka Slovenije v odredbi o prenehanju
izdajanja elektronskega denarja osebi naloži, da v roku, ki ne sme biti krajši
od osem in ne daljši od 15 dni, predloži poročilo, v katerem opiše ukrepe, ki
jih je opravila v zvezi s prenehanjem izdajanja elektronskega denarja, ter
dokaze, iz katerih izhaja, da je te ukrepe izvedla. V poročilu se lahko oseba
izjavi o utemeljenosti razlogov za izdajo odredbe.
202. člen
(odredba o prenehanju delovanja plačilnega
sistema in prenehanju opravljanja storitev upravljanja plačilnih sistemov)
(1) Če oseba opravlja storitve upravljanja
plačilnega sistema brez dovoljenja Banke Slovenije za opravljanje storitev
upravljanja plačilnih sistemov po tem zakonu, izda Banka Slovenije odredbo, s
katero ji naloži, da preneha z opravljanjem teh dejavnosti (v nadaljnjem
besedilu: odredba o prenehanju opravljanja storitev upravljanja plačilnega
sistema).
(2) Če osebe iz prvega odstavka 155. člena
tega zakona opravljajo poravnavo medsebojnih denarnih obveznosti v plačilnem
sistemu brez dovoljenja Banke Slovenije, izda Banka Slovenije odredbo, s katero
tem osebam naloži, da prenehajo s poravnavo medsebojnih denarnih obveznosti v
plačilnem sistemu (v nadaljnjem besedilu: odredba o prenehanju delovanja
plačilnega sistema).
(3) Za odredbo iz prvega oziroma drugega
odstavka tega člena se smiselno uporablja drugi in tretji odstavek 201. člena
tega zakona.
203. člen
(odločba o ugotovitvi razloga za
likvidacijo)
(1) Banka Slovenije lahko izda odločbo, s
katero ugotovi, da obstaja razlog za likvidacijo pravne osebe (v nadaljnjem
besedilu: odločba o ugotovitvi razloga za likvidacijo) v naslednjih primerih:
1.    
če pravna oseba ne ravna po odredbi o prenehanju opravljanja plačilnih
storitev iz 201. člena tega zakona oziroma po odredbi o prenehanju izdajanja
elektronskega denarja iz 201.a člena tega zakona,
2.    
če pravna oseba ne ravna po odredbi o prenehanju opravljanja storitev
upravljanja plačilnega sistema ali po odredbi o prenehanju delovanja plačilnega
sistema iz 202. člena tega zakona.
(2) Odločba o ugotovitvi razloga za
likvidacijo mora biti obrazložena.
(3) Na podlagi dokončne odločbe o
ugotovitvi razloga za likvidacijo začne pristojno sodišče na predlog Banke
Slovenije postopek likvidacije.
(4) Sodišče izda sklep o začetku postopka
likvidacije brez ponovnega preizkusa pogojev za začetek tega postopka v roku
treh delovnih dni od vložitve predloga iz tretjega odstavka tega člena.
(5) Proti sklepu o začetku postopka
likvidacije iz četrtega odstavka tega člena ni pritožbe.
(6) Banka Slovenije je oproščena plačila
taks v postopku likvidacije, ki ga sodišče začne na njen predlog iz tretjega
odstavka tega člena.
6. PODPOGLAVJE 
ZBIRANJE IN IZMENJAVA INFORMACIJ
204. člen
(zbiranje in obdelava informacij)
(1) Banka Slovenije je pristojna zbirati in
obdelovati informacije o dejstvih in okoliščinah, ki so pomembne za izvrševanje
njenih nalog in pristojnosti, določenih s tem zakonom.
(2) Za informacije, ki jih pridobiva iz
registrov in evidenc, ki jih vodijo sodišča in drugi državni organi ter nosilci
javnih pooblastil, je Banka Slovenije oproščena plačila sodnih in upravnih taks
ter drugih nadomestil, ki se plačujejo za posredovanje informacij.
205. člen
(varovanje zaupnih informacij)
(1) Zaposleni v Banki Slovenije, revizorji
in drugi strokovnjaki, ki so delali po pooblastilu Banke Slovenije, morajo vse
informacije, ki so jih pridobili pri opravljanju nadzora ali drugih nalog po
tem zakonu, varovati kot zaupne (v nadaljnjem besedilu: zaupne informacije).
(2) Zaupnih informacij ne smejo razkriti
nobeni drugi osebi ali državnemu organu, razen v obliki povzetka, iz katerega
ni mogoče prepoznati posameznih oseb, na katere se nanašajo.
(3) Obveznost iz prvega odstavka tega člena
ne velja:
1.    
za zaupne informacije, ki so potrebne za izvedbo kazenskega postopka ali
2.    
v primeru stečaja ali prisilne likvidacije plačilne institucije, za
zaupne informacije, ki so potrebne za uveljavljanje terjatev upnikov do plačilne
institucije in za druge potrebe v stečajnem postopku ali postopku prisilne
likvidacije ali s tema postopkoma povezanega pravdnega postopka, razen tistih,
ki se nanašajo tudi na druge osebe, ki so bile vključene v poskus finančne
reorganizacije plačilne institucije ali
3.    
v primeru stečaja ali prisilne likvidacije družbe za izdajo
elektronskega denarja, za zaupne informacije, ki so potrebne za uveljavljanje
terjatev upnikov do družbe za izdajo elektronskega denarja in za druge potrebe
v stečajnem postopku ali postopku prisilne likvidacije ali s tema postopkoma
povezanega pravdnega postopka, razen tistih, ki se nanašajo tudi na druge
osebe, ki so bile vključene v poskus finančne reorganizacije družbe za izdajo
elektronskega denarja.
(4) Obveznost varovanja zaupnih informacij
iz prvega do tretjega odstavka tega člena velja tudi za informacije, ki jih
Banka Slovenije oziroma osebe iz prvega odstavka tega člena pridobijo na
podlagi izmenjave informacij z drugimi nadzornimi organi.
206. člen
(uporaba in razkritje zaupnih informacij)
(1) Banka Slovenije lahko uporabi zaupne
informacije iz 205. člena tega zakona samo za namene izvrševanja svojih nalog
in pristojnosti na podlagi tega ali drugih zakonov in v postopkih sodnega
varstva proti odločbam, ki jih je izdala, in v drugih sodnih postopkih v zvezi
s tem.
(2) Banka Slovenije lahko posreduje zaupne
informacije naslednjim osebam:
1.    
osebam, ki jim lahko Banka Slovenije posreduje informacije, ki jih je
pridobila pri opravljanju nadzora nad bankami v skladu z zakonom, ki ureja
bančništvo,
2.    
organom Republike Slovenije ali druge države članice, ki so pristojni za
izdajo dovoljenj plačilnim institucijam in za nadzor nad plačilnimi
institucijami,
3.    
organom Republike Slovenije ali druge države članice, pristojnim za
preprečevanje pranja denarja in financiranja terorizma, 
4.    
organom Republike Slovenije ali druge države članice, pristojnim za
nadzor nad varstvom osebnih podatkov in
5.    
organom Republike Slovenije ali druge države članice, ki so pristojni za
izdajanje dovoljenj družbam za izdajo elektronskega denarja in za nadzor nad
družbami za izdajo elektronskega denarja.
(3) Oseba, ki ji Banka Slovenije razkrije
zaupne informacije v skladu z drugim odstavkom tega člena, mora te informacije
varovati kot zaupne v skladu z 205. členom tega zakona in jih sme uporabiti
samo za izvajanje svojih pristojnosti nadzora oziroma nalog v skladu s
predpisi.
(4) Banka Slovenije lahko razkrije zaupne
informacije tudi osebam iz tretje države, ki imajo položaj osebe iz prvega
odstavka tega člena, če so izpolnjeni naslednji pogoji:
1.    
če je s to tretjo državo sklenila dogovor o sodelovanju, s katerim je
dogovorjena medsebojna izmenjava informacij med osebami iz prvega odstavka tega
člena Republike Slovenije in te tretje države,
2.    
če se za osebe tretje države v tej državi uporabljajo pravila o
obveznosti varovanja zaupnih informacij, z vsebino, določeno v 205. členu tega
zakona, in
3.    
če je informacija, ki je predmet razkritja osebi tretje države,
namenjena samo potrebam izvajanja pristojnosti nadzora oziroma nalog oseb iz
drugega odstavka tega člena.
(5) Če je Banka Slovenije pridobila zaupne
informacije od nadzornega organa druge države članice ali pri opravljanju
pregleda poslovanja podružnice, zastopnika ali zunanjega izvajalca plačilne
institucije ali družbe za izdajo elektronskega denarja države članice po tem
zakonu, lahko te informacije razkrije samo s soglasjem nadzornega organa te
države članice.
7. PODPOGLAVJE 
SODELOVANJE MED NADZORNIMI ORGANI
207. člen
(sodelovanje med nadzornimi organi v
Republiki Sloveniji)
(1) Banka Slovenije in organi Republike
Slovenije, ki so pristojni za nadzor nad ponudniki plačilnih storitev, morajo
na zahtevo posameznega nadzornega organa, posredovati temu organu vse zahtevane
podatke glede ponudnika plačilnih storitev, ki jih ta organ potrebuje v
postopku izdaje dovoljenja, izvajanja nadzora ali pri odločanju o drugih
posamičnih zadevah v skladu s svojimi pristojnostmi.
(2) Nadzorni organi iz prvega odstavka tega
člena morajo drug drugega na lastno pobudo obveščati o nepravilnostih ali
drugih okoliščinah, ki jih ugotovijo pri opravljanju nadzora ali drugih svojih
nalog in pristojnosti, če so te ugotovitve pomembne tudi za delo drugih
nadzornih organov.
208. člen
(sodelovanje z nadzornimi organi držav
članic)
(1) Banka Slovenije mora sodelovati z
nadzornimi organi drugih držav članic in po potrebi z Evropsko centralno banko,
nacionalnimi centralnimi bankami držav članic in drugimi organi držav članic,
pristojnimi za izvajanje predpisov, ki se uporabljajo za ponudnike plačilnih
storitev.
(2) Banka Slovenije mora nadzornemu organu
države članice na njegovo zahtevo posredovati vse ustrezne informacije, ki so
potrebne za izvajanje nalog nadzora tega nadzornega organa. Banka Slovenije
nadzornemu organu države članice na lastno pobudo posreduje vse informacije, ki
so ključne za izvajanje nalog nadzora tega nadzornega organa.
(3) Informacija se šteje za ključno po
drugem odstavku tega člena, če bi lahko imela pomemben vpliv za oceno finančne
trdnosti nadzorovane finančne družbe druge države članice.
209. člen
(sodelovanje pri opravljanju nadzora nad
podružnico, zastopnikom in zunanjim izvajalcem plačilne institucije v državi
gostiteljici)
(1) Banka Slovenije mora pri opravljanju
nadzora nad podružnicami, zastopniki in zunanjimi izvajalci plačilne
institucije v državi gostiteljici sodelovati s pristojnim nadzornim organom
države gostiteljice.
(2) Banka Slovenije predhodno obvesti
pristojni nadzorni organ države gostiteljice, kadar namerava opraviti pregled
poslovanja podružnice, zastopnika ali zunanjega izvajalca plačilne institucije
na območju te države članice.
(3) Banka Slovenije posreduje nadzornemu
organu države gostiteljice na njegovo zahtevo vse potrebne informacije o
dejstvih in okoliščinah, ki jih ugotovi pri opravljanju nadzora nad podružnico,
zastopnikom ali zunanjim izvajalcem plačilne institucije v državi gostiteljici,
zlasti o ugotovljenih oziroma domnevnih kršitvah.
(4) Banka Slovenije lahko zaprosi pristojni
nadzorni organ države gostiteljice, da opravi pregled poslovanja podružnice,
zastopnika ali zunanjega izvajalca plačilne institucije v tej državi
gostiteljici, če se s tem postopek nadzora pospeši oziroma poenostavi oziroma
če je to v skladu z interesi učinkovitosti, enostavnosti, hitrosti oziroma
manjših stroškov postopka. Pod enakimi pogoji se lahko pooblaščene osebe Banke
Slovenije udeležijo nadzora, ki ga izvaja pristojni nadzorni organ države
gostiteljice.
210. člen
(sodelovanje pri opravljanju nadzora nad
podružnico, zastopnikom ali zunanjim izvajalcem plačilne institucije države
članice v Republiki Sloveniji)
(1) Banka Slovenije mora sodelovati s
pristojnim nadzornim organom države članice pri opravljanju nadzora nad
podružnicami, zastopniki in zunanjimi izvajalci plačilne institucije te države
članice na območju Republike Slovenije.
(2) Banka Slovenije posreduje pristojnemu
nadzornemu organu države članice na njegovo zahtevo vse potrebne informacije o
dejstvih in okoliščinah, ki jih ugotovi v zvezi z delovanjem podružnice,
zastopnika ali zunanjega izvajalca plačilne institucije države članice v
Republiki Sloveniji, zlasti o ugotovljenih kršitvah oziroma domnevnih kršitvah.
(3) Nadzorni organ države članice oziroma
osebe, ki jih je pooblastil, lahko na območju Republike Slovenije opravijo
pregled poslovanja podružnice, zastopnika ali zunanjega izvajalca plačilne
institucije te države članice. O nameravanem pregledu poslovanja mora nadzorni
organ države članice predhodno obvestiti Banko Slovenije.
(4) V primeru iz tretjega odstavka tega
člena ima nadzorni organ države članice oziroma osebe, ki jih pooblasti, pri
izvedbi pregleda poslovanja enake pristojnosti kakor Banka Slovenije pri
opravljanju nadzora nad plačilno institucijo.
(5) Banka Slovenije mora na zahtevo
pristojnega nadzornega organa države članice opraviti pregled poslovanja
podružnice, zastopnika ali zunanjega izvajalca plačilne institucije te države
članice na območju Republike Slovenije. Nadzorni organ države članice se lahko,
če tako zahteva, udeleži pregleda poslovanja iz prvega stavka tega odstavka.
211. člen
(pristojnosti organov v zvezi s
preprečevanjem pranja denarja in financiranja terorizma ter varstva osebnih
podatkov)
Določbe tega zakona ne posegajo v
obveznosti in pristojnosti nadzornih organov na podlagi zakona, ki ureja
preprečevanje pranja denarja in financiranja terorizma.
14. POGLAVJE 
POSTOPEK ODLOČANJA BANKE SLOVENIJE V POSAMIČNIH ZADEVAH
212. člen
(uporaba določb o postopku)
Banka Slovenije odloča v posamičnih
zadevah, za katere je pristojna po tem zakonu, po postopkih, določenih za
odločanje Banke Slovenije v posamičnih zadevah v skladu z zakonom, ki ureja
bančništvo, razen če je v tem poglavju za posamezno vrsto postopka izrecno
določeno drugače.
1. PODPOGLAVJE 
POSTOPEK ODLOČANJA O IZDAJI DOVOLJENJ
213. člen
(rok za odločitev in rok za izdajo sklepa o
odpravi pomanjkljivosti)
(1) Banka Slovenije mora odločiti o zahtevi
za izdajo dovoljenja, za katero je pristojna na podlagi tega zakona, v roku
treh mesecev od prejema zahteve za izdajo dovoljenja.
(2) Ne glede na prvi odstavek tega člena
mora Banka Slovenije odločiti o zahtevi za izdajo dovoljenja za oblikovanje
plačilnega sistema, dovoljenja za opravljanje storitev upravljanja plačilnega
sistema in dovoljenja za spremembo pravil plačilnega sistema v roku šestih
mesecev od prejema zahteve za izdajo dovoljenja.
(3) Če zahteva za izdajo dovoljenja, ki ga
izdaja Banke Slovenije na podlagi tega zakona, ne izpolnjuje procesnih
predpostavk za odločanje v skladu z zakonom, ki ureja bančništvo, izda Banka
Slovenije sklep o odpravi pomanjkljivosti v roku enega meseca od prejema
zahteve.
2. PODPOGLAVJE 
POSTOPEK ODLOČANJA O VPISU IN IZBRISU PODRUŽNICE ALI ZASTOPNIKA V REGISTRU
PLAČILNIH INSTITUCIJ
214. člen
(uporaba določb o postopku odločanja o
izdaji dovoljenj)
(1) Za odločanje Banke Slovenije o zahtevi
za vpis podružnice ali zastopnika v register plačilnih institucij po 71. in 72.
členu tega zakona se smiselno uporabljajo določbe tega zakona o postopku
odločanja Banke Slovenije o izdaji dovoljenja, razen če je v 2. podpoglavju 14.
poglavja tega zakona določeno drugače.
(2) Za odločanje Banke Slovenije o izbrisu
podružnice po 2. točki drugega odstavka ali po tretjem odstavku 73. člena tega
zakona in o izbrisu zastopnika po 2. točki četrtega odstavka 73. člena tega
zakona se smiselno uporabljajo določbe tega zakona o postopku za odvzem
dovoljenja Banke Slovenije za opravljanje plačilnih storitev kot plačilna
institucija.
(3) Pri smiselni uporabi določb tega zakona
na podlagi prvega in drugega odstavka tega člena se namesto besedila
"izdaja dovoljenja" uporablja besedilo "vpis podružnice ali
zastopnika v register plačilnih institucij" in namesto besedila
"odvzem dovoljenja" se uporablja besedilo "izbris podružnice ali
zastopnika iz registra plačilnih institucij".
215. člen
(postopek odločanja o zahtevi za vpis
podružnice ali zastopnika plačilne institucije ter postopek izbrisa v registru
plačilnih institucij)
(1) Banka Slovenije mora odločiti o zahtevi
za vpis podružnice ali zastopnika plačilne institucije v register plačilnih
institucij v roku enega meseca od prejema zahteve. Če zahteva za vpis ne
izpolnjuje procesnih predpostavk za odločanje, izda Banka Slovenije sklep o
odpravi pomanjkljivosti v roku osmih dni od prejema zahteve.
(2) Če Banka Slovenije ugodi zahtevi za
vpis podružnice ali zastopnika, ne izda odločbe ampak vpiše podružnico ali
zastopnika v register plačilnih institucij in o vpisu obvesti plačilno
institucijo in zastopnika.
(3) Banka Slovenije začne postopek za
izbris podružnice ali zastopnika iz registra plačilnih institucij, če iz
podatkov, s katerimi razpolaga, izhaja utemeljen sum, da je podan kateri od
razlogov za izbris podružnice ali zastopnika iz registra plačilnih institucij
iz 73. člena tega zakona.
3. PODPOGLAVJE 
POSTOPEK NADZORA
216. člen
(postopek nadzora)
(1) V postopku nadzora se ne uporabljajo
določbe zakona, ki ureja splošni upravni postopek, o zapisniku.
(2) Če Banka Slovenije pri pregledu
poslovanja nad plačilno institucijo v skladu s tem zakonom ne ugotovi kršitve
predpisov iz prvega odstavka 183. člena tega zakona, s sklepom ustavi postopek
pregleda poslovanja.
217. člen
(odredba o odpravi kršitev)
(1) Določbe zakona, ki ureja bančništvo, o
postopku z odredbo o odpravi kršitev se uporabljajo za postopek z odredbo o
odpravi kršitev iz 4. oddelka 2. podpoglavja 13. poglavja tega zakona.
(2) Določbe zakona, ki ureja bančništvo, o
postopku z odredbo o odpravi kršitev se smiselno uporabljajo za postopek z
odredbo o izvedbi posebnih ukrepov iz 195. člena tega zakona, za postopek z
odredbo o prenehanju opravljanja plačilnih storitev iz 201. člena tega zakona
ter za postopek z odredbo o prenehanju opravljanja storitev upravljanja
plačilnega sistema in odredbo o prenehanju delovanja plačilnega sistema iz 202.
člena tega zakona.
15. POGLAVJE 
IZVENSODNO REŠEVANJE SPOROV
218. člen
(postopek izvensodnega
reševanja sporov v zvezi s plačilnimi storitvami in izdajanjem elektronskega
denarja)
(1) Ponudnik
plačilnih storitev zagotovi postopek izvensodnega reševanja sporov s potrošniki
v zvezi z opravljanjem plačilnih storitev, zagotavljanjem primerljivosti
nadomestil, povezanih s plačilnimi računi, zamenjavo plačilnih računov in
zagotavljanjem dostopa do osnovnih plačilnih računov po tem zakonu ter v zvezi
z domnevnimi kršitvami obveznosti ponudnika plačilnih storitev po Uredbi
924/2009/ES in Uredbi 260/2012/EU pred neodvisnim subjektom, ki izpolnjuje
pogoje in zagotavlja postopek v skladu z določbami zakona, ki ureja izvensodno
reševanje potrošniških sporov. Na enak način se zagotavlja tudi postopek
izvensodnega reševanja sporov s prejemniki plačila v zvezi z domnevnimi
kršitvami obveznosti ponudnikov plačilnih storitev po Uredbi 2015/751/EU.
(2) Sodelovanje ponudnika plačilnih
storitev v postopku, ki ga sproži potrošnik pred neodvisnim izvajalcem
izvensodnega reševanja potrošniških sporov, je obvezno.
(3) Izvajalec izvensodnega reševanja
potrošniških sporov sodeluje z organi, ki so v drugih državah članicah
pristojni za izvensodno reševanje sporov v zvezi z opravljanjem plačilnih
storitev, če reševanje posameznega spora sodi tudi v pristojnost takega organa
druge države članice.
(4) Ponudnik plačilnih storitev potrošniku
ne sme zaračunati posebnih nadomestil v zvezi s postopkom izvensodnega
reševanja spora glede opravljanja plačilnih storitev.
(5) Prvi do četrti odstavek tega člena se
ne uporabljajo za Upravo Republike Slovenije za javna plačila ter druge države
organe in organe samoupravnih lokalnih skupnosti, kadar opravljajo plačilne
storitve v okviru svojih izključnih pristojnosti na podlagi posebnega zakona.
(6) Prvi do četrti odstavek tega člena se
smiselno uporabljajo tudi za izdajatelje elektronskega denarja v zvezi z
njihovimi dolžnostmi glede izdajanja in unovčevanja elektronskega denarja.
16. POGLAVJE 
POROČANJE
219. člen
(obveznost poročanja ponudnikov plačilnih
storitev)
(1) Ponudniki plačilnih storitev, ki vodijo
transakcijske račune imetnikov, ki so vpisani v Poslovni register Republike
Slovenije v skladu z zakonom, ki ureja Poslovni register Republike Slovenije,
za davčne, statistične in druge z zakoni predpisane namene zbirajo podatke o
dospelih neporavnanih obveznostih teh imetnikov ter o prometu in stanjih na
njihovih transakcijskih računih.
(2) Ponudniki
plačilnih storitev posredujejo podatke iz prejšnjega odstavka Finančni upravi
Republike Slovenije in Agenciji.
(3) Agencija predpiše vsebino, način in
roke zbiranja in posredovanja podatkov iz prvega odstavka tega člena, ob
predhodnem soglasju ministra, pristojnega za finance. Po prejemu soglasja
Agencija posreduje predpis iz tega odstavka v objavo v Uradni list Republike
Slovenije.
17. POGLAVJE 
KAZENSKE DOLOČBE
220. člen
(kršitve ponudnikov plačilnih storitev)
(1) Z globo od 2.500 do 80.000 eurov se za
prekršek kaznuje ponudnik plačilnih storitev, ki pri opravljanju plačilnih
storitev v Republiki Sloveniji:
1.    
zaračuna uporabniku nadomestila v nasprotju s 75. členom tega zakona,
2.    
uporabniku pred sklenitvijo okvirne pogodbe o plačilnih storitvah ne
zagotovi splošnih informacij iz 79. člena tega zakona ali jih ne zagotavlja na
način iz 80. člena tega zakona,
3.    
uporabniku ne zagotovi splošnih informacij in določil okvirne pogodbe v
skladu z 81. členom tega zakona,
4.    
uporabniku ne zagotovi informacij o posamezni plačilni transakciji v
skladu z 82., 83. ali 84. členom tega zakona,
5.    
zaračuna uporabniku nadomestila v primeru odpovedi okvirne pogodbe v
nasprotju z drugim in tretjim odstavkom 87. člena tega zakona ali drugim
odstavkom 88. člena tega zakona,
6.    
uporabniku v zvezi z okvirno pogodbo o plačilnem instrumentu za plačila
majhnih vrednosti ne zagotovi informacij o glavnih značilnostih plačilne
storitve v skladu s prvim odstavkom 90. člena tega zakona,
7.    
uporabniku ne zagotovi informacij o posamezni plačilni transakciji v
zvezi s plačilnimi instrumenti za plačila majhnih vrednosti v skladu z 91.
členom tega zakona,
8.    
uporabniku pred sklenitvijo pogodbe o izvršitvi enkratne plačilne
transakcije ne zagotovi splošnih informacij v skladu z 92. členom tega zakona,
9.    
plačniku ne zagotovi informacij o posamezni plačilni transakciji po
prejemu plačilnega naloga na podlagi pogodbe o enkratni plačilni transakciji v
skladu s 93. členom tega zakona, ali ne zagotovi prejemniku plačila informacij
o posamezni plačilni transakciji po izvršitvi plačilne transakcije na podlagi
pogodbe o enkratni plačilni transakciji v skladu s 94. členom tega zakona,
10.  uporabnika
pred odreditvijo plačilne transakcije ne obvesti o posebnem nadomestilu, ki ga
zaračunava za uporabo določenega plačilnega instrumenta (drugi odstavek 97.
člena tega zakona),
11.  uporabniku,
ki je potrošnik, pred sklenitvijo pogodbe o plačilnih storitvah na daljavo ne
zagotovi predhodnih informacij v skladu s 100. členom tega zakona,
12.  uporabniku,
ki je potrošnik, pred sklenitvijo pogodbe o enkratni plačilni transakciji ne
zagotovi predhodnih informacij v skladu s 101. členom tega zakona,
13.  ne
izvrši plačilne transakcije po prejemu plačilnega naloga (104. člen tega
zakona),
14.  ne
obvesti uporabnika o zavrnitvi izvršitev plačilnega naloga (prvi in drugi
odstavek 105. člena tega zakona),
15.  uporabniku
ne omogoči preklica plačilnega naloga v skladu z 106. in 107. členom tega
zakona,
16.  zaračuna
uporabniku nadomestila za izvršitev plačilne transakcije v nasprotju s prvim
ali drugim odstavkom 109. člena tega zakona,
17.  ne
zagotovi prenosa celotnega zneska plačilne transakcije v skladu s tretjim
odstavkom 109. člena tega zakona oziroma v primeru dogovora iz četrtega
odstavka 109. člena tega zakona ne obvesti uporabnika o celotnem znesku
plačilne transakcije in nadomestil, ki jih je odtegnil,
18.  prejemniku
plačila prepreči ali ga kakor koli drugače omejuje, da od plačnika zahteva
plačilo nadomestila ali mu ponudi znižanje za uporabo določenega plačilnega
instrumenta (110. člen tega zakona),
19.  ne
izvrši plačilne transakcije v predpisanem roku (111. člen tega zakona),
20.  ne
posreduje plačilnega naloga, ki ga je odredil prejemnik plačila ali plačnik
preko prejemnika plačila, plačnikovemu ponudniku plačilnih storitev v
dogovorjenih rokih tako, da je na dogovorjeni dan zapadlosti mogoče izvršiti
plačilno transakcijo (112. člen tega zakona),
21.  ne
omogoči uporabniku razpolagati z denarnimi sredstvi na plačilnem računu in ne
zagotovi ustreznega datuma valute odobritve ali obremenitve plačilnega računa
(113., 114. in 115. člen tega zakona),
22.  ne
izpolni zahtev v zvezi varno uporabo plačilnega instrumenta (prvi in drugi
odstavek 117. člena tega zakona),
23.  ne
zagotovi sredstev, ki uporabniku na njegovo zahtevo omogočajo, da dokaže
posredovanje obvestila o izgubljenem, ukradenem ali zlorabljenem plačilnem
instrumentu, ali jih ne zagotavlja v zahtevanem obdobju (tretji odstavek 117.
člena tega zakona),
24.  ne
povrne zneska neodobrenih oziroma nepravilno izvršenih plačilnih transakcija in
pripadajočih nadomestil oziroma obresti v skladu s 119., 120, 122. oziroma 123.
členom tega zakona,
25.  ne
zagotovi uporabniku popravka neodobrene oziroma nepravilno izvršene plačilne
transakcije v skladu s 130. členom tega zakona,
26.  ne
povrne uporabniku zneska odobrene in pravilno izvršene plačilne transakcije v
skladu s 131. členom tega zakona,
27.  ne
vzpostavi postopka oziroma pravil za izvensodno reševanje sporov v zvezi z
opravljanjem plačilnih storitev ali če tak postopek oziroma pravila ne
izpolnjujejo zahtev iz 218. člena tega zakona,
28.  potrošniku
pred sklenitvijo okvirne pogodbe ne zagotovi dokumenta z informacijami o
nadomestilih iz prvega odstavka 137.h člena tega zakona,
29.  potrošniku
dokumenta z informacijami o nadomestilih ne zagotovi na način ali v obliki iz
drugega, tretjega in četrtega odstavka 137.h člena tega zakona,
30.  v
dokumentu z informacijami o nadomestilih ne zagotovi, da dokument razkriva
nadomestila v skladu s petim odstavkom 137.h člena tega zakona,
31.  potrošniku
ne da na voljo glosarja v skladu s prvim, šestim, sedmim in osmim odstavkom
137.h člena tega zakona,
32.  potrošniku
dokumenta z informacijami o nadomestilih ali glosarja ne da na voljo na način
ali v obliki v skladu z devetim odstavkom 137.h člena tega zakona,
33.  potrošniku
ne zagotovi obračuna nadomestil v skladu s 137.i členom tega zakona,
34.  v
svojih pogodbah s potrošniki in pri oglaševanju za potrošnike ne uporablja
standardiziranih izrazov s seznama najbolj reprezentativnih storitve v skladu s
137.j členom tega zakona,
35.  potrošnika
ne obvesti, ali lahko pogodbo za odprtje plačilnega računa sklene ločeno
oziroma ne zagotovi ločeno informacij o nadomestilih, v skladu s 137.l členom
tega zakona,
36.  potrošniku
ne omogoči zamenjave plačilnega računa v skladu s prvim odstavkom 137.m člena
tega zakona,
37.  kot
prejemni ponudnik plačilnih storitev na zahtevo potrošnika ne začne postopka
zamenjave v skladu z drugim odstavkom 137.m člena tega zakona,
38.  kot
prejemni ponudnik plačilnih storitev ne izvede nalog iz petega odstavka 137.m
člena tega zakona oziroma jih ne izvede pravočasno,
39.  kot
prenosni ponudnik plačilnih storitev ne izvede nalog iz šestega odstavka 137.m
člena tega zakona oziroma jih ne izvede pravočasno,
40.  kot
prejemni ponudnik plačilnih storitev ne izvede nalog iz sedmega odstavka 137.m
člena tega zakona oziroma jih ne izvede pravočasno,
41.  kot
prejemni ponudnik plačilnih storitev ne obvesti potrošnika v skladu z osmim
odstavkom 137.m člena tega zakona,
42.  kot
prenosni ponudnik plačilnih storitev blokira plačilni račun pred datumom,
določenim v pooblastilu potrošnika, v nasprotju z devetim odstavkom 137.m člena
tega zakona,
43.  potrošniku,
ki mu sporoči, da želi odpreti plačilni račun pri ponudniku plačilnih storitev
v drugi državi članici, ne zagotovi vseh informacij oziroma ne izvede vseh
aktivnosti v skladu s 137.n členom tega zakona,
44.  kot
prenosni ali prejemni ponudnik plačilnih storitev potrošniku ne posreduje
njegovih osebnih podatkov in informacij v skladu s prvim odstavkom 137.o člena
tega zakona,
45.  kot
prenosni ponudnik potrošniku ali prejemnemu ponudniku plačilnih storitev ne
posreduje brezplačno informacij, ki jih prejemni ponudnik plačilnih storitev
zahteva v skladu s 1. točko šestega odstavka 137.m člena tega zakona (drugi
odstavek 137.o člena tega zakona),
46.  kot
prenosni ponudnik plačilnih storitev potrošniku za zaprtje plačilnega računa
zaračuna nadomestilo v nasprotju s tretjim odstavkom 137.o člena tega zakona,
47.  kot
prenosni ali prejemni ponudnik plačilnih storitev potrošniku zaračuna
nadomestilo v nasprotju s četrtim odstavkom 137.o člena tega zakona,
48.  potrošniku
nemudoma ne povrne finančne izgube v skladu s 137.p členom tega zakona,
49.  potrošniku
ne da na voljo informacij v skladu s 137.r členom tega zakona,
50.  ne
spoštuje načela prepovedi razlikovanja iz 137.s člena tega zakona,
51.  potrošnikom
ne ponuja osnovnega plačilnega računa v skladu 137.š členom tega zakona,
52.  prošnje
potrošnika za odprtje osnovnega plačilnega računa ne obravnava pravočasno v
skladu s četrtim odstavkom 137.š člena tega zakona,
53.  ne
zavrne prošnje potrošnika za odprtje osnovnega plačilnega računa v skladu s
šestim odstavkom 137.š člena tega zakona,
54.  zavrne
prošnjo potrošnika za odprtje osnovnega plačilnega računa v nasprotju s sedmim
odstavkom 137.š člena tega zakona,
55.  potrošnika
v primeru zavrnitve prošnje za odprtje osnovnega plačilnega računa ne obvesti o
zavrnitvi prošnje v skladu z osmim odstavkom 137.š člena tega zakona,
56.  potrošnika
ne obvesti v skladu z devetim odstavkom 137.š člena tega zakona,
57.  odprtje
osnovnega plačilnega računa pogojuje z nakupom dodatnih storitev ali delnic
banke v nasprotju z desetim odstavkom 137.š člena tega zakona,
58.  v
okviru osnovnega plačilnega računa ne zagotavlja katere od storitev iz prvega
odstavka 137.t člena tega zakona,
59.  osnovnega
plačilnega računa ne zagotavlja vsaj v eurih v skladu z drugim odstavkom 137.t
člena tega zakona,
60.  potrošniku
v zvezi z osnovnim plačilnim računom ne zagotavlja neomejenega števila
transakcij v skladu s tretjim odstavkom 137.t člena tega zakona,
61.  potrošniku
ne zagotovi možnosti izvrševanja plačilnih transakcij z osnovnega plačilnega
računa v skladu s četrtim odstavkom 137.t člena tega zakona,
62.  ne
ravna v skladu s petim odstavkom 137.t člena tega zakona,
63.  dostop
do osnovnega plačilnega računa ali njegovo uporabo omejuje ali pogojuje z
uporabo prekoračitve (šesti odstavek 137.t člen tega zakona),
64.  v
zvezi z osnovnim plačilnim računom zaračunava nadomestilo v nasprotju s 137.u
členom tega zakona,
65.  enostransko
prekine okvirno pogodbo za dostop do osnovnega plačilnega računa v nasprotju z
drugim odstavkom 137.v člena tega zakona,
66.  ob
odpovedi pogodbe za osnovni plačilni račun ne obvesti potrošnika v skladu s
tretjim odstavkom 137.v člena tega zakona,
67.  potrošnika
v primeru odpovedi okvirne pogodbe za dostop do osnovnega plačilnega računa ne
seznani v skladu s petim odstavkom 137.v člena tega zakona,
68.  potrošniku
ne da brezplačno na voljo lahko dostopnih informacij o posebnih značilnostih
osnovnega plačilnega računa v skladu z drugim odstavkom 137.z člena tega
zakona.
(2) Z globo od 400 do 4.000 eurov se za
prekršek kaznuje odgovorna oseba ponudnika plačilnih storitev, ki stori
prekršek iz prvega odstavka tega člena.
221. člen
(druge kršitve ponudnikov plačilnih
storitev)
(1) Z globo od 2.500 do 80.000 eurov se za
prekršek kaznuje ponudnik plačilnih storitev, ki pri opravljanju plačilnih
storitev v Republiki Sloveniji:
a1.  ne posreduje Banki Slovenije podatkov o nadomestilih
iz prvega odstavka 137.k člena tega zakona na način, v obliki in rokih,
določenih s predpisom, izdanim na podlagi drugega odstavka 137.k člena tega
zakona,
1.    
omogoči uporabniku razpolaganje z denarnimi sredstvi v nasprotju s prvim
odstavkom 140. člena tega zakona,
2.    
če nadomestilo, ki ga ponudnik plačilnih storitev zaračunava za
izvajanje rubeža in za izvrševanje prenosa denarnih sredstev ter za opravljanje
drugih dejanj na podlagi sklepa o izvršbi ali zavarovanju, ni v skladu z
zahtevo iz prvega odstavka 142. člena tega zakona,
3.    
ne zagotavlja podatkov za vzpostavitev in vodenje registra
transakcijskih računov v skladu s prvim odstavkom 144. člena tega zakona,
4.    
krši dolžnost varovanja zaupnih podatkov iz 180. člena tega zakona,
5.    
ne poroča v skladu z 219. členom tega zakona,
6.    
ne obračuna enakih nadomestil za čezmejna plačila in ustrezna nacionalna
plačila v skladu s 3. členom Uredbe 924/2009/ES ali morebitnih dodatnih
nadomestil ne zaračuna v skladu s tretjim odstavkom 4. člena Uredbe
924/2009/ES,
7.    
uporabniku ne sporoči IBAN uporabnika in BIC ponudnika plačilnih
storitev ali mu jih ne sporoči brezplačno (prvi odstavek 4. člena Uredbe
924/2009/ES),
8.    
ne obračuna pristojbin za izmenjavo za čezmejne ali nacionalne
transakcije z neposredno bremenitvijo v skladu s 6. oziroma 7. členom Uredbe
924/2009/ES,
9.    
ki ni dosegljiv za transakcije z neposredno bremenitvijo v skladu z 8.
členom Uredbe 924/2009/ES.
(2) Z globo od 400 do 4.000 eurov se za
prekršek kaznuje odgovorna oseba ponudnika plačilnih storitev, ki stori
prekršek iz prvega odstavka tega člena.
222. člen
(kršitve v zvezi z drugimi plačilnimi
transakcijami)
(1) Z globo od 2.500 do 80.000 eurov se za
prekršek kaznuje ponudnik plačilnih storitev, ki stori prekršek iz 1. do 12.
točke prvega odstavka 220. člena tega zakona v zvezi z izvrševanjem drugih
plačilnih transakcij iz 133. člena tega zakona, razen če je ponudnik pri tem
ravnal v skladu s 134. členom tega zakona.
(2) Z globo od 2.500 do 80.000 eurov se
kaznuje za prekršek ponudnik plačilnih storitev, ki v zvezi z izvršitvijo druge
plačilne transakcije:
1.    
ne izvrši plačilne transakcije v predpisanem roku (drugi odstavek 135.
člena tega zakona), razen če je izrecno dogovorjen drugačen rok,
2.    
ne omogoči uporabniku razpolaganja z denarnimi sredstvi na plačilnem
računu in ne zagotovi ustreznega datuma valute odobritve ali obremenitve
plačilnega računa (tretji odstavek 135. člena tega zakona).
(3) Z globo od 400 do 4.000 eurov se za prekršek
kaznuje odgovorna oseba ponudnika plačilnih storitev, ki stori prekršek iz
prvega ali drugega odstavka tega člena.
223. člen
(kršitve pri opravljanju plačilnih
storitev v drugi državi članici)
(1) Ponudnik plačilnih storitev s sedežem v
Republiki Sloveniji ne odgovarja za prekršek iz prvega odstavka 220. člena tega
zakona, ki ga stori v zvezi z opravljanjem plačilnih storitev preko podružnice
ali preko zastopnika v drugi državi članici.
(2) Ponudnik plačilnih storitev s sedežem v
Republiki Sloveniji se kaznuje za prekršek iz prvega odstavka 220. člena tega
zakona, ki ga stori pri neposrednem opravljanju plačilnih storitev v drugi
državi članici.
(3) Ponudnik plačilnih storitev se kaznuje
za prekršek na podlagi drugega odstavka tega člena le, če je kršitev kazniva
tudi po pravu države članice, v kateri je kršitev storjena.
(4) Ponudnik plačilnih storitev s sedežem v
Republiki Sloveniji se ne kaznuje za prekršek na podlagi drugega odstavka tega
člena, če:
1.    
je pristojni organ v državi, kjer ponudnik plačilnih storitev neposredno
opravlja plačilne storitve, že izrekel kazen ponudniku plačilnih storitev
zaradi kršitve in je bila kazen že izvršena ali je bilo v skladu z mednarodno
pogodbo odločeno, da bo izvršena v Republiki Sloveniji,
2.    
je bil v državi, kjer ponudnik plačilnih storitev neposredno opravlja
plačilne storitve, s pravnomočno odločbo oproščen ali mu je bila kazen
odpuščena, ali je izvršitev kazni zastarala,
3.    
se za kršitev po pravu države, kjer ponudnik plačilnih storitev
neposredno opravlja plačilne storitve, storilec preganja na zahtevo
oškodovanca, takšna zahteva pa ni bila vložena.
(5) Odgovorna oseba ponudnika plačilnih
storitev se kaznuje za prekršek, ki ga stori ponudnik plačilnih storitev s
sedežem v Republiki Sloveniji pri neposrednem opravljanju plačilnih storitev v
drugi državi članici, če so v zvezi s kršitvijo odgovorne osebe izpolnjeni
pogoji iz tretjega oziroma četrtega odstavka tega člena.
223.a člen
(kršitve pri izdajanju elektronskega
denarja v drugi državi članici)
(1) Izdajatelj elektronskega denarja s
sedežem v Republiki Sloveniji ne odgovarja za prekršek iz prvega odstavka 225.
člena tega zakona, ki ga stori v zvezi z izdajanjem elektronskega denarja prek
podružnice v drugi državi članici.
(2) Izdajatelj elektronskega denarja s sedežem
v Republiki Sloveniji se kaznuje za prekršek iz prvega odstavka 225. člena tega
zakona, ki ga stori pri neposrednem izdajanju elektronskega denarja v drugi
državi članici.
(3) Izdajatelj elektronskega denarja se
kaznuje za prekršek na podlagi drugega odstavka tega člena le, če je kršitev
kazniva tudi po pravu države članice, v kateri je kršitev storjena.
(4) Izdajatelj elektronskega denarja s
sedežem v Republiki Sloveniji se ne kaznuje za prekršek na podlagi drugega
odstavka tega člena, če:
1.    
je pristojni organ v državi, kjer izdajatelj elektronskega denarja
neposredno izdaja elektronski denar, že izrekel kazen izdajatelju elektronskega
denarja zaradi kršitve in je bila kazen že izvršena ali je bilo v skladu z
mednarodno pogodbo odločeno, da bo izvršena v Republiki Sloveniji,
2.    
je bil v državi, kjer izdajatelj elektronskega denarja neposredno izdaja
elektronski denar, s pravnomočno odločbo oproščen ali mu je bila kazen
odpuščena, ali je izvršitev kazni zastarala,
3.    
se za kršitev po pravu države, kjer izdajatelj elektronskega denarja
neposredno izdaja elektronski denar, storilec preganja na zahtevo oškodovanca,
takšna zahteva pa ni bila vložena.
(5) Odgovorna oseba izdajatelja
elektronskega denarja se kaznuje za prekršek, ki ga stori izdajatelj
elektronskega denarja s sedežem v Republiki Sloveniji pri neposrednem izdajanju
elektronskega denarja v drugi državi članici, če so v zvezi s kršitvijo
odgovorne osebe izpolnjeni pogoji iz tretjega oziroma četrtega odstavka tega
člena.
224. člen
(kršitve pri neposrednem opravljanju
plačilnih storitev v Republiki Sloveniji)
(1) Če ponudnik plačilnih storitev s
sedežem v drugi državi članici stori prekršek iz 220. člena tega zakona pri
neposrednem opravljanju plačilnih storitev v Republiki Sloveniji, Banka
Slovenije o ugotovljenih kršitvah obvesti nadzorni organ države sedeža po
postopku iz 7. podpoglavja 13. poglavja tega zakona.
(2) Ne glede na prvi odstavek 220. člena
tega zakona se ponudnik plačilnih storitev s sedežem v drugi državi članici, ki
stori prekršek iz 220. člena tega zakona pri neposrednem opravljanju plačilnih
storitev v Republiki Sloveniji, ne kaznuje za prekršek po tem zakonu, če
pristojni nadzorni organ države sedeža zoper tega ponudnika začne ustrezni
postopek zaradi te kršitve.
224.a člen
(kršitve pri neposrednem izdajanju
elektronskega denarja v Republiki Sloveniji)
(1) Če izdajatelj elektronskega denarja s
sedežem v drugi državi članici stori prekršek iz 225. člena tega zakona pri
neposrednem izdajanju elektronskega denarja v Republiki Sloveniji, Banka Slovenije o ugotovljenih kršitvah obvesti nadzorni organ države sedeža po postopku iz 7.
podpoglavja 13. poglavja tega zakona.
(2) Ne glede na prvi odstavek 225. člena
tega zakona se izdajatelj elektronskega denarja s sedežem v drugi državi
članici, ki stori prekršek iz 225. člena tega zakona pri neposrednem izdajanju
elektronskega denarja v Republiki Sloveniji, ne kaznuje za prekršek po tem
zakonu, če pristojni nadzorni organ države sedeža zoper tega izdajatelja začne
ustrezni postopek zaradi te kršitve.
225. člen
(kršitve izdajateljev elektronskega
denarja)
(1) Z globo od 4.000 do 100.000 eurov se za
prekršek kaznuje izdajatelj elektronskega denarja, če:
1.    
imetniku elektronskega denarja pred sklenitvijo pogodbe o izdajanju
elektronskega denarja ne posreduje informacij o pogojih unovčenja sredstev in
nadomestilih (drugi odstavek 136.a člena),
2.    
obrestuje elektronski denar v časovnem obdobju od izdaje do potrošnje
ali ponudi imetniku elektronskega denarja druge koristi, povezane s časovnim
obdobjem, v katerem imetnik hrani elektronski denar (tretji odstavek 136.a
člena),
3.    
imetniku na njegovo zahtevo ne izplača elektronskega denarja v skladu s
136.b členom tega zakona.
(2) Z globo od 500 do 5.000 eurov se za
prekršek kaznuje odgovorna oseba izdajatelja elektronskega denarja, ki stori
prekršek iz prvega odstavka tega člena.
225.a člen
(kršitve družb za izdajo elektronskega
denarja in družb za izdajo elektronskega denarja z opustitvijo)
(1) Z globo od 4.000 do 100.000 eurov se za
prekršek kaznuje družba za izdajo elektronskega denarja ali družba za izdajo
elektronskega denarja z opustitvijo, če:
1.    
izdaja elektronski denar, ne da bi za opravljanje te storitve pridobila
dovoljenje Banke Slovenije (prvi odstavek 137.a člena ali prvi odstavek 137.e
člena),
2.    
ne obvesti Banke Slovenije o dejstvih in okoliščinah iz prvega odstavka
34. člena v povezavi s petim odstavkom 137. člena tega zakona,
3.    
ne hrani dokumentacije v skladu z drugim odstavkom 34. člena v povezavi
s petim odstavkom 137. člena tega zakona,
4.    
ne obvesti Banke Slovenije o dejstvih in okoliščinah v skladu s petim
odstavkom 35. člena v povezavi s petim odstavkom 137. člena tega zakona,
5.    
po prenehanju dovoljenja za izdajanje elektronskega denarja sklepa nove
posle v nasprotju s prepovedjo iz sedmega odstavka 35. člena v povezavi s petim
odstavkom 137. člena tega zakona,
6.    
začne izdajati elektronski denar v državi gostiteljici ali tretji državi
preko podružnice v nasprotju s prvim odstavkom 37. člena v povezavi s petim
odstavkom 137. člena tega zakona,
7.    
začne neposredno izdajati elektronski denar v državi gostiteljici, ne da
bi o tem obvestila Banko Slovenije (drugi odstavek 40. člena v povezavi s petim
odstavkom 137. člena),
8.    
ne obvesti Banke Slovenije v skladu s prvim odstavkom 38. člena v
povezavi s petim odstavkom 137. člena ali v skladu s tretjim odstavkom 42.
člena v povezavi s petim odstavkom 137. člena tega zakona,
9.    
ne vzpostavi ali ne vzdržuje zanesljivega in celovitega sistema
upravljanja in sistema notranjih kontrol (prvi odstavek 45. člena v povezavi s
petim odstavkom 137. člena),
10.  ne
poroča Banki Slovenije v skladu z drugim odstavkom 57. člena v povezavi petim
odstavkom 137.c člena tega zakona,
11.  ne
zagotavlja varstva denarnih sredstev imetnikov v skladu s 137.d členom tega
zakona,
12.  vodi
poslovne knjige, sestavlja knjigovodske listine, vrednoti knjigovodske postavke
ali sestavlja računovodska poročila v nasprotju s prvim odstavkom 64. člena v
povezavi s petim odstavkom 137. člena tega zakona,
13.  ne
predloži pravočasno Banki Slovenije nerevidiranih računovodskih izkazov ali jih
predloži brez ločenih računovodskih informacij (drugi odstavek 64. člena v
povezavi s petim odstavkom 137. člena),
14.  ne
predloži pravočasno Banki Slovenije letnega poročila in revizorjevega poročila
o revidiranju letnega poročila ali ga predloži brez mnenja revizorja o ločenih
računovodskih informacijah (tretji odstavek 64. člena v povezavi s petim
odstavkom 137. člena).
(2) Z globo od 500 do 5.000 eurov se za
prekršek kaznuje odgovorna oseba družbe za izdajo elektronskega denarja, ki
stori prekršek iz prvega odstavka tega člena.
(3) Z globo od 4.000 do 100.000 eurov se za
prekršek kaznuje družba za izdajo elektronskega denarja z opustitvijo, če ne
obvesti Banke Slovenije o dejstvih in okoliščinah, ki vplivajo na izpolnjevanje
pogojev za izdajanje elektronskega denarja kot družba za izdajo elektronskega
denarja z opustitvijo (137.e člen).
226. člen
(druge kršitve plačilnih institucij in
plačilnih institucij z opustitvijo)
(1) Z globo od 2.500 do 80.000 eurov se za
prekršek kaznuje plačilna institucija ali plačilna institucija z opustitvijo,
če:
1.    
uporabnikom ponuja posojila v zvezi s plačilnimi storitvami v nasprotju
s prvim odstavkom 23. člena tega zakona,
2.    
opravlja plačilne storitve, ne da bi za opravljanje teh storitev
pridobila dovoljenje Banke Slovenije (28. člen tega zakona),
3.    
ne obvesti Banke Slovenije o dejstvih in okoliščinah iz prvega odstavka
34. člena tega zakona,
4.    
ne hrani dokumentacije v skladu z drugim odstavkom 34. člena tega
zakona,
5.    
ne obvesti Banke Slovenije o dejstvih in okoliščinah v skladu s petim
odstavkom 35. člena tega zakona,
6.    
po prenehanju dovoljenja za opravljanje plačilnih storitev sklepa nove
posle v nasprotju s prepovedjo iz sedmega odstavka 35. člena tega zakona,
7.    
začne opravljati plačilne storitve v državi gostiteljici ali tretji
državi preko podružnice ali zastopnika v nasprotju s prvim odstavkom 37. člena
tega zakona,
8.    
začne neposredno opravljati plačilne storitve v državi gostiteljici, ne
da bi o tem obvestila Banko Slovenije (drugi odstavek 40. člena tega zakona),
9.    
ne obvesti Banke Slovenije v skladu s prvim odstavkom 38. člena tega
zakona ali v skladu s tretjim odstavkom 42. člena tega zakona,
10.  ne
vzpostavi oziroma ne vzdržuje zanesljivega in celovitega sistema upravljanja in
sistema notranjih kontrol (prvi odstavek 45. člena tega zakona),
11.  ne
poroča Banki Slovenije v skladu z drugim odstavkom 57. člena tega zakona
oziroma v skladu z zahtevami in pravili, ki jih predpiše Banka Slovenije v
skladu z 58. členom tega zakona,
12.  ne
zagotovi varstva denarnih sredstev uporabnikov v skladu z 59. oziroma 60.
členom tega zakona,
13.  zagotavlja
varstvo denarnih sredstev uporabnikov za predvideni delež denarnih sredstev
uporabnikov brez dovoljenja Banke Slovenije (61. člen tega zakona),
14.  ne
obvešča Banke Slovenije o spremembah v zvezi z ukrepi za varovanje sredstev uporabnikov
(63. člen tega zakona),
15.  vodi
poslovne knjige, sestavlja knjigovodske listine, vrednoti knjigovodske postavke
ali sestavlja računovodska poročila v nasprotju s prvim odstavkom 64. člena
tega zakona,
16.  ne
predloži pravočasno Banki Slovenije nerevidiranih računovodskih izkazov ali jih
predloži brez ločenih računovodskih informacij (drugi odstavek 64. člena tega
zakona),
17.  ne
predloži pravočasno Banki Slovenije letnega poročila in revizorjevega poročila
o revidiranju letnega poročila ali ga predloži brez mnenja revizorja o ločenih
računovodskih informacijah (tretji odstavek 64. člena tega zakona).
(2) Z globo od 400 do 4.000 eurov se za
prekršek kaznuje odgovorna oseba plačilne institucije ali plačilne institucije
z opustitvijo, ki je storila prekršek iz prvega odstavka tega člena.
(3) Z globo od 2.500 do 80.000 eurov se za
prekršek kaznuje plačilna institucija z opustitvijo, če ne obvesti Banke
Slovenije o dejstvih in okoliščinah, ki vplivajo na izpolnjevanje pogojev za
opravljanje plačilnih storitev izvrševanja denarnih nakazil kot plačilna
institucija z opustitvijo (šesti odstavek 67. člena tega zakona).
227. člen
(kršitve drugih oseb v plačilni
instituciji ali v družbi za izdajo elektronskega denarja)
(1) Z globo od 800 do 8.000 eurov se
kaznuje za prekršek član poslovodstva ali oseba, ki je v plačilni instituciji
neposredno odgovorna za vodenje poslov v zvezi s plačilnimi storitvami ali v
družbi za izdajo elektronskega denarja neposredno odgovorna za vodenje poslov v
zvezi z izdajanjem elektronskega denarja, če:
1.    
ne posreduje Banki Slovenije poročil oziroma informacij o zadevah,
pomembnih za opravljanje nadzora in izvrševanje drugih pristojnosti in nalog
Banke Slovenije (drugi odstavek 186. člena in drugi odstavek 186. člena v
povezavi s petim odstavkom 137. člena),
2.    
ne ravna v skladu s pozivom Banke Slovenije (tretji odstavek 186. člena
in tretji odstavek 186. člena v povezavi s petim odstavkom 137. člena),
3.    
ne posreduje pooblaščeni osebi Banke Slovenije na njeno zahtevo poročil
in informacij o zadevah, pomembnih za opravljanje pregleda poslovanja (tretji
odstavek 190. člena in tretji odstavek 190. člena v povezavi s petim odstavkom
137. člena).
(2) Z globo od 200 do 2.000 eurov se za
prekršek kaznuje zaposleni pri plačilni instituciji ali v družbi za izdajo
elektronskega denarja, če stori prekršek iz prvega odstavka tega člena.
228. člen
(kršitve revizijske družbe in
pooblaščenega revizorja)
(1) Z globo od 25.000 do 125.000 eurov se
za prekršek kaznuje revizijska družba:
1.    
če ne opravi revizijskega pregleda in mnenja o ločenih računovodskih
informacijah iz bilance stanja in izkaza poslovnega izida v zvezi z
opravljanjem plačilnih storitev v skladu s tretjim odstavkom 64. člena tega
zakona ali v zvezi z izdajanjem elektronskega denarja v skladu s tretjim
odstavkom 64. člena tega zakona v povezavi s petim odstavkom 137. člena tega
zakona,
2.    
če pooblaščeni revizor nemudoma ne obvesti Banke Slovenije o dejstvih in
okoliščinah iz prvega oziroma drugega odstavka 65. člena tega zakona ali o
dejstvih in okoliščinah iz prvega oziroma drugega odstavka 65. člena v povezavi
s petim odstavkom 137. člena ali če ne posreduje podatkov v skladu s tretjim
odstavkom 65. člena ali če ne posreduje podatkov v skladu s tretjim odstavkom
65. člena v povezavi s petim odstavkom 137. člena tega zakona.
(2) Z globo od 2.500 do 10.000 eurov se za
prekršek kaznuje pooblaščeni revizor, ki stori prekršek iz prvega odstavka tega
člena.
229. člen
(kršitve v zvezi z oblikovanjem in
upravljanjem plačilnih sistemov)
(1) Z globo od 2.500 do 80.000 eurov se za
prekršek kaznujejo udeleženci plačilnega sistema, ki:
1.    
opravljajo kliring in/ali poravnave preko plačilnega sistema brez
dovoljenja Banke Slovenije za oblikovanje plačilnega sistema (šesti odstavek
159. člena tega zakona),
2.    
ne uskladijo pravil plačilnega sistema z zahtevami za pomembne plačilne
sisteme v skladu s četrtim odstavkom 161. člena tega zakona,
3.    
ne obveščajo Banke Slovenije o dejstvih in okoliščinah iz prvega
odstavka 162. člena tega zakona,
4.    
ne poročajo Banki Slovenije na podlagi petega odstavka 162. člena tega
zakona.
(2) Z globo od 2.500 do 80.000 eurov se za
prekršek kaznuje upravljavec plačilnega sistema, ki:
1.    
ne obvešča Banke Slovenije o dejstvih in okoliščinah iz drugega odstavka
162. člena tega zakona,
2.    
ne poroča Banki Slovenije v skladu z zahtevami in pravili, ki jih izda
Banka Slovenije na podlagi petega odstavka 162. člena tega zakona,
3.    
opravlja storitve upravljanja plačilnega sistema brez dovoljenja Banke
Slovenije (peti odstavek 166. člena tega zakona).
(3) Z globo od 2.500 do 80.000 eurov se za
prekršek kaznuje klirinška družba, ki:
1.    
opravlja storitve upravljanja plačilnega sistema, ne da bi za
opravljanje teh storitev pridobila dovoljenje Banke Slovenije (drugi odstavek
171. člena tega zakona),
2.    
ne obvesti Banke Slovenije o dejstvih in okoliščinah iz prvega odstavka
172. člena tega zakona,
3.    
ne hrani dokumentacije v skladu z drugim odstavkom 172. člena tega
zakona,
4.    
ne obvesti Banke Slovenije o okoliščinah v skladu s petim odstavkom 173.
člena tega zakona,
5.    
po prenehanju dovoljenja za opravljanje plačilnih storitev sklepa nove
posle v nasprotju s prepovedjo iz sedmega odstavka 173. člena tega zakona,
6.    
ne zagotovi minimalnega kapitala v skladu s prvim odstavkom 174. člena
tega zakona,
7.    
ne zagotovi varnega in zanesljivega poslovanja ter sistema upravljanja
in sistema notranjih kontrol v skladu s 175. členom tega zakona,
8.    
vodi poslovne knjige v nasprotju z zahtevo iz prvega odstavka 176. člena
tega zakona,
9.    
pravočasno ne predloži Banki Slovenije nerevidiranih računovodskih
izkazov ali jih predloži brez ločenih računovodskih informacij (tretji odstavek
176. člena tega zakona),
10.  pravočasno
ne predloži Banki Slovenije letnega poročila in revizorjevega poročila o
revidiranju letnega poročila ali ga predloži brez mnenja revizorja o ločenih
računovodskih informacijah (četrti odstavek 176. člena tega zakona).
(4) Z globo od 400 do 4.000 eurov se za
prekršek kaznuje odgovorna oseba udeleženca plačilnega sistema, ki je storil
prekršek iz prvega odstavka tega člena, odgovorna oseba upravljavca plačilnega
sistema, ki je storil prekršek iz drugega odstavka tega člena oziroma klirinške
družbe, ki je storila prekršek iz tretjega odstavka tega člena.
(5) Z globo od 800 do 8.000 eurov se
kaznuje za prekršek član poslovodstva klirinške družbe ali oseba, ki je v
klirinški družbi neposredno odgovorna za vodenje poslov v zvezi s storitvami
upravljanja plačilnega sistema, če:
1.    
ne posreduje Banki Slovenije poročil oziroma informacij o zadevah
pomembnih za opravljanje nadzora oziroma izvrševanje drugih pristojnosti in
nalog Banke Slovenije (drugi odstavek 186. člena tega zakona),
2.    
ne ravna v skladu s pozivom Banke Slovenije (tretji odstavek 186. člena
tega zakona),
3.    
ne posreduje pooblaščeni osebi Banke Slovenije na njeno zahtevo poročil
in informacij o zadevah, pomembnih za opravljanje pregleda poslovanja (tretji
odstavek 190. člena tega zakona).
(6) Z globo od 200 do 2.000 eurov se za
prekršek kaznuje zaposleni pri klirinški družbi, če stori prekršek iz petega
odstavka tega člena.
(7) Z globo od 25.000 do 125.000 eurov se
za prekršek kaznuje revizijska družba, če stori prekršek iz 228. člena tega
zakona v zvezi z opravljanjem revizijskega pregleda klirinške družbe. Če
prekršek iz 228. člena tega zakona stori pooblaščeni revizor v zvezi z
opravljanjem revizijskega pregleda klirinške družbe, se kaznuje z globo od
2.500 do 10.000 eurov.
230. člen
(kršitve drugih oseb)
(1) Z globo od 2.500 do 80.000 eurov se za
prekršek kaznuje pravna oseba ali podjetnik, ki:
1.    
opravlja plačilne storitve v nasprotju s prepovedjo iz 18. člena tega
zakona,
2.    
opravlja storitve izdajanja elektronskega denarja v nasprotju s
prepovedjo iz drugega odstavka 136. člena tega zakona,
3.    
pridobi poslovni delež, delnice ali druge pravice v nasprotju z drugim,
četrtim oziroma petim odstavkom 137.č člena tega zakona,
4.    
opravlja storitve upravljanja plačilnega sistema v nasprotju s
prepovedjo iz tretjega odstavka 166. člena tega zakona,
5.    
pooblaščeni osebi Banke Slovenije ne omogoči pregleda na način, določen
v 183., 190., 191., drugem odstavku 201. in drugem odstavku 201.a člena tega zakona.
(2) Z globo od 800 do 8.000 eurov se za
prekršek kaznuje pravna oseba ali podjetnik, ki:
1.    
plačnika pred odreditvijo plačilne transakcije ne seznani z
informacijami o menjalnem tečaju in nadomestilih, ki jih bo kot prejemnik
plačila zaračunal plačniku v zvezi s pretvorbo valute (96. člen tega zakona),
2.    
uporabnika pred odreditvijo plačilne transakcije ne obvesti, da mora
uporabnik za uporabo določenega plačilnega instrumenta plačati posebno
nadomestilo (prvi in drugi odstavek 97. člena tega zakona).
(3) Z globo od 800 do 8.000 eurov se za
prekršek kaznuje oseba iz prvega ali drugega odstavka 155. člena tega zakona s
sedežem v Republiki Sloveniji, ki:
1.    
ne obvesti Banke Slovenije o udeležbi ali posredni udeležbi v plačilnih
sistemih v skladu s tretjim odstavkom 162. člena tega zakona,
2.    
ne obvesti stranke ali druge osebe o plačilnih sistemih, v katerih je
udeležena (četrti odstavek 162. člena tega zakona).
(4) Z globo od 200 do 2.000 eurov se za
prekršek kaznuje odgovorna oseba pravne osebe, ki je storila prekršek iz prvega
do tretjega odstavka tega člena.
(5) Z globo od 400 do 4.000 eurov se za
prekršek kaznuje fizična oseba, ki stori prekršek iz prvega ali drugega
odstavka tega člena.
230.a člen
(sankcije za najtežje kršitve Uredbe
1781/2006/ES)
(1) Z globo od 12.000 do 120.000 eurov se
za prekršek kaznuje pravna oseba, če:
1.    
kot izvajalec plačilnih storitev prejemnika plačila ne obvesti Urada
Republike Slovenije za preprečevanje pranja denarja v skladu z drugim
pododstavkom drugega odstavka 9. člena Uredbe 1781/2006/ES;
2.    
se kot izvajalec plačilnih storitev v treh delovnih dneh od prejema
zahteve Urada Republike Slovenije za preprečevanje pranja denarja slednjemu ne
odzove na poizvedbo v zvezi s podatki o plačniku, ki spremljajo prenose
sredstev, in s tem povezano evidenco (prvi odstavek 14. člena Uredbe
1781/2006/ES).
(2) Z globo od 4.000 do 40.000 eurov se
kaznuje samostojni podjetnik posameznik in posameznik, ki samostojno opravlja
dejavnost v skladu z veljavnimi predpisi, če stori prekršek iz prejšnjega odstavka.
(3) Z globo od 800 do 4.000 eurov se za
prekršek kaznuje odgovorna oseba pravne osebe oziroma odgovorna oseba
samostojnega podjetnika posameznika, če stori prekršek iz prvega odstavka tega
člena.
230.b člen
(sankcije za druge kršitve Uredbe
1781/2006/ES)
(1) Z globo od 6.000 do 60.000 eurov se za
prekršek kaznuje pravna oseba, če:
1.    
kot izvajalec plačilnih storitev plačnika ne zagotovi, da prenose
sredstev spremljajo zahtevani podatki o plačniku (prvi odstavek 5. člena ter
prvi odstavek 6. člena Uredbe 1781/2006/ES);
2.    
kot izvajalec plačilnih storitev plačnika pred prenosom sredstev ne
preveri zahtevanih podatkov o plačniku na predpisan način (drugi odstavek 5.
člena Uredbe 1781/2006/ES);
3.    
kot izvajalec plačilnih storitev plačnika ali kot izvajalec plačilnih
storitev prejemnika plačila ali kot posredniški izvajalec plačilnih storitev ne
vodi evidence ali jo vodi pomanjkljivo ali je ne vodi vsaj pet let (peti
odstavek 5. člena, 11. člen ter peti odstavek 13. člena Uredbe 1781/2006/ES);
4.    
kot izvajalec plačilnih storitev plačnika v predpisanem roku ponudniku
plačilnih storitev prejemnika plačila ne zagotovi popolnih podatkov o plačniku
(drugi odstavek 6. člena Uredbe 1781/2006/ES);
5.    
kot izvajalec plačilnih storitev prejemnika plačila ne vzpostavi
učinkovitih postopkov za odkrivanje odsotnosti zahtevanih podatkov o plačniku
ali če ne izvaja kontrole glede odsotnosti teh podatkov (8. člen Uredbe
1781/2006/ES);
6.    
kot izvajalec plačilnih storitev prejemnika plačila niti ne zavrne
plačila niti ne zahteva popolnih podatkov o plačniku v primerih, ko so podatki
o plačniku ob prejemu prenosov odsotni ali nepopolni (prvi odstavek 9. člena
Uredbe 1781/2006/ES);
7.    
kot izvajalec plačilnih storitev prejemnika plačila ne sprejme ustreznih
ukrepov v razmerju do izvajalca plačilnih storitev plačnika, ki redno ne daje
zahtevanih podatkov o plačniku (prvi pododstavek drugega odstavka 9. člena
Uredbe 1781/2006/ES);
8.    
kot posredniški izvajalec plačilnih storitev ne zagotovi, da se vsi
prejeti podatki o plačniku, ki spremljajo prenos sredstev, hranijo skupaj s
prenosom (12. člen Uredbe 1781/2006/ES);
9.    
kot posredniški izvajalec plačilnih storitev, ki za prenos sredstev
uporablja sistem s tehničnimi omejitvami pri prenosu podatkov o plačniku skupaj
s prenosom sredstev, uporablja ta sistem v nasprotju s tretjim odstavkom 13.
člena Uredbe 1781/2006/ES;
10.  kot
posredniški izvajalec plačilnih storitev ponudniku plačilnih storitev
prejemnika plačila ne zagotovi v predpisanem roku od prejema zahteve vseh
prejetih podatkov o plačniku (četrti odstavek 13. člena Uredbe 1781/2006/ES).
(2) Z globo od 2.000 do 20.000 eurov se
kaznuje samostojni podjetnik posameznik in posameznik, ki samostojno opravlja
dejavnost v skladu z veljavnimi predpisi, če stori prekršek iz prejšnjega
odstavka.
(3) Z globo od 400 do 2.000 eurov se za
prekršek kaznuje odgovorna oseba pravne osebe oziroma odgovorna oseba
samostojnega podjetnika posameznika, če stori prekršek iz prvega odstavka tega
člena.
230.c člen 
(sankcije za hujše kršitve Uredbe
260/2012/EU)
(1) Z globo od 6.000 do 60.000 eurov se za
prekršek kaznuje pravna oseba, če kot:
1.    
ponudnik plačilnih storitev prejemnika plačila, ki je dostopen za
nacionalne kreditne prenose v okviru plačilne sheme, ni dostopen v skladu s
pravili vseevropske plačilne sheme za kreditne prenose, ki jih sproži plačnik
prek ponudnika plačilnih storitev iz katere koli države članice (prvi odstavek
3. člena Uredbe 260/2012/EU),
2.    
ponudnik plačilnih storitev plačnika, ki je dostopen za nacionalne
direktne bremenitve v okviru plačilne sheme, ni dostopen v skladu s pravili
vseevropske plačilne sheme za direktne bremenitve, ki jih sproži prejemnik
plačila prek ponudnika plačilnih storitev iz katere koli države članice (drugi
odstavek v povezavi s tretjim odstavkom 3. člena Uredbe 260/2012/EU),
3.    
ponudnik plačilnih storitev uporablja plačilne sheme, ki ne izpolnjujejo
pogojev iz prvega odstavka 4. člena Uredbe 260/2012/EU.
(2) Z globo od 2.000 do 20.000 eurov se
kaznuje samostojni podjetnik posameznik ali posameznik, ki samostojno opravlja
dejavnost, ki stori prekršek iz prejšnjega odstavka.
(3) Z globo od 400 do 4.000 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost, ki je ponudnik plačilnih storitev, ki stori prekršek iz prvega
odstavka tega člena.
230.č člen 
(sankcije za lažje kršitve Uredbe
260/2012/EU)
(1) Z globo od 2.500 do 10.000 eurov se za
prekršek kaznuje pravna oseba, če kot:
1.    
ponudnik plačilnih storitev izvaja transakcije s kreditnim prenosom v
nasprotju z zahtevami iz 5. člena Uredbe 260/2012/EU,
2.    
ponudnik plačilnih storitev izvaja transakcije z direktno bremenitvijo v
nasprotju z zahtevami iz 5. člena Uredbe 260/2012/EU,
3.    
ponudnik plačilnih storitev zahteva od uporabnika plačilnih storitev, da
navede kodo BIC plačnika ali prejemnika plačila po datumih, določenih v sedmem
odstavku 5. člena Uredbe 260/2012/EU,
4.    
ponudnik plačilnih storitev zaračunava večstranske pristojbine za
izmenjavo ali kakšno drugo dogovorjeno nadomestilo z enakim namenom ali
učinkom, za transakcije z direktno bremenitvijo (prvi odstavek 8. člena Uredbe
260/2012/EU),
5.    
ponudnik plačilnih storitev za R-transakcije uporablja večstransko
pristojbino za izmenjavo, čeprav niso izpolnjeni pogoji iz drugega odstavka 8.
člena Uredbe 260/2012/EU.
(2) Z globo od 500 do 5.000 eurov se
kaznuje samostojni podjetnik posameznik ali posameznik, ki samostojno opravlja
dejavnost, ki stori prekršek iz prejšnjega odstavka.
(3) Z globo od 200 do 2.000 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost, ki je ponudnik plačilnih storitev, ki stori prekršek iz prvega
odstavka tega člena.
230.d člen 
(sankcije za druge kršitve Uredbe
260/2012/EU)
(1) Z globo od 6.000 do 60.000 eurov se za
prekršek kaznuje upravitelj ali, če ni uradnega upravitelja, sodelujoči v
sistemu za plačila na drobno, ki je pravna oseba, če ne zagotovi, da je njihov
plačilni sistem tehnično interoperabilen z drugimi sistemi za plačila na drobno
znotraj Evropske unije, s pomočjo uporabe standardov, ki so jih razvili
mednarodni in evropski organi, ali ki sprejmejo poslovna pravila, ki omejujejo
interoperabilnost z drugimi sistemi za plačila na drobno znotraj Evropske unije
(drugi odstavek 4. člena Uredbe 260/2012/EU).
(2) Z globo od 2.000 do 20.000 eurov se
kaznuje samostojni podjetnik posameznik ali posameznik, ki samostojno opravlja
dejavnost, ki stori prekršek iz prejšnjega odstavka.
(3) Z globo od 400 do 4.000 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost, ki je upravitelj ali sodelujoči v sistemu za plačila na drobno, ki stori
prekršek iz prvega odstavka tega člena.
230.e člen 
(sankcije za kršitve Uredbe 260/2012/EU,
ki jih stori plačnik ali prejemnik plačila)
(1) Z globo od 500 do 5.000 eurov se za
prekršek kaznuje plačnik, ki je pravna oseba in želi izvršiti kreditni prenos
prejemniku plačila, ki ima odprt plačilni račun v Evropski uniji, če v
nasprotju s prvim odstavkom 9. člena Uredbe 260/2012/EU navede državo članico,
v kateri naj bi ta plačilni račun bil, če je račun dostopen v skladu s 3.
členom Uredbe 260/2012/EU.
(2) Z globo od 200 do 2.000 eurov se
kaznuje plačnik, ki je samostojni podjetnik posameznik ali posameznik, ki
samostojno opravlja dejavnost, ki stori prekršek iz prejšnjega odstavka.
(3) Z globo od 100 do 1.000 eurov se
kaznuje odgovorna oseba pravne osebe, odgovorna oseba samostojnega podjetnika
posameznika ali odgovorna oseba posameznika, ki samostojno opravlja dejavnost,
ki stori prekršek iz prvega odstavka tega člena.
(4) Z globo od 500 do 5.000 eurov se za
prekršek kaznuje prejemnik plačila, ki je pravna oseba in sprejema kreditni
prenos ali uporabi direktno bremenitev za unovčenje sredstev od plačnika, ki
ima odprt račun v Evropski Uniji, ki v nasprotju z drugim odstavkom 9. člena
Uredbe 260/2012/EU navede, v kateri državi članici naj bi ta plačilni račun
bil, če je ta plačilni račun dostopen v skladu s 3. členom Uredbe 260/2012/EU.
(5) Z globo od 200 do 2.000 eurov se
kaznuje prejemnik plačila, ki je samostojni podjetnik posameznik ali
posameznik, ki samostojno opravlja dejavnost, ki stori prekršek iz prejšnjega
odstavka.
(6) Z globo od 100 do 1.000 eurov se
kaznuje odgovorna oseba pravne osebe, odgovorna oseba samostojnega podjetnika
posameznika ali odgovorna oseba posameznika, ki samostojno opravlja dejavnost,
ki stori prekršek iz četrtega odstavka tega člena.
230.f člen 
(sankcije za hujše kršitve Uredbe
2015/751/EU)
(1) Z globo od 2.500 do 80.000 eurov se za
prekršek kaznuje pravna oseba, če kot:
1.    
ponudnik plačilnih storitev za transakcijo z debetno kartico nudi ali
zahteva medbančno provizijo za posamezno transakcijo, ki presega višino,
določeno v prvem odstavku 3. člena Uredbe 2015/751/EU,
2.    
ponudnik plačilnih storitev za transakcijo s kreditno kartico nudi ali
zahteva medbančno provizijo za posamezno transakcijo, ki presega višino,
določeno v 4. členu Uredbe 2015/751/EU,
3.    
upravljavec sheme plačilnih kartic v licenčnih pogodbah ali pravilih
sheme plačilnih kartic za izdajanje plačilnih kartic ali pridobivanje kartičnih
plačilnih transakcij določi ozemeljske omejitve oziroma zahteve ali obveznosti,
ki so prepovedane v skladu s 6. členom Uredbe 2015/751/EU,
4.    
upravljavec sheme plačilnih kartic in obdelovalec ne izpolnjuje zahtev
iz prvega odstavka 7. člena Uredbe 2015/751/EU.
(2) Z globo od 2.000 do 20.000 eurov se
kaznuje samostojni podjetnik posameznik ali posameznik, ki samostojno opravlja
dejavnost, ki stori prekršek iz prejšnjega odstavka.
(3) Z globo od 200 do 2.000 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost, ki stori prekršek iz prvega odstavka tega člena.
230.g člen 
(sankcije za lažje kršitve Uredbe
2015/751/EU)
(1) Z globo od 2.000 do 20.000 eurov se za
prekršek kaznuje pravna oseba, če kot:
1.    
upravljavec sheme plačilnih kartic v pravilih za obdelavo omogoča
ozemeljsko diskriminacijo v nasprotju s četrtim odstavkom 7. člena Uredbe
2015/751/EU,
2.    
obdelovalec znotraj Evropske unije ne zagotovi, da je njegov sistem
tehnično interoperabilen z drugimi sistemi obdelovalcev znotraj Evropske unije,
na podlagi standardov, ki so jih razvili mednarodni ali evropski organi za
standardizacijo oziroma ki sprejme ali uporablja poslovna pravila, ki omejujejo
interoperabilnost med obdelovalci (peti odstavek 7. člena Uredbe
2015/751/EU),
3.    
upravljavec sheme plačilnih kartic v pravilih shem plačilnih kartic in
pravilih licenčnih pogodb ali ukrepi z enakovrednim učinkom izdajatelja ovira
pri povezovanju dveh ali več različnih plačilnih blagovnih znamk ali plačilnih
aplikacij na kartičnem plačilnem instrumentu ali mu to preprečuje (prvi
odstavek 8. člena Uredbe 2015/751/EU),
4.    
ponudnik plačilnih storitev potrošniku ne omogoči, da ima na kartičnem
plačilnem instrumentu dve ali več različnih plačilnih blagovnih znamk, če
ponuja tako storitev in mu ne zagotovi pravočasno jasne in nepristranske
informacije o vseh plačilnih blagovnih znamkah, ki so na voljo, v skladu z
drugim odstavkom 8. člena Uredbe 2015/751/EU,
5.    
upravljavec sheme plačilnih kartic ponudniku plačilnih storitev
izdajatelja kartic in ponudniku plačilnih storitev pridobitelja kartic za
transakcije, izvedene s katero koli napravo z njihovo plačilno blagovno znamko
in za katere se njihova shema ne uporablja, nalaga zahteve glede poročanja,
obveznosti plačevanja provizij ali podobnih obveznosti z enakim namenom ali
učinkom, v nasprotju s četrtim odstavkom 8. člena Uredbe 2015/751/EU,
6.    
upravljavec sheme plačilnih kartic, izdajatelj ali pridobitelj uporablja
načela preusmerjanja ali enakovredne ukrepe, v nasprotju s petim odstavkom 8.
člena Uredbe 2015/751/EU,
7.    
upravljavec sheme plačilnih kartic, izdajatelj, pridobitelj, obdelovalec
in drug ponudnik tehničnih storitev na plačilni instrument ali opremo, ki se
uporablja na prodajnem mestu, vstavi samodejne mehanizme, programsko opremo ali
naprave, ki omejujejo izbiro plačilne blagovne znamke ali plačilne aplikacije
ali obeh s strani plačnika ali prejemnika plačila pri uporabi plačilnega
instrumenta s povezanimi blagovnimi znamkami (šesti odstavek 8. člena Uredbe
2015/751/EU),
8.    
prejemnik plačila plačniku prepreči, da pri kategorijah kartic ali
povezanih plačilnih instrumentov, ki jih prejemnik plačila sprejema, prekliče
samodejno prednostno izbiro določene plačilne blagovne znamke ali plačilne
aplikacije, ki jo je prejemnik plačila vključil v svojo opremo (šesti odstavek
8. člena Uredbe 2015/751/EU),
9.    
pridobitelj svojemu prejemniku plačila nudi in zaračunava provizijo, ki
se zaračuna trgovcu, v nasprotju z zahtevami iz prvega odstavka 9. člena Uredbe
2015/751/EU,
10.  pridobitelj
v svoje sporazume s prejemniki plačila ne vključi informacij v skladu z drugim
odstavkom 9. člena Uredbe 2015/751/EU,
11.  upravljavec
sheme plačilnih kartic ali ponudnik plačilnih storitev uporablja pravila, ki so
v nasprotju s prvim odstavkom 10. člena Uredbe 2015/751/EU v povezavi z drugim
odstavkom 10. člena Uredbe 2015/751/EU,
12.  prejemnik
plačila, ki se odloči, da ne bo sprejemal vseh kartic ali drugih plačilnih
instrumentov sheme plačilnih kartic, potrošnikov ne obvesti v skladu s četrtim
odstavkom 10. člena Uredbe 2015/751/EU,
13.  izdajatelj
ne zagotovi, da so njegovi plačilni instrumenti elektronsko prepoznavni in v
primeru novoizdanih kartičnih plačilnih instrumentov tudi vidno prepoznavni
(peti odstavek 10. člena Uredbe 2015/751/EU),
14.  upravljavec
sheme plačilnih kartic ali pridobitelj s pravili v licenčnih pogodbah, pravili,
ki jih uporabljajo sheme plačilnih kartic, ali pravili v sporazumih med
pridobitelji kartic in prejemniki plačil, prejemnikom plačila preprečuje
usmerjanje potrošnikov v uporabo katerega koli plačilnega instrumenta, ki mu
daje prednost prejemnik plačila (prvi odstavek 11. člena Uredbe
2015/751/EU),
15.  upravljavec
sheme plačilnih kartic ali pridobitelj s pravili v licenčnih pogodbah, pravili,
ki jih uporabljajo sheme plačilnih kartic, ali pravili v sporazumih med
pridobitelji kartic in prejemniki plačila, prejemnikom plačila preprečuje
obveščanje plačnikov o medbančnih provizijah in provizijah, ki se zaračunavajo
trgovcem (drugi odstavek 11. člena Uredbe 2015/751/EU),
16.  ponudnik
plačilnih storitev prejemnika plačila po izvršeni posamezni kartični plačilni
transakciji prejemniku plačila ne zagotovi informacij v skladu s prvim
odstavkom 12. člena Uredbe 2015/751/EU,
17.  pridobitelj
v pogodbah s prejemniki plačil ne izpolnjuje zahtev iz drugega odstavka 12.
člena Uredbe 2015/751/EU.
(2) Z globo od 400 do 4.000 eurov se
kaznuje samostojni podjetnik posameznik ali posameznik, ki samostojno opravlja
dejavnost, ki stori prekršek iz prejšnjega odstavka.
(3) Z globo od 200 do 2.000 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost, ki stori prekršek iz prvega odstavka tega člena.
231. člen
(odgovornost Republike Slovenije in
samoupravnih lokalnih skupnosti)
(1) Republika Slovenija in samoupravne
lokalne skupnosti ne odgovarjajo za prekršek, ki ga stori državni organ ali
organ samoupravne lokalne skupnosti po tem zakonu.
(2) Ne glede na izključitev odgovornosti za
prekršek po prvem odstavku tega člena odgovorna oseba državnega organa ali
odgovorna oseba samoupravne lokalne skupnosti odgovarja za prekršek, ki ga po
tem zakonu stori državni organ ali organ samoupravne lokalne skupnosti.
232. člen
(prekrškovni organ)
(1) Prekrškovni organ, ki v skladu z
zakonom, ki ureja prekrške, odloča o prekrških, storjenih po tem zakonu, in
izreka sankcije zaradi prekrška po tem zakonu, je Banka Slovenije.
(2)Ne glede na prvi odstavek tega člena je
prekrškovni organ, ki v skladu z zakonom, ki ureja prekrške, odloča o prekrških
iz 2. točke prvega odstavka 230.a člena tega zakona ter drugega in tretjega
odstavka v povezavi z 2. točko prvega odstavka 230.a člena tega zakona in
izreka sankcije zaradi teh prekrškov, Urad Republike Slovenije za preprečevanje
pranja denarja.
233. člen
(odločanje prekrškovnega organa o
prekršku)
(1) Postopek o prekršku po tem zakonu vodi
in v njem odloča pooblaščena uradna oseba prekrškovnega organa, ki izpolnjuje
pogoje po zakonu, ki ureja prekrške, in na njegovi podlagi sprejetih predpisih.
(2) Prekrškovni organ z notranjim aktom, ki
ureja organizacijo in sistemizacijo delovnih mest, določi pogoje in način za
podelitev in prenehanje pooblastila pooblaščeni uradni osebi iz prvega odstavka
tega člena.
(3) Pristojni prekrškovni organ obvesti
osebo, ki ga je obvestila o domnevni kršitvi ponudnika plačilnih storitev po
tem poglavju, o postopkih iz 218. člena tega zakona.
(4) Ne glede na 212. člen tega zakona se za
postopek Banke Slovenije o prekrških po tem zakonu uporablja zakon, ki ureja
prekrške.
(5) Globe, predpisane s tem zakonom, se
lahko v hitrem postopku izrekajo tudi v višjem znesku, kakor je najnižji
predpisani znesek globe, ne smejo pa presegati najvišjih zneskov glob, ki so za
prekršek predpisane po tem zakonu.

Zakon o plačilnih storitvah in sistemih –
ZPlaSS (Uradni list RS, št. 58/09)
vsebuje naslednje prehodne in končne določbe:
»18. POGLAVJE 
PREHODNE IN KONČNE DOLOČBE
234. člen
(uskladitev z
zahtevo glede dovoljenja za opravljanje plačilnih storitev kot plačilna
institucija)
(1) Pravne osebe s sedežem v Republiki
Sloveniji, ki so pred 25. decembrom 2007 začele opravljati katero od
plačilnih storitev iz 5. člena tega zakona in se ob uveljavitvi tega zakona ne
štejejo kot ponudnik plačilnih storitev iz 17. člena tega zakona, lahko
nadaljujejo z opravljanjem teh storitev brez dovoljenja Banke Slovenije za
opravljanje plačilnih storitev kot plačilna institucija do 30. aprila
2011.
(2) Pravne in fizične osebe s sedežem ali
stalnim bivališčem v Republiki Sloveniji, ki izpolnjujejo pogoje iz drugega
odstavka 67. člena tega zakona in so začele opravljati storitve izvrševanja
denarnih nakazil iz 6. točke prvega odstavka 5. člena tega zakona pred 25. decembrom
2007 in se ob uveljavitvi tega zakona ne štejejo kot ponudnik plačilnih
storitev iz 17. člena tega zakona, lahko nadaljujejo z opravljanjem teh
storitev brez dovoljenja Banke Slovenije za opravljanje plačilnih storitev kot
plačilna institucija z opustitvijo do 30. aprila 2011.
(3) Če oseba iz prvega ali drugega odstavka
tega člena do 30. aprila 2011 ne pridobi dovoljenja Banke Slovenije za
opravljanje plačilnih storitev kot plačilna institucija ali dovoljenja za
opravljanje plačilnih storitev kot plačilna institucija z opustitvijo in do tega
dneva ne preneha z opravljanem plačilnih storitev, Banka Slovenije ukrepa v
skladu z 201. členom tega zakona.
(4) Prehodno obdobje iz prvega oziroma
drugega odstavka tega člena ne velja glede izvajanja predpisov s področja
preprečevanja pranja denarja in financiranja terorizma in drugih predpisov, ki
se uporabljajo za osebe iz prvega oziroma drugega odstavka tega člena.
235. člen
(uskladitev
finančnih institucij)
(1) Pravne osebe iz prvega odstavka 234.
člena tega zakona, ki imajo položaj podrejene družbe banke in so vključene v
konsolidirani nadzor banke v smislu zakona, ki ureja bančništvo (v nadaljnjem
besedilu: finančne institucije), in so začele opravljati katero od plačilnih
storitev iz 5. člena tega zakona pred 25. decembrom 2007, lahko ne glede
na prepoved iz 18. člena tega zakona nadaljujejo z opravljanjem teh storitev
brez dovoljenja Banke Slovenije za opravljanje plačilnih storitev kot plačilna
institucija.
(2) Finančna institucija mora Banko
Slovenije do 25. decembra 2009 obvestiti o okoliščinah iz prvega odstavka
tega člena in k obvestilu priložiti:
1.    
akt o ustanovitvi,
2.    
opis plačilnih storitev, ki jih je začela opravljati pred 25. decembrom
2007 in jih po uveljavitvi tega zakona opravlja na podlagi prvega odstavka tega
člena brez dovoljenja Banke Slovenije za opravljanje plačilnih storitev kot
plačilna institucija,
3.    
opis ukrepov za varovanje denarnih sredstev uporabnikov v skladu z
zahtevami iz 59. do 61. člena tega zakona,
4.    
opis organizacijske strukture z natančno opredeljenimi, preglednimi in
doslednimi razmerji glede odgovornosti v skladu z zahtevami iz 1. točke drugega
odstavka 45. člena tega zakona,
5.    
opis morebitne uporabe zastopnikov in podružnic ter zunanjih izvajalcev
operativnih funkcij plačilnih storitev, ter dokazila, da izpolnjujejo zahteve
iz 4. podpoglavja, 2. poglavja tega zakona,
6.    
opis morebitne udeležbe v plačilnih sistemih,
7.    
navedbo oseb, ki so imetniki kvalificiranih deležev, velikost
kvalificiranih deležev in dokazila o primernosti imetnikov kvalificiranih
deležev, in dokazila, da izpolnjujejo pogoje iz tretjega odstavka 27. člena
tega zakona,
8.    
navedbo oseb, ki so člani organov poslovodstva, in oseb, ki bodo
neposredno odgovorne za vodenje poslov v zvezi s plačilnimi storitvami, in
dokazila, da te osebe izpolnjujejo zahtevane pogoje iz prvega in drugega
odstavka 26. člena tega zakona.
(3) Če Banka Slovenije ugotovi, da finančna
institucija izpolnjuje pogoje iz prvega in drugega odstavka tega člena, vpiše
finančno institucijo v register plačilnih institucij kot plačilno institucijo.
(4) Za odločanje Banke Slovenije o vpisu
finančne institucije v register plačilnih institucij se smiselno uporabljajo
določbe tega zakona o odločanju Banke Slovenije o izdaji dovoljenja Banke
Slovenije za opravljanje plačilnih storitev kot plačilna institucija.
(5) Ne glede na četrti odstavek tega člena
Banka Slovenije v primeru, ko ugotovi, da finančna institucija izpolnjuje
pogoje iz prvega in drugega odstavka tega člena, ne izda odločbe o vpisu
finančne institucije v register ampak finančno institucijo vpiše v register
plačilni institucij in jo o tem obvesti. Če Banka Slovenije ugotovi, da pogoji
za vpis finančne institucije v register plačilnih institucij niso izpolnjeni,
izda odločbo o zavrnitvi vpisa v register plačilnih institucij.
236. člen
(veljavnost dovoljenj
za oblikovanje plačilnih sistemov in opravljanje storitev upravljanja plačilnih
sistemov)
(1) Dovoljenja za oblikovanje plačilnega
sistema in dovoljenja za opravljanje storitev upravljanja plačilnega sistema,
ki so bila izdana v skladu z Zakonom o plačilnem prometu (Uradni list RS, št.
110/06 – uradno prečiščeno besedilo, 114/06 – ZUE, 131/06 – ZBan-1, 102/07 in
126/07 – ZFPPIPP, v nadaljnjem besedilu: Zakon o plačilnem prometu) in veljajo
ob uveljavitvi tega zakona, se z dnem uveljavitve tega zakona štejejo za
dovoljenja, izdana po tem zakonu.
(2) Plačilni sistemi, o katerih je Banka
Slovenije obvestila Evropsko komisijo v skladu s petim odstavkom 56. člena
Zakona o plačilnem prometu, se z dnem uveljavitve tega zakona štejejo kot
pomembni plačilni sistemi v smislu 151. člena tega zakona.
(3) Upravljavci plačilnih sistemov, ki so
pridobili dovoljenje Banke Slovenije za opravljanje storitev upravljanja
plačilnih sistemov na podlagi Zakona o plačilnem prometu in na njegovi podlagi
sprejetih predpisov, morajo uskladiti svoje poslovanje z določbami tega zakona
in na njegovi podlagi sprejetih predpisov najkasneje do 1. junija 2010.
(4) Osebe, ki na dan uveljavitve tega
zakona opravljajo storitve upravljanja plačilnih sistemov iz 1. točke prvega
odstavka 166. člena tega zakona, in udeleženci plačilnih sistemov, ki pred dnem
uveljavitve tega zakona niso bili dolžni pridobiti dovoljenja po Zakonu o
plačilnem prometu, morajo uskladiti svoje poslovanje z zahtevami tega zakona in
pridobiti dovoljenje Banke Slovenije za opravljanje storitev upravljanja
plačilnih sistemov oziroma dovoljenje za oblikovanje plačilnega sistema do 30. aprila
2011.
237. člen
(rok izvršitve
plačilne transakcije)
(1) Ne glede na drugi odstavek 111. člena
tega zakona se lahko plačnik in njegov ponudnik plačilnih storitev dogovorita,
da je v primeru čezmejne plačilne transakcije v eurih, ki se izvrši do 1. januarja
2012, znesek plačilne transakcije odobren na računu prejemnikovega ponudnika
plačilnih storitev v roku, ki ni daljši od treh delovnih dni po prejemu
plačilnega naloga v skladu s 104. členom tega zakona.
(2) V primeru, ko uporabnik odredi plačilno
transakcijo iz prvega odstavka tega člena na papirju, se lahko plačnik in
njegov ponudnik plačilnih storitev dogovorita o roku, ki ni daljši kakor štiri
delovne dni po prejemu plačilnega naloga v skladu s 104. členom tega zakona.
(3) Ne glede na prvi odstavek 111. člena
tega zakona mora plačnikov ponudnik plačilnih storitev zagotoviti, da je v
primeru domače plačilne transakcije, ki se izvrši do 31. 12. 2011 in jo
odredi plačnik s pomočjo posebne položnice, znesek plačilne transakcije odobren
na računu prejemnikovega ponudnika plačilnih storitev najpozneje do konca
naslednjega delovnega dne po dnevu, ko je plačnikov ponudnik plačilnih storitev
prejel plačilni nalog v skladu s 104. členom tega zakona. Posebna položnica iz
prvega stavka tega odstavka je kreditni plačilni nalog, ki ga izda v
standardizirani papirni obliki prejemnik plačila plačniku za namen izvršitve
plačila plačnikove obveznosti in omogoča avtomatizirano obdelavo plačilnega
naloga, skladno z dogovorom med ponudniki plačilnih storitev, ki velja na dan
uveljavitve tega zakona.
238. člen
(register
transakcijskih računov)
Ne glede na drugi odstavek 143. člena tega
zakona register transakcijskih računov do 1. julija 2010 upravlja Banka
Slovenije. Do 1. julija 2010 se glede obveznosti in pristojnosti Banke
Slovenije v zvezi z upravljanjem registra transakcijskih računov smiselno
uporablja 10. poglavje tega zakona in podzakonski predpisi, izdani na podlagi
28. in 29. člena Zakona o plačilnem prometu, v kolikor niso v nasprotju z
določbami 10. poglavja tega zakona. Pri smiselni uporabi določb 10. poglavja
tega zakona se namesto besede »Agencija« uporabljata besedi »Banka Slovenije«.
Od 1. julija 2010 pa obveznosti in pristojnosti v zvezi z upravljanjem
registra transakcijskih računov prevzame Agencija.
239. člen
(veljavnost
pogodbenih razmerij)
(1) Pogodbena razmerja v zvezi z
opravljanjem plačilnih storitev, sklenjena pred uveljavitvijo tega zakona,
ostanejo v veljavi in se po 1. novembru 2009 izvajajo pod pogoji,
določenimi v tem zakonu.
(2) Določbe tega zakona, s katerimi je
delno ali v celoti določena vsebina pogodb iz prvega odstavka tega člena, so
sestavni del teh pogodb in jih dopolnjujejo ali pa stopajo na mesto pogodbenih
določil, ki niso v skladu z njimi.
240. člen
(izdaja
predpisov)
(1) Banka Slovenije izda predpise na
podlagi tega zakona do 31. oktobra 2009, razen predpisa iz tretjega
odstavka 139. člena, ki ga izda do 1. januarja 2010.
(2) Minister, pristojen za finance, izda
predpis iz 141. člena tega zakona do 1. januarja 2010. Do izdaje predpisa
iz prvega stavka se v zvezi z davčno izvršbo smiselno uporablja predpis, izdan
na podlagi 19. člena Zakona o plačilnem prometu.
(3) Agencija izda predpis iz tretjega
odstavka 219. člena tega zakona do 1. januarja 2010, predpis iz šestega
odstavka 144. člena tega zakona pa do 1. julija 2010.
241. člen
(razveljavitev
predpisov)
(1) Z dnem uveljavitve tega zakona
prenehajo veljati naslednji predpisi, ki pa se uporabljajo še do 31. oktobra
2009:
1.    
Zakon o plačilnem prometu (Uradni list RS, št. 30/02, 75/02 – ZIZ-A,
15/03, 45/03 – uradno prečiščeno besedilo, 2/04 – ZPNNVSM, 37/04, 105/04 – uradno
prečiščeno besedilo, 100/05 – Odl. US: U-I-298/04-26, 39/06, 110/06 – uradno
prečiščeno besedilo, 131/06 – ZBan-1, 102/07, 126/07 – ZFPPIPP),
2.    
Sklep o upravljanju sistema žiro kliring (Uradni list RS, št. 65/02,
42/05, 105/06),
3.    
Sklep o poravnavah med izvajalci plačilnega prometa (Uradni list RS, št.
7/03, 25/04, 111/06, 41/07),
4.    
Pravilnik o načinu ravnanja izvajalcev plačilnega prometa v zvezi z
izvrševanjem sklepov o prisilni izterjavi in sklepov za zavarovanje izpolnitve
davčne obveznosti (Uradni list RS, št. 91/02),
5.    
Pravilnik o plačevanju z gotovino in blagajniškem maksimumu (Uradni list
RS, št. 103/02 in 141/06),
6.    
Navodilo o unovčevanju menic pri bankah (Uradni list RS, št. 35/03),
7.    
Sklep o standardih v medbančnem plačilnem prometu v državi (Uradni list
RS, št. 72/03, 122/03, 42/05, 105/06, 93/07),
8.    
Navodilo za poročanje upravljavcev plačilnih sistemov v zvezi z
opravljanjem poravnav med izvajalci plačilnega prometa (Uradni list RS, št.
11/04),
9.    
Sklep o soglasju k dogovoru o načinu poslovanja s plačilnimi
instrumenti: posebno položnico, posebno nakaznico, trajnim nalogom, direktno
obremenitvijo in direktno odobritvijo, ter o enotni uporabi teh plačilnih
instrumentov (Uradni list RS, št. 27/04),
10.  Navodilo
o registru transakcijskih računov (Uradni list RS, št. 105/06, 91/08),
11.  Sklep
o vzpostavitvi in vodenju registra transakcijskih računov ter odpiranju in
vodenju transakcijskih računov s posebnim statusom (Uradni list RS, št. 78/06),
12.  Sklep
o kriterijih in pogojih za pridobitev dovoljenja za opravljanje storitev
plačilnega prometa (Uradni list RS, št. 41/07),
13.  Sklep
o enotnem in celovitem informiranju uporabnikov storitev plačilnega prometa o
tarifah za storitve plačilnega prometa (Uradni list RS, št. 17/07, 18/07 – popr.),
14.  Navodilo
o posredovanju zahteve za pridobitev osebnih podatkov iz registra
transakcijskih računov v elektronski obliki (Uradni list RS, št. 122/06),
15.  Navodilo
o vsebini, načinu in rokih, v katerih izvajalci plačilnega prometa zagotavljajo
podatke za statistične in druge z zakoni določene namene (Uradni list RS, št.
8/09),
16.  Navodilo
o načinu, postopkih in udeležencih za izvajanje statističnega raziskovanja o
prejemkih na račune in o izdatkih z računov poslovnih subjektov (Uradni list
RS, št. 8/09),
17.  Sklep
o opravljanju plačilnega prometa preko transakcijskih računov fizičnih oseb
(Uradni list RS, št. 65/02).
(2) Ne glede na prvi odstavek tega člena
ostanejo v veljavi 70. do 74. člen Zakona o plačilnem prometu in predpisi,
izdani na njihovi podlagi, razen prvega stavka petega odstavka 71. člena in
predpisi, izdani na njegovi podlagi.
(3) Ne glede na prvi odstavek tega člena se
30. člen Zakona o plačilnem prometu in predpis, izdan na njegovi podlagi,
uporabljata do izdaje novega predpisa, ki ureja poslovanje z gotovino, oziroma
najkasneje do 1. januarja 2010.
(4) Ne glede na prvi odstavek tega člena se
v zvezi s poročanjem o neporavnanih obveznostih ter o stanju in prometu na
transakcijskih računih imetnikov, ki so vpisani v Poslovni register Slovenije,
do izdaje predpisa iz tretjega odstavka 240. člena tega zakona oziroma
najkasneje do 1. januarja 2010 smiselno uporabljajo predpisi, izdani na
podlagi 68. člena Zakona o plačilnem prometu.
242. člen
(uveljavitev in
začetek uporabe zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. novembra
2009.
(2) Ne glede na prvi odstavek tega člena se
240. člen uporablja z dnem uveljavitve tega zakona.«.

Zakon o spremembah in dopolnitvah Zakona o
plačilnih storitvah in sistemih – ZPlaSS-A (Uradni list RS, št. 34/10)
vsebuje naslednje končne določbe:
»KONČNE DOLOČBE
30. člen
Z dnem uveljavitve tega zakona preneha
veljati drugi odstavek 74. člena Zakona o plačilnem prometu (Uradni list RS,
št. 30/02, 75/02 – ZIZ‑A, 15/03, 45/03 – uradno prečiščeno besedilo, 2/04 –
ZPNNVSM, 37/04, 105/04 – uradno prečiščeno besedilo, 100/05 – odločba US,
39/06, 110/06 – uradno prečiščeno besedilo, 131/06 – ZBan‑1, 102/07, 126/07 –
ZFPPIPP in 58/09 – ZPlaSS).
31. člen
Nova 8. točka 221. člena zakona se preneha
uporabljati 1. novembra 2012.
Nova 9. točka 221. člena zakona se začne
uporabljati 1. novembra 2010.
Spremenjena 1. točka prvega odstavka 17.
člena zakona se začne uporabljati 31. decembra 2010, nova četrti in peti
odstavek 144. člena zakona pa se začneta uporabljati 1. julija 2010.
32. člen
Z dnem uveljavitve tega zakona preneha
veljati Uredba o izvajanju Uredbe (ES) št. 1781/2006 Evropskega parlamenta in
Sveta z dne 15. novembra 2006 o podatkih o plačniku, ki spremljajo prenose
denarnih sredstev (Uradni list RS, št. 1/08).
33. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
plačilnih storitvah in sistemih – ZPlaSS-B (Uradni list RS, št. 9/11)
spreminja 236. člen zakona tako, da se glasi:
»236. člen
(veljavnost
dovoljenj za oblikovanje plačilnih sistemov in opravljanje storitev upravljanja
plačilnih sistemov)
(1) Dovoljenja za oblikovanje plačilnega
sistema in dovoljenja za opravljanje storitev upravljanja plačilnega sistema,
ki so bila izdana v skladu z Zakonom o plačilnem prometu (Uradni list RS, št.
110/06 – uradno prečiščeno besedilo, 114/06 – ZUE, 131/06 – ZBan-1, 102/07 in
126/07 – ZFPPIPP, v nadaljnjem besedilu: Zakon o plačilnem prometu) in veljajo
ob uveljavitvi tega zakona, se z dnem uveljavitve tega zakona štejejo za
dovoljenja, izdana po tem zakonu.
(2) Plačilni sistemi, o katerih je Banka
Slovenije obvestila Evropsko komisijo v skladu s petim odstavkom 56. člena
Zakona o plačilnem prometu, se z dnem uveljavitve tega zakona štejejo kot
pomembni plačilni sistemi v smislu 151. člena tega zakona.
(3) Upravljavci plačilnih sistemov, ki so
pridobili dovoljenje Banke Slovenije za opravljanje storitev upravljanja
plačilnih sistemov na podlagi Zakona o plačilnem prometu in na njegovi podlagi
sprejetih predpisov, morajo uskladiti svoje poslovanje z določbami tega zakona
in na njegovi podlagi sprejetih predpisov najkasneje do 1. junija 2010.
(4) Osebe, ki na dan uveljavitve tega
zakona opravljajo storitve upravljanja plačilnih sistemov iz 1. točke prvega
odstavka 166. člena tega zakona, in udeleženci plačilnih sistemov, ki pred dnem
uveljavitve tega zakona niso bili dolžni pridobiti dovoljenja po Zakonu o
plačilnem prometu, morajo uskladiti svoje poslovanje z zahtevami tega zakona in
pridobiti dovoljenje Banke Slovenije za opravljanje storitev upravljanja
plačilnih sistemov oziroma dovoljenje za oblikovanje plačilnega sistema do 31. decembra
2011. Ne glede na prejšnji stavek je v primeru plačilnega sistema, ki procesira
plačila v skladu s slovensko medbančno plačilno shemo za direktne obremenitve,
rok za uskladitev poslovanja in pridobitev dovoljenj Banke Slovenije
31. december 2012.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
35. člen
(uskladitev
družb za izdajo elektronskega denarja)
(1) Pravne osebe, ki jim je bilo izdano
dovoljenje za izdajanje elektronskega denarja v skladu z Zakonom o bančništvu
(Uradni list RS, št. 131/06, 1/08, 109/08, 19/09, 98/09 in 79/10; v nadaljnjem
besedilu: ZBan‑1), lahko ne glede na določbo prvega odstavka 137.a člena zakona
nadaljujejo z opravljanjem teh storitev na podlagi že izdanega dovoljenja Banke
Slovenije za izdajanje elektronskega denarja.
(2) Šteje se, da so pravne osebe, ki jim je
bilo izdano dovoljenje za izdajanje elektronskega denarja v skladu z ZBan‑1
začele opravljati dejavnost pred 30. aprilom 2011, če Banka Slovenije pri presoji iz tretjega odstavka tega člena ne ugotovi drugače.
(3) Družba za izdajo elektronskega denarja
mora Banki Slovenije do 30. avgusta 2011 predložiti dokumentacijo in
dokaze, na podlagi katerih Banka Slovenije do 30. oktobra 2011 presodi,
ali družba za izdajo elektronskega denarja izpolnjuje zahteve iz zakona.
(4) Če Banka Slovenije na podlagi
dokumentacije in dokazov iz drugega odstavka tega člena ugotovi, da družba za
izdajo elektronskega denarja izpolnjuje pogoje iz zakona, jo vpiše v register
družb za izdajo elektronskega denarja.
(5) Za odločanje Banke Slovenije iz
četrtega odstavka tega člena se smiselno uporabljajo določbe zakona, ki ureja
postopek odločanja Banke Slovenije za izdajo dovoljenja Banke Slovenije za
opravljanje plačilnih storitev kot plačilna institucija.
(6) Ne glede na četrti odstavek tega člena
Banka Slovenije v primeru, ko ugotovi, da družba za izdajo elektronskega
denarja izpolnjuje pogoje iz prvega in drugega odstavka tega člena, ne izda
odločbe o vpisu v register, ampak družbo vpiše v register družb za izdajo
elektronskega denarja in jo o tem obvesti. Če Banka Slovenije ugotovi, da
pogoji za vpis družbe v register družb za izdajo elektronskega denarja niso
izpolnjeni, izda odločbo o prenehanju veljavnosti dovoljenja za izdajo
elektronskega denarja, izdanega pred 30. aprilom 2011 na podlagi ZBan‑1.
(7) Družbe za izdajo elektronskega denarja,
ki so v skladu z ZBan‑1 pridobile dovoljenje Banke Slovenije za opustitev
uporabe določb 12. poglavja zakona, ki ureja bančništvo, in so začele izdajati
elektronski denar pred 30. aprilom 2011, lahko do 30. aprila 2012
nadaljujejo z izdajanjem elektronskega denarja v obsegu, določenem v dovoljenju
Banke Slovenije, ne da bi morale v skladu s prvim odstavkom 137.e člena zakona
zaprositi za dovoljenje ali izpolnjevati druge določbe, ki jih za družbe za
izdajo elektronskega denarja določa ta zakon.
(8) Če pravna oseba iz šestega odstavka
tega člena do 30. aprila 2012 ne pridobi dovoljenja Banke Slovenije za
izdajanje elektronskega denarja kot družba za izdajo elektronskega denarja ali
kot družba za izdajo elektronskega denarja z opustitvijo in do tega dne ne
preneha izdajati elektronskega denarja, Banka Slovenije ukrepa v skladu z
201.a členom zakona.
36. člen
(veljavnost
pogodbenih razmerij)
(1) Pogodbena razmerja v zvezi z izdajanjem
elektronskega denarja, sklenjena pred uveljavitvijo tega zakona, ostanejo v
veljavi in se po 30. aprilu 2011 izvajajo pod pogoji, določenimi v zakonu.
(2) Določbe zakona, s katerimi je delno ali
v celoti določena vsebina pogodb iz prvega odstavka tega člena, so sestavni del
teh pogodb in jih dopolnjujejo ali pa stopajo na mesto pogodbenih določil, ki
niso v skladu z njimi.
37. člen
(izdaja
predpisov)
Banka Slovenije izda predpise na podlagi
devetega odstavka 137. člena, petega odstavka 137.d člena in osmega odstavka
137.e člena zakona do 29. aprila 2011.
38. člen
(razveljavitev
predpisov)
(1) Z dnem uveljavitve tega zakona
prenehajo veljati:
1.    
5. točka 2. člena, šesti odstavek 8. člena, drugi odstavek 13. člena, 36. in 37. člen, 100. člen, tretji odstavek 221. člena, 383. do 389. člen, 395. člen, 2. točka prvega
odstavka in 2. točka tretjega odstavka 397. člena ZBan‑1 ter
2.    
Sklep o družbah za izdajo elektronskega denarja (Uradni list RS, št.
28/07, 42/09 in 11/10),
ki pa se uporabljajo do 29. aprila 2011.
(2) V 2. točki 1. člena ZBan‑1 se vejica in
besedilo »storitve« nadomesti z besedo »in«, besedilo »in storitve izdaje
elektronskega denarja« pa se črta.
(3) V drugem odstavku 34. člena ZBan‑1 se
besedilo »in storitve izdaje elektronskega denarja« črta.
39. člen
(uveljavitev in
začetek uporabe zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
30. aprila 2011.
(2) Ne glede na prvi odstavek tega člena se
34., 35. in 37. člen tega zakona začnejo uporabljati z dnem uveljavitve tega
zakona.«.

Zakon o spremembah in dopolnitvah Zakona o
plačilnih storitvah in sistemih – ZPlaSS-C (Uradni list RS, št. 32/12)
vsebuje naslednjo končno določbo:
»KONČNA DOLOČBA
18. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah Zakona o plačilnih
storitvah in sistemih – ZPlaSS-D (Uradni list RS, št. 81/15)
vsebuje naslednje prehodne in končno določbo:
»PREHODNE IN KONČNA DOLOČBA
3. člen
(uskladitev
sistemov izvensodnega reševanja sporov)
(1) Ponudniki plačilnih storitev, ki zagotavljajo
reševanje sporov v skladu z 218. členom Zakona o plačilnih storitvah in
sistemih (Uradni list RS, št. 58/09, 34/10, 9/11 in 32/12), uskladijo
način izvajanja izvensodnega reševanja sporov z zahtevami 218. člena
zakona v šestih mesecih od dneva uveljavitve tega zakona.
(2) Do uskladitve iz prejšnjega odstavka se
izvensodno reševanje sporov zagotavlja v skladu z 218. členom Zakona o
plačilnih storitvah in sistemih (Uradni list RS, št. 58/09, 34/10, 9/11 in
32/12). Postopki, začeti pred uveljavitvijo tega zakona, se dokončajo po
dosedanjih predpisih.
4. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o plačilnih
storitvah in sistemih – ZPlaSS-E (Uradni list RS, št. 47/16)
vsebuje naslednje prehodne in končne določbe:
»PREHODNE IN KONČNE DOLOČBE
16. člen
(objava
seznamov)
(1) Banka Slovenije na svoji spletni strani
objavi seznam s standardizirano terminologijo iz 34. točke 4. člena zakona v
treh mesecih od začetka veljavnosti regulativnih tehničnih standardov, ki jih
sprejme Evropska komisija v skladu s četrtim odstavkom 3. člena Direktive
2014/92/EU.
(2) Banka Slovenije vsaka štiri leta po
objavi končnega seznama iz regulativnih tehničnih standardov, ki jih sprejme
Evropska komisija v skladu s četrtim odstavkom 3. člena Direktive 2014/92/EU,
oceni in, kadar je potrebno, posodobi seznam najbolj reprezentativnih storitev
iz 137.g člena zakona ter o tem obvesti Evropsko komisijo in Evropski bančni
organ.
17. člen
(izdaja
predpisov)
Banka Slovenije izda akt iz drugega
odstavka 137.u člena zakona v sedmih dneh po uveljavitve tega zakona in
akt iz drugega odstavka 137.k člena zakona v treh mesecih po začetku
veljavnosti regulativnih tehničnih standardov, ki jih sprejme Evropska komisija
v skladu s četrtim odstavkom 3. člena Direktive 2014/92/EU.
18. člen
(prenehanje
veljavnosti predpisov)
Z dnem uveljavitve tega zakona prenehata
veljati:
1.    
Uredba o izvajanju Uredbe (EU) št. 260/2012 Evropskega parlamenta in
Sveta z dne 14. marca 2012 o uvajanju tehničnih in poslovnih zahtev za
kreditne prenose in direktne bremenitve v eurih in o spremembi Uredbe (ES) št.
924/2009 (Uradni list RS, št. 2/13) in
2.    
Uredba o izvajanju Uredbe (EU) o medbančnih provizijah za kartične
plačilne transakcije (Uradni list RS, št. 88/15).
19. člen
(začetek uporabe
posameznih določb zakona)
(1) 1. podpoglavje 7.a poglavja zakona,
razen drugega odstavka 137.k člena zakona, se začne uporabljati devet mesecev
po začetku veljavnosti regulativnih tehničnih standardov, ki jih sprejme
Evropska komisija v skladu s četrtim odstavkom 3. člena Direktive 2014/92/EU.
(2) Spremenjeni 1. člen, drugi odstavek
137.k člena, drugi odstavek 137.u člena, spremenjeni 143., 144., 146., 147.
182., 218. in 219. člen ter 230.c do 230.g člen zakona se začnejo uporabljati z
dnem uveljavitve tega zakona.
(3) Minister, pristojen za finance, v
Uradnem listu Republike Slovenije objavi podatek o tem, kdaj se začnejo
uporabljati določbe iz prvega odstavka tega člena.
20. člen
(uveljavitev
zakona)
Ta zakon začne veljati petnajsti dan po
objavi v Uradnem listu Republike Slovenije, uporablja pa se od
18. septembra 2016.«.