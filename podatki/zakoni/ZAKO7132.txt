I. POGLAVJE
SPLOŠNE DOLOČBE
1.1 Vsebina zakona
1. člen
(vsebina zakona in prenos direktiv EU)
(1) Ta zakon določa ukrepe, pristojne organe in postopke za
odkrivanje in preprečevanje pranja denarja in financiranja terorizma ter ureja
inšpekcijski nadzor nad izvajanjem njegovih določb.
(2) S tem zakonom se v pravni red Republike Slovenije prenaša
Direktiva (EU) št. 2015/849 Evropskega parlamenta in Sveta z dne
20. maja 2015 o preprečevanju uporabe finančnega sistema za pranje denarja
ali financiranje terorizma, spremembi Uredbe (EU) št. 648/2012 Evropskega
parlamenta in Sveta ter razveljavitvi Direktive 2005/60/ES Evropskega
parlamenta in Sveta in Direktive Komisije 2006/70/ES (UL L št. 141 z dne
5. 6. 2015, str. 73; v nadaljnjem besedilu: Direktiva 2015/849).
(3) S tem zakonom se v pravni red Republike Slovenije prenaša
Direktiva (EU) 2018/843 Evropskega parlamenta in Sveta z dne 30. maja 2018
o spremembi Direktive (EU) 2015/849 o preprečevanju uporabe finančnega sistema
za pranje denarja ali financiranje terorizma ter o spremembi direktiv
2009/138/ES in 2013/36/EU (UL L št. 156 z dne 19. 6. 2018, str. 43; v nadaljnjem
besedilu: Direktiva 2018/843/EU).
1.2 Opredelitev pojmov in področje uporabe
2. člen
(pranje denarja in financiranje terorizma)
(1) Pranje denarja po tem zakonu je katerokoli ravnanje z
denarjem ali premoženjem, pridobljenim s kaznivim dejanjem, ki vključuje:
1.     
zamenjavo ali kakršen koli prenos denarja ali drugega premoženja, ki
izvira iz kaznivega dejanja;
2.     
skrivanje ali prikrivanje prave narave, izvora, nahajanja, gibanja,
razpolaganja, lastništva ali pravic v zvezi z denarjem ali drugim premoženjem, ki
izvira iz kaznivega dejanja.
(2) Financiranje terorizma po tem zakonu je zagotavljanje ali
zbiranje oziroma poskus zagotavljanja ali zbiranja denarja ali drugega
premoženja zakonitega ali nezakonitega izvora, posredno ali neposredno, z
namenom ali zavedajoč se, da bo v celoti ali delno uporabljeno za izvedbo
terorističnega dejanja ali drugega dejanja, povezanega s terorizmom, ali da ga
bo uporabil terorist oziroma teroristka (v nadaljnjem besedilu: terorist) ali
teroristična organizacija.
(3) Teroristično dejanje po tem zakonu je kaznivo dejanje,
določeno v 2. členu Mednarodne konvencije o zatiranju financiranja
terorizma (Zakon o ratifikaciji Mednarodne konvencije o zatiranju financiranja
terorizma, Uradni list RS-MP, št. 21/04) ter kaznivo dejanje terorizma in
kazniva dejanja, povezana s terorizmom, ki so določena v poglavju Kazenskega
zakonika, ki določa kazniva dejanja zoper človečnost.
(4) Terorist po tem zakonu je fizična oseba, ki:
-       
stori ali poskuša storiti teroristično dejanje;
-       
je udeležena pri storitvi terorističnega dejanja kot sostorilec,
napeljevalec ali pomagač;
-       
organizira storitev terorističnega dejanja ali
-       
prispeva k terorističnemu dejanju posameznika ali skupine ljudi, ki
deluje s skupnim ciljem, če ravna namerno in z namenom prispevati k izvajanju
ali nadaljevanju izvajanja terorističnega dejanja ali je seznanjena z namenom
posameznika ali skupine, da stori teroristično dejanje.
(5) Teroristična organizacija po tem zakonu je katera koli
skupina teroristov, ki:
-       
stori ali poskuša storiti teroristično dejanje;
-       
je udeležena pri storitvi terorističnega dejanja;
-       
organizira storitev terorističnega dejanja ali
-       
prispeva k terorističnemu dejanju posameznika ali skupine ljudi, ki
deluje s skupnim ciljem, če ravna namerno in z namenom prispevati k izvajanju
ali nadaljevanju izvajanja terorističnega dejanja ali je seznanjena z namenom
posameznika ali skupine, da stori teroristično dejanje.
3. člen
(pomen drugih pojmov)
Posamezni pojmi, uporabljeni v tem zakonu, imajo naslednji
pomen:
1.     
»anonimen elektronski denar« iz 22. člena tega zakona je plačilni
instrument, ki zagotavlja anonimnost plačnika in nezmožnost sledenja plačil
tako izdajateljem elektronskega denarja kot prejemnikom plačil;
2.     
»borznoposredniška družba« ima enak pomen kot v zakonu, ki ureja trg finančnih
instrumentov;
3.     
»davčna številka« je identifikacijski znak, ki se dodeli davčnemu
zavezancu pod pogoji, določenimi v zakonu, ki ureja davčni postopek, in zakonu,
ki ureja finančno upravo, in se uporablja v zvezi z vsemi davki oziroma za
davčne namene davčnega zavezanca; za davčno številko se šteje tudi
identifikacijska številka za davčne namene, ki jo uporablja nerezident v državi
rezidentstva;
4.     
»distribucijska pot« je mreža posameznikov oziroma organizacij,
udeleženih v dobavi proizvoda ali storitve končnemu uporabniku;
5.     
»druga oseba civilnega prava« po tem zakonu je organizirana združba
posameznikov, ki združuje ali bo združevala sredstva ali drugo premoženje za
določen namen;
6.     
»družba za upravljanje« in »družba za upravljanje države članice« ima
enak pomen kot v zakonu, ki ureja investicijske sklade in družbe za
upravljanje;
7.     
»država članica« je država članica Evropske unije ali pogodbenica
Sporazuma o Evropskem gospodarskem prostoru;
8.     
»elektronski denar« ima enak pomen kot v 11. točki prvega odstavka 4. člena
Zakona o plačilnih storitvah, storitvah izdajanja elektronskega denarja in
plačilnih sistemih (Uradni list RS, št. 7/18 in 9/18 – popr.; v nadaljnjem
besedilu: ZPlaSSIED), pri čemer ne vključuje pojma denarne vrednosti, kot je
opredeljen v 16. in 17. točki prvega odstavka 3. člena ZPlaSSIED;
9.     
»evropski nadzorni organi« so Evropski bančni organ (EBA), ustanovljen z
Uredbo (EU) št. 1093/2010 Evropskega parlamenta in Sveta z dne
24. novembra 2010 o ustanovitvi Evropskega nadzornega organa (Evropski
bančni organ) in o spremembi Sklepa št. 716/2009/ES ter razveljavitvi
Sklepa Komisije 2009/78/ES, Evropski organ za zavarovanja in poklicne pokojnine
(EIOPA), ustanovljen z Uredbo (EU) št. 1094/2010 Evropskega parlamenta in
Sveta z dne 24. novembra 2010 o ustanovitvi Evropskega nadzornega organa
in o spremembi Sklepa št. 716/2009/ES ter razveljavitvi Sklepa Komisije
2009/79/ES, ter Evropski organ za vrednostne papirje in trge (ESMA),
ustanovljen z Uredbo (EU) št. 1095/2010 Evropskega parlamenta in Sveta z
dne 24. novembra 2010 o ustanovitvi Evropskega nadzornega organa in o
spremembi Sklepa št. 716/2009/ES ter razveljavitvi Sklepa Komisije
2009/77/ES;
10.  
»faktoring« je odkup terjatev z regresom ali brez njega;
10.a   »fiat valuta« je denarno sredstvo (bankovci,
kovanci, knjižni denar in elektronski denar), ki se v državi izdaje priznava
kot sredstvo menjave;
11.  
»finančne institucije« so zavezanci iz 3., 5., 6., 7., 8., 9., 10., 11.,
12., 13., 14., 16. in 20.a) do 20.j) točke prvega odstavka 4. člena tega
zakona ter institucije držav članic, ki opravljajo istovrstne storitve kakor
našteti zavezanci;
12.  
»finančna obveščevalna enota« je osrednji nacionalni organ za
sprejemanje in analiziranje sumljivih transakcij in drugih informacij o sumih
pranja denarja, povezanih predhodnih kaznivih dejanjih ter o sumih financiranja
terorizma in za posredovanje rezultatov analiz pristojnim organom, ustanovljen
v državi članici ali tretji državi;
13.  
»forfetiranje« je izvozno financiranje na podlagi odkupa z diskontom in
brez regresa dolgoročnih nezapadlih terjatev, zavarovanih s finančnim
instrumentom;
14.  
»gospodarski subjekt« iz 35. člena tega zakona so gospodarska
družba in podjetnik, kot sta opredeljena v zakonu, ki ureja gospodarske družbe,
ter zadruga, kot je opredeljena v zakonu, ki ureja zadruge;
15.  
»gotovina« iz 68. člena tega zakona so bankovci ali kovanci, ki so
v obtoku kot plačilno sredstvo;
16.  
»gotovina« iz 120. člena tega zakona ima enak pomen kakor v Uredbi
Evropskega parlamenta in Sveta (ES) št. 1889/2005 z dne 26. oktobra
2005 o kontroli gotovine ob vstopu v Skupnost ali izstopu iz nje (UL L
št. 309 z dne 25. 11. 2005, str. 9);
17.  
»gotovinska transakcija« je vsak sprejem, izročitev ali zamenjava
gotovine iz 15. točke tega člena, pri čemer zavezanec od stranke fizično
sprejme gotovino oziroma stranki fizično izroči gotovino v posest in
razpolaganje;
18.  
»igre na srečo« imajo enak pomen kakor v zakonu, ki ureja igre na srečo;
19.  
»informacija o dejavnosti stranke, ki je fizična oseba«, je podatek o
strankinem osebnem, poklicnem ali drugem podobnem delovanju (zaposlen oziroma
zaposlena, upokojenec oziroma upokojenka, študent oziroma študentka, brezposeln
oziroma brezposelna itd.) oziroma podatek o aktivnosti stranke (na športnem,
kulturno-umetniškem, znanstvenoraziskovalnem, vzgojno-izobraževalnem ali drugem
sorodnem področju), ki predstavljata ustrezno podlago za sklenitev določenega
poslovnega razmerja;
20.  
»investicijsko podjetje države članice« in »investicijsko podjetje
tretje države« imata enak pomen kot v zakonu, ki ureja trg finančnih
instrumentov;
21.  
»kontokorentni odnos« po tem zakonu je korespondenčni odnos med domačimi
kreditnimi institucijami ali domačo in tujo kreditno (oziroma drugo podobno)
institucijo, ki nastane z odprtjem računa domače kreditne institucije pri
domači kreditni instituciji ali tuje kreditne oziroma druge podobne institucije
pri domači kreditni instituciji (odprtje računa loro);
22.  
»korespondenčni odnos« je dogovor, ki ga domača kreditna ali finančna
institucija sklene z domačo ali tujo kreditno, finančno ali drugo podobno
institucijo, vključno za opravljanje transakcij z vrednostnimi papirji ali
prenosov sredstev;
23.  
»kreditne institucije« so zavezanci iz 1. in 2. točke prvega odstavka
4. člena tega zakona ter institucije držav članic, ki opravljajo
istovrstne storitve kakor našteti zavezanci;
24.  
»mreža« iz 124. člena tega zakona pomeni obsežno strukturo, ki ji
oseba pripada ter ima skupnega lastnika ali skupno upravo ali skupni nadzor nad
skladnostjo s predpisi;
25.  
»nacionalna ocena tveganja« je obsežen proces identifikacije in analize
glavnih tveganj pranja denarja in financiranja terorizma v določeni državi,
razvijanja ustreznih ukrepov preprečevanja pranja denarja in financiranja
terorizma na podlagi ugotovljenih tveganj ter čim bolj učinkovitega usmerjanja
razpoložljivih virov za nadzor, ublažitev oziroma odpravo ugotovljenih tveganj;
26.  
»nadrejena odgovorna oseba, ki zaseda položaj višjega vodstva« iz 60.,
61., 62. in 63. člena tega zakona, je član vodstva, ki je dovolj dobro
seznanjen z izpostavljenostjo zavezanca tveganju pranja denarja in financiranja
terorizma ter je na dovolj visokem položaju, da lahko sprejema odločitve, ki
vplivajo na izpostavljenost zavezanca tveganju, in ni nujno, da je član uprave;
27.  
»navidezna banka« je kreditna ali finančna institucija oziroma druga
institucija, ki opravlja istovrstne dejavnosti in ki je registrirana v državi,
v kateri svoje dejavnosti ne opravlja, in ki ni povezana z nadzorovano ali
drugače uravnano finančno skupino;
28.  
»neprofitne organizacije« po tem zakonu so društva, ustanove, zavodi,
verske skupnosti in druge pravne osebe, ki so ustanovljene v skladu z veljavno
zakonodajo in ki niso ustanovljene z namenom pridobivanja dobička;
29.  
»nerezident« ima enak pomen kot v zakonu, ki ureja devizno poslovanje;
30.  
»oseba, ki zagotavlja podjetniške ali fiduciarne storitve« je vsaka
fizična ali pravna oseba, ki kot svojo poslovno dejavnost opravlja katero izmed
naslednjih storitev za tretjo osebo:
a)   
ustanavlja pravne osebe,
b)   
opravlja vlogo ali drugi osebi omogoča opravljati vlogo direktorja
oziroma direktorice, poslovodje oziroma poslovodkinje ali družbenika oziroma
družbenice (v nadaljnjem besedilu: družbenik), pri tem pa ne gre za dejansko
opravljanje poslovodne funkcije oziroma oseba ne prevzema poslovnega tveganja v
zvezi s kapitalskim vložkom v pravni osebi, v kateri je formalno družbenik, 
c)   
pravni osebi zagotavlja registrirani sedež, poslovni, dopisni ali
upravni naslov in druge s tem povezane storitve,
d)   
opravlja vlogo ali drugi osebi omogoča opravljati vlogo skrbnika
ustanove, sklada ali podobnega pravnega subjekta tujega prava, ki sprejema,
upravlja ali razdeljuje premoženjska sredstva za določen namen, pri čemer
definicija ne zajema skrbnikov investicijskih skladov, vzajemnih pokojninskih
skladov in pokojninskih družb,
e)   
opravlja vlogo ali drugi osebi omogoča opravljati vlogo delničarja za
račun druge osebe, razen če gre za družbo, katere vrednostni papirji so
uvrščeni v trgovanje na organiziranem trgu in za katero v skladu z zakonodajo
Evropske unije ali primerljivimi mednarodnimi standardi veljajo zahteve po
razkritju podatkov;
31.  
»organizirani trg in borza« imata enak pomen kakor v zakonu, ki ureja
trg finančnih instrumentov;
32.  
»osebno ime« je sestavljeno iz imena in priimka, ki sta vsak zase lahko
sestavljena iz več besed, ki tvorijo celoto;
33.  
»plačilna institucija« ima enak pomen kot v zakonu, ki ureja plačilne
storitve in sisteme;
34.  
»plačilni račun« ima enak pomen kakor v zakonu, ki ureja plačilne
storitve in sisteme;
34.a   »plačilna transakcija na daljavo« iz 22. člena tega
zakona ima enak pomen kot v zakonu, ki ureja plačilne storitve, storitve
izdajanja elektronskega denarja in plačilne sisteme;
34.b   »ponudnik skrbniških denarnic« je fizična ali
pravna oseba, ki zagotavlja storitve varovanja zasebnih kriptografskih ključev
v imenu svojih strank, za hranjenje, shranjevanje in prenos virtualnih valut;
35.  
»posameznik oziroma posameznica (v nadaljnjem besedilu: posameznik), ki
samostojno opravlja dejavnost«, je fizična oseba, ki na prostem trgu samostojno
in trajno opravlja pridobitno dejavnost;
36.  
»poslovno razmerje« je vsak poslovni ali drug pogodbeni odnos, ki ga
stranka sklene ali vzpostavi pri zavezancu in je povezan z opravljanjem
dejavnosti zavezanca ter se zanj ob vzpostavitvi stikov predvideva, da bo
trajal, razen ko ta zakon določa drugače;
37.  
»poslovodstvo« iz 35. člena tega zakona ima enak pomen kot v
zakonu, ki ureja gospodarske družbe;
38.  
»premoženje« so katera koli sredstva – materialna ali nematerialna,
opredmetena ali neopredmetena, premičnine ali nepremičnine in pravne listine
ali instrumenti v kateri koli obliki, tudi elektronski, ki dokazujejo
lastništvo ali delež na teh sredstvih;
39.  
»skupina« pomeni skupino oseb, ki jo sestavljajo nadrejene in podrejene
osebe, njene hčerinske družbe in osebe, v katerih ima nadrejena oseba ali njena
hčerinska družba udeležbo, prav tako skupina pomeni tudi povezane družbe, ki
izpolnjujejo pogoje za obvladujočo družbo v skladu z zakonom, ki ureja
gospodarske družbe;
40.  
»sredstva« po tem zakonu so finančna sredstva in koristi katere koli
vrste vključno z:
a)   
gotovino, čeki, denarnimi zahtevki, menicami, denarnimi nakazili in
drugimi plačilnimi sredstvi,
b)   
vlogami pri organizacijah,
c)   
finančnimi instrumenti, ki jih določa zakon, ki ureja trg finančnih
instrumentov, med drugim vrednostnimi papirji, s katerimi se trguje javno ali
zasebno, vključno z delnicami in deleži, certifikati, dolžniškimi instrumenti,
obveznicami, zadolžnicami, garancijami in izvedenimi finančnimi instrumenti, 
d)   
obrestmi, dividendami ali drugimi dohodki od sredstev,
e)   
terjatvami, krediti in akreditivi,
f)    
drugimi dokumenti, ki izkazujejo upravičenost do sredstev ali drugih
finančnih virov;
41.  
»sredstvo elektronske identifikacije« ima enak pomen, kot v Uredbi (EU)
št. 910/2014 Evropskega parlamenta in Sveta z dne 23. julija 2014 o
elektronski identifikaciji in storitvah zaupanja za elektronske transakcije na
notranjem trgu in o razveljavitvi Direktive 1999/93/ES (UL L št. 257 z dne
28. 8. 2014, str. 73);
42.  
»stalno in začasno prebivališče« je podatek o ulici, hišni številki,
kraju, pošti in državi stalnega in začasnega prebivališča, če slednje obstaja;
43.  
»transakcija« je vsak sprejem, izročitev, zamenjava, hramba,
razpolaganje ali drugo ravnanje z denarjem ali drugim premoženjem pri
zavezancu;
44.  
»tretja država« je država, ki ni država članica;
45.  
»upravljavec alternativnih investicijskih skladov«, »podružnica
upravljavca države članice« in »podružnica upravljavca alternativnega
investicijskega sklada tretje države« imajo enak pomen kot v zakonu, ki ureja
alternativne investicijske sklade;
46.  
»urad« je Urad Republike Slovenije za preprečevanje pranja denarja;
47.  
»uraden osebni dokument« je vsaka s fotografijo opremljena veljavna
listina, ki jo izda pristojni državni organ Republike Slovenije ali druge
države in ki se po pravu države izdajateljice šteje za javno listino;
48.  
»virtualna valuta« je digitalna oblika vrednosti, ki je ne izda ali
jamči zanjo niti centralna banka niti javni organ in ki ni nujno vezana na
zakonito uvedeno valuto in je brez pravnega statusa valute ali denarnega
sredstva, ampak jo fizične ali pravne osebe sprejemajo kot sredstvo menjave, ki
se lahko elektronsko prenaša, shranjuje in izmenjuje;
49.  
»življenjsko zavarovanje« je zavarovanje, ki ga kot življenjsko
zavarovanje določa zakon, ki ureja zavarovalništvo.
4. člen
(zavezanci)
(1) Ukrepe za odkrivanje in preprečevanje pranja denarja in
financiranja terorizma, določene v tem zakonu, pred oziroma pri sprejemanju,
izročitvi, zamenjavi, hrambi, razpolaganju oziroma drugem ravnanju z denarjem
ali drugim premoženjem in pri sklepanju poslovnih razmerij izvajajo:
1.     
banke in njihove podružnice v državah članicah, podružnice bank tretjih
držav in bank držav članic, ki ustanovijo podružnico v Republiki Sloveniji;
2.     
hranilnice;
3.     
plačilne institucije, plačilne institucije z opustitvijo ter plačilne
institucije in plačilne institucije z opustitvijo držav članic, ki v skladu z
zakonom, ki ureja plačilne storitve in sisteme, ustanovijo podružnico v
Republiki Sloveniji ali opravljajo plačilne storitve v Republiki Sloveniji prek
zastopnika oziroma neposredno;
4.     
pošta, če opravlja storitve prenosa denarja (vplačila in izplačila) prek
poštne nakaznice;
5.     
borznoposredniške družbe;
6.     
investicijski skladi, ki prodajajo svoje lastne enote v Republiki
Sloveniji; če se investicijski sklad ne upravlja sam, se določba tega zakona,
ki velja za zavezanca, uporablja za upravljavca tega sklada;
7.     
družbe za upravljanje in upravljavci alternativnih investicijskih
skladov, ki opravljajo storitve gospodarjenja s finančnimi instrumenti in
pomožne storitve iz zakona, ki ureja investicijske sklade in družbe za
upravljanje, oziroma zakona, ki ureja upravljavce alternativnih investicijskih
skladov;
8.     
podružnice investicijskega podjetja države članice in podružnice
investicijskega podjetja tretje države v Republiki Sloveniji;
9.     
podružnice družbe za upravljanje v Republiki Sloveniji, ki opravljajo
storitve gospodarjenja s finančnimi instrumenti in pomožne storitve iz zakona,
ki ureja investicijske sklade in družbe za upravljanje;
10.  
podružnice upravljavca države članice in podružnice upravljavca
alternativnega investicijskega sklada tretje države v Republiki Sloveniji, ki
opravljajo storitve gospodarjenja s finančnimi instrumenti in pomožne storitve
iz zakona, ki ureja upravljavce alternativnih investicijskih skladov;
11.  
upravljavci vzajemnih pokojninskih skladov;
12.  
upravljavci premostitvenega sklada iz zakona, ki ureja premostitveno zavarovanje
poklicnih in vrhunskih športnikov;
13.  
ustanovitelji in upravljavci pokojninskih družb;
14.  
zavarovalnice, ki imajo dovoljenje za opravljanje zavarovalnih poslov v
skupini življenjskih zavarovanj (v nadaljnjem besedilu: poslov življenjskega
zavarovanja), podružnice zavarovalnic tretjih držav, ki imajo dovoljenje za
opravljanje poslov življenjskega zavarovanja, in zavarovalnice držav članic, ki
ustanovijo podružnico v Republiki Sloveniji oziroma so pooblaščene za
neposredno opravljanje poslov življenjskega zavarovanja v Republiki Sloveniji;
15.  
izdajatelji elektronskega denarja, izdajatelji elektronskega denarja z
opustitvijo, podružnice izdajateljev elektronskega denarja in izdajateljev
elektronskega denarja z opustitvijo tretjih držav ter izdajatelji elektronskega
denarja in izdajatelji elektronskega denarja z opustitvijo države članice, ki
ustanovijo podružnico v Republiki Sloveniji oziroma so pooblaščeni za
neposredno opravljanje storitev izdaje elektronskega denarja v Republiki
Sloveniji;
16.  
menjalnice;
17.  
revizijske družbe in samostojni revizorji;
18.  
prireditelji in koncesionarji, ki prirejajo igre na srečo;
19.  
zastavljalnice;
20.  
pravne in fizične osebe, ki opravljajo posle v zvezi z dejavnostjo:
a)   
dajanja kreditov oziroma posojil, ki vključuje tudi potrošniške kredite,
hipotekarne kredite, faktoring in financiranje komercialnih poslov, vključno s
forfetiranjem,
b)   
finančnega zakupa (lizinga),
c)   
izdajanja in upravljanja drugih plačilnih sredstev (npr. menic in
potovalnih čekov), pri čemer ne gre za plačilno storitev v skladu z zakonom, ki
ureja plačilne storitve in sisteme,
d)   
storitev menjav med virtualnimi in fiat valutami ali druge posle, ki so
vključeni v te storitve, ali ponujanja skrbniških denarnic;
e)   
izdajanja garancij in drugih jamstev,
f)    
upravljanja naložb za tretje osebe in svetovanja v zvezi s tem ter
upravljanja naložb Republike Slovenije v skladu z zakonom, ki ureja Slovenski
državni holding,
g)   
oddajanja sefov,
h)   
posredovanja pri sklepanju kreditnih in posojilnih poslov, razen tistih
pravnih in fizičnih oseb, pri katerih dejavnost posredništva ni glavna
dejavnost in poslov ne sklepajo v imenu in za račun finančne ali kreditne
institucije (kreditni posredniki v pomožni funkciji),
i)     
zavarovalnega zastopstva pri sklepanju pogodb o življenjskem
zavarovanju,
j)     
zavarovalnega posredništva pri sklepanju pogodb o življenjskem
zavarovanju,
k)   
računovodskih storitev,
l)     
storitev davčnega svetovanja, neposrednega ali posrednega zagotavljanja
materialne pomoči, pomoči ali svetovanja o davčnih zadevah kot glavno poslovno
ali poklicno dejavnost;
m) 
podjetniških ali fiduciarnih storitev,
n)   
prometa plemenitih kovin in dragih kamnov ter izdelkov iz njih,
o)   
trgovanja ali posredovanja v trgovini z umetniškimi deli, vključno ko to
izvajajo umetniške galerije, dražbene hiše in prostocarinska območja, ter
hrambe umetniških del, ko to izvajajo prostocarinska območja;
p)   
organiziranja ali izvajanja dražb ali
r)    poslovanja
z nepremičninami, kamor spadajo poslovanje z lastnimi nepremičninami, oddajanje
ali obratovanje lastnih ali najetih nepremičnin ter posredništvo v prometu z
nepremičninami,
s)   izvajanja
ukrepov za krepitev stabilnosti bank v Republiki Sloveniji v skladu z zakonom,
ki ureja ukrepe Republike Slovenije za krepitev stabilnosti bank.
(2) Ukrepi za odkrivanje in preprečevanje pranja denarja
in financiranja terorizma, določeni v tem zakonu, se v skladu z določbami III.
poglavja tega zakona izvajajo tudi pri odvetnikih oziroma odvetnicah (v
nadaljnjem besedilu: odvetnik), odvetniških družbah in notarjih oziroma
notarkah (v nadaljnjem besedilu: notar), vendar le v obsegu, določenem v
IV. poglavju tega zakona.
(3) Izraz zavezanec se v tem zakonu uporablja kot skupni
pojem za zavezance oziroma zavezanke iz prvega in drugega odstavka tega člena.
(4) Kadar fizična oseba, ki izvaja dejavnost iz 17., 18.,
20.k), 20.l), 20.m) ali 20.r) točke prvega odstavka tega člena ali dejavnost iz
drugega odstavka tega člena, to dejavnost izvaja v okviru delovnega razmerja
pri pravni osebi, samostojnem podjetniku posamezniku ali posamezniku, ki
samostojno opravlja dejavnost, se naloge in obveznosti iz 12. člena tega zakona
nanašajo na pravno osebo, samostojnega podjetnika posameznika ali posameznika,
ki samostojno opravlja dejavnost, in ne na fizično osebo.
4.a člen
(register ponudnikov storitev menjav med virtualnimi in fiat
valutami ter ponudnikov skrbniških denarnic)
(1) Register ponudnikov storitev menjav med virtualnimi in
fiat valutami ter ponudnikov skrbniških denarnic se vzpostavi z namenom
zagotavljanja nadzora s področja preprečevanja pranja denarja in financiranja
terorizma nad ponudniki teh storitev. Register vzdržuje in upravlja urad.
(2) Ponudniki iz prejšnjega odstavka, ki imajo sedež ali
podružnico v Republiki Sloveniji, morajo pred začetkom izvajanja storitev
menjav med virtualnimi in fiat valutami ali ponujanja skrbniških denarnic biti
vpisani v register iz prejšnjega odstavka.
(3) Ponudniki storitev menjav med virtualnimi in fiat
valutami ter ponudniki skrbniških denarnic so zahtevi za vpis v register iz
prvega odstavka tega člena, ki se vloži pri uradu, dolžni priložiti naslednje
podatke in dokazila:
-       
o pravni osebi, samostojnem podjetniku posamezniku ali posamezniku, ki
samostojno opravlja dejavnost: firma, naslov, sedež, matična številka in davčna
številka;
-       
o svojem zakonitem zastopniku ali nosilcu dejavnosti samostojnega podjetnika
posameznika ali posameznika, ki samostojno opravlja dejavnost: osebno ime,
naslov stalnega in začasnega prebivališča, EMŠO ali datum in kraj rojstva, davčna
številka, državljanstvo;
-       
o svoji dejavnosti: standardna klasifikacija dejavnosti (SKD, NACE ali
druga primerljiva koda dejavnosti) in opis načina opravljanja storitev menjave
med virtualnimi in fiat valutami ter ponujanja skrbniških denarnic;
-       
za zakonitega zastopnika, poslovodjo, nosilca dejavnosti samostojnega
podjetnika posameznika ali posameznika, ki samostojno opravlja dejavnost, ali
dejanskega lastnika osebe, izpis iz kazenske evidence Ministrstva za
pravosodje.
(4) Spremembe podatkov iz prejšnjega odstavka so ponudniki
storitev menjav med virtualnimi in fiat valutami ter ponudniki skrbniških
denarnic dolžni sporočiti uradu v osmih dneh od nastanka spremembe.
(5) Urad zahtevo za vpis v register zavrne, če je bil
zakoniti zastopnik, poslovodja, nosilec dejavnosti samostojnega podjetnika
posameznika ali posameznika, ki samostojno opravlja dejavnost, ali dejanski
lastnik osebe iz prvega odstavka tega člena pravnomočno obsojen zaradi
kaznivega dejanja, storjenega z naklepom, ki se preganja po uradni dolžnosti,
ali zaradi enega od naslednjih kaznivih dejanj, storjenih iz malomarnosti:
prikrivanja, izdaje in neupravičene pridobitve poslovne skrivnosti, pranja
denarja ali izdaje tajnih podatkov, dokler trajajo pravne posledice obsodbe.
(6) Podatke o izpolnjevanju pogojev iz prejšnjega odstavka
pridobi urad od vložnika zahteve za vpis v register ali osebe, ki je neposredno
odgovorna za vodenje poslov vložnika zahteve za vpis v register, lahko pa jih
pridobi po uradni dolžnosti iz uradnih evidenc pristojnih organov.
(7) Podatki iz prve alineje tretjega odstavka tega člena so
javni.
(8) Za odločanje urada o zahtevi za vpis v register se
uporabljajo določbe zakona, ki ureja splošni upravni postopek.
(9) Minister, pristojen za finance, s pravilnikom podrobneje
določi pravila o vzpostavitvi in vodenju registra.
(10) Ponudniki storitev menjav med virtualnimi in fiat
valutami v desetih dneh po vpisu v register iz prvega odstavka tega člena pisno
obvestijo urad o ponudnikih, ki so vključeni v njihove storitve menjav med
virtualnimi in fiat valutami. Če se sodelovanje začne po vpisu v register,
morajo urad o tem obvestiti v desetih delovnih dneh po začetku sodelovanja.
4.b člen
(izbris iz registra ponudnikov storitev menjav med
virtualnimi in fiat valutami ter ponudnikov skrbniških denarnic)
(1) Urad izbriše ponudnika iz registra iz prejšnjega člena,
če:
1.     
ne izpolnjuje več pogojev za vpis v register iz prejšnjega člena;
2.     
ponudnik pisno obvesti urad o prenehanju opravljanja storitev menjav med
virtualnimi in fiat valutami ter ponujanja skrbniških denarnic ali
3.     
je ponudnik prenehal obstajati ali se je zoper njega začel stečajni
postopek ali postopek prisilnega prenehanja v skladu z zakonom, ki ureja
finančno poslovanje, postopke zaradi insolventnosti in prisilno prenehanje.
(2) Ponudnik storitev menjav med virtualnimi in fiat valutami
ter ponudnik skrbniških denarnic ne sme več sklepati poslov v zvezi z
izvajanjem teh dejavnosti:
1.     
v primeru iz 1. točke prejšnjega odstavka z dnem vročitve odločbe o
izbrisu iz registra;
2.     
v primeru iz 2. točke prejšnjega odstavka od dne pošiljanja pisnega
obvestila o prenehanju opravljanja teh storitev uradu;
3.     
v primeru iz 3. točke prejšnjega odstavka z dnem prenehanja obstoja ali
od dneva, ko je objavljen oklic o začetku stečajnega postopka ali postopka
prisilne likvidacije.
(3) Za odločanje urada o izbrisu iz registra se uporabljajo
določbe zakona, ki ureja splošni upravni postopek.
4.c člen
(zavezanci, ki poslujejo z nepremičninami)
Zavezanci iz točke r) 20. točke prvega odstavka 4. člena tega
zakona, ki oddajajo lastne ali najete nepremičnine ali posredujejo pri
oddajanju ali najemanju nepremičnin, izvajajo ukrepe iz 12. člena tega zakona,
če mesečna najemnina za posamezno nepremičnino znaša najmanj 10.000 eurov.
4.d člen
(zavezanci v zvezi z umetniškimi deli)
Zavezanci iz točke o) 20. točke prvega odstavka 4. člena tega
zakona, ki trgujejo z umetninami, izvajajo ukrepe iz 12. člena tega zakona, če
vrednost transakcije ali vrste povezanih transakcij znaša najmanj 10.000 eurov.
5. člen
(izjeme v zvezi z igrami na srečo)
(1) Vlada Republike Slovenije (v nadaljnjem besedilu: Vlada)
lahko z uredbo določi, da so prireditelji iger na srečo iz 18. točke prvega
odstavka prejšnjega člena, pri katerih obstaja nizko tveganje za pranje denarja
ali financiranje terorizma, v celoti ali delno izvzeti iz izvajanja ukrepov po
tem zakonu.
(2) Odločitev Vlade iz prejšnjega odstavka temelji na
poročilu o oceni tveganja, ki jo izvede Finančna uprava Republike Slovenije v
sodelovanju z uradom. Pri oceni tveganja se upoštevajo naslednji dejavniki:
-       
obseg opravljanja storitve igre na srečo,
-       
stopnja ranljivosti igre na srečo in transakcije,
-       
uporabljene plačilne metode ter
-       
ugotovitve nacionalne in nadnacionalne ocene tveganja iz 8. člena
tega zakona.
(3) Določbe iz prejšnjih odstavkov se ne uporabljajo za
koncesionarje, ki prirejajo posebne igre na srečo v igralnicah oziroma igralnih
salonih.
(4) Vsako odločitev o izvzetju prirediteljev iger na srečo iz
izvajanja določb tega zakona Finančna uprava Republike Slovenije sporoči
Evropski komisiji.
6. člen
(izjeme v zvezi z občasnim opravljanjem finančne dejavnosti)
(1) Pravne osebe, samostojni podjetniki posamezniki oziroma
samostojne podjetnice posameznice (v nadaljnjem besedilu: samostojni podjetniki
posamezniki) in posamezniki, ki samostojno opravljajo dejavnost, ki le občasno
ali v omejenem obsegu izvajajo finančno dejavnost iz 16. in 20.a) do 20.h)
točke prvega odstavka 4. člena tega zakona in pri katerih obstaja nizko
tveganje za pranje denarja ali financiranje terorizma, so lahko izvzeti iz
izvajanja določb tega zakona, če so hkrati izpolnjeni naslednji pogoji:
1.     
finančna dejavnost je pomožna in je neposredno povezana z glavno
dejavnostjo;
2.     
čisti letni prihodek pomožne finančne dejavnosti ne presega 100.000
eurov ali ne znaša več kot pet odstotkov skupnega čistega letnega prihodka
zavezanca;
3.     
njihova glavna dejavnost ni:
- 
revizijske storitve,
- 
prirejanje iger na srečo,
- 
računovodske storitve,
- 
storitve davčnega svetovanja,
- 
poslovanje z nepremičninami,
- 
podjetniške ali fiduciarne storitve ter
- 
notarske in odvetniške storitve;
4.     
največja možna vrednost transakcije na stranko in posamezno transakcijo
– ne glede na to, ali poteka v eni ali več transakcijah, ki se zdijo povezane –
ne sme presegati 1.000 eurov in
5.     
finančna dejavnost se zagotavlja samo osebam, ki so stranke v zvezi z
opravljanjem glavne dejavnosti, in ni splošno dostopna javnosti.
(2) Prejšnji odstavek ne velja za pravne osebe, samostojne
podjetnike posameznike in posameznike, ki samostojno opravljajo dejavnost, če
izvajajo denarna nakazila v skladu z zakonom, ki ureja plačilne storitve in
sisteme.
(3) Osebe iz prvega odstavka tega člena vložijo zahtevo za
opustitev izvajanja določb tega zakona pri uradu. Zahtevi priložijo
dokumentacijo o izpolnjevanju pogojev iz prvega odstavka tega člena in o
izvedeni oceni tveganja finančne dejavnosti za pranje denarja in financiranje
terorizma. Pri oceni tveganja pranja denarja ali financiranja terorizma posebno
pozornost namenijo vsaki finančni dejavnosti, za katero je zaradi njene narave
še posebej verjetno, da se bo uporabila ali zlorabila za namene pranja denarja
ali financiranja terorizma.
(4) O zahtevi iz prejšnjega odstavka urad izda odločbo v
skladu z zakonom, ki ureja splošni upravni postopek.
(5) Odločba iz prejšnjega odstavka velja dve leti od izdaje.
Za ponovni izvzem iz izvajanja določb tega zakona je treba vložiti novo zahtevo
v skladu s tretjim odstavkom tega člena.
(6) Če se okoliščine, na podlagi katerih je bila izdana
odločba, pred potekom veljavnosti odločbe spremenijo, je oseba iz prvega
odstavka tega člena dolžna urad o teh spremembah obvestiti v roku petnajstih
dni od nastanka sprememb. Urad lahko na podlagi takega obvestila ali na podlagi
drugih informacij po uradni dolžnosti izda novo odločbo, s katero razveljavi
prejšnjo odločbo ter na novo odloči o dovoljenju za opustitev izvajanja določb
tega zakona glede na spremenjene okoliščine.
(7) Urad enkrat letno obvesti Evropsko komisijo o odločbah,
izdanih na podlagi tega člena.
II. POGLAVJE
SODELOVANJE IN NACIONALNA OCENA
TVEGANJA
7. člen
(sodelovanje pristojnih organov)
Urad, nadzorni organi iz 139. člena tega zakona in drugi
organi, pristojni za preprečevanje in odkrivanje pranja denarja in financiranja
terorizma, med seboj sodelujejo in usklajujejo izvajanje politik in aktivnosti
boja proti pranju denarja in financiranju terorizma. Za doseganje strateških in
operativnih ciljev ti organi lahko sklepajo sporazume o medsebojnem sodelovanju
in ustanavljajo medresorske delovne skupine.
8. člen
(nacionalna ocena tveganja)
(1) Za ugotovitev, oceno, razumevanje in ublažitev tveganj
pranja denarja in financiranja terorizma Republika Slovenija izvede nacionalno
oceno tveganja za pranje denarja in financiranje terorizma, ki se posodobi
najmanj vsake štiri leta.
(2) Vlada za izvedbo nacionalne ocene tveganja pranja denarja
in financiranja terorizma v Republiki Sloveniji ustanovi stalno medresorsko
delovno skupino. Naloge stalne medresorske delovne skupine so:
1.     
izvedba nacionalne ocene tveganja pranja denarja in financiranja
terorizma v Republiki Sloveniji;
2.     
priprava poročila o ugotovljenih nacionalnih tveganjih pranja denarja in
financiranja terorizma;
3.     
priprava predlogov ukrepov in akcijskega načrta za ublažitev
ugotovljenih tveganj pranja denarja in financiranja terorizma;
4.     
izvedba drugih analiz s področja pranja denarja in financiranja
terorizma, pri katerih je potrebno sodelovanje in usklajevanje med različnimi
institucijami, in priprava poročil o izvedenih analizah.
(3) Delo in naloge stalne medresorske delovne skupine iz
prejšnjega odstavka usmerja in usklajuje urad.
(4) Pri izvajanju nacionalne ocene tveganja iz prvega
odstavka tega člena se upoštevajo ugotovitve iz poročila Evropske komisije o
ocenjenih tveganjih pranja denarja in financiranja terorizma (nadnacionalna
ocena tveganja).
9. člen
(poročilo in namen nacionalne ocene tveganja)
(1) Urad s poročilom o ugotovitvah nacionalne ocene tveganja
pranja denarja in financiranja terorizma iz 2. točke drugega odstavka
prejšnjega člena seznani vlado ter povzetek ocene in njenih posodobitev javno
objavi tako, da ta ne vsebuje zaupnih informacij.
(2) Ugotovitve iz poročila nacionalne ocene tveganja so
namenjene:
1.     
izboljšanju nacionalne ureditve odkrivanja in preprečevanja pranja
denarja in financiranja terorizma zlasti z opredelitvijo sektorjev ali
dejavnosti, pri katerih morajo zavezanci uporabljati strožje ukrepe v zvezi s
pregledom stranke in drugimi obveznostmi iz tega zakona;
2.     
ugotavljanju sektorjev ali dejavnosti neznatnega ali povečanega tveganja
pranja denarja in financiranja terorizma;
3.     
opredeljevanju prednostne razporeditve vseh virov in sredstev,
namenjenih za preprečevanje pranja denarja in financiranja terorizma;
4.     
pripravljanju ustreznih predpisov za posamezne sektorje ali dejavnosti v
skladu z ugotovljenimi tveganji pranja denarja in financiranje terorizma;
5.     
zavezancem kot pomoč pri izvedbi njihovih ocen tveganja pranja denarja
in financiranja terorizma;
6.     
poročanju o institucionalni strukturi in splošnih postopkih nacionalne
ureditve odkrivanja in preprečevanja pranja denarja in financiranja terorizma,
vključno s finančno obveščevalno enoto, davčnimi organi in tožilstvi, ter o
dodeljenih človeških in finančnih virih in
7.     
poročanju o nacionalnih prizadevanjih ter človeških in finančnih virih,
namenjenih za boj proti pranju denarja in financiranju terorizma.
(3) Aktivnosti iz prejšnjega odstavka usmerja in usklajuje
urad.
(4) Vlada z uredbo določi sektorje ali dejavnosti neznatnega
ali povečanega tveganja pranja denarja ali financiranja terorizma iz drugega
odstavka tega člena.
10. člen
(obveščanje držav članic in evropskih institucij)
Urad seznani Evropsko komisijo, evropske nadzorne organe in
druge države članice z nazivom stalne medresorske delovne skupine iz drugega
odstavka 8. člena tega zakona in s povzetkom poročila nacionalne ocene tveganja
pranja denarja in financiranja terorizma iz prvega odstavka prejšnjega člena
ter z njegovimi posodobitvami.
11. člen
(priporočila Evropske komisije)
(1) V okviru ureditve preprečevanja pranja denarja in
financiranja terorizma v Republiki Sloveniji se lahko upoštevajo priporočila
Evropske komisije o ukrepih, primernih za ublažitev tveganj, ki so ugotovljena
v nadnacionalni oceni tveganja.
(2) Če se Republika Slovenija odloči, da ne bo upoštevala
priporočil iz prejšnjega odstavka, o tem obvesti Evropsko komisijo in navede razloge
za takšno odločitev.
III. POGLAVJE
NALOGE IN OBVEZNOSTI ZAVEZANCEV
3.1 Splošna določba
12. člen
(naloge in obveznosti zavezancev)
(1) Zaradi odkrivanja ter preprečevanja pranja denarja in
financiranja terorizma zavezanci pri opravljanju svojih dejavnosti izvajajo
naloge, določene v tem zakonu in predpisih, ki so sprejeti na njegovi podlagi.
(2) Naloge iz prejšnjega odstavka obsegajo:
1.     
izdelavo ocene tveganja pranja denarja in financiranja terorizma;
2.     
vzpostavitev politik, kontrol in postopkov za učinkovito ublažitev in
obvladovanje tveganj pranja denarja in financiranja terorizma;
3.     
izvajanje ukrepov za poznavanje stranke (v nadaljnjem besedilu: pregled
stranke) na način in pod pogoji, ki jih določa ta zakon;
4.     
sporočanje predpisanih in zahtevanih podatkov ter predložitev
dokumentacije uradu po določbah tega zakona;
5.     
imenovanje pooblaščenca oziroma pooblaščenke (v nadaljnjem besedilu:
pooblaščenec) in namestnikov pooblaščenca ter zagotovitev pogojev za njihovo
delo;
6.     
skrb za redno strokovno usposabljanje zaposlenih ter zagotovitev redne
notranje kontrole nad opravljanjem nalog po tem zakonu;
7.     
pripravo seznama indikatorjev za prepoznavanje strank in transakcij, v
zvezi s katerimi obstajajo razlogi za sum pranja denarja ali financiranja
terorizma;
8.     
zagotovitev varstva in hrambe podatkov ter upravljanje s tem zakonom
predpisanih evidenc;
9.     
izvajanje politik in postopkov skupine ter ukrepov odkrivanja in
preprečevanja pranja denarja in financiranja terorizma v lastnih podružnicah in
hčerinskih družbah v večinski lasti v tretjih državah;
10.  
izvajanje drugih nalog in obveznosti po določbah tega zakona in po
predpisih, ki so sprejeti na njegovi podlagi.
3.2 Ocena in obvladovanje tveganja
13. člen
(ocena tveganja za pranje denarja in financiranje terorizma)
(1) Tveganje pranja denarja in financiranja terorizma je
tveganje, da bo stranka izrabila finančni sistem za pranje denarja ali
financiranje terorizma oziroma da bo stranka poslovno razmerje, transakcijo,
produkt, storitev ali distribucijsko pot ob upoštevanju dejavnika geografskega
tveganja (država ali geografsko območje) posredno ali neposredno uporabila za
pranje denarja ali financiranje terorizma.
(2) Zavezanec izdela oceno tveganja posamezne skupine ali
vrste stranke, poslovnega razmerja, transakcije, produkta, storitve ali
distribucijske poti in upošteva dejavnike geografskega tveganja glede na možne
zlorabe za pranje denarja ali financiranje terorizma.
(3) Ocena tveganja in postopek določanja ocene tveganja iz
prejšnjega odstavka odražata specifičnost zavezanca in njegovega poslovanja.
(4) Oceno tveganja iz drugega odstavka tega člena zavezanec
pripravi v skladu s smernicami, ki jih izda pristojni nadzorni organ iz
139. člena tega zakona v skladu s svojimi pooblastili, ter ob upoštevanju
poročila o ugotovitvah nacionalne ocene tveganja in nadnacionalne ocene
tveganja.
(5) Ugotovitve ocene tveganja iz drugega odstavka tega člena
zavezanec dokumentira in posodablja najmanj vsaki dve leti. Dokumentirane
ugotovitve so na voljo pristojnim nadzornim organom iz 139. člena tega
zakona na njihovo zahtevo.
(6) Zavezanec ob vseh pomembnih spremembah svojih poslovnih
procesov – kot so na primer uvedba novega produkta, nove poslovne prakse,
vključno z novimi distribucijskimi potmi, uvedba nove tehnologije za nove in
obstoječe produkte ali organizacijske spremembe – opravi ustrezno oceno, kako
te spremembe vplivajo na izpostavljenost zavezanca tveganju pranja denarja ali
financiranja terorizma.
(7) Zavezanec oceno tveganja iz prejšnjega odstavka izvede
pred uvedbo spremembe in v skladu z ugotovitvami sprejme ustrezne ukrepe za
zmanjšanje tveganja pranja denarja ali financiranja terorizma.
14. člen
(neznatno in povečano tveganje za pranje denarja in
financiranje terorizma)
(1) Če zavezanec oceni, da stranka, poslovno razmerje,
transakcija, produkt, storitev, distribucijska pot, država ali geografsko
območje predstavljajo neznatno tveganje za pranje denarja ali financiranje terorizma,
lahko izvaja ukrepe poenostavljenega pregleda stranke v skladu z določbami tega
zakona o poenostavljenem pregledu stranke.
(2) Če zavezanec oceni, da stranka, poslovno razmerje,
transakcija, produkt, storitev, distribucijska pot, država ali geografsko
območje predstavljajo povečano tveganje za pranje denarja ali financiranje
terorizma, mora izvajati ukrepe poglobljenega pregleda stranke v skladu z
določbami tega zakona o poglobljenem pregledu stranke.
15. člen
(obvladovanje tveganj pranja denarja in financiranja
terorizma)
(1) Zavezanec za učinkovito ublažitev in obvladovanje tveganj
pranja denarja in financiranja terorizma, ugotovljenih na podlagi
14. člena tega zakona, vzpostavi učinkovite politike, kontrole in
postopke, ki so sorazmerni glede na njegovo dejavnost in velikost (kot npr.
velikost in sestavo zavezanca, obseg in sestavo poslov, vrste strank, s
katerimi posluje zavezanec, vrste produktov, ki jih ponuja zavezanec).
(2) Politike, kontrole in postopki iz prejšnjega odstavka
vključujejo:
1.     
razvoj notranjih politik, kontrol in postopkov, ki se nanašajo na:
- 
modele upravljanja s tveganji,
- 
skrbni pregled stranke,
- 
sporočanje podatkov uradu,
- 
varstvo in hrambo podatkov ter upravljanje evidenc,
- 
notranjo kontrolo nad opravljanjem nalog s področja odkrivanja in
preprečevanja pranja denarja in financiranja terorizma,
- 
zagotavljanje skladnosti s predpisi in
- 
varno zaposlovanje in po potrebi varnostno preverjanje zaposlenih v
skladu z zakonom, ki ureja tajne podatke, ter
2.     
vzpostavitev samostojne službe notranje revizije za preverjanje
notranjih politik, kontrol in postopkov iz prejšnje točke, če je zavezanec
srednja ali velika družba v skladu z zakonom, ki ureja gospodarske družbe.
(3) Zavezanec, ki je srednja ali velika družba v skladu z
zakonom, ki ureja gospodarske družbe, imenuje enega od članov upravnega ali
poslovodnega organa, ki je odgovoren za izvajanje nalog iz prejšnjega odstavka
in za zagotavljanje skladnosti izvajanja zakonov in drugih predpisov s področja
odkrivanja in preprečevanja pranja denarja in financiranja terorizma.
(4) Pred uvedbo politik, kontrol in postopkov zavezanci
pridobijo odobritev vodstva ter v skladu s smernicami nadzornih organov iz
139. člena tega zakona spremljajo in po potrebi okrepijo sprejete ukrepe.
3.3 Pregled stranke
3.3.1 Splošne določbe
16. člen
(sestavni deli pregleda stranke)
(1) Če ta zakon ne določa drugače, pregled stranke obsega
naslednje ukrepe:
1.     
ugotavljanje istovetnosti stranke in preverjanje njene istovetnosti na
podlagi verodostojnih, neodvisnih in objektivnih virov;
2.     
ugotavljanje dejanskega lastnika stranke;
3.     
pridobitev podatkov o namenu in predvideni naravi poslovnega razmerja
ali transakcije ter drugih podatkov po tem zakonu;
4.     
redno skrbno spremljanje poslovnih aktivnosti, ki jih stranka izvaja pri
zavezancu.
(2) Zavezanec pri izvajanju ukrepov iz 1. in 2. točke
prejšnjega odstavka preveri, da ima vsaka oseba, ki nastopa v imenu stranke,
pravico zastopanja ali pooblastilo te stranke, ter v skladu z določbami tega
zakona ugotovi in preveri istovetnost vsake osebe, ki nastopa v imenu stranke.
(3) Zavezanec izvaja vse ukrepe pregleda stranke iz prvega in
drugega odstavka tega člena, pri čemer lahko obseg izvajanja ukrepov določi z
upoštevanjem tveganja pranja denarja in financiranja terorizma.
(4) Pri določanju obsega izvajanja ukrepov iz prvega, drugega
in tretjega odstavka tega člena zavezanec upošteva vsaj:
-       
namen sklenitve in naravo poslovnega razmerja,
-       
višino sredstev, vrednost premoženja ali obseg transakcij,
-       
čas trajanja poslovnega razmerja in
-       
skladnost poslovanja z namenom sklenitve poslovnega razmerja.
(5) Zavezanec postopke izvajanja ukrepov iz prvega, drugega,
tretjega in četrtega odstavka tega člena opredeli v svojih notranjih aktih.
(6) Zavezanec nadzornim organom iz 139. člena tega
zakona na njihovo zahtevo predloži ustrezne analize, listine in druge podatke,
s katerimi izkazuje, da so izvedeni ukrepi primerni glede na ugotovljena
tveganja pranja denarja in financiranja terorizma.
17. člen
(obveznost pregleda stranke)
(1) Zavezanec pod pogoji, ki jih določa ta zakon, opravi
pregled stranke v naslednjih primerih:
1.     
pri sklepanju poslovnega razmerja s stranko;
2.     
pri vsaki transakciji v vrednosti 15.000 eurov ali več, ne glede na to,
ali poteka posamično ali z več transakcijami, ki so med seboj očitno povezane;
3.     
pri prirediteljih in koncesionarjih, ki prirejajo igre na srečo, ob
izplačilih dobitkov, vplačilu stav ali obojem, kadar gre za transakcije v
vrednosti 2.000 eurov ali več, ne glede na to, ali transakcija poteka posamično
ali z več transakcijami, ki so med seboj očitno povezane;
4.     
pri dvomu o verodostojnosti in ustreznosti predhodno pridobljenih
podatkov o stranki ali dejanskem lastniku stranke;
5.     
vedno, kadar v zvezi s transakcijo, stranko, sredstvi ali premoženjem
obstajajo razlogi za sum pranja denarja ali financiranja terorizma, ne glede na
vrednost transakcije.
(2) Če zavezanec s stranko sklepa dodatno poslovno razmerje
ali na podlagi obstoječega poslovnega razmerja izvaja transakcije iz 2. in 3.
točke prejšnjega odstavka, zavezanec pridobi le manjkajoče podatke iz prvega,
drugega, tretjega in četrtega odstavka 48. člena tega zakona, in sicer ob
pogoju, da je predhodno opravil pregled stranke na način, kot to določa
16. člen tega zakona, in da je v okviru rednega spremljanja poslovnih
aktivnosti, ki jih stranka izvaja pri zavezancu, zagotovil ustrezno preverjanje
in posodabljanje predhodno pridobljenih listin in podatkov o stranki.
(3) Pri transakcijah iz 2. in 3. točke prvega odstavka tega
člena prireditelj in koncesionar, ki prirejata igre na srečo, preverita
istovetnost stranke, ki opravlja transakcijo, in pridobita predpisane podatke,
ko se transakcija opravi pri blagajni ali na drugih vplačilnih ali izplačilnih
mestih glede na vrsto igre na srečo ali načina igranja.
(4) Za sklenitev poslovnega razmerja se po tem zakonu šteje
tudi registracija stranke za udeležbo v sistemu prirejanja iger na srečo pri
prirediteljih in koncesionarjih, ki prirejajo igre na srečo po internetu ali
drugih telekomunikacijskih sredstvih.
(5) Kot sklenitev poslovnega razmerja med stranko in družbo
za upravljanje se po tem zakonu šteje tudi pristop stranke k pravilom
upravljanja vzajemnega sklada te družbe za upravljanje. Pristop k pravilom
upravljanja drugega vzajemnega sklada iste družbe za upravljanje se ne šteje za
sklenitev novega poslovnega razmerja po tem zakonu.
(6) Kot sklenitev poslovnega razmerja med stranko in
zavezancem iz 6. točke prvega odstavka 4. člena tega zakona se po tem
zakonu šteje tudi pristop stranke k pravilom upravljanja investicijskega sklada
oziroma drugi listini, na podlagi katere vlagatelj pristopi k investicijskemu
skladu. Pristop k pravilom upravljanja drugega investicijskega sklada, ki ga
upravlja ista družba za upravljanje oziroma upravljavec alternativnega
investicijskega sklada, se ne šteje za sklenitev novega poslovnega razmerja po
tem zakonu.
18. člen
(obveznost pregleda stranke pri občasnih transakcijah)
(1) Ne glede na določbe prejšnjega člena zavezanec pod
pogoji, ki jih določa ta zakon, opravi pregled stranke tudi pri vsaki občasni
transakciji, ki pomeni prenos sredstev in presega 1.000 eurov.
(2) Občasna transakcija iz prejšnjega odstavka je
transakcija, ki jo izvaja stranka, ki z zavezancem nima sklenjenega poslovnega
razmerja.
(3) Prenos sredstev iz prvega odstavka tega člena pomeni
katero koli transakcijo, vsaj delno izvedeno z elektronskimi sredstvi v imenu
plačnika prek ponudnika plačilnih storitev, z namenom dati sredstva na voljo
prejemniku plačila prek ponudnika plačilnih storitev – ne glede na to, ali sta
plačnik in prejemnik plačila ista oseba, in ne glede na to, ali je ponudnik
plačilnih storitev plačnika in prejemnika plačila isti, vključno z naslednjimi
plačilnimi storitvami:
1.     
kreditnim plačilom, kot je opredeljeno v zakonu, ki ureja plačilne
storitve in sisteme,
2.     
direktno bremenitvijo, kot je opredeljena v zakonu, ki ureja plačilne
storitve in sisteme,
3.     
denarnim nakazilom, kot je opredeljeno v zakonu, ki ureja plačilne
storitve in sisteme, ne glede na to, ali gre za domače ali čezmejne plačilne
transakcije, in
4.     
prenosom, izvedenim z uporabo plačilnih kartic, elektronskim denarjem,
mobilnimi telefoni ali drugimi digitalnimi ali predplačniškimi ali naročniškimi
informacijsko-tehnološkimi napravami s podobnimi značilnostmi.
19. člen
(pregled stranke pri sklenitvi poslovnega razmerja)
(1) Pri sklepanju poslovnega razmerja iz 1. točke prvega
odstavka 17. člena tega zakona zavezanec izvede predpisane ukrepe iz 1.,
2. in 3. točke prvega odstavka 16. člena tega zakona pred sklenitvijo
poslovnega razmerja.
(2) Ne glede na prejšnji odstavek lahko zavezanec ukrepa iz
1. in 2. točke prvega odstavka 16. člena tega zakona te ukrepe izjemoma izvede
tudi med sklepanjem poslovnega razmerja s stranko, in sicer če je to potrebno,
da se ne prekine običajni način sklepanja poslovnih razmerij pri zavezancu, in
če v skladu s 13. členom tega zakona obstaja neznatno tveganje za pranje
denarja ali financiranje terorizma. V takih primerih se ti ukrepi izvedejo kar
najhitreje po prvem stiku.
(3) Ne glede na prvi odstavek tega člena zavezanec iz 1.,
14., 20.i) in 20.j) točke prvega odstavka 4. člena tega zakona pri
sklepanju poslov življenjskega zavarovanja in življenjskega zavarovanja,
vezanega na enote investicijskih skladov, poleg ukrepov pregleda stranke izvede
še naslednje ukrepe pregleda upravičencev izplačil po polici, takoj ko so
upravičenci opredeljeni ali določeni:
1.     
za upravičence, ki so ob sklepanju posla opredeljeni kot točno določene
fizične ali pravne osebe ali podobni pravni subjekti tujega prava, zavezanec
pridobi podatke o njihovem osebnem imenu in datumu rojstva;
2.     
za upravičence, ki so opredeljeni po značilnostih, kategorijah ali na
druge načine, zavezanec pridobi dovolj podatkov in informacij, tako da bo lahko
v času izplačila zagotovo ugotovil in preveril njihovo istovetnost.
(4) V primerih iz 1. in 2. točke prejšnjega odstavka
zavezanec ugotovi in preveri istovetnost upravičenca v času izplačila. V
primeru popolnega ali delnega prenosa življenjskega zavarovanja ali
življenjskega zavarovanja, vezanega na enote investicijskih skladov, na tretjo
osebo, zavezanec, ki je seznanjen s prenosom, opredeli novega upravičenca v
času prenosa zavarovanja na tretjo osebo.
20. člen
(pregled stranke pri izvajanju transakcij)
Pri izvajanju transakcij iz 2. in 3. točke prvega odstavka
17. člena in 18. člena tega zakona mora zavezanec predpisane ukrepe
iz 1., 2. in 3. točke prvega odstavka 16. člena tega zakona, ob
upoštevanju drugega odstavka 17. člena tega zakona, izvesti pred
izvršitvijo transakcije.
21. člen
(neizpolnitev obveznosti pregleda stranke)
Zavezanec, ki ukrepov iz 1., 2. in 3. točke prvega odstavka
16. člena tega zakona ne more izvesti v skladu z določbami tega zakona, ne
sme skleniti poslovnega razmerja ali opraviti transakcije oziroma mora
prekiniti poslovno razmerje, če je to že sklenjeno, in preučiti možnost, da v
skladu z 69. členom tega zakona uradu sporoči podatke o stranki oziroma
sumljivi transakciji.
22. člen
(opustitev določenih ukrepov pregleda stranke v zvezi z
elektronskim denarjem)
(1) Zavezanci iz 15. točke prvega odstavka 4. člena tega
zakona lahko opustijo pregled stranke iz 1., 2. in 3. točke prvega
odstavka 16. člena tega zakona, če na podlagi izvedene ocene tveganja
ugotovijo, da obstaja neznatno tveganje za pranje denarja ali financiranje
terorizma, in če so hkrati izpolnjeni naslednji pogoji:
1.     
na plačilni instrument:
- 
ni mogoče znova naložiti podatkov ali
- 
najvišji skupni znesek mesečnih transakcij v dobro ali v breme ne
presega 150 eurov, pri čemer se plačilni instrument lahko uporablja samo v
Republiki Sloveniji;
2.     
najvišji znesek elektronskega denarja, naložen na plačilnem instrumentu
ne presega 150 eurov;
3.     
plačilni instrument se lahko uporablja le za nakup blaga ali storitev;
4.     
plačilnega instrumenta ni mogoče naložiti z anonimnim elektronskim
denarjem;
5.     
izdajatelji elektronskega denarja v zadostni meri spremljajo transakcije
ali poslovno razmerje, kot to določa 4. točka prvega odstavka
16. člena tega zakona, da lahko odkrijejo neobičajne ali sumljive
transakcije.
(2) Ne glede na prejšnji odstavek mora biti pregled stranke
iz 16. člena tega zakona opravljen pred unovčenjem gotovine ali dvigom gotovine
v denarni vrednosti elektronskega denarja, kadar unovčeni znesek presega
vrednost 50 eurov in kadar v primeru plačilnih transakcij na daljavo
plačani znesek presega 50 eurov na transakcijo.
(3) Zavezanci iz prvega odstavka tega člena o opustitvi
določenih ukrepov pregleda stranke obvestijo urad, in sicer še pred trženjem
produkta. Obvestilu priložijo dokumentacijo o izpolnjevanju pogojev in oceno
tveganja pranja denarja in financiranja terorizma iz prvega odstavka tega
člena.
(4) Ne glede na prvi odstavek tega člena opustitev določenih
ukrepov pregleda stranke ni dovoljena, kadar v zvezi s stranko, produktom,
sredstvi ali transakcijo obstajajo razlogi za sum pranja denarja ali
financiranja terorizma.
22.a člen
(predplačniške kartice, izdane v tretjih državah)
Kreditne in finančne institucije, ki delujejo kot
pridobitelji, lahko sprejmejo le tista plačila, ki so opravljena z anonimnimi
predplačniškimi karticami, izdanimi v tretjih državah, kadar te kartice izpolnjujejo
zahteve, ki so enakovredne zahtevam iz prejšnjega člena.
3.3.2 Izvajanje ukrepov pregleda stranke
3.3.2.1 Ugotavljanje in preverjanje istovetnosti stranke
23. člen
(ugotavljanje in preverjanje istovetnosti stranke)
(1) Zavezanec za:
-       
stranko, ki je fizična oseba oziroma njen zakoniti zastopnik, samostojni
podjetnik posameznik ali posameznik, ki samostojno opravlja dejavnost,
-       
zakonitega zastopnika pravne osebe, ugotovi in preveri njegovo
istovetnost ter pridobi podatke iz 2. točke prvega odstavka 137. člena
tega zakona z vpogledom v uradni osebni dokument stranke ob njeni osebni
navzočnosti. Če iz tega dokumenta ni mogoče dobiti vseh predpisanih podatkov,
se manjkajoči podatki pridobijo iz druge veljavne javne listine, ki jo predloži
stranka, oziroma neposredno od stranke.
(2) Če je stranka samostojni podjetnik posameznik ali oseba,
ki samostojno opravlja dejavnost, zavezanec pridobi podatke iz 1. točke prvega
odstavka 137. člena tega zakona ob smiselni uporabi 28. člena tega
zakona.
(3) Če zavezanec pri ugotavljanju in preverjanju istovetnosti
stranke po tem členu podvomi v resničnost pridobljenih podatkov ali
verodostojnost listin in druge poslovne dokumentacije, iz katerih so bili
podatki pridobljeni, mora zahtevati tudi pisno izjavo stranke.
24. člen
(ugotavljanje in preverjanje istovetnosti pooblaščenca
fizične osebe, samostojnega podjetnika posameznika ali posameznika, ki
samostojno opravlja dejavnost)
(1) Če sklepa poslovno razmerje v imenu stranke, ki je
fizična oseba, samostojni podjetnik posameznik ali posameznik, ki samostojno
opravlja dejavnost, njen pooblaščenec, zavezanec ugotovi in preveri istovetnost
pooblaščenca ter pridobi podatke iz 2. točke prvega odstavka 137. člena
tega zakona z vpogledom v uradni osebni dokument pooblaščenca ob njegovi osebni
navzočnosti. Če iz tega dokumenta ni mogoče dobiti vseh predpisanih podatkov,
se manjkajoči podatki pridobijo iz druge javne listine, ki jo predloži
pooblaščenec, oziroma neposredno od njega. Podatke iz 2. točke prvega odstavka
137. člena tega zakona o fizični osebi, samostojnem podjetniku posamezniku
ali posamezniku, ki samostojno opravlja dejavnost, v imenu katerega nastopa
pooblaščenec, pridobi zavezanec iz overjenega pisnega pooblastila, ki ne sme
biti starejše od treh mesecev.
(2) Če stranka iz prejšnjega odstavka izvaja transakcijo iz
2. ali 3. točke prvega odstavka 17. člena in 18. člena tega zakona,
zavezanec od stranke pridobi izjavo, ali posluje v svojem imenu ali v imenu
nekoga tretjega. Če stranka posluje v imenu nekoga tretjega, zavezanec postopa
po tretjem odstavku tega člena. Če navedena transakcija poteka na podlagi
predhodno sklenjenega poslovnega razmerja, se kot zadosten šteje tudi podatek o
tem, ali je transakcijo opravila stranka ali njen pooblaščenec.
(3) Če transakcije iz 2. ali 3. točke prvega odstavka
17. člena in 18. člena tega zakona v imenu stranke iz prvega odstavka
tega člena izvaja njen pooblaščenec, zavezanec ugotovi in preveri istovetnost
pooblaščenca ter pridobi zahtevane podatke o stranki in pooblaščencu iz 2. točke
prvega odstavka 137. člena tega zakona tako, kot je določeno v prvem
odstavku tega člena.
(4) Če zavezanec pri ugotavljanju in preverjanju istovetnosti
pooblaščenca podvomi o resničnosti prejetih podatkov, mora od njega zahtevati
tudi pisno izjavo.
25. člen
(ugotavljanje in preverjanje istovetnosti pooblaščenca
pravne osebe)
(1) Če poslovno razmerje v imenu stranke, ki je pravna oseba,
namesto njenega zakonitega zastopnika sklepa njegov pooblaščenec, zavezanec
ugotovi in preveri istovetnost pooblaščenca ter pridobi podatke iz 2. točke
prvega odstavka 137. člena tega zakona z vpogledom v uradni osebni
dokument pooblaščenca ob njegovi osebni navzočnosti. Če iz tega dokumenta ni
mogoče dobiti vseh predpisanih podatkov, se manjkajoči podatki pridobijo iz druge
javne listine, ki jo predloži pooblaščenec, oziroma neposredno od njega.
Podatke iz 2. točke prvega odstavka 137. člena tega zakona o zakonitem
zastopniku, v imenu katerega nastopa pooblaščenec, pridobi zavezanec iz
overjenega pisnega pooblastila, ki ga izda zakoniti zastopnik.
(2) Če stranka iz prejšnjega odstavka izvaja transakcijo iz
2. ali 3. točke prvega odstavka 17. člena in 18. člena tega zakona,
zavezanec od zakonitega zastopnika pridobi izjavo, ali stranka posluje v svojem
imenu ali v imenu nekoga tretjega. Če stranka posluje v imenu nekoga tretjega,
zavezanec postopa po tretjem odstavku tega člena. Če navedena transakcija
poteka na podlagi predhodno sklenjenega poslovnega razmerja, se kot zadosten
šteje tudi podatek o tem, ali je transakcijo opravila stranka ali njen
pooblaščenec.
(3) Če transakcije iz 2. ali 3. točke prvega odstavka
17. člena in 18. člena tega zakona v imenu stranke iz prvega odstavka
tega člena izvaja njen pooblaščenec, zavezanec ugotovi in preveri istovetnost
pooblaščenca ter pridobi zahtevane podatke o zakonitem zastopniku in
pooblaščencu iz 2. točke prvega odstavka 137. člena tako, kot je
določeno v prvem odstavku tega člena.
(4) Če zavezanec pri ugotavljanju in preverjanju istovetnosti
pooblaščenca podvomi o resničnosti prejetih podatkov, mora od njega zahtevati
tudi pisno izjavo.
26. člen
(ugotavljanje in preverjanje istovetnosti na podlagi
sredstva elektronske identifikacije)
(1) Ne glede na določbe 23., 24. in 25. člena tega zakona
lahko zavezanec ugotovi in preveri istovetnost fizične osebe tudi s sredstvi
elektronske identifikacije ravni zanesljivosti visoka ali na podlagi uporabe
drugih načinov elektronske identifikacije za dostop do elektronskih storitev
ravni zanesljivosti visoka v skladu s predpisi, ki urejajo elektronske
identifikacije in storitve zaupanja.
(2) Ugotavljanje in preverjanje istovetnosti na podlagi
sredstva elektronske identifikacije iz prejšnjega odstavka se lahko uporablja
za:
-       
stranko, ki je fizična oseba oziroma njen zakoniti zastopnik, samostojni
podjetnik posameznik ali posameznik, ki samostojno opravlja dejavnost,
-       
pooblaščenca stranke iz prejšnje alinee,
-       
zakonitega zastopnika in pooblaščenca pravne osebe.
(3) Zavezanec v okviru ugotavljanja in preverjanja
istovetnosti stranke na podlagi prejšnjega odstavka dobi zahtevane podatke o
stranki iz 2. točke prvega odstavka 137. člena tega zakona iz sredstva
elektronske identifikacije iz prvega odstavka tega člena. Podatki, ki jih iz
tega sredstva elektronske identifikacije ni mogoče dobiti, se pridobijo iz kopije
uradnega osebnega dokumenta, ki jo stranka pošlje zavezancu v papirnati ali
digitalni obliki. Če na opisani način ni mogoče pridobiti vseh predpisanih
podatkov, se manjkajoči podatki pridobijo neposredno od stranke.
(4) Izdajatelj sredstva elektronske identifikacije iz prvega
odstavka tega člena, mora zavezancu na njegovo zahtevo brez odlašanja
predložiti podatke o načinu, s katerim je ugotovil in preveril istovetnost
stranke, ki je imetnik sredstva elektronske identifikacije iz prvega odstavka
tega člena. Pridobljene podatke zavezanec hrani skladno z določbami tega zakona
o varstvu in hrambi podatkov.
(5) Ne glede na prvi in drugi odstavek tega člena
ugotavljanje in preverjanje istovetnosti stranke z uporabo sredstva elektronske
identifikacije ni dovoljena, če obstaja sum, da je bilo sredstvo elektronske
identifikacije zlorabljeno, oziroma če zavezanec ugotovi, da so se spremenile
okoliščine, ki bistveno vplivajo na veljavnost sredstva elektronske
identifikacije, tega pa izdajatelj sredstva elektronske identifikacije še ni
preklical.
(6) Če zavezanec pri sklepanju poslovnega razmerja ugotovi in
preveri istovetnost stranke na podlagi prvega odstavka tega člena, mora
sprejeti ukrepe, s katerimi zagotovi, da se pred izvajanjem nadaljnjih
transakcij stranke pri zavezancu prvo plačilo stranke opravi v breme plačilnega
računa, ki ga stranka v svojem imenu ali strankin zakoniti zastopnik ali
pooblaščenec v svojem imenu ali v imenu stranke odpre ali ima odprtega pri
kreditni instituciji.
27. člen
(ugotavljanje in preverjanje istovetnosti strank z uporabo
videoelektronske identifikacije)
(1) Ne glede na določbe 23. in 24. člena tega zakona
lahko zavezanec izključno za stranko, ki je fizična oseba, ugotovi in preveri
njeno istovetnost tudi brez njene osebne navzočnosti z uporabo videoelektronske
identifikacije, če so hkrati izpolnjeni naslednji pogoji:
1.     
v zvezi s produkti ali storitvami, za katere se bo izvedla elektronska
videoidentifikacija stranke, ni ugotovljeno povečano tveganje za pranje denarja
ali financiranje terorizma v skladu s 13. členom in prvim odstavkom
14. člena tega zakona,
2.     
istovetnost stranke se ugotovi in preveri izključno na podlagi uradnega
osebnega dokumenta, opremljenega z biometrično fotografijo,
3.     
stranka je starejša od 18 let,
4.     
stranka ima stalno prebivališče v državah članicah ali tretjih državah,
ki imajo vzpostavljene učinkovite sisteme preprečevanja in odkrivanja pranja
denarja in financiranja terorizma,
5.     
stranka nima stalnega prebivališča v državah, ki so uvrščene na sezname
iz tretjega odstavka 50. člena tega zakona,
6.     
zavezanec večje tveganje za pranje denarja in financiranje terorizma, ki
nastane zaradi nenavzočnosti stranke, nadomesti z uporabo enega ali več ukrepov
poglobljenega pregleda stranke po določbah tega zakona, pri čemer morajo ti
ukrepi trajati najmanj eno leto, in
7.     
zavezanec sprejme ukrep, s katerim zagotovi, da se pred izvajanjem
nadaljnjih transakcij stranke pri zavezancu prvo plačilo stranke opravi v breme
računa, ki ga ima stranka odprtega pri kreditni instituciji.
(2) Kadar posamezna transakcija, vezana na produkt ali
storitev, preseže 15.000 eurov, zavezanec ugotovi in preveri istovetnost
stranke ob njeni osebni navzočnosti v skladu z določbami tega zakona o
ugotavljanju in preverjanju istovetnosti.
(3) Zavezanec v okviru ugotavljanja in preverjanja
istovetnosti stranke na podlagi prvega odstavka tega člena o stranki pridobi
podatke iz 2. točke prvega odstavka 137. člena tega zakona.
(4) Podatki iz prejšnjega odstavka, ki jih v okviru
ugotavljanja in preverjanja istovetnosti stranke na podlagi prvega odstavka
tega člena ni mogoče dobiti, se pridobijo iz kopije uradnega osebnega
dokumenta, ki jo stranka pošlje zavezancu v papirnati ali digitalni obliki. Če
na opisan način ni mogoče pridobiti vseh predpisanih podatkov, se manjkajoči
podatki pridobijo neposredno od stranke.
(5) Minister, pristojen za finance, s pravilnikom določi
minimalne tehnične pogoje, ki jih morajo izpolnjevati videoelektronska
identifikacijska sredstva.
28. člen
(ugotavljanje in preverjanje istovetnosti pravne osebe)
(1) Zavezanec za stranko, ki je pravna oseba, ugotovi in
preveri istovetnost stranke ter pridobi podatke iz 1. točke prvega odstavka
137. člena tega zakona z vpogledom v originalno ali overjeno dokumentacijo
iz poslovnega, sodnega ali drugega javnega registra, ki jo zavezancu v imenu
pravne osebe predloži zakoniti zastopnik ali njegov pooblaščenec.
(2) Dokumentacija iz prejšnjega odstavka ob predložitvi
zavezancu ne sme biti starejša od treh mesecev.
(3) Zavezanec lahko ugotovi in preveri istovetnost pravne
osebe ter pridobi podatke iz 1. točke prvega odstavka 137. člena tega
zakona tudi z neposrednim vpogledom v poslovni, sodni ali drug javni register.
Na izpisu iz registra, v katerega je bil opravljen vpogled, zavezanec z
zaznamkom navede datum in čas vpogleda ter osebno ime tistega, ki je opravil
vpogled. Izpis iz registra zavezanec hrani v skladu z določbami tega zakona o
varstvu in hrambi podatkov.
(4) Druge podatke iz prvega odstavka 137. člena tega
zakona, razen podatka o dejanskem lastniku, zavezanec pridobi z vpogledom v
originalne ali overjene listine in drugo poslovno dokumentacijo. Če iz teh
listin in dokumentacije ni mogoče dobiti vseh podatkov iz prvega odstavka
137. člena tega zakona, se manjkajoči podatki, razen podatki o dejanskem
lastniku, ki se pridobivajo v skladu z določbami tega zakona o ugotavljanju
dejanskega lastnika, pridobijo neposredno od zakonitega zastopnika ali
pooblaščenca.
(5) Če zavezanec pri ugotavljanju in preverjanju istovetnosti
pravne osebe podvomi o resničnosti prejetih podatkov ali verodostojnosti listin
in druge poslovne dokumentacije, iz katerih so bili podatki pridobljeni, mora
od zakonitega zastopnika ali pooblaščenca pred sklenitvijo poslovnega razmerja
ali izvedbo transakcije zahtevati tudi njegovo pisno izjavo.
(6) Zavezanec mora pri preverjanju istovetnosti stranke na
podlagi prvega in tretjega odstavka tega člena predhodno preveriti naravo
registra, iz katerega bo pridobil podatke za preverjanje istovetnosti.
(7) Če je stranka tuja pravna oseba, ki opravlja dejavnost v
Republiki Sloveniji prek svoje podružnice, zavezanec ugotovi in preveri
istovetnost tuje pravne osebe in njene podružnice.
29. člen
(ugotavljanje in preverjanje istovetnosti drugih oseb
civilnega prava)
(1) Če je stranka oseba civilnega prava iz 5. točke
3. člena tega zakona, ki ni fizična ali pravna oseba, zavezanec:
1.     
ugotovi in preveri istovetnost osebe, pooblaščene za zastopanje (v
nadaljnjem besedilu: zastopnik);
2.     
pridobi overjeno pisno pooblastilo za zastopanje;
3.     
pridobi podatke iz 2. in 15. točke prvega odstavka 137. člena tega
zakona.
(2) Zavezanec ugotovi in preveri istovetnost zastopnika iz
prejšnjega odstavka in pridobi podatke iz 2. točke prvega odstavka
137. člena tega zakona z vpogledom v uradni osebni dokument zastopnika ob
njegovi osebni navzočnosti. Če iz tega dokumenta ni mogoče dobiti vseh
predpisanih podatkov, se manjkajoči podatki pridobijo iz druge veljavne javne
listine, ki jo predloži zastopnik, oziroma neposredno od njega.
(3) Zavezanec podatke iz 15. točke prvega odstavka 137. člena
tega zakona o vsaki fizični osebi, ki je član osebe civilnega prava iz prvega
odstavka tega člena, pridobi iz overjenega pisnega pooblastila za zastopanje,
ki ga zavezancu predloži zastopnik. Če iz tega pooblastila ni mogoče dobiti
vseh podatkov iz 15. točke prvega odstavka 137. člena tega zakona, se
manjkajoči podatki pridobijo neposredno od zastopnika.
(4) Ne glede na 2. točko prvega odstavka in tretji odstavek
tega člena lahko zavezanec v primeru, da je njegova stranka skupnost dijakov,
učencev ali otrok v vrtcu, ki je del vzgojno-izobraževalnega sistema v
Republiki Sloveniji ali prostovoljna skupnost zaposlenih, ki kot blagajna
vzajemne pomoči deluje v okviru sindikata posameznega delodajalca, pridobi
zgolj pisno pooblastilo za zastopanje.
(5) Če zavezanec pri ugotavljanju in preverjanju istovetnosti
osebe iz prvega odstavka tega člena podvomi o resničnosti prejetih podatkov ali
verodostojnosti listin, iz katerih so bili podatki zajeti, lahko pred
sklenitvijo poslovnega razmerja ali izvedbo transakcije zahteva tudi pisno
izjavo zastopnika.
30. člen
(posebni primeri ugotavljanja istovetnosti stranke)
(1) Ob upoštevanju 17. člena tega zakona mora biti
istovetnost stranke ugotovljena oziroma preverjena tudi v naslednjih primerih:
1.     
ob vstopu stranke v igralnico oziroma igralni salon koncesionarja, ki
prireja igre na srečo;
2.     
ob vsakokratnem pristopu stranke k sefu.
(2) Pri ugotavljanju in preverjanju istovetnosti stranke na
podlagi prejšnjega odstavka koncesionar, ki prireja posebne igre na srečo v
igralnici ali igralnem salonu, ali zavezanec, ki opravlja dejavnost oddajanja
sefov, pridobi podatke iz 3. in 5. točke prvega odstavka 137. člena tega
zakona.
(3) Ne glede na določbe 23., 24. in 25. člena tega
zakona se lahko istovetnost stranke ob vsakokratnem pristopu k sefu ugotovi in
preveri na podlagi elektronske identifikacijske kartice, osebnega gesla za
dostop in video elektronskega identifikacijskega sredstva oziroma sredstva, ki
omogoča identifikacijo stranke na podlagi njenih biometričnih značilnosti.
(4) Določbe tega člena v zvezi z obveznostjo preverjanja
istovetnosti stranke pri pristopu k sefu se nanašajo na vsako fizično osebo, ki
dejansko pristopi k sefu, ne glede na to, ali je ta oseba sama stranka pogodbe
o sefu ali zgolj zakoniti zastopnik oziroma pooblaščenec takšne osebe, in
veljajo le, če je bila ob sklenitvi poslovnega razmerja istovetnost vseh oseb
ugotovljena in preverjena v njihovi osebni navzočnosti.
(5) Minister, pristojen za finance, s pravilnikom določi
minimalne tehnične pogoje, ki jih morajo izpolnjevati sefi in video elektronska
identifikacijska sredstva oziroma sredstva, ki omogočajo identifikacijo stranke
na podlagi njenih biometričnih značilnosti.
31. člen
(posebnosti pri ugotavljanju in preverjanju istovetnosti
bank in drugih podobnih kreditnih institucij, njihovih zakonitih zastopnikov in
pooblaščencev)
(1) Zavezanci iz 1. in 2. točke prvega odstavka 4. člena
tega zakona lahko ugotovijo in preverijo istovetnost banke in druge podobne
kreditne institucije ter njihovih zakonitih zastopnikov s skrbnim zbiranjem in
presojo razpoložljivih javno dostopnih informacij o banki ali drugi podobni
kreditni instituciji, pri čemer se:
1.     
ne glede na 28. člen tega zakona istovetnost pravne osebe ugotovi z
uporabo virov, ki so običajni v mednarodnih bančnih razmerjih,
2.     
ne glede na 23. in 25. člen tega zakona istovetnost njenih
zakonitih zastopnikov in pooblaščencev ugotovi na način, kot je to običajno v
mednarodnih medbančnih razmerjih.
(2) Zavezanec iz prejšnjega odstavka pridobi podatke v
obsegu, kot je določeno v petem odstavku 60. člena tega zakona.
(3) Ta člen se ne uporablja za ugotavljanje in preverjanje
istovetnosti bank in drugih podobnih kreditnih institucij, kadar ima banka
oziroma druga podobna kreditna institucija sedež v visoko tvegani tretji državi
iz petega odstavka 50. člena tega zakona.
32. člen
(hramba kopij uradnih osebnih dokumentov v elektronski
obliki)
Ne glede na določbe drugih zakonov lahko zavezanci, ki so
kreditne in finančne institucije, kopije uradnih osebnih dokumentov, ki so jih
pridobili v okviru izvajanja ukrepov ugotavljanja in preverjanja istovetnosti
stranke po določbah tega zakona, hranijo v elektronski obliki, če je
zagotovljeno njihovo varovanje z organizacijskimi, tehničnimi in
logično-tehničnimi postopki in ukrepi skladno z zakonom, ki ureja varstvo
osebnih podatkov.
3.3.2.2 Dejanski lastnik
3.3.2.2.1 Ugotavljanje dejanskega lastnika
33. člen
(pojem)
Dejanski lastnik je vsaka fizična oseba, ki je končni lastnik
stranke ali jo nadzira ali kako drugače obvladuje, ali fizična oseba, v imenu
katere se izvaja transakcija.
34. člen
(obveznost ugotavljanja dejanskega lastnika)
(1) Zavezanci iz 4. člena tega zakona izvedejo ukrep
ugotavljanja dejanskega lastnika stranke kot sestavni del pregleda stranke iz
16. člena tega zakona, razen če ta zakon določa drugače.
(2) Poslovni subjekti ugotovijo podatke o svojem dejanskem
lastniku, razen če ta zakon določa drugače.
(3) Podatke in dokumentacijo, pridobljeno v zvezi z
ugotavljanjem dejanskega lastnika, zavezanci iz 4. člena tega zakona in
poslovni subjekt hranijo v skladu z določili tega zakona o hrambi podatkov.
35. člen
(dejanski lastnik gospodarskega subjekta)
(1) Po tem zakonu se kot dejanski lastnik gospodarskega
subjekta šteje:
1.     
vsaka fizična oseba, ki:
- 
je posredno ali neposredno imetnik zadostnega poslovnega deleža, delnic,
glasovalnih oziroma drugih pravic, na podlagi katerih je udeležena pri
upravljanju gospodarskega subjekta, ali
- 
je posredno ali neposredno udeležena v kapitalu gospodarskega subjekta z
zadostnim deležem ali
- 
ima obvladujoč položaj pri upravljanju sredstev gospodarskega subjekta;
2.     
vsaka fizična oseba, ki gospodarskemu subjektu posredno zagotovi ali
zagotavlja sredstva in ima na tej podlagi možnost nadzorovati, usmerjati ali
drugače bistveno vplivati na odločitve poslovodstva gospodarskega subjekta pri
odločanju o financiranju in poslovanju.
(2) Pokazatelj neposrednega lastništva, ki ga ima v
gospodarskem subjektu fizična oseba ali fizične osebe iz prve in druge alinee
1. točke prejšnjega odstavka, je lastništvo več kot 25 odstotkov poslovnega
deleža, glasovalnih ali drugih pravic, na podlagi katerih je podana udeležba
pri upravljanju pravne osebe, ali lastništvo 25 odstotkov in ene delnice.
(3) Prejšnji odstavek se smiselno uporablja pri ugotavljanju
posrednega lastništva, ki ga ima v gospodarskem subjektu pravna oseba, ki je
pod nadzorom:
-       
ene ali več fizičnih oseb ali
-       
ene ali več pravnih oseb, ki so pod nadzorom ene ali več istih fizičnih
oseb.
(4) Fizična oseba, ki ima obvladujoč položaj pri upravljanju
sredstev gospodarskega subjekta ali ki na drug način nadzoruje, usmerja ali
bistveno vpliva na odločitve poslovodstva gospodarskega subjekta iz prvega
odstavka tega člena, se lahko med drugim določi na podlagi pogojev, ki jih mora
gospodarski subjekt, ki obvladuje eno ali več odvisnih družb, upoštevati pri
pripravi letnega konsolidiranega poročila v skladu z zakonom, ki ureja
gospodarske družbe.
(5) Če po določbah tega člena ni ugotovljena nobena fizična
oseba kot dejanski lastnik – ob pogoju, da so izvedeni vsi možni ukrepi za
ugotovitev dejanskega lastnika in ob pogoju, da ne obstajajo razlogi za sum
pranja denarja ali financiranja terorizma v zvezi s transakcijo, osebo,
premoženjem ali sredstvi – se za dejanskega lastnika gospodarskega subjekta
šteje ena ali več oseb, ki zasedajo položaj poslovodstva.
(6) Če obstaja dvom, da je po določbah tega člena ugotovljena
fizična oseba dejanski lastnik, se za dejanskega lastnika gospodarskega
subjekta šteje ena ali več oseb, ki zasedajo položaj poslovodstva.
36. člen
(dejanski lastnik subjekta, ki nima poslovnih deležev, in
dejanski lastnik ustanove)
(1) Kot dejanski lastnik društva, zavoda, politične stranke,
sindikata, verske skupnosti ali drugega poslovnega subjekta, v katerem ni možna
udeležba pri upravljanju na podlagi poslovnega deleža, delnice ali udeležbe v
kapitalu, se v tem zakonu šteje vsaka fizična oseba, ki zastopa takšen subjekt.
(2) Ne glede na prejšnji odstavek se kot dejanski lastnik
ustanove v tem zakonu šteje vsaka fizična oseba, ki je:
1.     
ustanovitelj ustanove, če ima na podlagi akta o ustanovitvi ustanove ali
pravil ustanove obvladujoč položaj pri upravljanju sredstev ustanove,
2.     
skrbnik ustanove, kot ga določa zakon, ki ureja ustanove,
3.     
zastopnik ustanove, če za dejanskega lastnika ni mogoče šteti ustanovitelja
ustanove.
37. člen
(dejanski lastnik tujega sklada, tuje ustanove ali podobnega
pravnega subjekta tujega prava)
(1) Kot dejanski lastnik tujega sklada, tuje ustanove ali
podobnega pravnega subjekta tujega prava, ki sprejema, upravlja ali razdeljuje
premoženjska sredstva za določen namen, se v tem zakonu šteje:
a)    
vsaka fizična oseba, ki je:
- 
ustanovitelj tujega sklada, tuje ustanove ali podobnih pravnih subjektov
tujega prava,
- 
skrbnik premoženja tujega sklada, tuje ustanove ali podobnih pravnih
subjektov tujega prava,
- 
prejemnik koristi od premoženja, ki se upravlja, pod pogojem, da so
bodoči upravičenci že določeni ali določljivi,
- 
morebitni zaščitnik, ki je imenovan za zastopanje in zaščito interesov
prejemnikov koristi premoženja;
b)    
kategorija oseb, v interesu katerih je bila ustanovitev tujega sklada,
tuje ustanove ali podobnega pravnega subjekta tujega prava ali v interesu
katerih deluje, če je treba posameznike, ki bodo prejemniki koristi tujega
sklada, tuje ustanove ali podobnega pravnega subjekta tujega prava, še
določiti;
c)    
vsaka druga fizična oseba, ki prek neposrednega ali posrednega
lastništva ali prek drugačnega nadzora izvršuje končni nadzor nad tujim
skladom, tujo ustanovo ali podobnim pravnim subjektom tujega prava.
(2) Podatke in dokumentacijo o ukrepih, izvedenih za
ugotovitev dejanskega lastnika tujega sklada, tuje ustanove ali podobnih
pravnih subjektov tujega prava na podlagi prejšnjega odstavka, zavezanec hrani
v skladu z določili tega zakona o hrambi podatkov.
3.3.2.2.2 Posebni primeri ugotavljanja dejanskega lastnika
(črtano)
38. člen
(črtan)
39. člen
(črtan)
40. člen
(črtan)
3.3.2.2.3 Obveznost poslovnih subjektov
41. člen
(obveznost poslovnih subjektov v zvezi z ugotavljanjem
dejanskega lastnika)
(1) Poslovni subjekti iz 35. in 36. člena tega zakona,
vpisani v Poslovni register Slovenije, morajo ugotoviti podatke o svojem
dejanskem lastniku ali lastnikih tako, kot je določeno v 35. in 36. členu tega
zakona.
(2) Poslovni subjekti iz 37. člena tega zakona morajo v
skladu s 37. členom tega zakona ugotoviti podatke o svojem dejanskem lastniku,
če:
-       
ima skrbnik sklada ali oseba z enakovrednim položajem svoj sedež ali
svoje prebivališče v Republiki Sloveniji;
-       
ima skrbnik sklada ali oseba z enakovrednim položajem svoj sedež ali
prebivališče v tretji državi in v Republiki Sloveniji sklene poslovno razmerje
ali pridobi nepremičnino v imenu poslovnega subjekta;
-       
ima skrbnik ali oseba z enakovrednim položajem svoj sedež ali
prebivališče v različnih državah članicah ali sklene poslovno razmerje ali
pridobi nepremičnino v imenu poslovnega subjekta v različnih državah članicah,
hkrati pa še v nobeni državi članici ni izpolnila obveznosti registracije v
register dejanskih lastnikov, ki se vodi v posamezni državi članici.
(3) Če ima skrbnik ali oseba z enakovrednim položajem svoj
sedež ali prebivališče v različnih državah članicah, ali sklene poslovno
razmerje ali pridobi nepremičnino v imenu poslovnega subjekta v različnih
državah članicah, se dokazilo o registraciji ali izpis informacij o dejanskem
lastništvu, shranjenih v registru, ki ga vodi ena od držav članic, lahko šteje
kot dokazilo o izpolnitvi obveznosti registracije v register dejanskih
lastnikov.
(4) Poslovni subjekti iz prvega in drugega odstavka tega
člena vzpostavijo in upravljajo natančno evidenco podatkov o svojih dejanskih
lastnikih v skladu s šestnajstim odstavkom 137. člena tega zakona in jo
posodabljajo ob vsaki spremembi podatkov.
(5) Dejanski lastniki poslovnih subjektov iz prvega in
drugega odstavka tega člena so dolžni tem poslovnim subjektom zagotoviti vse
potrebne podatke, da lahko izpolnijo svoje obveznosti iz prvega, drugega,
četrtega in šestega odstavka tega člena.
(6) Podatke o svojih dejanskih lastnikih poslovni subjekti iz
prvega in drugega odstavka tega člena hranijo pet let od dneva prenehanja
statusa dejanskega lastnika v skladu s tem zakonom.
(7) V primeru prenehanja poslovnega subjekta iz prvega in
drugega odstavka tega člena mora sodišče ali drug organ, ki vodi postopek
prenehanja ali statusno spremembo poslovnega subjekta brez znanega naslednika,
pred prenehanjem poslovnega subjekta odrediti, da bo zagotovljena hramba
podatkov o dejanskih lastnikih v roku iz prejšnjega odstavka.
(8) Določbe tega člena se ne uporabljajo za poslovne
subjekte, ki so gospodarske družbe na organiziranem trgu, na katerem morajo v
skladu z zakonodajo Evropske unije ali primerljivimi mednarodnimi standardi
spoštovati zahtevo po razkritju, ki zagotavlja ustrezno preglednost informacij
o lastništvu.
42. člen
(posredovanje podatkov)
(1) Poslovni subjekti iz prejšnjega člena brez odlašanja
posredujejo podatke o svojih dejanskih lastnikih na zahtevo:
-       
zavezancev iz 4. člena tega zakona, kadar jih zahtevajo v zvezi z
izvajanjem ukrepov pregleda stranke v skladu s tem zakonom, ali
-       
organov odkrivanja in pregona kaznivih dejanj, sodišča in nadzornih
organov iz 139. člena tega zakona.
(2) Skrbnik ali oseba z enakovrednim položajem, ki sklepa
poslovno razmerje ali izvaja transakcijo za subjekt iz 37. člena tega zakona,
je dolžan zavezancu razkriti svoj status in pravočasno zagotoviti vse podatke o
svojih dejanskih lastnikih.
3.3.2.2.4 Obveznost zavezancev
43. člen
(pridobivanje podatkov v zvezi z ugotavljanjem dejanskega
lastnika)
(1) Zavezanec ugotovi dejanskega lastnika stranke tako, da
pridobi podatke iz 14. točke prvega odstavka 137. člena tega zakona in
dokazilo o registraciji podatkov o dejanskem lastniku ali izpis iz registra.
Glede na tveganje pranja denarja ali financiranja terorizma, ki mu je
izpostavljen pri poslovanju s posamezno stranko, zavezanec pridobljene podatke
preveri v taki meri, da pozna lastniško in nadzorno sestavo stranke ter je
prepričan, da ve, kdo so dejanski lastniki stranke.
(2) Kadar zavezanec ugotovi dejanskega lastnika na podlagi
petega odstavka 35. člena tega zakona, sprejme v skladu s svojo oceno tveganja
ustrezne ukrepe za preverjanje istovetnosti tega dejanskega lastnika ter
njihovo izvajanje in morebitne težave, ki so se pojavile med postopkom
preverjanja, dokumentira.
(3) V primeru ugotavljanja dejanskega lastnika tujega sklada,
tuje ustanove ali podobnega pravnega subjekta tujega prava iz točke b) prvega
odstavka 37. člena tega zakona zavezanec pri sklepanju poslovnega razmerja
pridobi dovolj podatkov o kategoriji oseb, v interesu katerih je ustanovitev
tujega sklada, tuje ustanove ali podobnega pravnega subjekta tujega prava, da
lahko določi istovetnost prejemnikov koristi v času izplačila ali v času, ko
prejemnik koristi uveljavi pridobljene pravice.
(4) Ne glede na prvi odstavek tega člena zavezanec ne pridobi
podatkov o dejanskem lastniku stranke, če je stranka fizična oseba, ki ne opravlja
pridobitne dejavnosti.
(5) Določbe tega člena se ne uporabljajo za poslovne
subjekte, ki so gospodarske družbe na organiziranem trgu, na katerem morajo v
skladu z zakonodajo Evropske unije ali primerljivimi mednarodnimi standardi
spoštovati zahtevo po razkritju, ki zagotavlja ustrezno preglednost informacij
o lastništvu.
(6) Podatke iz prvega odstavka tega člena zavezanec pridobi z
vpogledom v izvirnik ali overjeno kopijo dokumentacije iz poslovnega, sodnega
ali drugega javnega registra, ki ne sme biti starejša od treh mesecev. Lahko
jih pridobi tudi z neposrednim vpogledom v poslovni, sodni ali drug javni
register ter z neposrednim vpogledom v register dejanskih lastnikov, pri čemer
se ne sme izključno zanašati na podatke, vpisane v register dejanskih
lastnikov.
(7) Če iz poslovnega, sodnega ali drugega javnega registra ni
mogoče pridobiti vseh podatkov o dejanskem lastniku stranke, zavezanec pridobi
manjkajoče podatke z vpogledom v izvirnike ali overjene kopije listin in druge
poslovne dokumentacije, ki mu jih predloži zakoniti zastopnik ali pooblaščenec
stranke.
(8) Če manjkajočih podatkov iz objektivnih razlogov ni mogoče
dobiti tako, kot je opisano v tem členu, jih zavezanec pridobi neposredno iz
pisne izjave zakonitega zastopnika ali pooblaščenca stranke, pri čemer je
zavezanec dolžan uporabiti za to stranko en ukrep ali več ukrepov poglobljenega
pregleda stranke v skladu z določbami tega zakona, ki urejajo ukrepe
poglobljenega pregleda stranke. Enako ravna zavezanec, če sicer pridobi vse
podatke o dejanskem lastniku, vendar jih pridobi le v registru dejanskih
lastnikov.
(9) Če zavezanec pri ugotavljanju dejanskega lastnika stranke
podvomi o resničnosti prejetih podatkov ali verodostojnosti listin in druge
poslovne dokumentacije, iz katerih so bili podatki pridobljeni, mora od
zakonitega zastopnika ali pooblaščenca stranke pred sklenitvijo poslovnega
razmerja ali izvedbo transakcije zahtevati tudi njegovo pisno izjavo, pri čemer
je zavezanec dolžan uporabiti za to stranko en ukrep ali več ukrepov
poglobljenega pregleda stranke v skladu z določbami tega zakona, ki urejajo
ukrepe poglobljenega pregleda stranke.
(10) Če zavezanec ugotovi, da so podatki o dejanskem
lastniku, ki so vpisani v register, v neskladju s podatki, ki jih je pridobil
sam, mora o tem pisno obvestiti urad v 30 dneh od ugotovitve neskladja.
(11) Podatke o dejanskem lastniku zavezanec posodablja v
skladu z 49. členom tega zakona in kadar pride do sprememb pomembnih okoliščin
stranke, če ima zavezanec zakonsko dolžnost vzpostaviti stik s stranko za
namene ugotavljanja dejanskega lastnika ali če ima zavezanec to dolžnost v
skladu z zakonom, ki ureja davčni postopek.
3.3.2.2.5 Register dejanskih lastnikov
44. člen
(register dejanskih lastnikov)
(1) Register dejanskih lastnikov (v nadaljnjem besedilu:
register), v katerem se zbirajo natančni in posodobljeni podatki o dejanskih
lastnikih, se vzpostavi z namenom zagotavljanja transparentnosti lastniških
struktur poslovnih subjektov in s tem onemogočanja zlorab poslovnih subjektov
za pranje denarja in financiranje terorizma. Z vzpostavitvijo registra se
zavezancem omogoči dostop do relevantnih podatkov za potrebe izvajanja ukrepa
pregleda stranke ter organom odkrivanja in pregona, sodiščem in nadzornim
organom iz 139. člena tega zakona za potrebe izvajanja pooblastil in nalog
v zvezi s preprečevanjem in odkrivanjem pranja denarja in financiranja terorizma.
(2) Register vzdržuje in upravlja Agencija Republike
Slovenije za javnopravne evidence in storitve (v nadaljnjem besedilu:
upravljavec registra).
(3) Poslovni subjekti iz 35., 36. in 37. člena tega zakona so
dolžni v register vpisati podatke o svojem dejanskem lastniku in njihove
spremembe v osmih dneh od vpisa poslovnega subjekta v Poslovni register
Slovenije ali davčni register, če niso vpisani v Poslovni register Slovenije,
oziroma v osmih dneh od nastanka spremembe podatkov.
(4) Skrbnik ali oseba z enakovrednim položajem subjekta iz
37. člena tega zakona, ki ima sedež ali stalno prebivališče v Republiki
Sloveniji, je dolžan v register vpisati podatke o dejanskem lastniku subjekta
iz 37. člena tega zakona ter njihove spremembe v osmih dneh od vpisa poslovnega
subjekta, ki je skrbnik ali oseba z enakovrednim položajem, v Poslovni register
Slovenije oziroma v osmih dneh od prijave stalnega prebivališča v Republiki
Sloveniji.
(5) Skrbnik ali oseba z enakovrednim položajem subjekta iz
37. člena tega zakona, ki ima sedež ali stalno prebivališče v tretji državi, je
dolžan v register vpisati podatke o dejanskem lastniku subjekta iz 37. člena
tega zakona ter njihove spremembe v osmih dneh od sklenitve poslovnega razmerja
ali vpisa pridobitve lastninske pravice na nepremičnini v zemljiško knjigo.
(6) Kadar ima skrbnik ali oseba z enakovrednim položajem
subjekta iz 37. člena tega zakona sedež ali stalno prebivališče v različnih
državah članicah ali kadar sklene več poslovnih razmerij v različnih državah
članicah, se šteje da je obveznost iz tega člena izpolnjena, če skrbnik
predloži dokazilo o registraciji ali izpis informacij o dejanskem lastništvu iz
registra, ki ga vodi ena od držav članic.
(7) Ne glede na tretji odstavek tega člena upravljavec
registra samodejno opravi prvi vpis podatkov o dejanskih lastnikih, na način,
da v osmih dneh od vpisa podatkov v Poslovni register Slovenije prenese v
register podatke o poslovnem subjektu in davčnih številkah oseb, ki po določbah
tega zakona veljajo za dejanske lastnike poslovnih subjektov, vpisanih v
Poslovni register Slovenije, in sicer za naslednje poslovne subjekte:
-       
subjekti, ki nimajo poslovnih deležev in so določeni v pravilniku iz 45.
člena tega zakona,
-       
samostojni podjetniki posamezniki,
-       
posamezniki, ki samostojno opravljajo dejavnost,
-       
enoosebne družbe z omejeno odgovornostjo, v katerih je edini družbenik
fizična oseba, ter
-       
neposredni in posredni proračunski uporabniki.
(8) Osebne podatke o dejanskem lastniku upravljavec registra
za vpis v register v skladu s prejšnjim odstavkom pridobi na način iz šestega
in sedmega odstavka 45. člena tega zakona. Kot dejanskega lastnika pri
subjektih iz prve in pete alineje prejšnjega odstavka samodejno vpiše vse
fizične osebe, ki zastopajo subjekt, pri subjektih iz druge in tretje alineje
prejšnjega odstavka samodejno vpiše vse osebe, ki so registrirane za
opravljanje dejavnosti, in pri subjektih iz četrte alineje prejšnjega odstavka
samodejno vpiše družbenika. Upravljavec registra iz Poslovnega registra
Slovenije v register samodejno prenese tudi vse nadaljnje spremembe podatkov o
dejanskem lastniku poslovnih subjektov iz tega odstavka.
(9) Upravljavec registra s posebno oznako označi poslovne
subjekte, pri katerih je vpis dejanskega lastnika izveden samodejno.
(10) Poslovni subjekt iz sedmega odstavka tega člena je v
primeru, da njegov dejanski lastnik ni fizična oseba, ki je bila samodejno
vpisana v skladu s sedmim odstavkom tega člena, ali če s samodejnim vpisom v
skladu s sedmim odstavkom tega člena niso vpisani vsi njegovi dejanski
lastniki, dolžan v register vpisati podatke o svojem dejanskem lastniku ali
dejanskih lastnikih in njihove spremembe v petnajstih dneh od vpisa poslovnega
subjekta v Poslovni register Slovenije ali davčni register, če niso vpisani v
Poslovni register Slovenije, oziroma v petnajstih dneh od nastanka spremembe
podatkov. Z vpisom podatkov, ki ga izvede sam poslovni subjekt, upravljavec
registra v registru samodejno odstrani posebno oznako za samodejni vpis
podatkov iz prejšnjega odstavka. Poslovni subjekt lahko upravljavcu registra
posreduje zahtevo za ponovni samodejni prenos podatkov v skladu s sedmim
odstavkom tega člena.
(11) Upravljavec registra na podlagi zahteve nadzornega
organa s posebno oznako označi poslovne subjekte, pri katerih je ugotovljena
neskladnost podatkov o dejanskem lastniku. Upravljavec registra odstrani
posebno oznako na podlagi obvestila nadzornega organa, da je bila neskladnost
podatkov o dejanskem registru odpravljena.
(12) Določbe tega člena se ne uporabljajo za poslovne
subjekte, ki so gospodarske družbe na organiziranem trgu, na katerem morajo v
skladu z zakonodajo Evropske unije ali primerljivimi mednarodnimi standardi
spoštovati zahtevo po razkritju, ki zagotavlja ustrezno preglednost informacij
o lastništvu.
(13) Za pravilnost vpisanih podatkov so odgovorni poslovni
subjekti.
44.a člen
(povezovanje registra prek evropske platforme)
(1) Register se poveže prek evropske osrednje platforme,
vzpostavljene s prvim odstavkom 22. člena Direktive (EU) 2017/1132 Evropskega
parlamenta in Sveta z dne 14. junija 2017 o določenih vidikih prava družb
(UL L št. 169 z dne 30. 6. 2017, str. 46), zadnjič spremenjene z Direktivo
(EU) 2019/2121 Evropskega parlamenta in Sveta z dne 27. novembra 2019 o
spremembi Direktive (EU) 2017/1132 glede čezmejnih preoblikovanj, združitev in
delitev (UL L št. 321 z dne 12. 12. 2019, str. 1), v skladu s
tehničnimi specifikacijami in postopki, določenimi z izvedbenimi akti, ki jih
sprejme Evropska komisija.
(2) Prek sistema povezovanja registrov upravljavec registra
zagotovi, da so na voljo podatki o dejanskih lastnikih iz 45. člena tega zakona
še pet let po tem, ko se poslovni ali drugi pravni subjekt izbriše iz registra.
45. člen
(vpis podatkov)
(1) V register se vpišejo naslednji podatki:
a)    
podatki o poslovnem subjektu:
- 
za poslovne subjekte, vpisane v Poslovni register Slovenije: firma,
naslov, sedež, matična številka in davčna številka, datum vpisa in izbrisa
poslovnega subjekta,
- 
za poslovne subjekte, ki niso vpisani v Poslovni register Slovenije:
firma, naslov, sedež, davčna številka, datum vpisa in izbrisa iz davčnega
registra;
b)    
podatki o dejanskem lastniku: osebno ime, naslov stalnega in začasnega
prebivališča, datum rojstva, davčna številka, državljanstvo, višina lastniškega
deleža ali drug način nadzora ter datum vpisa in izbrisa dejanskega lastnika iz
registra;
c)    
v primeru iz točke b) prvega odstavka 37. člena tega zakona podatek o
kategoriji oseb, v interesu katerih je ustanovitev tujega sklada, tuje ustanove
ali podobnega pravnega subjekta tujega prava;
č)    oznaka o samodejnem vpisu
dejanskega lastnika poslovnega subjekta;
d)    
oznaka o ugotovljeni neskladnosti podatkov o dejanskem lastniku
poslovnega subjekta.
(2) Kadar gre za nerezidenta, ki mu nista dodeljeni ne
matična številka ne davčna številka, se v register namesto matične in davčne
številke vpiše podatek o tujem identifikatorju subjekta, o državi, ki je ta
identifikator dodelila, in o registru, v katerega je subjekt v tuji državi
vpisan.
(3) Upravljavec register vzdržuje in upravlja tako, da:
-       
se poleg zadnjega stanja podatkov o dejanskih lastnikih ohranjajo tudi
vsi pretekli vpisi, spremembe podatkov in izbrisi po času nastanka in vrstah
dogodkov,
-       
so podatki v registru dostopni še pet let po izbrisu poslovnega subjekta
iz poslovnega registra oziroma iz davčnega registra in
-       
so ne glede na prejšnjo alinejo podatki v registru za organe odkrivanja
in pregona kaznivih dejanj, sodišča in nadzorne organe iz 139. člena tega
zakona trajno dostopni.
(4) Vpis se izvede prek spletnega portala upravljavca
registra.
(5) Podatki o poslovnih subjektih se ob vpisu v register na
podlagi matične številke samodejno pridobijo iz Poslovnega registra Slovenije,
podatki o poslovnih subjektih, ki niso vpisani v Poslovni register Slovenije,
se pridobijo z uporabo davčne številke iz davčnega registra. Spremembe podatkov
o poslovnih subjektih upravljavec registra pridobiva samodejno iz Poslovnega
registra Slovenije oziroma davčnega registra. Kadar gre za nerezidenta iz
drugega odstavka tega člena, se tako prvi vpis v register kot tudi vse
spremembe podatkov v register vpišejo ročno.
(6) Osebni podatki o dejanskem lastniku se ob vpisu v
register na podlagi davčne številke samodejno pridobijo iz Centralnega registra
prebivalstva. Spremembe osebnih podatkov o fizičnih osebah upravljavec
pridobiva iz Centralnega registra prebivalstva samodejno z uporabo davčne
številke.
(7) Osebni podatki o dejanskem lastniku, ki je fizična oseba,
ki ni vpisana v Centralni register prebivalstva, se ob vpisu v register na
podlagi davčne številke samodejno pridobijo iz davčnega registra. Spremembe
osebnih podatkov o fizičnih osebah, ki se vodijo v registru dejanskih lastnikov
in niso vpisane v Centralni register prebivalstva, upravljavec pridobiva iz
davčnega registra samodejno z uporabo davčne številke.
(8) Osebne podatke in spremembe osebnih podatkov o dejanskem
lastniku, ki je fizična oseba, ki ni vpisana niti v Centralni register
prebivalstva niti v davčni register, poslovni subjekt v register vnese sam.
(9) Minister, pristojen za finance, s pravilnikom podrobneje
določi:
-       
način vpisa podatkov, ki se vpišejo v register,
-       
šifrant o načinu nadzora dejanskega lastnika nad poslovnim subjektom,
-       
šifrant poslovnih subjektov, ki nimajo poslovnih deležev,
-       
način posredovanja javnih podatkov v svetovni splet,
-       
način vzdrževanja in upravljanja ter tehnične zahteve za vzpostavitev
registra,
-       
način izmenjave podatkov registra med državami članicami prek evropske
platforme.
46. člen
(dostop do podatkov o dejanskih lastnikih)
(1) Podatki o osebnem imenu, mesecu in letu rojstva, državi
stalnega in začasnega prebivališča, državljanstvu, višini lastniškega deleža
ali obliki nadzora dejanskih lastnikov, datumu vpisa in izbrisa dejanskega
lastnika iz registra ter o oznaki o samodejnem vpisu dejanskega lastnika in
ugotovljeni neskladnosti podatkov o dejanskem lastniku so javni in brezplačno
dostopni na spletni strani upravljavca registra. Namen javnosti podatkov je
zagotavljanje višje ravni pravne varnosti pri sklepanju poslovnih razmerij,
varnosti pravnega prometa, integritete poslovnega okolja ter preglednosti
poslovnih razmerij posameznikov s poslovnimi subjekti, ki delujejo v poslovnem
okolju in pravnem prometu.
(2) Nihče, razen zavezanci iz 4. člena tega zakona in
organi odkrivanja in pregona, sodišča in nadzorni organi iz 139. člena
tega zakona, nima pravice dostopa do podatkov iz registra na način, ki bi
omogočal ugotovitev, ali je določena oseba dejanski lastnik poslovnega subjekta
in dejanski lastnik katerega subjekta je.
(3) Zavezanci iz 4. člena tega zakona imajo neposreden
elektronski dostop do vseh podatkov o dejanskih lastnikih, ki so vpisani v
register, ko izvajajo pregled stranke po določbah tega zakona. Iskanje podatkov
o dejanskih lastnikih se zavezancem iz 4. člena tega zakona omogoči tudi z
uporabo kombinacije osebnega imena in davčne številke, osebnega imena ter
datuma rojstva ali kombinacije osebnega imena in naslova stalnega prebivališča,
vpisanega v register.
(4) Organi odkrivanja in pregona kaznivih dejanj, sodišča in
nadzorni organi iz 139. člena tega zakona imajo brezplačen neposreden
elektronski dostop do vseh podatkov o dejanskih lastnikih, ki so vpisani v
register, ko izvajajo pooblastila in naloge v zvezi s preprečevanjem in
odkrivanjem pranja denarja in financiranja terorizma. Iskanje podatkov o
dejanskih lastnikih se navedenim subjektom iz tega odstavka omogoči tudi z
uporabo kombinacije osebnega imena in davčne številke, osebnega imena in datuma
rojstva ali kombinacije osebnega imena ter naslova stalnega prebivališča,
vpisanega v register.
(5) Zavezancu iz 4. člena tega zakona za dostop do
podatkov iz registra upravljavec registra lahko zaračuna stroške v skladu s
tarifo. Tarifo določi upravljavec registra v soglasju z ministrom, pristojnim
za finance.
(6) Ne glede na prejšnje odstavke imajo državni organi
neposreden brezplačen elektronski dostop do vseh podatkov o dejanskih
lastnikih, ki so vpisani v register, kadar odločajo o pravicah subjektov, ki
imajo finančne posledice za državni proračun. Iskanje podatkov o dejanskih
lastnikih se državnim organom omogoči tudi z uporabo kombinacije osebnega imena
in davčne številke, osebnega imena ter datuma rojstva ali kombinacije osebnega
imena in naslova stalnega prebivališča, vpisanega v register.
47. člen
(dostop do podatkov o dejanskih lastnikih na podlagi
upravičenega interesa)
(1) Osebe ali organizacije, ki izkažejo upravičen interes v
zvezi s pranjem denarja, financiranjem terorizma in povezanimi predhodnimi
kaznivimi dejanji, imajo poleg pravice dostopa do podatkov iz prvega odstavka
prejšnjega člena tudi pravico dostopa do podatkov o datumu rojstva in
državljanstvu dejanskih lastnikov.
(2) Osebe ali organizacije iz prejšnjega odstavka zahtevo za
dostop do podatkov o datumu rojstva in državljanstvu dejanskih lastnikov
vložijo pri uradu. V zahtevi mora biti določno navedeno, v zvezi s katerim
dejanskim lastnikom zahtevajo dostop do podatkov o datumu rojstva in
državljanstvu. Podana mora biti tudi utemeljitev, iz katere izhaja upravičenost
njihovega interesa v zvezi s pranjem denarja, financiranjem terorizma in
povezanimi predhodnimi kaznivimi dejanji, ki mora biti v skladu z javnim
interesom.
(3) Upravičen interes iz prejšnjega odstavka je podan, kadar
seznanitev z zahtevanimi podatki vpliva na varovanje neposredne, na zakon ali
drug predpis oprte koristi ali pravice te osebe ali organizacije, ali na njen
pravni položaj.
(4) Postopek na podlagi zahteve iz drugega odstavka tega
člena vodi in v njem odloča urad po prostem preudarku z namenom zagotavljanja
podatkov o dejanskih lastnikih, ki bi sicer ostali skriti, osebam in
organizacijam v primeru njihovega izkazanega upravičenega interesa, v skladu z
zakonom, ki ureja splošni upravni postopek.
(5) Zoper odločbo urada iz prejšnjega odstavka pritožba ni
dovoljena, temveč je dovoljen upravni spor.
47.a člen
(predložitev podatkov in informacij o dejanskih lastnikih na
zaprosilo pristojnih organov države članice)
Nadzorni organi iz 139. člena tega zakona podatke,
informacije in dokumentacijo o dejanskih lastnikih brezplačno in v primernem
času predložijo tuji finančni obveščevalni enoti države članice in nadzornim
organom države članice za potrebe izvajanja pooblastil in nalog v zvezi s
preprečevanjem in odkrivanjem pranja denarja in financiranja terorizma na
njihovo pisno zaprosilo.
3.3.2.3 Pridobitev podatkov o namenu in predvideni naravi
poslovnega razmerja ali transakcije in drugih podatkov po tem zakonu
48. člen
(nabor podatkov)
(1) Zavezanec v okviru pregleda stranke iz 1. točke prvega
odstavka 17. člena tega zakona pridobi podatke iz 1., 2., 4., 5. in 14.
točke prvega odstavka 137. člena tega zakona.
(2) Zavezanec v okviru pregleda stranke iz 2. točke prvega
odstavka 17. člena tega zakona pridobi podatke iz 1., 2., 6., 7., 8., 9.
in 14. točke prvega odstavka 137. člena tega zakona.
(3) Zavezanec v okviru pregleda stranke iz 3. točke prvega
odstavka 17. člena tega zakona pridobi podatke iz 3., 6., 7., 8. in 9.
točke prvega odstavka 137. člena tega zakona.
(4) Zavezanec v okviru pregleda stranke iz 4. in 5. točke
prvega odstavka 17. člena tega zakona pridobi podatke iz prvega odstavka
137. člena tega zakona.
(5) Zavezanec v okviru pregleda stranke iz 18. člena
tega zakona pridobi podatke iz 1., 2., 6., 7., 8., 9. in 14. točke prvega
odstavka 137. člena tega zakona.
3.3.2.4 Spremljanje poslovnih aktivnosti
49. člen
(skrbno spremljanje poslovnih aktivnosti)
(1) Zavezanec skrbno spremlja poslovne aktivnosti, ki jih
stranka izvaja pri njem, s čimer se zagotovi poznavanje stranke, vključno z
izvorom sredstev, s katerimi ta posluje. Spremljanje poslovnih aktivnosti, ki
jih stranka izvaja pri zavezancu, vključuje:
-       
preverjanje skladnosti strankinega poslovanja s predvideno naravo in
namenom poslovnega razmerja, ki ga je stranka sklenila pri zavezancu;
-       
spremljanje in preverjanje skladnosti strankinega poslovanja z njenim
običajnim obsegom poslovanja;
-       
preverjanje in posodabljanje pridobljenih listin in podatkov o stranki.
(2) Za stranko, ki je pravna oseba, preverjanje in
posodabljanje pridobljenih listin in podatkov iz prejšnjega odstavka obsega:
1.     
preverjanje podatkov o firmi, naslovu in sedežu pravne osebe;
2.     
preverjanje podatkov o osebnem imenu in stalnem ali začasnem
prebivališču zakonitega zastopnika pravne osebe;
3.     
preverjanje podatkov o dejanskem lastniku pravne osebe;
4.     
preverjanje veljavnosti pooblastila iz tretjega odstavka 24. člena
tega zakona;
5.     
ugotavljanje, ali je zakoniti zastopnik ali pooblaščenec ali dejanski
lastnik pravne osebe postala politično izpostavljena oseba v času trajanja
poslovnega razmerja.
(3) Če opravlja transakcije iz prvega odstavka 17. člena
tega zakona v imenu in za račun tuje pravne osebe njena podružnica, zavezanec v
okviru preverjanja in posodabljanja pridobljenih listin o stranki poleg podatkov
iz prejšnjega odstavka pridobi tudi:
1.     
podatke o naslovu in sedežu podružnice tuje pravne osebe;
2.     
podatke o osebnem imenu in stalnem prebivališču zakonitega zastopnika
podružnice tuje pravne osebe.
(4) Zavezanec zagotovi, da sta obseg oziroma pogostost izvajanja
ukrepov iz prvega odstavka tega člena prilagojena tveganju pranja denarja ali
financiranja terorizma, ki mu je zavezanec izpostavljen pri opravljanju
posameznega posla oziroma pri poslovanju s posamezno stranko. To tveganje
zavezanec določi na podlagi 13. člena tega zakona ob upoštevanju
9. člena tega zakona. Ne glede na navedeno mora zavezanec zagotoviti, da
se pridobljene listine in podatki o stranki posodobijo najmanj po preteku petih
let od zadnjega pregleda stranke, če je stranka pri zavezancu v zadnjih
dvanajstih mesecih izvedla vsaj eno transakcijo.
50. člen
(obravnava neobičajnih transakcij)
(1) V zvezi z zapletenimi ali neobičajno visokimi
transakcijami ali transakcijami, ki imajo neobičajno sestavo ali vzorec ali
nimajo jasno razvidnega ekonomskega ali pravno utemeljenega namena ali niso v
skladu z običajnim ali pričakovanim poslovanjem stranke ali so s takim
poslovanjem stranke v nesorazmerju, zavezanec:
-       
preuči ozadje in namen teh transakcij, vključno z izvorom premoženja in
sredstev, in sicer v takšni meri, kot je glede na okoliščine to mogoče,
-       
zabeleži in hrani svoje ugotovitve in
-       
okrepi spremljanje poslovnih aktivnosti stranke, da ugotovi, ali so te
transakcije ali dejavnosti videti sumljive.
(2) Če zavezanec oceni, da neobičajna transakcija predstavlja
povečano tveganje za pranje denarja ali financiranje terorizma, uporabi enega
ali več ukrepov poglobljenega pregleda stranke, kot je predpisano v določbah
tega zakona, ki urejajo ukrepe poglobljenega pregleda stranke.
(3) Pri obravnavanju neobičajnih transakcij mora zavezanec
posebno skrbnost nameniti strankam, poslovnim razmerjem ali transakcijam, ki so
povezane z državami:
1.     
ki so uvrščene na seznam visoko tveganih tretjih držav s strateškimi
pomanjkljivostmi, v katerih ne veljajo ustrezni ukrepi za preprečevanje in
odkrivanje pranja denarja ali financiranja terorizma, ali
2.     
pri katerih obstaja večja verjetnost za pojav pranja denarja ali
financiranja terorizma.
(4) Zavezanec v primerih iz 1. točke prejšnjega odstavka
obvezno uporabi ukrepe poglobljenega pregleda stranke iz 59. člena tega
zakona.
(5) Za namene 1. točke tretjega odstavka tega člena zavezanec
upošteva delegiran akt, ki ga v skladu z 10. členom Direktive 2015/849/EU
sprejme Evropska komisija in v katerem so opredeljene visoko tvegane tretje
države, v katerih ne veljajo ustrezni ukrepi za preprečevanje in odkrivanje
pranja denarja in financiranja terorizma. Informacijo o teh državah urad objavi
tudi na svojih spletnih straneh.
(6) Seznam držav iz 2. točke tretjega odstavka tega člena
izdela urad, pri čemer upošteva tudi podatke pristojnih mednarodnih
organizacij. Informacijo o teh državah urad objavi na svojih spletnih straneh.
3.3.3 Pregled stranke prek tretjih oseb
51. člen
(prepustitev pregleda stranke tretji osebi)
(1) Zavezanec lahko pod pogoji, ki jih določa ta zakon,
izvajanje ukrepov iz 1., 2. in 3. točke prvega odstavka 16. člena tega
zakona pri sklepanju poslovnega razmerja zaupa tretji osebi.
(2) Zavezanec predhodno preveri, ali tretja oseba, ki ji bo
zaupala izvedbo pregleda stranke, izpolnjuje vse pogoje, predpisane v tem
zakonu.
(3) Pregleda stranke, ki ga je za zavezanca opravila tretja
oseba, zavezanec ne sme sprejeti za ustreznega, če je tretja oseba v okviru
tega pregleda istovetnost stranke ugotovila in preverila brez njene
navzočnosti, razen, če je pregled opravila s sredstvi elektronske
identifikacije ravni zanesljivosti visoka ali na podlagi uporabe drugih načinov
elektronske identifikacije za dostop do elektronskih storitev ravni
zanesljivosti visoka, v skladu s predpisi, ki urejajo elektronske
identifikacije in storitve zaupanja.
(4) Zavezanec, ki zaupa pregled stranke tretji osebi, se s
tem ne razbremeni odgovornosti za pravilno izvedbo pregleda stranke po tem
zakonu.
52. člen
(tretje osebe)
(1) Tretje osebe iz prejšnjega člena so lahko:
1.     
zavezanci iz 1., 2., 4., 5., 6., 7., 8., 9., 10., 11., 12., 13. in 14.
točke 4. člena tega zakona;
2.     
podružnica borznoposredniške družbe, ustanovljena v državi članici;
3.     
investicijsko podjetje države članice in njegove podružnice, ustanovljene
v državi članici;
4.     
podružnice investicijskih podjetij tretjih držav, ustanovljene v drugih
državah članicah;
5.     
podružnica družbe za upravljanje, ustanovljena v državi članici;
6.     
družba za upravljanje države članice in njene podružnice, ustanovljene v
državah članicah;
7.     
podružnica upravljavca alternativnih investicijskih skladov,
ustanovljena v drugi državi članici;
8.     
upravljavec alternativnih investicijskih skladov države članice in
njegove podružnice, ustanovljene v državah članicah;
9.     
podružnice upravljavcev alternativnih investicijskih skladov tretjih
držav, ustanovljene v državah članicah.
(2) Tretja oseba je lahko tudi banka, družba za upravljanje,
investicijsko podjetje ali zavarovalnica s sedežem v tretji državi, in sicer
pod pogojem, da:
-       
je zavezana k izvajanju enakih ali enakovrednih določb o izvajanju
pregleda stranke in upravljanju evidenc, kot so določene v tem zakonu, in
-       
je glede izvajanja teh zahtev tudi nadzorovana v skladu z določbami, ki
so enake ali enakovredne določbam tega zakona.
(3) Zavezanci ob upoštevanju informacij, ki jih pridobijo od
urada, preverijo, ali so pogoji iz prejšnjega odstavka izpolnjeni.
(4) Ne glede na prvi odstavek tega člena se kot tretja oseba
šteje tudi konzularno predstavništvo Republike Slovenije v drugi državi članici
ali tretji državi.
(5) Ne glede na prvi odstavek tega člena se kot tretja oseba
šteje tudi notar s sedežem v Republiki Sloveniji ali drugi državi članici ali
tretji državi, v kateri je zavezan k izvajanju enakih ali enakovrednih določb o
izvajanju pregleda stranke in upravljanju evidenc, kot so določene v tem
zakonu, ter je glede izvajanja teh zahtev tudi nadzorovan v skladu z določbami,
ki so enake ali enakovredne določbam tega zakona.
(6) Ne glede na druge določbe tega člena kot tretja oseba v
nobenem primeru ne more nastopati navidezna banka ali druga podobna kreditna
institucija, ki ne opravlja ali ne sme opravljati svoje dejavnosti v državi, v
kateri je registrirana.
(7) Kot tretje osebe iz prvega odstavka prejšnjega člena se
ne štejejo:
-       
zunanji izvajalci in zastopniki zavezancev,
-       
osebe, ustanovljene v tretjih državah, ki so uvrščene na seznam visoko
tveganih tretjih držav iz 1. točke tretjega odstavka 50. člena tega
zakona.
(8) Ne glede na prejšnji odstavek lahko zavezanec zaupa
izvedbo pregleda stranke tretjim osebam, ki so podružnice ali hčerinske družbe
v večinski lasti, ustanovljene v visoko tveganih tretjih državah ali državah,
pri katerih obstaja večja verjetnost za pojav pranja denarja in financiranja
terorizma, in sicer pod pogojem:
-       
da ima ustanovitelj podružnice ali hčerinske družbe v večinski lasti
sedež v državi članici in
-       
da podružnice ali hčerinske družbe v večinski lasti v celoti izvajajo
politike in postopke skupine, ki so enake ali enakovredne določbam
71. člena, 72. člena in 75. člena tega zakona.
53. člen
(izjeme v zvezi s strankami)
Ne glede na prvi odstavek 51. člena tega zakona
zavezanec ne more zaupati izvedbe pregleda stranke tretji osebi, kadar je
stranka tuja pravna oseba, ki ne opravlja ali ne sme opravljati trgovske,
proizvodne ali druge dejavnosti v državi, v kateri je registrirana.
54. člen
(pridobivanje podatkov in dokumentacije od tretje osebe)
(1) Tretja oseba, ki v skladu z določbami tega zakona namesto
zavezanca opravi pregled stranke, je dolžna zavezancu nemudoma predložiti
pridobljene podatke o stranki, ki jih zavezanec potrebuje za sklenitev
poslovnega razmerja po tem zakonu.
(2) Tretja oseba mora zavezancu na njegovo zahtevo brez
odlašanja predložiti tudi kopije listin in druge dokumentacije, na podlagi
katerih je opravila pregled stranke in pridobila zahtevane podatke o stranki.
Pridobljene kopije listin in dokumentacije zavezanec hrani v skladu z določbami
tega zakona o varstvu in hrambi podatkov.
(3) Tretja oseba po posredovanju podatkov, kopij listin in
dokumentacije iz prvega in drugega odstavka tega člena zavezancu ne sme hraniti
podatkov, listin in dokumentacije o stranki, ki jih je pridobila v okviru
pregleda stranke.
(4) Če zavezanec presodi, da obstaja utemeljen dvom o
verodostojnosti opravljenega pregleda stranke oziroma identifikacijske
dokumentacije ali o resničnosti pridobljenih podatkov o stranki, mora pregled
opraviti sam.
(5) Zavezanec ne sme skleniti poslovnega razmerja, če:
1.     
je pregled stranke opravila oseba, ki ni tretja oseba v skladu s
52. členom tega zakona;
2.     
če je tretja oseba, ki ji je zavezanec zaupal pregled stranke, ugotovila
in preverila istovetnost stranke v nasprotju s tretjim odstavkom 51. člena tega
zakona;
3.     
od tretje osebe, ki je opravila pregled stranke, predhodno ni dobil
podatkov iz prvega odstavka tega člena;
4.     
obstaja utemeljen dvom o verodostojnosti izvedenega pregleda stranke ali
resničnosti pridobljenih podatkov o stranki, zavezanec pa ne opravi pregleda
stranke sam.
55. člen
(tretje osebe in program skupine)
Zavezanec lahko v okviru svoje politike skupine zaupa
izvajanje ukrepov pregleda stranke iz 1., 2. in 3. točke prvega odstavka
16. člena tega zakona tretji osebi, ki je del te skupine, in sicer pod
pogojem:
1.     
da ta skupina izvaja ukrepe pregleda stranke in upošteva obveznosti
glede hrambe podatkov ter ima uveljavljene ustrezne programe proti pranju
denarja in financiranju terorizma, ki so enaki ali enakovredni določbam tega
zakona ali drugim predpisom in
2.     
da izvajanje obveznosti iz prejšnje točke na ravni skupine nadzorujejo
nadzorni organi iz 139. člena tega zakona ali pristojni nadzorni organi
držav članice ali tretje države.
3.3.4 Posebni obliki pregleda stranke
56. člen
(splošno)
Pregled stranke se opravi v skladu s prvim odstavkom
16. člena tega zakona, v nekaterih primerih, ki jih določa ta zakon, pa se
omogočajo poenostavljeni ukrepi ali pa se zahtevajo posebno strogi ukrepi za
poznavanje in preverjanje strank. Posebni obliki pregleda stranke sta:
1.     
poenostavljeni pregled stranke;
2.     
poglobljeni pregled stranke.
3.3.4.1 Poenostavljeni pregled stranke
57. člen
(splošno)
(1) Zavezanec lahko v primerih iz 1., 2. in 3. točke prvega
odstavka 17. člena in 18. člena tega zakona opravi poenostavljeni
pregled stranke, če v skladu s prvim odstavkom 14. člena tega zakona
oceni, da stranka, poslovno razmerje, transakcija, produkt, storitev,
distribucijska pot, država ali geografsko območje predstavljajo neznatno
tveganje za pranje denarja ali financiranje terorizma.
(2) Pri odločitvi, ali bo opravil poenostavljeni pregled
stranke, zavezanec lahko upošteva tudi, ali je ugotovljeno neznatno tveganje za
pranje denarja ali financiranje terorizma v skladu z 2. točko drugega odstavka
9. člena tega zakona in uredbo iz četrtega odstavka 9. člena tega
zakona.
(3) Zavezanec pri določanju strank, poslovnih razmerij,
transakcij, produktov, storitev, distribucijskih poti, držav ali geografskih
območij, za katere ocenjuje, da predstavljajo neznatno tveganje za pranje
denarja ali financiranje terorizma, lahko upošteva dejavnike neznatnega
tveganja, ki jih s pravilnikom določi minister, pristojen za finance.
(4) Zavezanci pri določanju ukrepov poenostavljenega pregleda
stranke upoštevajo smernice nadzornih organov iz 139. člena tega zakona o
kriterijih tveganja in ukrepih, ki se lahko sprejmejo v teh primerih.
(5) Banka Slovenije, Agencija za trg vrednostnih papirjev in
Agencija za zavarovalni nadzor pri določanju ukrepov poenostavljenega pregleda
stranke upoštevajo tudi smernice, ki jih izdajo evropski nadzorni organi.
(6) Revizijska družba ali samostojni revizor pri sklenitvi
poslovnega razmerja obveznega revidiranja zaradi zahtev zakona, ki ureja
poslovanje stranke, lahko opravi poenostavljeni pregled stranke, razen če v
zvezi s stranko ali okoliščinami revidiranja obstajajo razlogi za sum pranja
denarja ali financiranja terorizma.
(7) Zavezanec v zadostni meri spremlja poslovne aktivnosti
stranke in transakcije, da lahko prepozna neobičajne in sumljive transakcije.
Poenostavljeni pregled stranke ni dovoljen, kadar v zvezi s stranko,
transakcijo, premoženjem ali sredstvi obstajajo razlogi za sum pranja denarja
ali financiranja terorizma.
58. člen
(izvajanje poenostavljenega pregleda stranke)
(1) Pri poenostavljenem pregledu stranke iz prvega odstavka
prejšnjega člena se ugotavljanje in preverjanje istovetnosti stranke izvaja v
skladu z določbami od 23. do 31. člena tega zakona, podatki pa se
pridobijo v obsegu, kot je določeno v tem členu.
(2) Ugotavljanje dejanskega lastnika stranke se izvaja v
skladu s 33. do 37. členom tega zakona.
(3) Pridobivanje podatkov o namenu, predvideni naravi
poslovnega razmerja ali transakcije in drugih podatkov se izvaja v obsegu, kot
je določeno v tem členu.
(4) Redno skrbno spremljanje poslovnih aktivnosti, ki jih
stranka izvaja pri zavezancu, se izvaja v skladu z določbami 49. člena tega
zakona.
(5) Zavezanec v okviru poenostavljenega pregleda stranke, ki
je pravna oseba, samostojni podjetnik posameznik ali posameznik, ki samostojno
opravlja dejavnost, pridobi naslednje podatke:
1.     
pri sklepanju poslovnega razmerja ter preverjanju in posodabljanju
podatkov v okviru spremljanja poslovnih aktivnosti:
- 
firmo, naslov in sedež pravne osebe, samostojnega podjetnika posameznika
ali posameznika, ki samostojno opravlja dejavnost, ki sklene poslovno razmerje
oziroma za katerega se sklepa poslovno razmerje,
- 
osebno ime zakonitega zastopnika ali pooblaščene osebe, ki za pravno
osebo, samostojnega podjetnika posameznika ali posameznika, ki samostojno
opravlja dejavnost, sklene poslovno razmerje in
- 
namen in predvideno naravo poslovnega razmerja, razen če se da o namenu
in naravi sklepati iz sklenjenega poslovnega razmerja, ter datum sklenitve
poslovnega razmerja;
2.     
pri izvajanju transakcije iz 2. točke prvega odstavka 17. člena in
18. člena tega zakona:
- 
firmo, naslov in sedež pravne osebe, samostojnega podjetnika posameznika
ali posameznika, ki samostojno opravlja dejavnost, za katerega se opravi
transakcija,
- 
osebno ime zakonitega zastopnika ali pooblaščene osebe, ki za pravno
osebo, samostojnega podjetnika posameznika ali posameznika, ki samostojno
opravlja dejavnost, opravi transakcijo,
- 
datum in čas izvedbe transakcije,
- 
znesek transakcije in valuto, v kateri se opravi transakcija,
- 
način izvedbe transakcije in državo, v katero je izvršena transakcija,
in
- 
namen transakcije, razen če se da o namenu sklepati iz vrste
transakcije, ter osebno ime in naslov stalnega in začasnega prebivališča, če
obstaja, oziroma firmo in sedež osebe, ki ji je transakcija namenjena.
(6) Zavezanec pridobi podatke iz prejšnjega odstavka z
vpogledom v originalno ali overjeno dokumentacijo iz poslovnega, sodnega ali
drugega javnega registra, ki jo zavezancu posreduje stranka, oziroma z
neposrednim vpogledom v poslovni, sodni ali drug javni register.
(7) Če vseh zahtevanih podatkov ni mogoče dobiti na način,
določen v prejšnjem odstavku, zavezanec pridobi manjkajoče podatke iz
originalnih ali overjenih listin in druge poslovne dokumentacije, ki mu jih
posreduje stranka. Če manjkajočih podatkov iz objektivnih razlogov ni mogoče
dobiti niti na ta način, jih zavezanec pridobi neposredno iz pisne izjave
zakonitega zastopnika ali pooblaščenca.
(8) Dokumentacija iz šestega in sedmega odstavka tega člena
ob predložitvi zavezancu ne sme biti starejša od treh mesecev.
(9) Zavezanec v okviru poenostavljenega pregleda stranke, ki
je fizična oseba oziroma njen zakoniti zastopnik ali pooblaščenec, pridobi
naslednje podatke:
1.     
pri sklepanju poslovnega razmerja:
- 
osebno ime, naslov stalnega prebivališča, datum in kraj rojstva ter
davčno številko ali EMŠO osebe, ki sklene poslovno razmerje oziroma za katero
se sklepa poslovno razmerje,
- 
osebno ime, naslov stalnega prebivališča, datum in kraj rojstva ter
davčno številko ali EMŠO zakonitega zastopnika ali pooblaščenca, ki skleneta
poslovno razmerje, in
- 
namen in predvideno naravo poslovnega razmerja, razen če se da o namenu
in naravi sklepati iz sklenjenega poslovnega razmerja, ter datum sklenitve
poslovnega razmerja;
2.     
pri izvajanju transakcije iz 2. in 3. točke prvega odstavka
17. člena tega zakona in 18. člena tega zakona:
- 
osebno ime, naslov stalnega in začasnega prebivališča, datum in kraj
rojstva ter davčno številko ali EMŠO osebe, ki opravlja transakcijo,
- 
osebno ime, naslov stalnega in začasnega prebivališča, datum in kraj
rojstva ter davčno številko ali EMŠO zakonitega zastopnika ali pooblaščenca, ki
za fizično osebo opravi transakcijo,
- 
datum in čas izvedbe transakcije,
- 
način izvedbe transakcije,
- 
znesek transakcije in valuto, v kateri se opravi transakcija, ter način
izvedbe transakcije in
- 
namen transakcije, razen če se da o namenu sklepati iz vrste
transakcije, ter osebno ime in naslov stalnega in začasnega prebivališča oziroma
firmo in sedež osebe, ki ji je transakcija namenjena, in državo, v katero je
izvršena transakcija.
3.3.4.2 Poglobljeni pregled stranke
59. člen
(splošno)
(1) Poglobljeni pregled stranke poleg ukrepov iz prvega
odstavka 16. člena tega zakona vključuje dodatne ukrepe, ki jih ta zakon
določa za naslednje primere:
1.     
sklepanje kontokorentnega razmerja z banko ali drugo podobno kreditno
institucijo, ki ima sedež v tretji državi;
2.     
sklepanje poslovnega razmerja ali izvajanje transakcije iz 2. in 3.
točke prvega odstavka 17. člena in 18. člena tega zakona s stranko,
ki je politično izpostavljena oseba iz 61. člena tega zakona;
3.     
kadar so upravičenci življenjskega zavarovanja ali življenjskega
zavarovanja, vezanega na enote investicijskih skladov, in dejanski lastniki upravičenca
politično izpostavljene osebe iz 62. člena tega zakona;
4.     
kadar je stranka ali transakcija povezana z visoko tvegano tretjo
državo.
(2) Zavezanec mora poglobljeni pregled stranke opraviti v
vseh primerih iz prejšnjega odstavka in:
1.     
kadar v skladu z drugim odstavkom 14. člena tega zakona oceni, da
stranka, poslovno razmerje, transakcija, produkt, storitev, država ali
geografsko področje predstavljajo povečano tveganje za pranje denarja ali
financiranje terorizma;
2.     
kadar je ugotovljeno povečano tveganje za pranje denarja ali
financiranje terorizma v skladu z 2. točko drugega odstavka 9. člena tega
zakona in uredbo iz četrtega odstavka 9. člena tega zakona.
(3) Zavezanec pri določanju strank, poslovnih razmerij,
transakcij, produktov, storitev, distribucijskih poti, držav ali geografskih
območij, za katere ocenjuje, da predstavljajo povečano tveganje za pranje
denarja ali financiranje terorizma, upošteva dejavnike povečanega tveganja, ki
jih s pravilnikom določi minister, pristojen za finance.
(4) Zavezanci pri določanju ukrepov poglobljenega pregleda
stranke upoštevajo smernice nadzornih organov iz 139. člena tega zakona o
dejavnikih tveganja in ukrepih, ki se lahko sprejmejo v teh primerih.
(5) Banka Slovenije, Agencija za trg vrednostnih papirjev in
Agencija za zavarovalni nadzor pri določanju ukrepov poglobljenega pregleda
stranke upoštevajo tudi smernice, ki jih izdajo evropski nadzorni organi.
60. člen
(kontokorentna razmerja med kreditnimi in finančnimi
institucijami)
(1) Zavezanec, ki je kreditna ali finančna institucija, pri
sklepanju kontokorentnega razmerja s kreditno ali finančno institucijo, ki ima
sedež v državi članici ali tretji državi, v okviru poglobljenega pregleda
stranke z namenom, da v celoti razume naravo strankinega poslovanja ter preveri
ugled stranke in kakovost njenega nadzora, izvede ukrepe iz prvega odstavka 16.
člena tega zakona ter dodatno pridobi naslednje podatke, informacije in
dokumentacijo:
1.     
datum izdaje dovoljenja za opravljanje bančnih ali finančnih storitev
ter naziv in sedež pristojnega organa države članice ali tretje države, ki je
izdal dovoljenje;
2.     
opis izvajanja internih postopkov, ki se nanašajo na odkrivanje in
preprečevanje pranja denarja in financiranja terorizma, zlasti postopkov
pregleda stranke, ugotavljanja dejanskih lastnikov, sporočanja podatkov o
sumljivih transakcijah in strankah pristojnim organom, vodenja evidenc,
notranje kontrole in drugih postopkov, ki jih je kreditna ali finančna
institucija sprejela v zvezi s preprečevanjem in odkrivanjem pranja denarja ter
financiranjem terorizma, z namenom oceniti ustreznost notranjih kontrol;
3.     
opis sistemske ureditve na področju odkrivanja in preprečevanja pranja
denarja ter financiranja terorizma, ki velja v državi članici ali tretji
državi, v kateri ima sedež ali je registrirana kreditna ali finančna
institucija, z namenom razumeti odgovornost posameznih institucij in ali je
kreditna, finančna ali druga podobna institucija subjekt ustreznega nadzora z
vidika preprečevanja pranja denarja ter financiranja terorizma;
4.     
pisno izjavo, da kreditna ali finančna institucija ne posluje kot
navidezna banka;
5.     
pisno izjavo, da kreditna ali finančna institucija z navideznimi bankami
nima vzpostavljenih poslovnih razmerij, jih z njimi ne sklepa ali z njimi ne
izvaja transakcij;
6.     
pisno izjavo, da je kreditna ali finančna institucija v državi, v kateri
ima sedež ali je registrirana, pod upravnim nadzorom ter je v skladu z
zakonodajo te države zavezana k upoštevanju zakonskih in drugih ustreznih
predpisov glede odkrivanja in preprečevanja pranja denarja in financiranja
terorizma.
(2) Zaposleni pri zavezancu, ki sklepa kontokorentno razmerje
iz prejšnjega odstavka in vodi postopek poglobljenega pregleda stranke, mora
pred to sklenitvijo pridobiti pisno odobritev nadrejene odgovorne osebe, ki
zaseda položaj višjega vodstva.
(3) Podatke iz prvega odstavka tega člena zavezanec dobi z
vpogledom v javne ali druge dostopne evidence podatkov ali z vpogledom v
listine in poslovno dokumentacijo, ki mu jo pošlje kreditna ali finančna
institucija.
(4) Izvajanje ukrepov iz prvega, drugega in tretjega odstavka
tega člena zavezanec dokumentira.
(5) Zavezanec ne sme skleniti ali nadaljevati kontokorentnega
razmerja s kreditno ali finančno institucijo, ki ima sedež v državi članici ali
tretji državi, če:
predhodno ni pridobil podatkov iz 1., 2.,
4., 5. in 6. točke prvega odstavka tega člena;
1.     
zaposleni pri zavezancu za sklenitev kontokorentnega razmerja predhodno
ni pridobil pisne odobritve nadrejene odgovorne osebe;
2.     
kreditna ali finančna institucija s sedežem v državi članici ali tretji
državi nima vzpostavljenega sistema za odkrivanje in preprečevanje pranja
denarja in financiranja terorizma ali v skladu z zakonodajo države, v kateri
ima sedež ali je registrirana, ni zavezana k upoštevanju zakonskih in drugih
ustreznih predpisov glede odkrivanja in preprečevanja pranja denarja in
financiranja terorizma;
3.     
kreditna ali finančna institucija s sedežem v državi članici ali tretji
državi posluje kot navidezna banka ali sklepa korespondenčna ali druga poslovna
razmerja in opravlja transakcije z navideznimi bankami;
4.     
kreditna ali finančna institucija s sedežem v državi članici ali tretji
državi v primeru korespondenčnih računov, ki jih tretje osebe neposredno
uporabijo za izvajanje transakcij v svojem imenu (prehodni računi), ni izvedla
ukrepov za poznavanje stranke za tretje osebe, ki imajo neposreden dostop do
računov korespondenčne banke, in na zahtevo korespondenčne banke ne more
zagotoviti potrebnih podatkov, informacij in dokumentacije o pregledu stranke.
61. člen
(politično izpostavljene osebe)
(1) Zavezanec mora vzpostaviti ustrezen sistem upravljanja s
tveganji, ki vključuje tudi postopek, s katerim ugotavlja, ali je stranka, njen
zakoniti zastopnik, dejanski lastnik ali pooblaščenec politično izpostavljena
oseba. Ta postopek, ki temelji na oceni tveganja iz 13. člena tega zakona,
določi v svojem notranjem aktu ob upoštevanju smernic pristojnega nadzornega
organa iz 139. člena tega zakona.
(2) Politično izpostavljena oseba iz prejšnjega odstavka je
vsaka fizična oseba, ki deluje ali je v zadnjem letu delovala na vidnem javnem
položaju v državi članici ali tretji državi, vključno z njenimi ožjimi
družinskimi člani in ožjimi sodelavci.
(3) Fizične osebe, ki delujejo ali so delovale na vidnem
javnem položaju, so:
a)    
voditelji držav, predsedniki vlad, ministri in njihovi namestniki
oziroma pomočniki;
b)    
izvoljeni predstavniki zakonodajnih teles;
c)    
člani vodstvenih organov političnih strank;
d)    
člani vrhovnih in ustavnih sodišč ter drugih sodnih organov na visoki
ravni, zoper odločitve katerih, razen v izjemnih primerih, ni mogoče uporabiti
rednih ali izrednih pravnih sredstev;
e)    
člani računskih sodišč in svetov centralnih bank;
f)     
vodje diplomatskih predstavništev in konzulatov ter predstavništev
mednarodnih organizacij, njihovi namestniki in visoki častniki oboroženih sil;
g)    
člani upravnih ali nadzornih organov podjetij, ki so v večinski lasti
države;
h)    
predstojniki organov mednarodnih organizacij (kot so na primer
predsedniki, generalni sekretarji, direktorji, sodniki), njihovi namestniki in
člani vodstvenih organov ali nosilci enakovrednih funkcij v mednarodnih
organizacijah.
(4) Ožji družinski člani osebe iz drugega odstavka tega člena
so: zakonec ali zunajzakonski partner, starši ter otroci in njihovi zakonci ali
zunajzakonski partnerji.
(5) Ožji sodelavci osebe iz drugega odstavka tega člena so
vse fizične osebe, za katere je znano, da so skupaj dejanski lastniki ali da
imajo kakršne koli druge tesne poslovne odnose s politično izpostavljeno osebo.
Ožji sodelavec je tudi fizična oseba, ki je edini dejanski lastnik poslovnega
subjekta ali podobnega pravnega subjekta tujega prava, za katerega je znano, da
je bil ustanovljen v dejansko korist politično izpostavljene osebe.
(6) Če je stranka, ki sklepa poslovno razmerje ali opravlja
transakcijo, ali če je stranka, za katero se sklepa poslovno razmerje ali
opravlja transakcija, ali njen zakoniti zastopnik, pooblaščenec ali dejanski
lastnik politično izpostavljena oseba, zavezanec v okviru poglobljenega
pregleda stranke poleg ukrepov iz prvega odstavka 16. člena tega zakona sprejme
še naslednje ukrepe:
1.     
pridobi v obsegu, ki je v skladu z oceno tveganja poslovnega razmerja,
transakcije, produkta, storitve ali distribucijske poti, za stranko, njenega
zakonitega zastopnika, pooblaščenca in dejanskega lastnika podatke o njihovem
premoženjskem stanju in izvoru njihovega premoženja ter podatke o izvoru
sredstev, ki so ali bodo predmet poslovnega razmerja oziroma transakcije, in
sicer iz listin in druge dokumentacije, ki jih zavezancu predloži stranka; če
teh podatkov ni mogoče dobiti na opisani način ali če je to v skladu z oceno
tveganja poslovnega razmerja, transakcije, produkta, storitve ali
distribucijske poti, jih zavezanec pridobi neposredno iz pisne izjave stranke;
2.     
zaposleni pri zavezancu, ki vodi postopek sklepanja poslovnega razmerja
s stranko pred njegovo sklenitvijo obvezno pridobi pisno odobritev nadrejene
odgovorne osebe, ki zaseda položaj višjega vodstva; odobritev nadaljevanja
poslovnega razmerja se pridobi tudi, če se ugotovi politično izpostavljenost po
sklenitvi poslovnega razmerja;
3.     
po sklenitvi poslovnega razmerja s posebno skrbnostjo spremlja
transakcije in druge poslovne aktivnosti, ki jih pri zavezancu izvaja politično
izpostavljena oseba.
(7) Kadar politično izpostavljena oseba iz tega člena preneha
delovati na vidnem javnem položaju, zavezanec nadaljuje z izvajanjem ustreznih
ukrepov še 12 mesecev. Po tem obdobju ponovno oceni nadaljnje tveganje, ki ga
ta oseba predstavlja, ter izvaja ustrezne ukrepe z upoštevanjem tveganja tako
dolgo, dokler ne ugotovi, da v zvezi s to osebo tveganje ne obstaja več.
61.a člen
(seznam funkcij, ki štejejo kot vidni javni položaj)
(1) Seznam z natančno navedbo funkcij iz tretjega odstavka
prejšnjega člena, ki se v Republiki Sloveniji štejejo kot vidni javni položaj, predpiše
Vlada. Seznam se ob vsaki spremembi posodablja.
(2) Vlada zaprosi mednarodne organizacije s sedežem v
Republiki Sloveniji, da objavijo in posodabljajo seznam svojih vidnih javnih
funkcij ter ga posredujejo Evropski komisiji.
62. člen
(politično izpostavljene osebe in življenjsko zavarovanje)
(1) Zavezanec vzpostavi ustrezne ukrepe, s katerimi
ugotavlja, ali so upravičenci življenjskega zavarovanja ali življenjskega
zavarovanja, vezanega na enote investicijskih skladov, in dejanski lastnik
upravičencev politično izpostavljene osebe. Navedeni ukrepi se sprejmejo
najpozneje v času izplačila ali popolnega ali delnega prenosa police. V primeru
ugotovljenega povečanega tveganja zavezanec poleg ukrepov iz prvega odstavka
16. člena tega zakona sprejme še naslednja dodatna ukrepa:
1.     
pred izplačilom police o tem obvesti nadrejeno odgovorno osebo, ki
zaseda položaj višjega vodstva;
2.     
posebej skrbno pregleda poslovno razmerje, sklenjeno z imetnikom police,
in v primeru razlogov za sum pranja denarja ali financiranja terorizma uradu
posreduje sporočilo o sumljivih transakcijah v skladu z 69. členom tega
zakona.
(2) Ukrepi iz prejšnjega odstavka se izvajajo tudi za ožje
družinske člane in ožje sodelavce iz četrtega in petega odstavka prejšnjega
člena.
(3) Kadar politično izpostavljena oseba iz tega člena preneha
delovati na vidnem javnem položaju, zavezanec nadaljuje z izvajanjem ustreznih
ukrepov še 12 mesecev. Po tem obdobju ponovno oceni nadaljnje tveganje, ki ga
ta oseba predstavlja, ter izvaja ustrezne ukrepe z upoštevanjem tveganja tako
dolgo, dokler ne ugotovi, da v zvezi s to osebo tveganje ne obstaja več.
63. člen
(pregled strank iz visoko tveganih tretjih držav)
(1) Kadar je stranka ali transakcija povezana z visoko
tvegano tretjo državo iz petega odstavka 50. člena tega zakona, zavezanec v
okviru poglobljenega pregleda stranke poleg ukrepov iz prvega odstavka 16.
člena tega zakona izvede najmanj še naslednje ukrepe:
1.     
pridobi dodatne podatke o dejavnosti stranke in pogosteje posodablja
podatke o istovetnosti stranke in njenem dejanskem lastniku,
2.     
pridobi dodatne podatke o namenu in predvideni naravi poslovnega
razmerja in podatke o razlogih nameravane ali izvršene transakcije,
3.     
pridobi podatke o izvoru sredstev in premoženja stranke ter dejanskega
lastnika ter posebej o izvoru sredstev in premoženja, ki so ali bodo predmet
poslovnega razmerja ali transakcije,
4.     
zaposleni pri zavezancu, ki vodi postopek sklepanja poslovnega razmerja
s stranko, ki je povezana z visoko tvegano tretjo državo, pred njegovo
sklenitvijo obvezno pridobi pisno odobritev nadrejene odgovorne osebe, ki
zaseda položaj višjega vodstva; odobritev nadaljevanja poslovnega razmerja se
pridobi tudi, če se ugotovi povezanost z visoko tvegano tretjo državo po
sklenitvi poslovnega razmerja,
5.     
po sklenitvi poslovnega razmerja s posebno skrbnostjo spremlja
transakcije in druge poslovne aktivnosti, ki jih pri zavezancu izvaja oseba,
povezana z visoko tvegano tretjo državo, tako da zagotavlja pogostejše in dalj
časa trajajoče spremljanje poslovanja vključno z opredeljevanjem transakcijskih
vzorcev, ki jih je treba tudi naprej proučevati.
(2) Poleg ukrepov iz prejšnjega odstavka zavezanec v skladu s
svojo oceno tveganja lahko:
-       
uporabi dodatne elemente poglobljenega pregleda stranke,
-       
uvede ustrezno okrepljene mehanizme za sporočanje podatkov ali sistematično
sporočanje podatkov uradu,
-       
omeji izvajanje poslovnega razmerja ali transakcij.
(3) Zavezancu ni treba izvajati dodatnih ukrepov iz prvega
odstavka tega člena, kadar je stranka podružnica ali hčerinska družba v večinski
lasti družbe s sedežem v Evropski uniji, ustanovljena v visoko tvegani tretji
državi, če ta podružnica ali hčerinska družba v celoti izvaja politike in
postopke skupine, ki so enaki ali enakovredni določbam tega zakona. V teh
primerih zavezanec obseg ukrepov prilagodi oceni tveganja pranja denarja in
financiranja terorizma iz 13. člena tega zakona.
3.3.5 Omejitve pri poslovanju s strankami
64. člen
(prepoved uporabe anonimnih produktov)
Zavezanec strankam ne sme odpirati, izdajati ali zanje voditi
anonimnih računov, hranilnih knjižic na geslo ali prinesitelja, anonimnih sefov
ali drugih produktov, ki bi posredno ali neposredno omogočali prikrivanje
identitete stranke.
65. člen
(prepoved sklepanja poslovnega razmerja)
Zavezanec ne sme skleniti poslovnega razmerja ali opraviti
transakcij iz 17. in 18. člena tega zakona, če stranka izkazuje lastništvo
pravne osebe ali podobnega subjekta tujega prava na podlagi delnic na
prinosnika, katerih sledljivost ni omogočena prek centralne klirinško-depotne
družbe ali podobnega registra ali trgovalnih računov in se ga ne da ugotoviti
na podlagi druge poslovne dokumentacije.
66. člen
(prepoved poslovanja z navideznimi bankami)
Zavezanec ne sme sklepati ali nadaljevati korespondenčnih ali
kontokorentnih odnosov z banko, ki posluje ali bi lahko poslovala kot navidezna
banka, ali drugo podobno kreditno ali finančno institucijo, za katero je znano,
da dovoljuje uporabo svojih računov navideznim bankam.
67. člen
(omejitev gotovinskega poslovanja)
(1) Osebe, ki opravljajo dejavnost prodaje blaga ali
opravljajo storitve v Republiki Sloveniji, od stranke ali nekoga tretjega pri
prodaji posameznega blaga ali opravljanju posamezne storitve ne smejo sprejeti
plačila v gotovini, če to plačilo presega vrednost 5.000 eurov.
(2) Omejitev sprejemanja gotovinskih plačil iz prejšnjega
odstavka velja tudi, če se plačilo za prodano blago ali opravljeno storitev
opravi v več med seboj povezanih gotovinskih transakcijah, ki skupaj presegajo
vrednost 5.000 eurov.
(3) Osebe, ki opravljajo dejavnost prodaje blaga ali
opravljajo storitev, plačilo iz prvega in drugega odstavka tega člena od
stranke ali nekoga tretjega sprejmejo na svoj plačilni račun, če ni z drugim
zakonom določeno drugače.
(4) Določbe iz prejšnjih odstavkov se ne uporabljajo za prireditelje
in koncesionarje, ki prirejajo igre na srečo.
3.4 Sporočanje podatkov uradu
68. člen
(obveznost sporočanja gotovinskih transakcij in nakazil v
tvegane države ter roki)
(1) Zavezanec mora sporočiti uradu podatke iz 1., 2., 6., 7.,
8. in 9. točke prvega odstavka 137. člena tega zakona o vsaki gotovinski
transakciji, ki presega vrednost 15.000 eurov, in sicer takoj, ko je
opravljena, najpozneje pa v treh delovnih dneh po opravljeni transakciji.
(2) Zavezanec iz 1., 2., 3., 4. in 18. točke prvega odstavka
4. člena tega zakona mora sporočiti uradu podatke iz 1., 2., 6., 7., 8. in
9. točke prvega odstavka 137. člena tega zakona o vsaki transakciji, ki
presega vrednost 15.000 eurov in ki je na zahtevo stranke opravljena na račune:
-       
pravnih in fizičnih oseb v države iz 1. in 2. točke tretjega odstavka
50. člena tega zakona,
-       
pravnih in fizičnih oseb s sedežem oziroma stalnim ali začasnim
prebivališčem v državah iz 1. in 2. točke tretjega odstavka 50. člena tega
zakona, in sicer takoj, ko je transakcija opravljena, najpozneje pa v treh
delovnih dneh po opravljeni transakciji.
(3) Sporočilo iz prvega in drugega odstavka tega člena mora
biti uradu posredovano po zaščiteni elektronski poti. Če je sporočanje po
zaščiteni elektronski poti iz tehničnih razlogov bistveno oteženo ali
onemogočeno, se takšno sporočilo lahko izjemoma posreduje uradu zgolj v pisni
obliki.
(4) Obveznost sporočanja gotovinskih transakcij iz prvega
odstavka in transakcij iz drugega odstavka tega člena ne velja za revizijske
družbe, samostojne revizorje ter pravne in fizične osebe, ki opravljajo
računovodske storitve ali storitve davčnega svetovanja.
(5) Urad na svojih spletnih straneh takoj, najkasneje pa
naslednji delovni dan, objavi prejete podatke iz drugega odstavka tega člena.
Podatki, ki se objavijo, obsegajo podatke 1., 7. in 8. točke prvega odstavka
137. člena tega zakona, razen podatkov o osebnem imenu ter naslovu
stalnega in začasnega bivališča iz 8. točke prvega odstavka 137. člena
tega zakona.
(6) Minister, pristojen za finance, s pravilnikom določi
pogoje, pod katerimi zavezancu za nekatere stranke uradu ni treba sporočiti
podatkov o transakcijah iz prvega odstavka tega člena.
69. člen
(obveznost sporočanja sumljivih transakcij in roki)
(1) Zavezanec mora sporočiti uradu podatke iz prvega odstavka
137. člena tega zakona ter dokumentacijo v zvezi z njimi vedno, kadar v
zvezi s transakcijo, osebo, premoženjem ali sredstvi obstajajo razlogi za sum
pranja denarja ali financiranja terorizma, in sicer še pred izvedbo
transakcije, ter v sporočilu navesti rok, v katerem naj bi se ta opravila.
Takšno sporočilo o sumljivi transakciji mora biti uradu posredovano po
zaščiteni elektronski poti, izjemoma se lahko posreduje po telefonu, vendar
mora biti uradu posredovano tudi po zaščiteni elektronski poti najpozneje
naslednji delovni dan.
(2) Če je sporočanje transakcij iz prejšnjega odstavka po
zaščiteni elektronski poti iz tehničnih razlogov bistveno oteženo ali
onemogočeno, se takšno sporočilo lahko izjemoma posreduje uradu zgolj v pisni
obliki.
(3) Obveznost sporočanja transakcij iz prvega odstavka tega
člena velja tudi za nameravano transakcijo, ne glede na to, ali je bila pozneje
opravljena ali ne.
(4) Sumljiva transakcija iz prvega, drugega in tretjega
odstavka tega člena je vsaka nameravana ali izvršena transakcija, v zvezi s
katero zavezanec ve ali ima razloge za sum, da premoženje ali sredstva izvirajo
iz kaznivih dejanj, ki bi lahko predstavljala predhodno dejanje za pranje
denarja ali so povezana s financiranjem terorizma ali po značilnostih ustrezajo
indikatorjem za prepoznavanje sumljivih transakcij iz 85. člena tega
zakona, ki napotujejo na razloge za sum pranja denarja ali financiranja
terorizma.
(5) Revizijske družbe, samostojni revizorji ter pravne in
fizične osebe, ki opravljajo računovodske storitve ali storitve davčnega
svetovanja, vedno, ko stranka pri njih išče nasvet za pranje denarja ali
financiranje terorizma, to sporočijo uradu takoj oziroma najpozneje v treh
delovnih dneh od dneva, ko je stranka pri njih iskala nasvet.
(6) Če zavezanec v primerih iz prvega, drugega in tretjega
odstavka tega člena zaradi narave transakcije ali ker ta sploh ni bila
opravljena ali iz drugih upravičenih razlogov ne more ravnati po opisanem
postopku, mora uradu sporočiti podatke takoj, ko je to mogoče, oziroma takoj po
zaznavi razlogov za sum pranja denarja ali financiranja terorizma. V sporočilu
mora obrazložiti razloge, zaradi katerih ni ravnal po opisanem postopku.
70. člen
(način sporočanja)
Podatke iz prvega in drugega odstavka 68. člena tega zakona
ter podatke iz prvega, drugega in tretjega odstavka 69. člena tega zakona
zavezanec predloži uradu na način, ki ga s pravilnikom predpiše minister,
pristojen za finance.
3.5 Izvajanje politike skupine in ukrepov odkrivanja in
preprečevanja pranja denarja in financiranja terorizma v podružnicah in
hčerinskih družbah v večinski lasti s sedežem v državah članicah in tretjih
državah
71. člen
(obveznost izvajanja politike skupine)
(1) Zavezanci, ki so del skupine, izvajajo politike in
postopke te skupine, ki se nanašajo na ukrepe odkrivanja in preprečevanja
pranja denarja in financiranja terorizma, določene v tem zakonu, vključno s
politikami in postopki varstva podatkov ter izmenjave informacij znotraj
skupine za namene preprečevanja pranja denarja in financiranja terorizma.
(2) Zavezanci, ki imajo podružnice in hčerinske družbe v
večinski lasti s sedežem v državah članicah in tretjih državah, vzpostavijo
politike in postopke skupine iz prejšnjega odstavka ter jih v njih tudi
izvajajo. Pri vzpostavitvi politik in postopkov skupine zavezanec upošteva
zahteve iz 13. člena tega zakona.
(3) Izmenjava informacij znotraj skupine je dovoljena,
vključno z izmenjavo informacij o sumljivih transakcijah iz 69. člena tega
zakona, razen če urad izmenjavi informacij o sumljivih transakcijah izrecno
nasprotuje.
(4) Pred iznosom osebnih podatkov v tretje države zavezanec
pridobi pisno zagotovilo prejemnika podatkov s sedežem v tretjih državah, da
pri svojem poslovanju zagotavlja enako stopnjo varstva osebnih podatkov kot
zavezanec ter da tretja država zagotavlja ustrezno raven varstva osebnih
podatkov.
72. člen
(obveznost izvajanja ukrepov v državah članicah)
(1) Zavezanec, ki neposredno opravlja svojo poslovno
dejavnost v drugi državi članici ali jo opravlja prek podružnice ali
zastopnikov, zagotovi, da podružnice in zastopniki upoštevajo zakonodajo te
države članice, ki ureja področje odkrivanja in preprečevanja pranja denarja in
financiranja terorizma.
(2) Nadzor nad izvajanjem prejšnjega člena izvajajo pristojni
nadzorni organi države članice, v kateri zavezanec opravlja svojo poslovno
dejavnost prek podružnice, zastopnikov ali neposredno, v sodelovanju s
pristojnimi nadzornimi organi iz 139. člena tega zakona.
73. člen
(osrednje kontaktne točke)
(1) Banka Slovenije lahko od izdajateljev elektronskega
denarja ali ponudnikov plačilnih storitev, kot so opredeljeni v zakonu, ki
ureja plačilne storitve in sisteme, zahteva, da na območju Republike Slovenije
imenujejo osrednjo kontaktno točko v primerih, kadar izdajatelji elektronskega
denarja ali ponudniki plačilnih storitev:
1.     
niso podružnice ali hčerinske družbe, ustanovljene na območju Republike
Slovenije,
2.     
je njihov sedež na območju druge države članice in
3.     
opravljajo posle na območju Republike Slovenije prek mreže več
zastopnikov.
(2) Zastopniki iz 3. točke prejšnjega odstavka so fizične ali
pravne osebe, ki pri opravljanju poslov, povezanih z izdajo elektronskega
denarja ali plačilnih storitev, na podlagi pooblastila o zastopanju delujejo v
imenu izdajateljev elektronskega denarja ali ponudnikov plačilnih storitev.
(3) Ne glede na prvi odstavek tega člena lahko izdajatelji
elektronskega denarja ali ponudniki plačilnih storitev s sedežem na območju
druge države članice na lastno pobudo imenujejo osrednjo kontaktno točko na
območju Republike Slovenije. O nameri imenovanja osrednje kontaktne točke
izdajateljev elektronskega denarja ali ponudnikov plačilnih storitev obvestijo
Banko Slovenije.
(4) Osrednje kontaktne točke so lahko fizične ali pravne
osebe, ki imajo stalno bivališče oziroma sedež na območju Republike Slovenije.
(5) Banka Slovenije pridobi o fizičnih in pravnih osebah, ki
so osrednje kontaktne točke, podatke iz tretjega odstavka 137. člena tega
zakona.
(6) Osrednje kontaktne točke, imenovane na območju Republike
Slovenije, v imenu izdajateljev elektronskega denarja in ponudnikov plačilnih
storitev:
1.     
zagotavljajo, da mreže zastopnikov izvajajo ukrepe preprečevanja in
odkrivanja pranja denarja in financiranja terorizma, določene v tem zakonu,
2.     
posredujejo podatke, informacije in dokumentacijo Banki Slovenije ali
uradu na njuno zahtevo, kadar izvajata nadzor v skladu z določbami tega zakona,
3.     
nudijo pomoč pri sodelovanju in usklajevanju nadzora nad mrežo
zastopnikov med Banko Slovenije, uradom in pristojnimi nadzornimi organi držav članic,
v katerih je sedež izdajateljev elektronskega denarja ali ponudnika plačilnih
storitev.
(7) Pri določanju pogojev, ki morajo biti izpolnjeni za
imenovanje kontaktne točke, Banka Slovenije upošteva tehnične standarde, ki jih
izda Evropska komisija v sodelovanju z evropskimi nadzornimi organi.
74. člen
(nadzor nad zastopniki)
(1) Če Banka Slovenije pri poslovanju zastopnikov iz
prejšnjega člena ugotovi hujše pomanjkljivosti pri izvajanju ukrepov
preprečevanja pranja denarja ali financiranja terorizma, lahko v okviru svojih
pristojnosti sprejme ustrezne in sorazmerne ukrepe za odpravo pomanjkljivosti.
Ukrepi so začasni in prenehajo, ko so pomanjkljivosti odpravljene.
(2) Pri sprejemanju ukrepov in odpravljanju pomanjkljivosti
iz prejšnjega odstavka Banka Slovenije sodeluje s pristojnimi nadzornimi organi
države članice, v kateri ima družba za izdajo elektronskega denarja ali
ponudnik plačilnih storitev sedež.
75. člen
(obveznost izvajanja ukrepov v tretjih državah)
(1) Zavezanec zagotovi, da se ukrepi odkrivanja in
preprečevanja pranja denarja in financiranja terorizma, določeni v tem zakonu,
v enakem ali večjem obsegu izvajajo tudi v njegovih podružnicah in hčerinskih
družbah v njegovi večinski lasti, ki so ustanovljene v tretjih državah, in
sicer v obsegu, kakršnega dopušča pravo teh tretjih držav.
(2) Če so v tretjih državah iz prejšnjega odstavka minimalni
standardi izvajanja ukrepov odkrivanja in preprečevanja pranja denarja ali
financiranja terorizma manj strogi, kot so predpisani v tem zakonu, zavezanec
zagotovi, da njegove podružnice ali hčerinske družbe v večinski lasti sprejmejo
in izvajajo ustrezne ukrepe, ki so enakovredni ukrepom, predpisanim v tem
zakonu, kolikor to dopušča pravo te tretje države. Ustrezni ukrepi vključujejo
tudi ukrepe varstva podatkov.
(3) Kadar pravo tretje države ne dopušča izvajanja politik in
postopkov iz 71. člena tega zakona in iz prvega in drugega odstavka tega
člena, Banka Slovenije, Agencija za trg vrednostnih papirjev in Agencija za
zavarovalni nadzor o tem obvestijo evropske nadzorne organe in pristojne
nadzorne organe drugih držav članic, in sicer z namenom, da se uskladijo
aktivnosti pri doseganju ustrezne rešitve.
(4) Kadar pravo tretje države ne dopušča izvajanja politik in
postopkov iz 71. člena tega zakona ter iz prvega in drugega odstavka tega
člena, zavezanec zagotovi, da podružnice in hčerinske družbe v večinski lasti v
tretji državi sprejmejo in izvajajo ustrezne dodatne ukrepe, s katerimi
učinkovito obvladujejo tveganja za pranje denarja ali financiranja terorizma,
in o tem obvestijo pristojne nadzorne organe iz 139. člena tega zakona. Pri
ocenjevanju, katere tretje države ne dopuščajo izvajanja politik in postopkov
iz 71. člena tega zakona, se upoštevajo morebitne pravne omejitve, ki bi lahko
ovirale pravilno izvajanje teh politik in postopkov, vključno s tajnostjo in
varstvom podatkov ter drugimi ovirami, ki omejujejo izmenjavo informacij, ki bi
lahko bile pomembne za ta namen.
(5) Če dodatni ukrepi iz prejšnjega odstavka ne zadostujejo,
lahko nadzorni organi iz 139. člena tega zakona zavezancu naložijo, da v
tretji državi izvede še dodatne ukrepe nadzora, med katerimi so lahko tudi:
1.     
prepoved sklepanja poslovnih razmerij,
2.     
prekinitev poslovnega razmerja,
3.     
prepoved izvajanja transakcij ali
4.     
prenehanje delovanja v tej tretji državi.
(6) Zavezanci, ki jih nadzorujejo Banka Slovenije, Agencija
za trg vrednostnih papirjev in Agencija za zavarovalni nadzor, pri sprejemanju
in izvajanju ustreznih enakovrednih ukrepov iz drugega odstavka tega člena ter
dodatnih ukrepov iz četrtega odstavka tega člena upoštevajo minimalne tehnične
standarde, ki jih izda Evropska komisija v sodelovanju z evropskimi nadzornimi
organi.
3.6 Pooblaščenec, usposabljanje in notranja kontrola
3.6.1 Pooblaščenec
76. člen
(določitev pooblaščenca in njegovega namestnika)
(1) Zavezanci morajo za posamezne naloge odkrivanja in
preprečevanja pranja denarja in financiranja terorizma, ki so določene v tem
zakonu in predpisih, sprejetih na njegovi podlagi, imenovati pooblaščenca in
enega ali več njegovih namestnikov.
(2) Ne glede na prejšnji odstavek zavezancem, ki imajo
zaposlene manj kakor štiri zaposlene, ni treba določiti pooblaščenca in
izvajati notranje kontrole po tem zakonu.
77. člen
(pogoji za pooblaščenca)
(1) Zavezanec mora zagotoviti, da delo pooblaščenca iz
prejšnjega člena lahko opravlja izključno oseba, ki izpolnjuje naslednje
pogoje:
1.     
da je zaposlena na delovnem mestu, ki je pri zavezancu sistemizirano na
tako visokem položaju, da osebi omogoča hitro, kakovostno in pravočasno
izvajanje nalog, predpisanih v tem zakonu in predpisih, izdanih na njegovi
podlagi;
2.     
da ni bila pravnomočno obsojena ali ni v kazenskem postopku zaradi
kaznivega dejanja, storjenega z naklepom, ki se preganja po uradni dolžnosti,
ali zaradi enega od teh kaznivih dejanj, storjenih iz malomarnosti: povzročitve
smrti iz malomarnosti, hude telesne poškodbe, posebno hude telesne poškodbe,
ogrožanja varnosti pri delu, prikrivanja, izdaje in neupravičene pridobitve
poslovne skrivnosti, pranja denarja, izdaje tajnih podatkov ali povzročitve
splošne nevarnosti in kazen še ni bila izbrisana;
3.     
da je ustrezno strokovno usposobljena za naloge preprečevanja in
odkrivanja pranja denarja in financiranja terorizma ter ima lastnosti in
izkušnje, potrebne za opravljanje funkcije pooblaščenca;
4.     
da dobro pozna naravo poslovanja zavezanca na področjih, ki so
izpostavljena tveganju za pranje denarja ali financiranje terorizma.
(2) Namestnik pooblaščenca mora izpolnjevati pogoje iz 2., 3.
in 4. točke prejšnjega odstavka.
78. člen
(dolžnosti pooblaščenca in namestnika pooblaščenca)
(1) Pooblaščenec iz 76. člena tega zakona opravlja
zlasti naslednje naloge:
1.     
skrbi za vzpostavitev, delovanje in razvoj sistema odkrivanja in
preprečevanja pranja denarja in financiranja terorizma pri zavezancu;
2.     
skrbi za pravilno in pravočasno sporočanje podatkov uradu v skladu s tem
zakonom in predpisi, izdanimi na njegovi podlagi;
3.     
sodeluje pri pripravi in spremembah operativnih postopkov ter pri
pripravi določb notranjih aktov zavezanca, ki se nanašajo na preprečevanje in
odkrivanje pranja denarja in financiranja terorizma;
4.     
sodeluje pri izdelavi smernic za opravljanje kontrole v zvezi s
preprečevanjem in odkrivanjem pranja denarja in financiranja terorizma;
5.     
spremlja in koordinira dejavnosti zavezanca na področju odkrivanja in preprečevanja
pranja denarja in financiranja terorizma;
6.     
sodeluje pri vzpostavitvi in razvoju informacijske podpore za izvajanje
dejavnosti v zvezi z odkrivanjem in preprečevanjem pranja denarja in
financiranja terorizma pri zavezancu;
7.     
upravi ali drugemu poslovodnemu organu pri zavezancu daje pobude in
predloge za izboljšanje sistema odkrivanja in preprečevanja pranja denarja in
financiranja terorizma;
8.     
sodeluje pri pripravi programov strokovnega usposabljanja in
izobraževanja zaposlenih pri zavezancu na področju preprečevanja in odkrivanja
pranja denarja in financiranja terorizma.
(2) Namestnik nadomešča pooblaščenca med njegovo odsotnostjo
v celotnem obsegu nalog iz prejšnjega odstavka in opravlja druge naloge po tem
zakonu, če je tako določeno z notranjim aktom zavezanca.
79. člen
(dolžnosti zavezanca)
(1) Zavezanec mora za izvajanje nalog odkrivanja in
preprečevanja pranja denarja in financiranja terorizma po tem zakonu
pooblaščencu:
1.     
zagotoviti neomejen dostop do vseh podatkov, informacij in
dokumentacije, ki so potrebni za izvajanje teh nalog;
2.     
priskrbeti ustrezna pooblastila za učinkovito izvajanje nalog iz prvega
odstavka prejšnjega člena;
3.     
izpolniti ustrezne kadrovske, materialne in druge pogoje dela;
4.     
ponuditi primerne prostorske in tehnične zmogljivosti, ki zagotavljajo
ustrezno stopnjo varnosti tajnih podatkov in informacij, s katerimi razpolaga
pooblaščenec na podlagi tega zakona;
5.     
zagotoviti ustrezno informacijsko-tehnično podporo, ki omogoča stalno in
varno spremljanje dejavnosti na tem področju;
6.     
zagotavljati redno strokovno usposabljanje v zvezi z odkrivanjem in
preprečevanjem pranja denarja in financiranjem terorizma in
7.     
priskrbeti nadomeščanje med njegovo odsotnostjo.
(2) Notranje organizacijske enote, vključno z upravo ali
drugim poslovodnim organom pri zavezancu, morajo pooblaščencu zagotoviti pomoč
in podporo pri opravljanju nalog po tem zakonu in predpisih, izdanih na njegovi
podlagi, ter ga tekoče obveščati o vseh dejstvih, ki so ali bi lahko bila
povezana s pranjem denarja ali financiranjem terorizma. Zavezanec način
sodelovanja med svojimi organizacijskimi enotami in pooblaščencem podrobneje
uredi z notranjim aktom.
(3) Zavezanec mora zagotoviti osebi, ki ima funkcijo
pooblaščenca po tem zakonu, da svoje delo in naloge opravlja kot izključno
delovno obveznost s polnim delovnim časom, če je zaradi velikega števila
zaposlenih, narave ali obsega poslovanja oziroma drugih upravičenih razlogov
trajno povečan obseg nalog preprečevanja in odkrivanja pranja denarja in
financiranja terorizma.
(4) Pooblaščenec iz prejšnjega odstavka opravlja svoje naloge
kot samostojen organizacijski del, ki je neposredno odgovoren upravi ali
drugemu poslovodnemu organu ter je funkcionalno in organizacijsko ločen od
drugih organizacijskih delov zavezanca.
(5) Zavezanec sporoči uradu podatke o osebnem imenu in nazivu
delovnega mesta pooblaščenca ter namestnika pooblaščenca in vsako spremembo teh
podatkov brez odlašanja, najpozneje pa v 15 dneh od dneva imenovanja oziroma
spremembe podatka.
3.6.2 Strokovno usposabljanje
80. člen
(obveznost rednega usposabljanja in izobraževanja)
(1) Zavezanec sprejme ukrepe, s katerimi zagotovi, da so
zaposleni, ki opravljajo naloge preprečevanja in odkrivanja pranja denarja in
financiranja terorizma po tem zakonu, seznanjeni z določbami tega zakona,
vključno z ustreznimi zahtevami glede varstva podatkov. Sprejeti ukrepi morajo
biti sorazmerni glede na vrsto in velikost zavezanca ter tveganje za pranje
denarja in financiranje terorizma.
(2) Zavezanec mora skrbeti za redno strokovno usposabljanje vseh
zaposlenih, ki opravljajo naloge preprečevanja in odkrivanja pranja denarja in
financiranja terorizma po tem zakonu.
(3) Strokovno usposabljanje in izobraževanja iz prejšnjega
odstavka se nanašajo na seznanjanje z določili zakona ter na njegovi podlagi
izdanih pravilnikov in notranjih aktov, s strokovno literaturo glede
preprečevanja in odkrivanja pranja denarja in financiranja terorizma, s seznami
indikatorjev za prepoznavanje strank in transakcij, v zvezi s katerimi
obstajajo razlogi za sum pranja denarja ali financiranja terorizma.
(4) Zavezanec mora pripraviti program letnega strokovnega
usposabljanja za preprečevanje in odkrivanje pranja denarja in financiranja
terorizma najpozneje do konca marca za tekoče leto.
3.6.3 Notranja kontrola in podzakonski predpisi za
izvajanje nekaterih nalog
81. člen
(obveznost redne notranje kontrole)
Zavezanci morajo zagotoviti redno notranjo kontrolo nad
opravljanjem nalog odkrivanja in preprečevanja pranja denarja in financiranja
terorizma po tem zakonu.
82. člen
(podrobnejši predpisi o pooblaščencu, načinu izvajanja
notranje kontrole, hrambi in varovanju podatkov, vodenju evidenc in strokovnem
usposabljanju zaposlenih)
Minister, pristojen za finance, s pravilnikom predpiše
podrobnejša pravila o pooblaščencu, načinu izvajanja notranje kontrole, hrambi
in varovanju podatkov, upravljanju evidenc in strokovnem usposabljanju
zaposlenih po tem zakonu pri zavezancih.
IV. POGLAVJE
NALOGE IN OBVEZNOSTI ODVETNIKOV,
ODVETNIŠKIH DRUŽB IN NOTARJEV
83. člen
(posebnosti v zvezi z odvetniki, odvetniškimi družbami in
notarji)
(1) Odvetnik, odvetniška družba ali notar izvaja ukrepe
odkrivanja in preprečevanja pranja denarja in financiranja terorizma po
določbah tega zakona le, kadar:
1.     
pomaga pri načrtovanju ali izvajanju transakcij za stranko v zvezi z:
a)   
nakupom ali prodajo nepremičnine ali gospodarske družbe,
b)   
upravljanjem strankinega denarja, vrednostnih papirjev ali drugega
premoženja,
c)   
odpiranjem ali upravljanjem bančnih računov, hranilnih vlog ali računov
za poslovanje z vrednostnimi papirji,
d)   
zbiranjem sredstev, potrebnih za ustanovitev, delovanje ali upravljanje
gospodarske družbe,
e)   
ustanavljanjem, delovanjem ali upravljanjem ustanove, sklada,
gospodarske družbe ali druge podobne pravno-organizacijske oblike;
2.     
ali v imenu in za račun stranke izvaja finančno transakcijo ali
transakcijo v zvezi z nepremičnino.
(2) Odvetnik, odvetniška družba ali notar vedno, ko stranka
pri njih išče nasvet za pranje denarja ali financiranje terorizma, to sporoči
uradu, in sicer takoj oziroma najpozneje v treh delovnih dneh od dneva, ko je
stranka pri njih iskala nasvet.
84. člen
(izjeme)
(1) Za odvetnika, odvetniško družbo ali notarja se
21. člen tega zakona ne uporablja, kadar ugotavljajo pravni položaj
stranke ali ko zastopajo stranko v sodnem postopku, kar vključuje tudi
svetovanje o predlaganju ali izogibanju takšnemu postopku.
(2) Za odvetnika, odvetniško družbo ali notarja obveznost
sporočanja iz 69. člena tega zakona ne velja v zvezi s podatkom, ki ga
dobi od stranke ali o stranki pri ugotavljanju njenega pravnega položaja ali o
njenem zastopanju v zvezi s sodnim postopkom, kar vključuje svetovanje o
predlaganju ali izogibanju tega postopka, ne glede na to, ali je takšen podatek
pridobljen pred sodnim postopkom ali med njim ali po njem.
(3) Pod pogoji iz prejšnjega odstavka odvetniku, odvetniški
družbi ali notarju ni treba poslati podatkov, informacij in dokumentacije na
podlagi zahteve urada iz prvega in drugega odstavka 92. člena tega zakona.
V tem primeru mora uradu brez odlašanja, najpozneje pa v 15 dneh od prejema
zahteve pisno sporočiti razloge, zaradi katerih ni ravnal v skladu z zahtevo
urada.
V. POGLAVJE
SEZNAM INDIKATORJEV ZA PREPOZNAVANJE
STRANK IN TRANSAKCIJ, V ZVEZI S KATERIMI OBSTAJAJO RAZLOGI ZA SUM PRANJA
DENARJA ALI FINANCIRANJA TERORIZMA
85. člen
(obveznost sestave in uporabe seznama indikatorjev)
(1) Zavezanci morajo sestaviti seznam indikatorjev za
prepoznavanje strank in transakcij, v zvezi s katerimi obstajajo razlogi za sum
pranja denarja ali financiranja terorizma.
(2) Pri sestavi seznama indikatorjev iz prejšnjega odstavka
zavezanci upoštevajo zlasti zapletenost in obseg izvajanja transakcij,
neobičajno sestavo, vrednost ali povezanost transakcij, ki nimajo jasno
razvidnega ekonomskega ali pravno utemeljenega namena oziroma niso v skladu ali
so v nesorazmerju z običajnim oziroma pričakovanim poslovanjem stranke, in
druge okoliščine, ki so povezane s statusom ali drugimi lastnostmi stranke.
(3) Zavezanci morajo pri ugotavljanju razlogov za sum pranja
denarja ali financiranja terorizma ter drugih okoliščin v zvezi s tem
uporabljati seznam indikatorjev iz prvega odstavka tega člena.
(4) Minister, pristojen za finance, lahko s pravilnikom
predpiše obvezno vključitev posameznih indikatorjev na seznam indikatorjev za
prepoznavanje strank in transakcij, v zvezi s katerimi obstajajo razlogi za sum
pranja denarja ali financiranja terorizma.
86. člen
(sodelovanje pri sestavi seznama indikatorjev)
Pri sestavi seznama indikatorjev iz prvega odstavka
prejšnjega člena sodelujejo tudi urad, Banka Slovenije, Agencija za trg
vrednostnih papirjev, Agencija za zavarovalni nadzor, Finančna uprava Republike
Slovenije, Agencija za javni nadzor nad revidiranjem, Slovenski inštitut za
revizijo, Notarska zbornica Slovenije, Odvetniška zbornica Slovenije ter združenja
in društva, katerih člani so zavezanci po tem zakonu.
VI. POGLAVJE
NALOGE IN PRISTOJNOSTI URADA
6.1 Splošne določbe
87. člen
(splošno)
(1) Urad opravlja naloge, ki se nanašajo na preprečevanje in
odkrivanje pranja denarja, predhodnih kaznivih dejanj in financiranja
terorizma, ter druge naloge, določene s tem zakonom.
(2) Urad je osrednji nacionalni organ, pristojen za
sprejemanje in analiziranje sporočil o sumljivih transakcijah ter drugih
podatkov, informacij in dokumentacije o morebitnem pranju denarja, povezanih
predhodnih kaznivih dejanjih ali financiranju terorizma, ki jih pridobi v
skladu z določbami tega in drugih zakonov ali neposredno uporabljivih predpisov
EU, ter za posredovanje rezultatov svojih analiz pristojnim organom.
(3) Urad je pri opravljanju svojih nalog iz prejšnjega
odstavka v celoti avtonomen, samostojen in operativno neodvisen, vključno z
odločitvami o sprejemanju in analiziranju podatkov, informacij in dokumentacije
ter o posredovanju rezultatov svojih analiz pristojnim organom.
(4) Urad mora imeti za opravljanje svojih nalog pravočasen,
neposreden ali posreden dostop do podatkov, informacij in dokumentacije, s
katerimi razpolagajo zavezanci, državni organi in nosilci javnih pooblastil,
vključno z informacijami v zvezi z odkrivanjem in pregonom kaznivih dejanj.
(5) Vsaka predložitev podatkov, informacij in dokumentacije
uradu po tem zakonu je brezplačna.
88. člen
(usposabljanje)
(1) Urad kot lastno dejavnost izvaja usposabljanja za
zavezance v zvezi z določbami tega zakona, ki se nanašajo na preprečevanje in
odkrivanje pranja denarja, predhodnih kaznivih dejanj in financiranja
terorizma.
(2) Urad izda podrobnejši interni splošni pravni akt o načinu
opravljanja lastne dejavnosti, načinu oblikovanja cen, izkazovanju prihodkov in
odhodkov ter drugih elementih lastne dejavnosti.
6.2 Odkrivanje pranja denarja in financiranja terorizma
89. člen
(sprejemanje in analiziranje podatkov in informacij)
Urad je pristojen za sprejemanje in analiziranje naslednjih
vrst podatkov in informacij:
1.     
sporočil o sumljivih transakcijah, prejetih od zavezancev na podlagi
prvega, drugega in četrtega odstavka 69. člena tega zakona;
2.     
sporočil o gotovinskih transakcijah in nakazilih, prejetih od zavezancev
na podlagi prvega in drugega odstavka 68. člena tega zakona;
3.     
pobud, prejetih na podlagi prvega in drugega odstavka 99. člena
tega zakona;
4.     
pobud, prejetih na podlagi 100. člena tega zakona;
5.     
podatkov, prejetih od Finančne uprave Republike Slovenije na podlagi
120. člena tega zakona;
6.     
dejstev, prejetih na podlagi 140. člena tega zakona;
7.     
zaprosil, obvestil, podatkov, informacij in dokumentacije, prejetih na
podlagi določb tega zakona o mednarodnem sodelovanju;
8.     
podatkov, informacij in dokumentacije, zbranih na podlagi 91., 92., 93.
in 94. člena tega zakona;
9.     
podatkov in informacij, pridobljenih na drug način, pri katerih urad
presodi, da vsebujejo razloge za sum pranja denarja ali financiranja terorizma.
90. člen
(analitična funkcija urada)
V okviru analitične funkcije urad na podlagi podatkov,
informacij in dokumentacije, ki jih prejme in zbere na podlagi prejšnjega in
115. člena tega zakona, opravlja:
1.     
operativne analize, ki so osredotočene na analiziranje:
- 
posameznih ali izbranih sporočil o sumljivih transakcijah, osebah,
premoženju ali sredstvih iz 1. točke prvega odstavka prejšnjega člena in
- 
drugih sporočil, obvestil, podatkov in informacij iz prejšnjega člena, z
namenom, da presodi, ali so v zvezi z neko transakcijo, osebo, premoženjem ali
sredstvi podani razlogi za sum storitve kaznivega dejanja pranja denarja, predhodnih
kaznivih dejanj ali kaznivega dejanja financiranja terorizma, ter
2.     
strateške analize, ki so osredotočene na ugotavljanje tipologij in
trendov v zvezi s pranjem denarja in financiranjem terorizma.
91. člen
(zahteva zavezancu za predložitev podatkov o sumljivih
transakcijah, osebah, premoženju ali sredstvih)
(1) Če urad presodi, da so v zvezi z neko transakcijo, osebo,
premoženjem ali sredstvi podani razlogi za sum pranja denarja, povezanih
predhodnih kaznivih dejanj ali financiranja terorizma, ali v primerih iz
100. člena tega zakona lahko od zavezanca zahteva, da mu predloži:
1.     
podatke iz evidence o strankah in transakcijah, ki jo zavezanci vodijo
na podlagi prvega odstavka 137. člena tega zakona;
2.     
podatke o stanju sredstev in drugega premoženja te osebe pri zavezancu;
3.     
podatke o prometu s sredstvi, posameznih transakcijah in premoženjem te
osebe pri zavezancu;
4.     
podatke o drugih poslovnih razmerjih, sklenjenih pri zavezancu;
5.     
vse druge podatke in informacije, ki jih je zavezanec pridobil ali jih
vodi na podlagi zakona ter so potrebni za odkrivanje in dokazovanje kaznivega
dejanja pranja denarja ali financiranja terorizma.
(2) Urad v zahtevi iz prejšnjega odstavka navede, katere
podatke zahteva, pravno podlago za njihovo posredovanje, namen njihove obdelave
in rok, v katerem morajo biti zahtevani podatki posredovani uradu.
(3) Podatke iz prvega odstavka tega člena lahko urad od
zavezanca zahteva tudi za osebo, za katero je mogoče sklepati, da je sodelovala
oziroma je udeležena v transakcijah ali poslih osebe, v zvezi s katero so
podani razlogi za sum pranja denarja, povezanih predhodnih kaznivih dejanj ali
financiranja terorizma.
(4) V primerih iz prvega in tretjega odstavka tega člena mora
zavezanec uradu na njegovo zahtevo poslati tudi vso potrebno dokumentacijo.
(5) Podatke, informacije in dokumentacijo iz prejšnjih
odstavkov mora zavezanec predložiti uradu brez odlašanja, najpozneje pa v 15
dneh od prejema zahteve. Izjemoma lahko urad v zahtevi določi krajši rok, če je
to potrebno zaradi ugotavljanja okoliščin, pomembnih za izdajo odredbe o
začasni ustavitvi transakcije, ali zaradi pošiljanja podatkov tujim organom in
mednarodnim organizacijam ter v drugih nujnih primerih, kadar je treba
preprečiti nastanek premoženjske škode.
(6) Urad lahko zaradi obsežnosti dokumentacije ali drugih
upravičenih razlogov zavezancu na njegovo obrazloženo pisno pobudo s pisnim
obvestilom podaljša rok iz prejšnjega odstavka, lahko pa v takih primerih
opravi pregled dokumentacije pri zavezancu.
92. člen
(zahteva odvetniku, odvetniški družbi ali notarju za
predložitev podatkov o sumljivih transakcijah, osebah, premoženju ali
sredstvih)
(1) Če urad presodi, da so v zvezi z neko transakcijo, osebo,
premoženjem ali sredstvi podani razlogi za sum pranja denarja, povezanih
predhodnih kaznivih dejanj ali financiranja terorizma, ali v primerih iz
100. člena tega zakona lahko od odvetnika, odvetniške družbe ali notarja
zahteva podatke, informacije in dokumentacijo v zvezi s posli iz 83. člena
tega zakona, ki so potrebni za odkrivanje in dokazovanje kaznivega dejanja
pranja denarja, predhodnih kaznivih dejanj ali kaznivega dejanja financiranja
terorizma. Urad v zahtevi navede, katere podatke zahteva, pravno podlago za
njihovo posredovanje, namen njihove obdelave in rok, v katerem morajo biti zahtevani
podatki posredovani uradu.
(2) Podatke iz prejšnjega odstavka lahko urad od odvetnika,
odvetniške družbe ali notarja zahteva tudi za osebo, za katero je mogoče
sklepati, da je sodelovala oziroma je udeležena v transakcijah ali poslih
osebe, v zvezi s katero so podani razlogi za sum pranja denarja, povezanih
predhodnih kaznivih dejanj ali financiranja terorizma.
(3) Glede rokov za predložitev podatkov, informacij in
dokumentacije iz prvega in drugega odstavka tega člena se smiselno uporabljajo
peti in šesti odstavek prejšnjega člena.
93. člen
(zahteva državnemu organu ali nosilcem javnih pooblastil za
predložitev podatkov o sumljivih transakcijah, osebah, premoženju ali
sredstvih)
(1) Če urad presodi, da so v zvezi z neko transakcijo, osebo,
premoženjem ali sredstvi podani razlogi za sum pranja denarja, povezanih
predhodnih kaznivih dejanj ali financiranja terorizma, ali v primerih iz
100. člena tega zakona lahko od državnih organov in nosilcev javnih
pooblastil zahteva podatke, informacije in dokumentacijo, ki so potrebni za
odkrivanje in dokazovanje kaznivega dejanja pranja denarja, predhodnih kaznivih
dejanj ali kaznivega dejanja financiranja terorizma. Urad v zahtevi navede,
katere podatke zahteva, pravno podlago za njihovo posredovanje, namen njihove
obdelave in rok, v katerem morajo biti zahtevani podatki posredovani uradu.
(2) Podatke iz prejšnjega odstavka lahko urad od državnih
organov in nosilcev javnih pooblastil zahteva tudi za osebo, za katero je
mogoče sklepati, da je sodelovala oziroma je udeležena v transakcijah ali
poslih osebe, v zvezi s katero so podani razlogi za sum pranja denarja,
povezanih predhodnih kaznivih dejanj ali financiranja terorizma.
(3) Državni organi in nosilci javnih pooblastil uradu
predložijo podatke, informacije in dokumentacijo iz prejšnjih odstavkov brez
odlašanja, najpozneje pa v 15 dneh od prejema zahteve, ali mu brez nadomestila
omogočijo neposreden elektronski dostop do določenih podatkov in informacij.
(4) Ne glede na prejšnji odstavek lahko urad izjemoma v zahtevi
določi krajši rok, če je to potrebno zaradi ugotavljanja okoliščin, pomembnih
za izdajo odredbe o začasni ustavitvi transakcije, ali pošiljanja podatkov
tujim organom in mednarodnim organizacijam ter v drugih nujnih primerih, kadar
je treba preprečiti nastanek premoženjske škode.
94. člen
(zahteva drugim osebam javnega in zasebnega prava za
predložitev podatkov o sumljivih transakcijah ali osebah, premoženju ali
sredstvih)
(1) Če urad presodi, da so v zvezi z neko transakcijo ali
osebo, premoženjem ali sredstvi podani razlogi za sum storitve kaznivega
dejanja pranja denarja, povezanih predhodnih kaznivih dejanj ali financiranja
terorizma, ali v primerih iz 100. člena tega zakona lahko tudi od drugih
oseb javnega in zasebnega prava zahteva podatke, informacije in dokumentacijo,
s katerimi taka oseba razpolaga in ki so potrebni za odkrivanje in dokazovanje
storitve kaznivega dejanja pranja denarja, predhodnih kaznivih dejanj ali
kaznivega dejanja financiranja terorizma. Urad v zahtevi navede, katere podatke
zahteva, pravno podlago za njihovo posredovanje, namen njihove obdelave in rok,
v katerem morajo biti zahtevani podatki posredovani uradu.
(2) Podatke iz prejšnjega odstavka lahko urad od drugih oseb
javnega in zasebnega prava zahteva tudi za osebo, za katero je mogoče sklepati,
da je sodelovala oziroma je udeležena v transakcijah ali poslih osebe, v zvezi
s katero so podani razlogi za sum storitve kaznivega dejanja pranja denarja,
predhodnih kaznivih dejanj ali financiranja terorizma.
(3) Druge osebe javnega in zasebnega prava uradu predložijo
podatke, informacije in dokumentacijo iz prejšnjih odstavkov brez odlašanja,
najpozneje pa v 15 dneh od prejema zahteve, ali mu brez nadomestila omogočijo
neposreden elektronski dostop do določenih podatkov in informacij.
(4) Ne glede na prejšnji odstavek lahko urad izjemoma v
zahtevi določi krajši rok, če je to potrebno zaradi ugotavljanja okoliščin,
pomembnih za izdajo odredbe o začasni ustavitvi transakcije, ali pošiljanja
podatkov tujim organom in mednarodnim organizacijam ter v drugih nujnih
primerih, kadar je treba preprečiti nastanek premoženjske škode.
95. člen
(preverjanje pravilnosti podatkov)
Ne glede na druge določbe tega zakona lahko urad za potrebe
preverjanja pravilnosti podatkov, posredovanih uradu na podlagi 68. in
69. člena tega zakona, pridobi od pristojnega državnega organa enolični
identifikacijski znak osebe, na katero se nanašajo posredovani podatki.
96. člen
(odredba o začasni ustavitvi transakcije)
(1) Urad lahko s pisno odredbo začasno, vendar največ za tri
delovne dni ustavi transakcijo, če presodi, da obstajajo utemeljeni razlogi za
sum storitve kaznivih dejanj pranja denarja ali financiranja terorizma, in o
tem obvesti pristojne organe.
(2) Namen ukrepa začasne ustavitve transakcije je, da se uradu
zagotovi potreben čas za analiziranje sumljivih transakcij, drugih podatkov in
informacij ter za posredovanje svojih ugotovitev pristojnim organom.
(3) Če zaradi narave ali načina izvedbe transakcije oziroma
okoliščin, ki transakcijo spremljajo, ni mogoče odlašati in v drugih nujnih
primerih se lahko odredba izjemoma izda tudi ustno, vendar jo mora urad v pisni
obliki poslati zavezancu takoj, ko je to mogoče, oziroma še isti dan, ko je
bila izdana. O prejemu ustne odredbe odgovorna oseba zavezanca naredi zaznamek
in ga hrani v svojih evidencah v skladu z določbami tega zakona, ki urejajo
varstvo in hrambo podatkov.
(4) V zvezi z izdajo odredbe lahko urad – če je v
predkazenskem ali kazenskem postopku treba zbrati še dodatne podatke ali iz
drugih upravičenih razlogov – zavezancu da navodila o postopku z osebami,
vključno z informacijami, ki se lahko razkrijejo stranki, na katere se nanaša
začasna ustavitev transakcije.
(5) Pristojni organi iz prvega in drugega odstavka tega člena
morajo po prejetem obvestilu o odredbi ali ugotovitvah urada ravnati posebno
hitro in najpozneje v treh delovnih dneh od začasne ustavitve transakcije
ukrepati v skladu s svojimi pooblastili.
97. člen
(prenehanje začasne ustavitve transakcije)
(1) Če urad v treh delovnih dneh od izdaje odredbe o začasni
ustavitvi transakcije presodi, da ni več utemeljenih razlogov za sum storitve
kaznivih dejanj pranja denarja ali financiranja terorizma, obvesti o tem
pristojne organe in zavezanca, ki transakcijo lahko opravi takoj.
(2) Če urad v roku iz prejšnjega odstavka ne ukrepa, lahko
zavezanec takoj opravi transakcijo.
98. člen
(zahteva za tekoče spremljanje finančnega poslovanja
stranke)
(1) Urad lahko od zavezanca pisno zahteva, da tekoče spremlja
finančno poslovanje osebe, v zvezi s katero obstajajo razlogi za sum storitve
kaznivih dejanj pranja denarja ali financiranja terorizma, ali druge osebe, za
katero je mogoče utemeljeno sklepati, da je sodelovala oziroma je udeležena v
transakcijah ali poslih takšne osebe, in mu sproti sporoča podatke o
transakcijah ali poslih, ki jih pri zavezancu opravita ali nameravata opraviti
navedeni osebi. V zahtevi urad obvezno določi rok, v katerem mu morajo
zavezanci poslati zahtevane podatke.
(2) Podatke iz prejšnjega odstavka mora zavezanec sporočiti
uradu še pred izvedbo transakcije ali sklenitvijo posla in v sporočilu navesti
rok, v katerem naj bi se transakcija ali posel opravila.
(3) Če zavezanec zaradi narave transakcije oziroma posla ali
iz drugih upravičenih razlogov ne more ravnati po prejšnjem odstavku, mora
uradu sporočiti podatke takoj, ko je to mogoče, najpozneje pa naslednji delovni
dan. V sporočilu mora obvezno navesti, zakaj ni ravnal po prejšnjem odstavku.
(4) Izvajanje ukrepa iz prvega odstavka tega člena lahko
traja največ tri mesece, iz utemeljenih razlogov pa se njegovo trajanje vsakič
lahko podaljša še za en mesec, vendar skupno ne več kakor za šest mesecev.
99. člen
(pobudniki)
(1) Če v zvezi z neko transakcijo, osebo, premoženjem ali
sredstvi obstajajo razlogi za sum pranja denarja, povezanih predhodnih kaznivih
dejanj ali financiranja terorizma, lahko urad začne zbirati in analizirati
podatke, informacije in dokumentacijo tudi na obrazloženo pisno pobudo sodišča,
državnega tožilstva, policije, Slovenske obveščevalno-varnostne agencije,
Obveščevalno-varnostne službe Ministrstva za obrambo, Računskega sodišča
Republike Slovenije, Komisije za preprečevanje korupcije, Urada Republike
Slovenije za nadzor proračuna, Finančne uprave Republike Slovenije in Uprave
Republike Slovenije za javna plačila. Pobuda mora vsebovati podatke iz sedmega
odstavka 137. člena tega zakona.
(2) Če obstajajo razlogi za sum pranja denarja, povezanih
predhodnih kaznivih dejanj ali financiranja terorizma v zvezi z delovanjem
nepridobitne organizacije, njenih članov ali z njimi povezanih oseb, lahko urad
začne zbirati in analizirati podatke, informacije in dokumentacijo tudi na
podlagi obrazložene pisne pobude inšpektorata, pristojnega za notranje zadeve,
in drugih inšpekcijskih organov, pristojnih za nadzor nad delovanjem
nepridobitnih organizacij.
(3) Urad ne obravnava pobude iz prvega in drugega odstavka
tega člena, če v njej niso obrazloženi razlogi za sum pranja denarja, povezanih
predhodnih kaznivih dejanja ali financiranja terorizma. O tem pisno obvesti
pobudnika in navede razloge, zaradi katerih pobude ni sprejel v obravnavo.
100. člen
(pobuda državnega tožilstva v zvezi s postopkom odvzema
premoženja nezakonitega izvora)
(1) Kadar državno tožilstvo vodi postopek finančne preiskave
v skladu z zakonom, ki ureja odvzem premoženja nezakonitega izvora, lahko urad
začne zbirati in analizirati podatke, informacije in dokumentacijo tudi na
obrazloženo pisno pobudo državnega tožilstva, ki mora vsebovati podatke iz
sedmega odstavka 137. člena tega zakona.
(2) Urad pri zbiranju podatkov smiselno uporablja
pooblastila, določena v 91. do 94. členu tega zakona in poglavju o
mednarodnem sodelovanju tega zakona.
101. člen
(obvestilo o sumljivih transakcijah)
(1) Če urad na podlagi podatkov, informacij in dokumentacije,
ki jih pridobi v skladu s tem zakonom, presodi, da so v zvezi z neko
transakcijo, osebo, premoženjem ali sredstvi podani razlogi za sum storitve
kaznivega dejanja pranja denarja, predhodnih kaznivih dejanj ali kaznivega
dejanja financiranja terorizma, ali v primerih iz 100. člena tega zakona,
pisno obvestilo s potrebno dokumentacijo pošlje pristojnim organom.
(2) Urad v obvestilu iz prejšnjega odstavka ne navede
podatkov o zavezancu in zaposlenemu pri tem zavezancu, ki je uradu prvi
sporočil podatke na podlagi 69. člena tega zakona, razen če obstajajo
razlogi za sum, da sta zavezanec ali njegov zaposleni storila kaznivo dejanje
pranja denarja ali financiranja terorizma, ali če so podatki potrebni za
ugotavljanje dejstev v kazenskem postopku in če predložitev teh podatkov pisno
zahteva pristojno sodišče.
102. člen
(informacija o drugih kaznivih dejanjih)
Ne glede na prvi odstavek prejšnjega člena urad pošlje pisno
informacijo s potrebno dokumentacijo pristojnim organom, tudi če na podlagi
podatkov, informacij in dokumentacije, pridobljenih po tem zakonu, presodi, da
so v zvezi z neko transakcijo, osebo, premoženjem ali sredstvi podani razlogi
za sum storitve kaznivih dejanj, določenih v kazenskem zakoniku, ki se
preganjajo po uradni dolžnosti in za katera je predpisana kazen zapora.
103. člen
(povratna informacija)
(1) O končanem zbiranju in analiziranju podatkov, informacij
in dokumentacije v zvezi z neko transakcijo, osebo, premoženjem ali sredstvi,
pri katerih so bili podani razlogi za sum storitve kaznivega dejanja pranja
denarja, predhodnih kaznivih dejanj ali kaznivega dejanja financiranja
terorizma ali so bila ugotovljena dejstva, ki so ali bi lahko bila povezana s
pranjem denarja, predhodnimi kaznivimi dejanji ali financiranjem terorizma,
urad pisno obvesti zavezanca iz 69. člena tega zakona, pobudnika iz 99. in
100. člena tega zakona ter nadzorni organ iz 153. člena tega zakona,
razen če presodi, da bi to lahko škodovalo nadaljnjemu postopku.
(2) Urad zavezance, ki na podlagi določb tega zakona
sporočajo uradu sumljive transakcije, obvesti o koristnosti in uporabnosti
sporočenih sumljivih transakcij.
6.3 Mednarodno sodelovanje
104. člen
(splošne določbe)
(1) Določbe tega zakona o mednarodnem sodelovanju se
uporabljajo, če z mednarodno pogodbo ali neposredno uporabljivim predpisom
Evropske unije ni določeno drugače.
(2) Določbe tega zakona o mednarodnem sodelovanju se nanašajo
na sodelovanje urada s tujimi finančnimi obveščevalnimi enotami ne glede na
njihov organizacijski status ter na sodelovanje z Evropsko komisijo.
(3) Sodelovanje urada s tujimi finančnimi obveščevalnimi
enotami se nanaša na izmenjavo podatkov, informacij in dokumentacije o
strankah, transakcijah, sredstvih in premoženju, v zvezi s katerimi obstajajo
razlogi za sum pranja denarja, predhodnih kaznivih dejanj ali financiranja
terorizma. Sodelovanje zajema:
1.     
zaprosilo urada tujim finančnim obveščevalnim enotam,
2.     
zaprosilo tujih finančnih obveščevalnih enot uradu,
3.     
izmenjavo na podlagi spontane pobude urada ali tujih finančnih
obveščevalnih enot.
(4) Urad sodeluje z Evropsko komisijo in drugimi pristojnimi
telesi Evropske unije, kadar je to potrebno za lažje usklajevanje in izmenjavo
informacij med finančnimi obveščevalnimi enotami držav članic, in se udeležuje
zasedanj foruma finančnih obveščevalnih enot držav članic v zvezi s pomembnimi
vprašanji z njihovega področja dela in sodelovanjem, ki se nanaša na:
-       
odkrivanje sumljivih transakcij s čezmejno razsežnostjo,
-       
standardizacijo izmenjave podatkov in informacij prek zaščitene,
decentralizirane računalniške mreže, namenjene izmenjavi podatkov in informacij
v zvezi s pranjem denarja in financiranjem terorizma med finančnimi
obveščevalnimi enotami,
-       
skupne analize čezmejnih zadev,
-       
opredelitev trendov in dejavnikov, pomembnih za ocenjevanje tveganja
pranja denarja in financiranja terorizma na nacionalni ravni in ravni Evropske
unije.
(5) Urad lahko za namene izmenjave podatkov, informacij in
dokumentacije iz tretjega odstavka tega člena s tujimi finančnimi
obveščevalnimi enotami sklene dogovor o sodelovanju.
(6) Pred pošiljanjem osebnih podatkov tuji finančni
obveščevalni enoti urad pridobi zagotovila, da ima finančna obveščevalna enota
iz države, v katero se podatki pošiljajo, urejeno ustrezno raven varstva
osebnih podatkov in da jih bo uporabila samo za namene, določene s tem zakonom.
(7) Različne definicije davčnih kaznivih dejanj v posameznih
državah članicah ali tretjih državah ne smejo ovirati izmenjave podatkov in
informacij med finančnimi obveščevalnimi enotami držav članic ali tretjih
držav, kot je to mogoče v skladu z nacionalno zakonodajo.
105. člen
(zaprosilo tuji finančni obveščevalni enoti za predložitev
podatkov)
(1) Urad lahko v okviru svojih nalog odkrivanja in
preprečevanja pranja denarja, predhodnih kaznivih dejanj in financiranja
terorizma tujo finančno obveščevalno enoto pisno zaprosi za podatke,
informacije in dokumentacijo o strankah, transakcijah, sredstvih in premoženju,
ki jih potrebuje za obdelavo, analiziranje, odkrivanje in preprečevanje pranja
denarja, predhodnih kaznivih dejanj ali financiranja terorizma.
(2) Če urad potrebuje podatke, informacije in dokumentacijo
od zavezanca iz druge države članice, pošlje zaprosilo finančni obveščevalni
enoti te države članice.
(3) Zaprosilo urada iz prejšnjih odstavkov mora vsebovati
pomembna dejstva in okoliščine v zvezi z razlogi za sum pranja denarja ali
financiranja terorizma in opredelitev namena uporabe zaprošenih podatkov. Za
podatke lahko zaprosi tudi, če predhodno kaznivo dejanje za pranje denarja v
času zaprosila ni znano.
(4) Podatke, informacije in dokumentacijo, pridobljene na
podlagi prejšnjih odstavkov, sme urad uporabiti izključno za namene, določene v
tem zakonu. Brez predhodnega soglasja tuje finančne obveščevalne enote urad
prejetih podatkov, informacij in dokumentacije ne sme pošiljati oziroma dajati
na vpogled tretji osebi ali jih uporabiti v nasprotju s pogoji in omejitvami,
ki jih določi zaprošeni organ.
106. člen
(predložitev podatkov in informacij na zaprosilo tuje
finančno obveščevalne enote)
(1) Urad podatke, informacije in dokumentacijo o strankah,
transakcijah, sredstvih in premoženju, v zvezi s katerimi obstajajo razlogi za
sum pranja denarja ali financiranja terorizma, ki jih pridobi ali upravlja v
skladu z določbami tega zakona in bi lahko bili pomembni za obdelavo ali analiziranje
informacij v zvezi s pranjem denarja, predhodnimi kaznivimi dejanji ali
financiranjem terorizma v drugi državi članici ali tretji državi, predloži tuji
finančni obveščevalni enoti na njeno pisno zaprosilo ob pogoju dejanske
vzajemnosti.
(2) Kadar tuja finančna obveščevalna enota zaprosi urad za
podatke, informacije in dokumentacijo, ki se nanašajo na zavezanca s sedežem v
Republiki Sloveniji, urad pri pridobivanju podatkov, informacij in
dokumentacije uporabi vsa pooblastila, ki jih ima na voljo v skladu z določbami
tega zakona. Urad na zaprosilo iz tega člena odgovori v primernem času.
(3) Urad določi kontaktno točko, prek katere sprejema
zaprosila tuje finančne obveščevalne enote.
(4) Zaprosilo tuje finančne obveščevalne enote v skladu s tem
členom mora vsebovati pomembna dejstva in okoliščine, iz katerih izhajajo
razlogi za sum pranja denarja ali financiranja terorizma in iz katerih je
razviden namen uporabe zaprošenih podatkov. Urad lahko odgovori na zaprosilo
tuje finančne obveščevalne enote, tudi če predhodno kaznivo dejanje za pranje
denarja v času zaprosila ni znano.
(5) Urad lahko izjemoma zavrne izpolnitev zaprosila tuje
finančne obveščevalne enote v naslednjih primerih:
1.     
če ne pridobi zagotovila o varstvu osebnih podatkov in namenu uporabe iz
šestega odstavka 104. člena tega zakona;
2.     
če bi bila predložitev podatkov in informacij v nasprotju s temeljnimi
načeli pravnega reda Republike Slovenije.
(6) Urad tujo finančno obveščevalno enoto o zavrnitvi
zaprosila iz prejšnjega odstavka pisno obvesti ter v obvestilu navede in
obrazloži razloge zavrnitve.
(7) Podatke, informacije in dokumentacijo, predložene na
podlagi tega člena, smejo tuje finančne obveščevalne enote uporabiti izključno
za namene, za katere so bili posredovani. Brez predhodnega soglasja urada tuja
finančna obveščevalna enota prejetih podatkov, informacij in dokumentacije ne
sme pošiljati ali dajati na vpogled tretji osebi ali jih uporabiti v nasprotju
s pogoji in omejitvami, ki jih določi urad.
(8) Soglasje za pošiljanje podatkov tretjim osebam iz
prejšnjega odstavka mora urad dati v čim krajšem času in največjem možnem
obsegu. Urad lahko zavrne izdajo soglasja za odstop podatkov tretjim osebam le
v naslednjih primerih:
1.     
če predložitev podatkov presega uporabo določil tega zakona;
2.     
če bi predložitev podatkov ogrozila ali utegnila ogroziti potek
kazenskega postopka v Republiki Sloveniji ali bi lahko kakor koli drugače škodovala
interesom tega postopka;
3.     
če predložitev podatkov ne bi bila v skladu s temeljnimi načeli pravnega
reda Republike Slovenije;
4.     
če ne pridobi zagotovila o varstvu osebnih podatkov in namenu uporabe iz
šestega odstavka 104. člena tega zakona.
(9) Vsaka zavrnitev izdaje soglasja iz prejšnjega odstavka mora
biti ustrezno obrazložena.
(10) Urad lahko določi dodatne pogoje in omejitve, ob
upoštevanju katerih sme tuja finančna obveščevalna enota uporabiti podatke iz
prvega odstavka tega člena.
107. člen
(črtan)
108. člen
(spontana predložitev podatkov tuji finančni obveščevalni
enoti)
(1) Urad podatke, informacije in dokumentacijo o strankah,
transakcijah, premoženju ali sredstvih, v zvezi s katerimi obstajajo razlogi za
sum pranja denarja ali financiranja terorizma, ki jih pridobi ali upravlja v
skladu z določbami tega zakona in ki bi lahko bili pomembni za obdelavo ali
analiziranje informacij v zvezi s pranjem denarja, predhodnimi kaznivimi
dejanji ali financiranjem terorizma v drugi državi članici ali tretji državi,
pošlje finančni obveščevalni enoti te države članice ali tretje države na
lastno pobudo ob pogoju dejanske vzajemnosti.
(2) Če iz sporočila o sumljivih transakcijah, ki ga urad
prejme na podlagi 69. člena tega zakona, izhaja, da so osebe, transakcije,
premoženje ali sredstva, povezani z drugo državo članico, urad pošlje finančni
obveščevalni enoti te države članice podatke iz 1., 2., 8., 11., 12. in 13.
točke prvega odstavka 137. člena tega zakona.
(3) Za izmenjavo podatkov na podlagi tega člena se smiselno
uporabljajo določbe tega zakona iz poglavja o mednarodnem sodelovanju.
109. člen
(povratna informacija)
(1) Urad tuji finančni obveščevalni enoti na njeno zahtevo ob
pogoju dejanske vzajemnosti pošlje povratno informacijo o koristnosti in
uporabnosti prejetih podatkov iz prvega odstavka 105. člena tega zakona in
informacijo o rezultatih analiz, ki jo je izdelal na podlagi podatkov, prejetih
od tuje finančne obveščevalne enote.
(2) Urad lahko od tuje finančne obveščevalne enote zahteva
povratno informacijo o koristnosti in uporabnosti predloženih podatkov iz
prvega odstavka 106. člena tega zakona in informacijo o rezultatih
analize, izdelane na podlagi predloženih podatkov.
110. člen
(začasna ustavitev transakcije na pobudo tuje finančne
obveščevalne enote)
(1) Urad lahko pod pogoji, ki jih določa ta zakon, in ob
pogoju dejanske vzajemnosti s pisno odredbo začasno, vendar največ za tri
delovne dni ustavi transakcijo tudi na obrazloženo pisno pobudo tuje finančne
obveščevalne enote in o tem obvesti pristojne organe.
(2) Urad lahko zavrne pobudo tuje finančne obveščevalne
enote, če na podlagi dejstev in okoliščin, navedenih v pobudi iz prejšnjega
odstavka, presodi, da niso podani utemeljeni razlogi za sum storitve kaznivih
dejanj pranja denarja ali financiranja terorizma. O zavrnitvi pobude urad pisno
obvesti pobudnika in navede razloge, zaradi katerih je zavrnil pobudo.
(3) V zvezi z odredbo o začasni ustavitvi transakcije po tem
členu se smiselno uporabljata 96. in 97. člen tega zakona.
111. člen
(pobuda tuji finančni obveščevalni enoti za začasno
ustavitev transakcije)
Urad lahko v okviru svojih nalog odkrivanja in preprečevanja
pranja denarja in financiranja terorizma tujim finančnim obveščevalnim enotam
pošlje pisno pobudo za začasno ustavitev transakcije, če presodi, da so podani
utemeljeni razlogi za sum storitve kaznivih dejanj pranja denarja ali
financiranja terorizma.
112. člen
(varni komunikacijski sistemi)
Izmenjava podatkov, informacij in dokumentacije med uradom in
tujimi finančnimi obveščevalnimi enotami na podlagi 104. do 111. člena
tega zakona mora potekati po varnih komunikacijskih sistemih.
113. člen
(diagonalna izmenjava)
(1) Urad lahko za podatke, informacije in dokumentacijo
posredno zaprosi tudi tuje organe države članice ali tretje države, pristojne
za odkrivanje in preprečevanje pranja denarja in financiranja terorizma, vendar
mora takšna izmenjava podatkov, informacij in dokumentacije potekati izključno
prek finančne obveščevalne enote te države z uporabo varnih komunikacijskih
sistemov.
(2) Urad lahko podatke, informacije in dokumentacijo na
podlagi zaprosila posredno posreduje tudi tujemu organu države članice ali
tretje države, pristojnemu za preprečevanje in odkrivanje pranja denarja in
financiranja terorizma, vendar mora takšna izmenjava podatkov, informacij in
dokumentacije potekati izključno prek finančne obveščevalne enote te države z
uporabo varnih komunikacijskih sistemov.
(3) Za izmenjavo podatkov na podlagi tega člena se smiselno
uporabljajo določbe iz poglavja o mednarodnem sodelovanju tega zakona.
6.4 Preprečevanje pranja denarja in financiranja terorizma
114. člen
(preprečevanje pranja denarja in financiranja terorizma)
Urad opravlja naloge, ki se nanašajo na preprečevanje pranja
denarja in financiranja terorizma, tako da:
1.     
pristojnim organom predlaga spremembe in dopolnitve predpisov, ki se
nanašajo na preprečevanje in odkrivanje pranja denarja in financiranja
terorizma;
2.     
sodeluje pri sestavi seznama indikatorjev za prepoznavanje strank in
transakcij, v zvezi s katerimi obstajajo razlogi za sum pranja denarja ali
financiranja terorizma;
3.     
pripravlja in izdaja priporočila ali smernice za enotno izvajanje tega
zakona in predpisov, izdanih na njegovi podlagi, pri zavezancih iz
4. člena tega zakona;
4.     
sodeluje pri strokovnem usposabljanju zaposlenih pri zavezancih,
državnih organih, nosilcih javnih pooblastil;
5.     
zbira in objavi statistične podatke v zvezi s pranjem denarja in
financiranjem terorizma;
6.     
na drug primeren način obvešča javnost o pojavnih oblikah pranja denarja
in financiranja terorizma.
115. člen
(predložitev podatkov uradu)
(1) Urad lahko od zavezancev iz 4. člena tega zakona,
nadzornih organov iz 139. člena tega zakona ter drugih državnih organov in
organizacij z javnimi pooblastili zahteva podatke:
1.     
iz vseh evidenc, ki so jih dolžni voditi na podlagi tega zakona;
2.     
o vseh poslovnih razmerjih, ki so jih sklenile s svojimi strankami, ne
glede na njihovo vrsto in obliko;
3.     
o vseh transakcijah med njimi in njihovimi strankami;
4.     
o vseh transakcijah njihovih strank, ki so opravljene znotraj Republike
Slovenije;
5.     
o vseh transakcijah, ki so jih njihove stranke opravile v države članice
ali tretje države;
6.     
o vseh transakcijah, ki so bile opravljene iz držav članic ali tretjih
držav njihovim strankam v Republiko Slovenijo;
7.     
druge razpoložljive podatke in dokumentacijo, ki jo vodijo na podlagi
drugih predpisov in ki jih urad potrebuje za namene iz tega člena.
(2) Urad v zahtevi navede, katere podatke zahteva, navede
tudi pravno podlago za njihovo posredovanje, namen njihove obdelave in rok, v
katerem morajo biti podatki posredovani uradu.
(3) Podatke, informacije, dokumentacijo in druge
razpoložljive podatke iz prvega odstavka tega člena urad uporablja za namene
izdelave operativnih in strateških analiz, ugotavljanja izpostavljenosti in
izdelave ocene tveganja finančnega in nefinančnega sistema Republike Slovenije
za pranje denarja in financiranje terorizma ter za ugotavljanje pojavnih oblik
in trendov pranja denarja in financiranja terorizma.
(4) Zavezanci iz 4. člena tega zakona uradu posredujejo
podatke, informacije, dokumentacijo in druge razpoložljive podatke iz prvega
odstavka tega člena brezplačno v roku petnajstih dni po prejemu zahteve.
(5) Brezplačno in v roku iz prejšnjega odstavka posredujejo
uradu zahtevane podatke tudi nadzorniki iz 139. člena tega zakona ter
drugi državni organi in organizacije z javnimi pooblastili.
(6) Ne glede na rok iz četrtega in petega odstavka tega člena
lahko urad zaradi obsežnosti dokumentacije ali drugih upravičenih razlogov
subjektom iz četrtega in petega odstavka tega člena na njihovo obrazloženo
pisno pobudo s pisnim obvestilom podaljša rok.
(7) Urad rezultate opravljenih strateških analiz,
ugotovljenih ocen tveganj, pojavnih oblik in trendov pranja denarja objavi na
svoji spletni strani, lahko pa z rezultati seznani tudi Vlado v obliki
posebnega ali rednega letnega poročila o delu urada.
6.5 Druge naloge
116. člen
(predložitev podatkov sodišču, državnemu tožilstvu ali
policiji)
(1) Urad predloži sodišču, državnemu tožilstvu ali policiji
na njihovo obrazloženo pisno zahtevo podatke iz svojih evidenc od 1. do 5. in
od 9. do 12. točke četrtega odstavka 136. člena tega zakona, ki jih
sodišče, državno tožilstvo ali policija potrebujejo:
1.     
pri raziskovanju okoliščin, pomembnih za odkrivanje, pregon ali sojenje
kaznivih dejanj pranja denarja, predhodnih kaznivih dejanj ali kaznivih dejanj
financiranja terorizma, v skladu z določili zakona, ki ureja kazenski postopek;
2.     
pri raziskovanju okoliščin, pomembnih za zavarovanje ali odvzem
premoženjske koristi, v skladu z določili zakona, ki ureja kazenski postopek,
ali zakona, ki ureja odvzem premoženja nezakonitega izvora.
(2) Ne glede na določbo prejšnjega odstavka urad sodišču,
državnemu tožilstvu ali policiji ne predloži podatkov iz evidence iz 4. in 5.
točke četrtega odstavka 136. člena tega zakona, če tuja finančna
obveščevalna enota za takšno predložitev ni podala soglasja.
(3) Iz obrazložene pisne zahteve iz prvega odstavka tega
člena mora biti razvidno, da v zvezi z osebami, transakcijami, sredstvi ali
premoženjem nezakonitega izvora potekajo postopki odkrivanja, pregona ali
preiskovanja kaznivih dejanj pranja denarja, predhodnih kaznivih dejanj ali
financiranja terorizma ali postopki v zvezi z odvzemom premoženja nezakonitega
izvora.
(4) Urad lahko zahtevo iz prvega in drugega odstavka tega
člena zavrne, če oceni:
1.     
da obstajajo dejanski razlogi za domnevo, da bi zagotovitev takšnih informacij
otežila ali onemogočila delovanje in izvajanje nalog urada, ali
2.     
v izjemnih primerih, če bi bila predložitev podatkov očitno nesorazmerna
z legitimnimi interesi fizične ali pravne osebe ali nepomembna za namene, za
katere je bila zahtevana.
(5) Sodišče, državno tožilstvo in policija morajo vsaj enkrat
na leto, najpozneje pa do konca januarja tekočega leta za preteklo leto, urad
obvestiti o ukrepih, ki so jih sprejeli na podlagi prejetih podatkov iz tega
člena in o rezultatih preiskav ali pregledov, opravljenih na podlagi teh
podatkov.
117. člen
(predložitev podatkov Finančni upravi Republike Slovenije)
(1) Urad predloži Finančni upravi Republike Slovenije podatke
iz evidence iz 1. točke četrtega odstavka 136. člena, ki se nanašajo na
osebe in transakcije iz 68. člena tega zakona, ki jih Finančna uprava
Republike Slovenije potrebuje za namene izvajanja naslednjih nalog iz njene
pristojnosti:
1.     
finančni nadzor;
2.     
finančna preiskava;
3.     
nadzor nad prirejanjem iger na srečo;
4.     
nadzor nad prijavo vnosa in iznosa gotovine na območje Evropske unije
ali z območja le-te;
5.     
izvajanje nalog s področja carin na podlagi predpisov Evropske unije, ki
urejajo medsebojno pravno pomoč med upravnimi organi držav članic.
(2) Podatke iz prejšnjega odstavka lahko Finančna uprava
Republike Slovenije zahteva le na podlagi obrazložene pisne zahteve, iz katere
mora biti razvidno, da v zvezi z osebami ali transakcijami izvaja naloge iz
prejšnjega odstavka v skladu s svojimi pristojnostmi.
(3) Urad lahko zahtevo iz prvega in drugega odstavka tega
člena zavrne, če oceni:
1.     
da obstajajo dejanski razlogi za domnevo, da bi zagotovitev takšnih
informacij otežila ali onemogočila delovanje ali izvajanje nalog urada, ali
2.     
v izjemnih primerih, če bi bila predložitev podatkov očitno nesorazmerna
z legitimnimi interesi fizične ali pravne osebe ali nepomembna za namene, za
katere je bila zahtevana.
(4) Finančna uprava Republike Slovenije mora enkrat na leto,
najpozneje pa do konca januarja tekočega leta za preteklo leto, urad obvestiti
o svojih ugotovitvah, do katerih je prišla na podlagi prejetih podatkov iz tega
člena, in drugih ukrepih, ki jih je sprejela na tej podlagi.
118. člen
(predložitev podatkov stalni koordinacijski skupini,
ustanovljeni skladno z zakonom, ki ureja omejevalne ukrepe)
(1) Urad predloži stalni koordinacijski skupini, ustanovljeni
skladno z zakonom, ki ureja omejevalne ukrepe, podatke iz svojih evidenc iz 1.
do 5. in 9. do 12. točke četrtega odstavka 136. člena tega zakona, ki jih
ta skupina potrebuje pri izvajanju svojih pristojnosti v skladu s predpisi, ki
urejajo omejevalne ukrepe.
(2) Ne glede na določbo prejšnjega odstavka urad stalni
koordinacijski skupini, ustanovljeni skladno z zakonom, ki ureja omejevalne
ukrepe, ne predloži podatkov iz evidence iz 4. in 5. točke četrtega odstavka
136. člena tega zakona, če tuji pristojni organ za takšno predložitev ni
podal soglasja.
(3) Podatke iz prejšnjega odstavka lahko stalna
koordinacijska skupina zahteva le na podlagi obrazložene pisne zahteve, iz
katere mora biti razvidno, da v zvezi z osebami ali transakcijami izvaja naloge
iz prejšnjega odstavka v skladu s svojimi pristojnostmi.
(4) Urad lahko zahtevo iz prvega in drugega odstavka tega
člena zavrne, če oceni:
1.     
da obstajajo dejanski razlogi za domnevo, da bi zagotovitev takšnih
informacij otežila ali onemogočila delovanje ali izvajanje nalog urada, ali
2.     
v izjemnih primerih, če bi bila predložitev podatkov očitno nesorazmerna
z legitimnimi interesi fizične ali pravne osebe ali nepomembna za namene, za
katere je bila zahtevana.
(5) Stalna koordinacijska skupina iz prvega odstavka tega
člena mora enkrat na leto, najpozneje pa do konca januarja tekočega leta za
preteklo leto, urad obvestiti o svojih ugotovitvah, do katerih je prišel na
podlagi prejetih podatkov iz tega člena, in drugih ukrepih, ki jih je sprejel
na tej podlagi.
119. člen
(poročanje Vladi)
Urad najmanj enkrat na leto o svojem delu poroča Vladi.
VII. POGLAVJE
NALOGE DRŽAVNIH ORGANOV IN NOSILCEV
JAVNIH POOBLASTIL
120. člen
(Finančna uprava Republike Slovenije)
(1) Finančna uprava Republike Slovenije uradu najpozneje v
treh dneh sporoči podatke iz četrtega odstavka 137. člena tega zakona o
vsaki prijavi vnosa ali iznosa gotovine v vrednosti 10.000 eurov ali več pri
vstopu v Evropsko unijo ali izstopu iz nje.
(2) Finančna uprava Republike Slovenije podatke iz četrtega
odstavka 137. člena tega zakona sporoči uradu tudi, če vnos ali iznos
gotovine pri vstopu v Evropsko unijo ali izstopu iz nje iz prejšnjega odstavka
ni bil prijavljen Finančni upravi Republike Slovenije.
(3) Finančna uprava Republike Slovenije sporoči uradu podatke
iz petega odstavka 137. člena tega zakona tudi pri vnosu oziroma iznosu
ali poskusu vnosa oziroma iznosa gotovine pri vstopu v Evropsko unijo ali
izstopu iz nje v znesku, ki je nižji od 10.000 eurov, če v zvezi z osebo, ki
gotovino prenaša, načinom prenosa ali drugimi okoliščinami prenosa obstajajo
razlogi za sum pranja denarja ali financiranja terorizma.
121. člen
(sodišča, državna tožilstva in drugi državni organi)
(1) Zaradi centralizacije in analize vseh podatkov v zvezi s
pranjem denarja in financiranjem terorizma morajo sodišča, državna tožilstva in
drugi državni organi uradu pošiljati podatke o kaznivih dejanjih pranja denarja
in financiranja terorizma ter o prekrških po tem zakonu.
(2) Pristojni državni organi morajo uradu tekoče pošiljati
naslednje podatke, v kolikor z njimi razpolagajo:
1.     
datum vložitve kazenske ovadbe;
2.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO oziroma firma, naslov, sedež, matična številka
in davčna številka ovadene osebe;
3.     
zakonsko označbo kaznivega dejanja ter kraj, čas in način storitve
dejanja, ki ima znake kaznivega dejanja;
4.     
zakonsko označbo predhodnega kaznivega dejanja ter kraj, čas in način
storitve dejanja, ki ima znake predhodnega kaznivega dejanja.
(3) Državna tožilstva in sodišča morajo uradu enkrat na leto,
najpozneje pa do konca januarja tekočega leta za preteklo leto poslati
naslednje podatke, v kolikor z njimi razpolagajo:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO oziroma firma, naslov, sedež, matična
številka in davčna številka ovadene osebe oziroma obdolžene osebe ali osebe, ki
je vložila zahtevo za sodno varstvo v okviru postopka o prekršku;
2.     
opravilno številko zadeve, fazo postopka in njihovo zadnjo odločitev v
posamezni fazi;
3.     
zakonsko označbo kaznivega dejanja ali prekrška;
4.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO oziroma firma, naslov, sedež, matična
številka in davčna številka osebe, v zvezi s katero je bilo odrejeno začasno
zavarovanje zahtevka za odvzem premoženjske koristi ali začasni zaseg;
5.     
datum izdaje in čas trajanja odredbe o začasnem zavarovanju zahtevka za
odvzem premoženjske koristi ali začasnem zasegu;
6.     
znesek sredstev ali vrednost premoženja, na katero se nanaša odredba o
začasnem zavarovanju zahtevka za odvzem premoženjske koristi ali začasnem
zasegu;
7.     
datum izdaje odredbe o odvzemu sredstev ali premoženja;
8.     
znesek odvzetih sredstev ali vrednost odvzetega premoženja.
(4) Pristojni državni organi morajo enkrat na leto,
najpozneje pa do konca januarja tekočega leta za preteklo leto, obvestiti urad
o svojih ugotovitvah, do katerih so prišli na podlagi prejetih obvestil o
sumljivih transakcijah iz 103. člena tega zakona ali informacij o drugih
kaznivih dejanjih iz 104. člena tega zakona, in drugih ukrepih, ki so jih
sprejeli na tej podlagi.
121.a člen
(dodatni ukrepi v zvezi z visoko tveganimi državami)
Ob upoštevanju ustreznih vrednotenj, ocen ali poročil, ki jih
pripravijo mednarodne organizacije in organi za določanje standardov s
pristojnostmi na področju preprečevanja pranja denarja in boja proti
financiranja terorizma, ter kjer je to primerno, pristojni državni organi in
nosilci javnih pooblastil v zvezi z visoko tvegano državo iz petega odstavka
50. člena tega zakona izvedejo enega ali več naslednjih ukrepov:
1.     
zavrnejo ustanovitev hčerinske družbe, podružnice ali predstavništva
subjekta, ki izvaja katero od dejavnosti subjektov iz prvega odstavka 4. člena
tega zakona, iz visoko tvegane države ali kako drugače upoštevajo dejstvo, da
je navedeni subjekt iz države, ki nima ustreznih ureditev preprečevanja pranja
denarja in financiranja terorizma;
2.     
prepovejo zavezancu, da ustanovi podružnico ali predstavništvo v visoko
tvegani državi, ali kako drugače upoštevajo dejstvo, da bi podružnice ali
predstavništva obstajala v državi, ki nima ustreznih ureditev preprečevanja
pranja denarja in financiranja terorizma;
3.     
zahtevajo okrepljeni nadzorstveni pregled ali postavijo dodatne zahteve
pri zunanji reviziji za podružnico ali hčerinsko družbo zavezanca, ki se nahaja
v visoko tvegani državi;
4.     
postavijo dodatne zahteve pri zunanji reviziji za finančno skupino v
zvezi s katero koli od njenih podružnic ali hčerinskih družb, ki se nahaja v
visoko tvegani državi;
5.     
zahtevajo, da kreditne in finančne institucije pregledajo in spremenijo
ali po potrebi prekinejo korespondenčne odnose z institucijami v visoko tvegani
državi.
VIII. POGLAVJE
VARSTVO IN HRAMBA PODATKOV, STATISTIČNI
PODATKI TER UPRAVLJANJE EVIDENC
8.1 Varstvo podatkov
122. člen
(prepoved razkritja)
(1) Zavezanci in njihovi zaposleni, vključno s člani
upravnih, nadzornih ali drugih poslovodnih organov, oziroma druge osebe, ki so
jim kakor koli dostopni podatki o spodnjih dejstvih, stranki, tretji osebi ali
drugemu nadzornemu organu iz točke b) do i) prvega odstavka 139. člena
tega zakona, razen če ni v tem zakonu določeno drugače, ne smejo razkriti:
1.     
da je bil ali da bo podatek, informacija ali dokumentacija o stranki ali
transakciji iz 69. člena tega zakona sporočen/-a uradu;
2.     
da je urad zahteval predložitev podatkov iz 91., 92., 93. in
94. člena tega zakona;
3.     
da je urad na podlagi 96. člena tega zakona začasno ustavil
transakcijo oziroma v zvezi s tem zavezancu dal navodila, razen v primeru, ko
je razkritje v skladu s četrtim odstavkom 96. člena tega zakona;
4.     
da je urad na podlagi 98. člena tega zakona zahteval tekoče
spremljanje poslovanja stranke;
5.     
da urad zoper stranko ali tretjo osebo opravlja ali bo opravljal
operativno analizo iz 1. točke 90. člena tega zakona;
6.     
da je zoper stranko ali tretjo osebo uveden ali bi bil lahko uveden
predkazenski ali kazenski postopek zaradi pranja denarja ali financiranja
terorizma.
(2) Dejstva iz prejšnjega odstavka in obvestilo o sumljivih
transakcijah oziroma informacija o drugih kaznivih dejanjih iz 101. in
102. člena tega zakona ter podatki iz 116., 117. in 118. člena tega
zakona morajo biti označeni in obravnavani z ustrezno stopnjo tajnosti v skladu
z zakonom, ki ureja tajne podatke.
(3) O umiku oznake tajnosti iz prejšnjega odstavka odloča
predstojnik urada.
(4) Prepoved razkritja dejstev iz prvega odstavka tega člena
ne velja, če so podatki, informacije in dokumentacija, ki jih v skladu s tem
zakonom pridobi in vodi zavezanec, potrebni za ugotavljanje dejstev v kazenskih
postopkih in če predložitev teh podatkov pisno zahteva oziroma naloži pristojno
sodišče.
(5) Prepoved razkritja dejstev iz 1. točke prvega odstavka
tega člena ne velja, če podatke iz te točke zahteva nadzorni organ iz
139. člena tega zakona zaradi nadzora nad izvajanjem določb tega zakona in
na njegovi podlagi sprejetih predpisov, ki ga vodi v okviru svojih
pristojnosti. Obstoj dejstev iz 2. do 6. točke prvega odstavka tega člena
nadzorni organi preverijo neposredno pri uradu.
(6) Kadar poskušajo odvetniki, odvetniške družbe, notarji,
revizijske družbe, samostojni revizorji in pravne ali fizične osebe, ki
opravljajo računovodske storitve ali storitve davčnega svetovanja, odvrniti
stranko od nezakonite dejavnosti, to ne predstavlja razkritja v smislu prvega
odstavka tega člena.
123. člen
(razkritje podatkov v okviru skupine)
(1) Prepoved razkritja podatkov iz 1. točke prvega odstavka
prejšnjega člena ne velja, če gre za razkritje podatkov med kreditnimi institucijami
in med finančnimi institucijami iz držav članic, ki so del iste skupine, in če
so politike in postopki skupine enakovredni določbam tega zakona.
(2) Prepoved razkritja podatkov iz 1. točke prvega odstavka
prejšnjega člena prav tako ne velja, če gre za razkritje podatkov med
kreditnimi ali finančnimi institucijami iz držav članic in njihovimi
podružnicami ali hčerinskimi družbami v večinski lasti, ki imajo sedež v
tretjih državah, če sta izpolnjena naslednja pogoja:
1.     
da podružnice ali hčerinske družbe v večinski lasti v tretjih državah
izvajajo politike in postopke skupine, vključno s postopki izmenjave informacij
znotraj skupine, ki so enakovredni določbam iz 71., 72. in 75. člena tega
zakona, in
2.     
da so politike in postopki skupine enakovredni določbam iz tega zakona.
(3) Zavezanec za namene izvajanja tega člena upravlja
evidenco podatkov, za katere ne velja prepoved razkritja in ki so bili razkriti
v okviru skupine, v kateri se obdelujejo naslednji podatki:
-       
firma pravne osebe, samostojnega podjetnika posameznika ali posameznika,
ki samostojno opravlja dejavnost, za katere se opravi transakcija,
-       
osebno ime in datum rojstva zakonitega zastopnika ali pooblaščene osebe,
ki za pravno osebo, samostojnega podjetnika posameznika ali posameznika, ki
samostojno opravlja dejavnost, opravi transakcijo,
-       
osebno ime in datum rojstva fizične osebe, ki opravi transakcijo,
-       
osebno ime in datum rojstva zakonitega zastopnika ali pooblaščenca, ki
za fizično osebo opravi transakcijo,
-       
datum in čas izvedbe transakcije in
-       
znesek transakcije in valuta, v kateri se opravi transakcija.
(4) Zavezanec evidenco iz prejšnjega odstavka brez odlašanja
posreduje uradu na njegovo zahtevo.
(5) Pred iznosom osebnih podatkov iz tretjega odstavka tega
člena v tretje države zavezanec pridobi pisno zagotovilo prejemnika podatkov s
sedežem v tretjih državah, da pri svojem poslovanju zagotavlja enako stopnjo
varstva osebnih podatkov kot zavezanec ter da tretja država zagotavlja ustrezno
raven varstva osebnih podatkov.
124. člen
(razkritje podatkov v okviru mreže)
(1) Prepoved razkritja podatkov iz 1. točke prvega odstavka
122. člena tega zakona ne velja, če gre za razkritje podatkov med
odvetniki, odvetniškimi družbami, notarji, revizijskimi družbami in
samostojnimi revizorji, pravnimi in fizičnimi osebami, ki opravljajo posle v
zvezi z dejavnostjo računovodskih storitev in storitev davčnega svetovanja, in
sicer pod pogojem, da opravljajo svojo poklicno dejavnost v isti pravni osebi
ali mreži in imajo sedež v državah članicah.
(2) Določba prejšnjega odstavka se smiselno uporabi tudi v
primeru, ko imajo osebe iz prejšnjega odstavka sedež v tretjih državah, pod
pogojem, da se v tretjih državah izvajajo ukrepi odkrivanja in preprečevanja
pranja denarja in financiranja terorizma, ki so enakovredni določbam iz tega
zakona.
(3) Zavezanec za namene izvajanja tega člena upravlja
evidenco podatkov, za katere ne velja prepoved razkritja in ki so bili razkriti
v okviru mreže, v kateri se obdelujejo naslednji podatki:
-       
firma pravne osebe, samostojnega podjetnika posameznika ali posameznika,
ki samostojno opravlja dejavnost, za katere se opravi transakcija, 
-       
osebno ime in datum rojstva zakonitega zastopnika ali pooblaščene osebe,
ki za pravno osebo, samostojnega podjetnika posameznika ali posameznika, ki
samostojno opravlja dejavnost, opravi transakcijo,
-       
osebno ime in datum rojstva fizične osebe, ki opravi transakcijo,
-       
osebno ime in datum rojstva zakonitega zastopnika ali pooblaščenca, ki
za fizično osebo opravi transakcijo,
-       
datum in čas izvedbe transakcije in
-       
znesek transakcije in valuta, v kateri se opravi transakcija.
(4) Zavezanec evidenco iz prejšnjega odstavka brez odlašanja
posreduje uradu na njegovo zahtevo.
(5) Pred iznosom osebnih podatkov iz tretjega odstavka tega
člena v tretje države zavezanec pridobi pisno zagotovilo prejemnika podatkov s
sedežem v tretjih državah, da pri svojem poslovanju zagotavlja enako stopnjo
varstva osebnih podatkov kot zavezanec ter da tretja država zagotavlja ustrezno
raven varstva osebnih podatkov.
125. člen
(razkritje podatkov v okviru istih kategorij)
(1) Prepoved razkritja podatkov iz 1. točke prvega odstavka
122. člena tega zakona ne velja, če gre za razkritje podatkov med osebami,
ki so kreditne in finančne institucije, odvetniki, odvetniške družbe, notarji,
revizijske družbe in samostojni revizorji ter pravne in fizične osebe, ki
opravljajo posle v zvezi z dejavnostjo računovodskih storitev ali storitev
davčnega svetovanja, če so izpolnjeni naslednji pogoji:
1.     
transakcija se nanaša na dve ali več navedenih oseb,
2.     
transakcija se nanaša na isto stranko,
3.     
navedene osebe imajo sedež v državi članici ali tretji državi, ki izvaja
ukrepe odkrivanja in preprečevanja pranja denarja in financiranja terorizma,
enakovredne zahtevam iz tega zakona,
4.     
navedene osebe opravljajo istovrstno dejavnost ali pripadajo isti
kategoriji poklicev in
5.     
zanje veljajo obveznosti glede varovanja poklicne in poslovne skrivnosti
ter osebnih podatkov.
(2) Zavezanec za namene izvajanja tega člena upravlja
evidenco podatkov, za katere ne velja prepoved razkritja in ki so bili razkriti
v okviru istih kategorij, v kateri se obdelujejo naslednji podatki:
-       
firma pravne osebe, samostojnega podjetnika posameznika ali posameznika,
ki samostojno opravlja dejavnost, za katere se opravi transakcija;
-       
osebno ime in datum rojstva zakonitega zastopnika ali pooblaščene osebe,
ki za pravno osebo, samostojnega podjetnika posameznika ali posameznika, ki
samostojno opravlja dejavnost, opravi transakcijo;
-       
osebno ime in datum rojstva fizične osebe, ki opravi transakcijo;
-       
osebno ime in datum rojstva zakonitega zastopnika ali pooblaščenca, ki
za fizično osebo opravi transakcijo;
-       
datum in čas izvedbe transakcije in
-       
znesek transakcije in valuta, v kateri se opravi transakcija.
(3) Zavezanec evidenco iz prejšnjega odstavka brez odlašanja
posreduje uradu na njegovo zahtevo.
(4) Pred iznosom osebnih podatkov iz drugega odstavka tega
člena v tretje države zavezanec pridobi pisno zagotovilo prejemnika podatkov s
sedežem v tretjih državah, da pri svojem poslovanju zagotavlja enako stopnjo
varstva osebnih podatkov kot zavezanec.
126. člen
(izjema od načela varovanja tajnosti)
(1) Pri posredovanju podatkov, informacij in dokumentacije
uradu po tem zakonu za zavezanca, državni organ ali drugega nosilca javnih
pooblastil, sodišče, državno tožilstvo in njihove zaposlene ne velja obveznost
varovanja tajnih podatkov, poslovne skrivnosti, poklicne tajnosti ter zaupnih
bančnih podatkov.
(2) Zavezanci in njihovi zaposleni ne odgovarjajo za škodo,
povzročeno strankam ali tretjim osebam, če v skladu z določbami tega zakona:
1.     
uradu predložijo podatke, informacije in dokumentacijo o svojih
strankah;
2.     
pridobivajo in obdelujejo podatke, informacije in dokumentacijo o
strankah;
3.     
uresničujejo odredbo urada o začasni ustavitvi transakcije ali navodilo,
dano v zvezi s to odredbo;
4.     
uresničujejo zahtevo urada o tekočem spremljanju finančnega poslovanja
stranke.
(3) Za posameznike, vključno z zaposlenimi pri zavezancu in
njegovimi predstavniki, ne velja obveznost varovanja tajnih podatkov, poslovne
skrivnosti, poklicne tajnosti ter zaupnih bančnih podatkov pri:
1.     
predložitvi podatkov, informacij in dokumentacije uradu v skladu z
določbami tega zakona;
2.     
obdelavi podatkov, informacij in dokumentacije, pridobljenih v skladu s
tem zakonom, zaradi preverjanja strank in transakcij, v zvezi s katerimi
obstajajo razlogi za sum pranja denarja ali financiranja terorizma.
127. člen
(uporaba pridobljenih podatkov)
(1) Urad, državni organi in drugi nosilci javnih pooblastil,
zavezanci in njihovi zaposleni smejo podatke, informacije in dokumentacijo, ki
so jih pridobili po tem zakonu, uporabljati samo za namene, določene s tem
zakonom.
(2) Organi iz 116., 117. in 118. člena tega zakona smejo
podatke, ki so jih pridobili na podlagi navedenih členov, uporabiti izključno
za namen, zaradi katerega so bili pridobljeni.
(3) Obdelava podatkov, informacij in dokumentacije, ki so
pridobljeni po tem zakonu, v kakršne koli druge namene, kot na primer v
komercialne namene, je prepovedana.
128. člen
(obveščanje posameznika o obdelavi osebnih podatkov)
Zavezanci, ki na podlagi določb tega zakona zbirajo osebne
podatke neposredno od posameznika, ga o obdelavi osebnih podatkov pred
sklenitvijo poslovnega razmerja ali pred izvedbo transakcije iz prvega odstavka
17. in 18. člena tega zakona obvestijo v skladu z zakonom, ki ureja
varstvo osebnih podatkov.
8.2 Hramba podatkov
129. člen
(rok hrambe podatkov pri zavezancu)
(1) Zavezanci hranijo podatke, ki so jih pridobili na podlagi
16., 17., 18., 22., 23., 24., 25., 26., 27., 28., 29., 30., 31., 43., 48., 49.,
50., 54., 58., 59., 60., 61., 62., 63., 68., 69., 96., 97. in 98. člena
tega zakona, in pripadajočo dokumentacijo, ki se nanaša na pregled stranke in
posamezne transakcije, deset let po prenehanju poslovnega razmerja, opravljeni
transakciji, vstopu stranke v igralnico oziroma igralni salon ali pristopu k
sefu, razen če drug zakon ne predvideva daljšega roka hrambe.
(2) Pripadajoča dokumentacija iz prejšnjega odstavka obsega
kopije, zapise ali originale naslednje dokumentacije:
-       
uradnih dokumentov za ugotavljanje in preverjanje istovetnosti stranke,
-       
dokumentacije o poslovnih razmerjih in računih,
-       
dokumentacije o poslovni korespondenci,
-       
zapisov in evidenc, potrebnih za prepoznavo in sledljivost domačih ali
čezmejnih transakcij,
-       
dokumentacije v zvezi z ugotavljanjem ozadja in namena neobičajnih
transakcij in
-       
drugo pripadajočo dokumentacijo, ki je bila pridobljena ali je nastala
pri pregledu stranke ali posamezni transakciji.
(3) Zavezanci hranijo podatke in pripadajočo dokumentacijo o
pooblaščencu in namestniku pooblaščenca, strokovnem usposabljanju zaposlenih,
izvajanju notranje kontrole in upravljanju s tveganji iz 13., 76., 77. in
80. člena tega zakona štiri leta po imenovanju pooblaščenca in namestnika
pooblaščenca, opravljenem strokovnem usposabljanju ter izvedenih notranji kontroli
in analizi vplivov, ki jih v zvezi s tveganjem pranja denarja ali financiranja
terorizma predstavljajo spremembe poslovnih procesov zavezanca.
(4) Po preteku rokov iz prejšnjih odstavkov tega člena se
osebni podatki izbrišejo, razen če ni z drugim zakonom določeno drugače.
(5) V primeru prenehanja zavezanca mora organ, ki izvaja
postopek prenehanja ali izvaja statusno spremembo zavezanca brez znanega
naslednika, pred prenehanjem zavezanca obvestiti urad in poskrbeti za hrambo
podatkov in pripadajoče dokumentacije v rokih, določenih s tem zakonom.
130. člen
(rok hrambe podatkov pri Finančni upravi Republike
Slovenije)
Finančna uprava Republike Slovenije hrani podatke iz evidenc
iz četrtega in petega odstavka 137. člena tega zakona 12 let od dneva, ko
jih je pridobila. Po tem roku se podatki in informacije uničijo.
131. člen
(rok hrambe podatkov pri Banki Slovenije)
Banka Slovenije hrani podatke iz evidence iz drugega odstavka
136. člena tega zakona deset let od dneva, ko fizična ali pravna oseba
preneha biti osrednja kontaktna točka. Po tem roku se podatki uničijo.
132. člen
(rok hrambe podatkov v uradu)
(1) Urad podatke in informacije iz evidenc, ki jih upravlja
po tem zakonu, hrani 12 let od dneva, ko jih je pridobil, razen če drug zakon
ne predvideva daljšega roka hrambe. Po tem roku se podatki in informacije
uničijo.
(2) O zbranih podatkih in informacijah urad ne sme obvestiti
osebe, na katero se podatki in informacije nanašajo, ali tretje osebe.
(3) Oseba, na katero se podatki in informacije nanašajo, ima
pravico do vpogleda v osebne podatke oziroma do njihovega prepisa, izpisa ali
kopije:
-       
za evidence iz 1., 2., 3., 4., 5. in 12. točke četrtega odstavka
136. člena tega zakona po osmih letih od dneva, ko so bili podatki
pridobljeni;
-       
za evidence iz 6., 7., 8., 9., 10. in 11. točke četrtega odstavka
136. člena tega zakona po pravnomočnosti sodbe ali druge odločbe za
kaznivo dejanje ali prekršek oziroma po zastaranju kazenskega pregona oziroma
takoj po dokončni odločitvi pristojnega organa, da ne bo ukrepal zoper osebo,
na katero se podatki in informacije nanašajo.
8.3 Statistični podatki
133. člen
(zbiranje statističnih podatkov urada)
Urad za namen priprave nacionalne ocene tveganja in
preverjanja učinkovitosti sistema preprečevanja in odkrivanja pranja denarja in
financiranja terorizma na letni ravni zbira statistične podatke o:
-       
številu, velikosti in pomembnosti posameznih skupin zavezancev,
-       
številu sporočenih sumljivih transakcij, ki so mu bile poslane v skladu
s tem zakonom,
-       
številu obvestil o sumljivih transakcijah, ki jih je urad posredoval
pristojnim organom,
-       
številu in deležu sumljivih transakcij, na podlagi katerih so bili
uvedeni ukrepi iz pristojnosti policije, tožilstva ali sodišča,
-       
številu prejetih, zavrnjenih in odgovorjenih zaprosil tujih finančnih
obveščevalnih enot, razčlenjenih po državah,
-       
številu podanih zaprosil tujim finančnim obveščevalnim enotam,
razčlenjenim po državah,
-       
številu zaposlenih v uradu in pri organih odkrivanja in pregona, na
sodiščih in v nadzornih organih iz 139. člena tega zakona, ki izvajajo naloge v
zvezi s preprečevanjem in odkrivanjem pranja denarja in financiranja terorizma;
-       
številu izvedenih nadzorov pri zavezancih na kraju samem ali na daljavo,
številu ugotovljenih kršitev ter številu in naravi ukrepa, ki ga je izrekel
nadzorni organ.
134. člen
(zbiranje statističnih podatkov drugih državnih organov)
(1) Sodišča, državna tožilstva in drugi državni organi za
namen priprave nacionalne ocene tveganja in preverjanja učinkovitosti sistema
preprečevanja in odkrivanja pranja denarja in financiranja terorizma na letnem
nivoju zbirajo statistične podatke o:
1.     
številu oseb, zoper katere poteka kriminalistična preiskava za kaznivo
dejanje pranja denarja ali kaznivo dejanje financiranja terorizma,
2.     
številu oseb, zoper katere je vložena kazenska ovadba za kaznivo dejanje
pranja denarja ali kaznivo dejanje financiranja terorizma,
3.     
številu oseb, zoper katere je uvedena preiskava,
4.     
številu oseb, obtoženih za kaznivo dejanje pranja denarja ali kaznivo
dejanje financiranja terorizma,
5.     
številu oseb, obsojenih za kaznivo dejanje pranja denarja ali kaznivo
dejanje financiranja terorizma,
6.     
vrsti predhodnega kaznivega dejanja za kaznivo dejanje pranja denarja
ali kaznivo dejanje financiranja terorizma, če je podatek na voljo,
7.     
vrednosti zavarovanega, zaseženega ali odvzetega nezakonitega premoženja
v eurih.
(2) Sodišča, državna tožilstva in drugi državni organi uradu
enkrat na leto, najkasneje do konca januarja tekočega leta za preteklo leto,
posredujejo podatke iz prejšnjega odstavka.
135. člen
(objava statističnih podatkov)
Urad najmanj enkrat na leto objavi in pošlje Evropski
komisiji statistične podatke v zvezi s pranjem denarja in financiranjem
terorizma iz 133. in 134. člena tega zakona.
8.4 Upravljanje evidenc
136. člen
(upravljanje evidenc)
(1) Zavezanci upravljajo naslednje evidence podatkov:
1.     
evidence podatkov o strankah, poslovnih razmerjih in transakcijah iz 17.
in 18. člena tega zakona;
2.     
evidence sporočenih podatkov uradu iz 68. in 69. člena tega zakona.
(2) Banka Slovenije upravlja evidenco o kontaktnih točkah iz
73. člena tega zakona.
(3) Finančna uprava republike Slovenije upravlja naslednje
evidence podatkov:
1.     
evidenco o prijavljenih in neprijavljenih vnosih in iznosih gotovine v
vrednosti 10.000 eurov ali več pri vstopu v Evropsko unijo ali izstopu iz nje
iz prvega in drugega odstavka 120. člena tega zakona;
2.     
evidenco o vnosih oziroma iznosih ali poskusih vnosov oziroma iznosov
gotovine pri vstopu v Evropsko unijo ali izstopu iz nje v znesku, ki je nižji
od 10.000 eurov, če so podani razlogi za sum pranja denarja ali financiranja
terorizma iz tretjega odstavka 120. člena tega zakona.
(4) Urad upravlja naslednje evidence podatkov:
1.     
evidence podatkov o osebah in transakcijah iz 68. in 69. člena tega
zakona;
2.     
evidenco o prejetih pobudah iz 99. in 100. člena tega zakona;
3.     
evidenco obvestil in informacij iz 101. in 102. člena tega zakona;
4.     
evidenco mednarodnih zaprosil iz 105. in 106. člena tega zakona;
5.     
evidenco o iznesenih osebnih podatkih iz države iz 47.a, 105., 106. in
108. člena tega zakona;
6.     
evidenco o dostopu do podatkov iz 116. člena tega zakona;
7.     
evidenco o dostopu do podatkov iz 117. člena tega zakona;
8.     
evidenco o dostopu do podatkov iz 118. člena tega zakona;
9.     
evidenco o kaznivih dejanjih iz 121. člena tega zakona;
10.  
evidenco o prekrških iz 121. člena tega zakona;
11.  
evidenco o opravljenih nadzorih, ugotovljenih kršitvah in izdanih
odločbah in drugih ukrepih nadzora iz 152. člena tega zakona;
12.  
evidenco o sporočenih dejstvih iz 153. člena tega zakona.
(5) Poslovni subjekti upravljajo evidenco podatkov o svojih
dejanskih lastnikih iz 35., 36. in 37. člena tega zakona.
(6) Za namen izvajanja 87. člena tega zakona lahko urad
brezplačno pridobiva, uporablja in obdeluje podatke, vključno z osebnimi
podatki, iz zbirk podatkov, ki jih v Republiki Sloveniji vodijo za to
pooblaščeni organi in organizacije, in sicer iz zbirk podatkov naslednjih
upravljavcev:
1.     
Ministrstva za notranje zadeve:
- 
podatke iz centralnega registra prebivalstva (osebno ime, EMŠO,
državljanstvo, davčna številka, stalno ali začasno prebivališče, država
bivanja, naslov za vročanje, zakonski stan, oče, mati, zakonec, otrok,
sprememba osebnega imena, odvzem in vrnitev poslovne sposobnosti, datum smrti,
podatke o izdanem dovoljenju za prebivanje tujca),
- 
podatke o gospodinjstvu iz evidence gospodinjstev (osebno ime in EMŠO
oseb v skupnem gospodinjstvu, podatek o nosilcu gospodinjstva in razmerju do
nosilca gospodinjstva);
2.     
Ministrstva za infrastrukturo:
- 
podatke o lastništvu vozila in o vozilu iz evidence registriranih
motornih vozil in priklopnih vozil (datum prve registracije vozila, podatke o
lastniku, podatke o osebi, na katero je vozilo registrirano, pa ni lastnik
vozila, podatke o vozilu);
3.     
Zavoda za pokojninsko in invalidsko zavarovanje Slovenije:
- 
podatke o zavarovancih, vključenih v pokojninsko in invalidsko
zavarovanje (podlaga za zavarovanje, datum prijave in odjave v pokojninsko in
invalidsko zavarovanje ter podatke o zavarovalnem času), in uživalcih pravic
pokojninskega in invalidskega zavarovanja, ki jih izplačuje Zavod za
pokojninsko in invalidsko zavarovanje (o vrsti, višini, datumu izplačila in
datumu upravičenosti do posamezne pravice);
4.     
Zavoda za zdravstveno zavarovanje Slovenije:
- 
podatke o zavarovancih, vključenih v obvezno zdravstveno zavarovanje
(podlaga za zavarovanje, datum prijave in odjave v obvezno zdravstveno
zavarovanje), ter podatke o zavarovancih, vključenih v pokojninsko in
invalidsko zavarovanje;
5.     
Finančna uprava Republike Slovenije:
- 
podatke o dohodkih, ki so navedeni v letni odmeri za dohodnino,
- 
podatke o odmeri davka na dodano vrednost iz mesečnih obračunov davka na
dodano vrednost,
- 
podatke o odmeri davka od dohodkov pravnih oseb iz obračuna davka od
dohodkov pravnih oseb,
- 
podatke iz obračuna akontacije dohodnine in dohodnine od dohodka iz
dejavnosti,
- 
podatke o odmeri davka na promet nepremičnin,
- 
podatke o vodenju postopkov davčnega nadzora,
- 
podatke o vodenju postopkov davčnih preiskav,
- 
podatke o številkah TRR oseb v tujini,
- 
podatke iz davčnega registra (subjekt vpisa v sodni register, fizična
osebe s stalnim prebivališčem ali začasnim prebivališčem v Republiki Sloveniji,
samostojni podjetnik posameznik, druga pravna ali fizična oseba, ki opravlja
dejavnost in je vpisana v drug register oziroma drugo predpisano evidenco na
območju Republike Slovenije, pravna ali fizična oseba, ki nima sedeža ali druge
registrirane oblike v Republiki Sloveniji in opravlja dejavnost na območju
Republike Slovenije, združenje oseb po tujem pravu, ki je brez pravne
osebnosti, neposredni uporabnik državnega ali občinskega proračuna, druge
osebe, vpisane v davčni register);
6.     
Geodetske uprave Republike Slovenije:
- 
podatke o vrednosti nepremičnin (posplošena tržna vrednost po predpisu,
ki ureja množično vrednotenje nepremičnin iz registra nepremičnin),
- 
podatke o vrsti nepremičnine (dejanska raba parcele iz zemljiškega
katastra, dejanska raba stavb in delov stavb iz katastra stavb),
- 
podatke o površini stanovanja;
7.     
Uprave Republike Slovenije za pomorstvo:
- 
podatke o lastništvu vodnih plovil posamezne osebe ter o vodnem plovilu;
8.     
okrajnih sodišč:
- 
podatke o lastništvu nepremičnin ter drugih stvarnih pravicah na
nepremičninah posamezne osebe;
9.     
klirinško depotne družbe:
- 
računalniški izpis podatkov, vpisanih v centralnem registru
nematerializiranih vrednostnih papirjev, ki se nanašajo na posameznega imetnika
nematerializiranih vrednostnih papirjev;
10.  
Slovenskega informacijskega sistema bonitet (SISBON):
- 
podatke o vrsti posla (osebni računi z odobrenim izrednim limitom,
izredni limit, posojila, kreditne kartice, poroštva drugim, druge terjatve),
datumu sklenitve posla, oznaki valute, znesku ob odobritvi, znesku anuitete ali
obroka, vrsti anuitete ali obroka, odplačilni dobi v mesecih, podatke o
moratoriju, podatke o poslovnih dogodkih, ki vplivajo na potek posla (odplačilo
dolga, predčasno odplačilo, sprememba odplačilne dobe, sprememba obroka),
podatke o poslovnih dogodkih, ki niso skladni s pogodbo (odpoved posla zaradi
neplačila dolga, neplačan zapadli dolg, blokiranje, deblokiranje);
11.  
Agencije Republike Slovenije za javnopravne evidence in storitve
(AJPES):
- 
podatke o poslovnih subjektih, njihovih ustanoviteljih in zastopnikih
vključno z vsemi spremembami (datum vpisa in izbrisa, matična številka, davčna
številka, firma ali ime, sedež, osebno ime oziroma firma, sedež in naslov
oziroma naslov stalnega ali začasnega prebivališča, EMŠO ali matična številka,
davčna številka),
- 
podatke o vrednosti lastniških deležev (matična številka zasebnika ali
pravne osebe, datum vpisa in izbrisa v Poslovni register Slovenije,
pravnoorganizacijska oblika, davčna številka zasebnika ali pravne osebe, znesek
osnovnega kapitala, lastniški delež osebe v gospodarski družbi ali zadrugi),
- 
podatek o višini dobička zasebnikov in pravnih oseb,
- 
podatek o številki transakcijskega računa,
- 
podatek o statusu računa (odprt, zaprt),
- 
datum zaprtja računa,
- 
podatek o pooblaščencu imetnika transakcijskega računa (ime in priimek
ali firma ali naziv, davčna številka ali identifikacijska oznaka in država
sedeža ali prebivališča, matična številka),
- 
podatek o dejanskem lastniku transakcijskega računa (ime in priimek,
davčna številka ali identifikacijska oznaka in država prebivališča),
- 
podatek o sefu (številka ali drug identifikacijski znak sefa in trajanje
najema),
- 
podatek o najemniku sefa (ime in priimek ali firma ali naziv, davčna
številka ali identifikacijska oznaka in država sedeža ali prebivališča, matična
številka).
(7) Urad dostopa do pisnih in grafičnih podatkov iz zbirk
podatkov iz prejšnjega odstavka z neposredno računalniško povezavo, če tehnične
možnosti to omogočajo.
(8) Za namen izvajanja drugega odstavka 87. člena tega
zakona se evidence iz tretjega in četrtega odstavka tega člena lahko povezujejo
med seboj in z evidencami iz šestega odstavka tega člena.
(9) Za medsebojno povezovanje evidenc iz tretjega in četrtega
odstavka tega člena se lahko uporablja davčno številko ali EMŠO, matično
številko ter evidenčno oznako, določeno s strani urada.
(10) Za povezovanje evidenc iz tretjega in četrtega odstavka
tega člena z evidencami iz šestega odstavka tega člena se za osebne podatke
uporablja davčna številka ali EMŠO ali matična številka poslovnega subjekta.
137. člen
(vsebina evidenc)
(1) V evidencah o strankah, poslovnih razmerjih in
transakcijah, ki jih upravljajo zavezanci, se za namen izvajanja 16. člena
tega zakona obdelujejo naslednji podatki:
1.     
firma, naslov, sedež, matična številka in davčna številka:
- 
pravne osebe,
- 
samostojnega podjetnika posameznika ali
- 
posameznika, ki samostojno opravlja dejavnost, ki sklene poslovno
razmerje ali opravi transakcijo oziroma za katero se sklepa poslovno razmerje
ali opravi transakcija;
2.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta:
- 
fizične osebe oziroma njenega zakonitega zastopnika, samostojnega podjetnika
posameznika ali posameznika, ki samostojno opravlja dejavnost, ki sklene
poslovno razmerje ali opravi transakcijo, oziroma fizične osebe, za katero se
sklene poslovno razmerje ali opravi transakcija;
- 
zakonitega zastopnika pravne osebe, ki sklene poslovno razmerje ali
opravi transakcijo,
- 
pooblaščenca fizične osebe, samostojnega podjetnika posameznika ali
posameznika, ki samostojno opravlja dejavnost, ki sklene poslovno razmerje ali
opravi transakcijo,
- 
pooblaščene osebe, ki za pravno osebo ali drugo osebo civilnega prava iz
5. točke 3. člena tega zakona sklene poslovno razmerje ali opravi
transakcijo;
3.     
osebno ime, naslov stalnega in začasnega prebivališča ter datum in kraj
rojstva fizične osebe, ki vstopi v igralnico oziroma igralni salon, kateri je
izplačan dobitek ali ki vplača stavo iz 3. točke prvega odstavka 17. člena
tega zakona, ali fizične osebe, ki pristopi k sefu;
4.     
namen in predvidena narava poslovnega razmerja, vključno z informacijo o
dejavnosti stranke;
5.     
datum sklenitve poslovnega razmerja oziroma datum in čas vstopa v
igralnico oziroma igralni salon ali pristopa k sefu;
6.     
datum in čas izvedbe transakcije;
7.     
znesek transakcije in valuta, v kateri se opravi transakcija;
8.     
namen transakcije ter osebno ime, naslov stalnega in začasnega
prebivališča oziroma firma in sedež osebe, ki ji je transakcija namenjena, in
država, v katero je izvršena transakcija;
9.     
način izvedbe transakcije;
10.  
podatki o izvoru premoženja in sredstev stranke, njenega zakonitega
zastopnika, pooblaščenca in dejanskega lastnika ter podatki o izvoru premoženja
in sredstev, ki so ali bodo predmet poslovnega razmerja ali transakcije;
11.  
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta oziroma firma, naslov, sedež ter
matična številka osebe, v zvezi s katero obstajajo razlogi za sum pranja
denarja ali financiranja terorizma;
12.  
podatki o transakciji, sredstvih in premoženju, v zvezi s katerimi
obstajajo razlogi za sum pranja denarja ali financiranja terorizma (znesek,
valuta, vrsta sredstev in premoženja, vrednost sredstev in premoženja, datum
ali obdobje opravljanja transakcij);
13.  
razlogi za sum pranja denarja ali financiranja terorizma;
14.  
za dejanske lastnike iz 35., 36. in 37. člena tega zakona:
a)   
osebno ime, naslov stalnega in začasnega prebivališča, datum rojstva,
državljanstvo ter višina lastniškega deleža ali drug način nadzora;
b)   
v primeru iz točke b) prvega odstavka 37. člena tega zakona podatek o
kategoriji oseb, v interesu katerih je ustanovitev in delovanje tujega sklada,
tuje ustanove ali podobnega pravnega subjekta tujega prava;
15.  
naziv druge osebe civilnega prava iz 5. točke 3. člena tega zakona
ter osebno ime, naslov stalnega in začasnega prebivališča, datum in kraj
rojstva ter davčna številka ali EMŠO člana.
(2) V evidencah o sporočenih podatkih uradu, ki jih
upravljajo zavezanci, se za namen izvajanja 68. in 69. člena tega zakona
obdelujejo podatki iz prejšnjega odstavka.
(3) V evidencah o kontaktnih točkah, ki jih upravlja Banka
Slovenije, se za namen izvajanja 73. člena tega zakona obdelujejo
naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta fizične osebe, ki je imenovana kot
osrednja kontaktna točka;
2.     
firma, naslov, sedež, matična številka ter davčna številka pravne osebe,
ki je imenovana kot osrednja kontaktna točka.
(4) V evidencah o prijavljenih in neprijavljenih vnosih in
iznosih gotovine v vrednosti 10.000 eurov ali več pri vstopu v Evropsko unijo
ali izstopu iz nje, ki jih upravlja Finančna uprava Republike Slovenije, se za
namen izvajanja prvega in drugega odstavka 120. člena tega zakona obdelujejo
naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta fizične osebe, ki vnaša ali iznaša
gotovino prek meje Evropske unije;
2.     
firma, naslov, sedež, matična številka ter davčna številka pravne osebe
oziroma osebno ime, naslov stalnega in začasnega prebivališča, datum in kraj
rojstva, davčna številka ali EMŠO in državljanstvo fizične osebe, za katero se
opravlja vnos ali iznos gotovine prek meje Evropske unije;
3.     
firma, naslov, sedež, matična številka ter davčna številka pravne osebe
oziroma osebno ime, naslov stalnega in začasnega prebivališča, datum in kraj
rojstva, davčna številka ali EMŠO in državljanstvo fizične osebe, ki je
nameravani prejemnik gotovine;
4.     
znesek, valuta in vrsta gotovine, ki se vnaša ali iznaša prek meje
Evropske unije;
5.     
izvor in namen uporabe gotovine, ki se vnaša ali iznaša prek meje
Evropske unije;
6.     
kraj, datum in čas prehoda meje Evropske unije;
7.     
podatek o tem, ali je bil vnos ali iznos gotovine prijavljen Finančni
upravi Republike Slovenije.
(5) V evidencah, ki jih upravlja Finančna uprava Republike
Slovenije o vnosih oziroma iznosih ali poskusih vnosov oziroma iznosov gotovine
pri vstopu v Evropsko unijo ali izstopu iz nje v znesku, ki je nižji od 10.000
eurov, če obstajajo razlogi za sum pranja denarja ali financiranja terorizma,
se za namen izvajanja tretjega odstavka 120. člena tega zakona obdelujejo
naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta fizične osebe, ki vnaša oziroma iznaša
ali poskuša vnesti oziroma iznesti gotovino prek meje Evropske unije;
2.     
firma, naslov, sedež, matična številka ter davčna številka pravne osebe
oziroma osebno ime, naslov stalnega in začasnega prebivališča, datum in kraj
rojstva, davčna številka ali EMŠO ter državljanstvo fizične osebe, za katero se
opravlja vnos ali iznos gotovine prek meje Evropske unije;
3.     
firma, naslov, sedež, matična številka ter davčna številka pravne osebe
oziroma osebno ime, naslov stalnega in začasnega prebivališča, datum in kraj
rojstva, davčna številka ali EMŠO ter državljanstvo fizične osebe, ki je
nameravani prejemnik gotovine;
4.     
znesek, valuta in vrsta gotovine, ki se vnaša ali iznaša prek meje
Evropske unije;
5.     
izvor in namen uporabe gotovine, ki se vnaša ali iznaša prek meje
Evropske unije;
6.     
kraj, datum in čas prehoda ali poskusa prehoda prek meje Evropske unije;
7.     
razlogi za sum pranja denarja ali financiranja terorizma.
(6) V evidencah o podatkih o osebah in transakcijah, prejetih
na podlagi 68. in 69. člena tega zakona, ki jih upravlja urad, se za namen
izvajanja 87. člena tega zakona obdelujejo podatki iz prvega odstavka tega
člena.
(7) V evidencah o prejetih pobudah iz 99. in 100. člena
tega zakona, ki jih upravlja urad, se za namen izvajanja 87. in 113. člena
tega zakona obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO ter številka, vrsta in naziv izdajatelja
uradnega osebnega dokumenta oziroma firma, naslov, sedež, matična številka in
davčna številka osebe, v zvezi s katero obstajajo razlogi za sum pranja denarja
ali financiranja terorizma;
2.     
podatki o transakciji, v zvezi s katero obstajajo razlogi za sum pranja
denarja ali financiranja terorizma (znesek, valuta, datum ali obdobje
opravljanja transakcij);
3.     
razlogi za sum pranja denarja ali financiranja terorizma ali razlogi za
uvedbo postopka odvzema premoženja nezakonitega izvora.
(8) V evidencah o obvestilih in informacijah iz 101. in
102. člena tega zakona, ki jih upravlja urad, se za namen izvajanja 87. in
113. člena tega zakona obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO ter številka, vrsta in naziv izdajatelja
uradnega osebnega dokumenta oziroma firma, naslov, sedež, matična številka in
davčna številka osebe, v zvezi s katero je urad poslal obvestilo ali
informacijo;
2.     
podatki o transakciji, v zvezi s katero obstajajo razlogi za sum pranja
denarja (znesek, valuta, datum ali obdobje opravljanja transakcij);
3.     
podatki o predhodnem kaznivem dejanju;
4.     
podatki o organu, ki mu je bilo poslano obvestilo ali informacija.
(9) V evidencah mednarodnih zaprosil iz 105. in
106. člena tega zakona, ki jih upravlja urad, se za namen izvajanja 87. in
113. člena tega zakona obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO ter številka, vrsta in naziv izdajatelja
uradnega osebnega dokumenta oziroma firma, naslov, sedež, matična številka in
davčna številka osebe, na katere se zaprosilo nanaša;
2.     
ime države in naziv zaprošenega organa oziroma organa, ki je izdal
zaprosilo.
(10) V evidencah o iznesenih osebnih podatkih iz države iz
47.a, 105., 106. in 108. člena tega zakona, ki jih upravlja urad, se za namen
izvajanja 87. in 113. člena tega zakona obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, številka, vrsta in naziv izdajatelja
uradnega osebnega dokumenta ter firma, naslov, sedež, matična številka in
davčna številka osebe, katere podatki se iznašajo iz države;
2.     
ime države in naziv organa, h kateremu se podatki iznašajo.
(11) V evidencah o kaznivih dejanjih iz 121. člena tega
zakona, ki jih upravlja urad, se za namen centralizacije in analize vseh
podatkov v zvezi s pranjem denarja in financiranjem terorizma obdelujejo
naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO oziroma firma, naslov, sedež, matična
številka in davčna številka ovadene osebe oziroma obdolžene osebe, ali osebe, v
zvezi s katero je bilo odrejeno začasno zavarovanje zahtevka za odvzem
premoženjske koristi;
2.     
kraj, čas in način storitve dejanja, ki ima znake kaznivega dejanja;
3.     
faza postopka, v kateri je zadeva ter zakonska označba kaznivega dejanja
pranja denarja, predhodnega kaznivega dejanja in kaznivega dejanja financiranja
terorizma;
4.     
znesek odvzetega denarja ali vrednost premoženja nezakonitega izvora in
datum odvzema.
(12) V evidencah o prekrških iz 121. člena tega zakona,
ki jih upravlja urad, se za namene, ki jih opredeljuje zakon, ki ureja
prekrške, ter za namen centralizacije in analize vseh podatkov v zvezi s
pranjem denarja in financiranjem terorizma obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO oziroma firma, naslov, sedež, matična
številka in davčna številka osebe, zoper katero teče postopek o prekršku po tem
zakonu pred prekrškovnim organom ali pred sodiščem;
2.     
kraj, čas in način storitve dejanja, ki ima znake prekrška;
3.     
faza postopka, v kateri je zadeva, in zakonska označba prekrška;
4.     
znesek odvzetega denarja ali vrednost premoženja nezakonitega izvora in
datum odvzema.
(13) V evidencah, ki jih upravlja urad, o opravljenih
nadzorih, ugotovljenih kršitvah, izdanih odločbah in drugih ukrepih, ki jih v
zvezi z zaznanimi kršitvami sprejmejo nadzorni organi iz 139. člena tega
zakona, se za namen izvajanja 152. člena tega zakona obdelujejo:
1.     
podatki o zavezancu fizični osebi (osebno ime, EMŠO, če je fizična oseba
tujec, pa datum in kraj rojstva ter naslov stalnega in začasnega prebivališča);
2.     
podatki o zavezancu pravni osebi (ime, sedež in matična številka);
3.     
kraj in čas opravljanja nadzora;
4.     
predmet nadzora;
5.     
ugotovitve;
6.     
podatki o odrejenih ukrepih nadzora;
7.     
podatki o kršitelju fizični osebi (osebno ime, EMŠO, če je fizična oseba
tujec, datum in kraj rojstva, državljanstvo in naslov stalnega in začasnega
prebivališča fizične osebe, za odgovorno osebo pravne osebe pa tudi zaposlitev
ter dela in naloge, ki jih opravlja);
8.     
podatki o kršitelju pravni osebi (ime, sedež in matična številka);
9.     
opravilna številka in datum izdaje odločbe o prekršku;
10.  
datum pravnomočnosti odločbe o prekršku;
11.  
zakonska označba prekrška;
12.  
opis kršitve.
(14) V evidencah o sporočenih dejstvih iz 153. člena
tega zakona, ki jih upravlja urad, se za namen izvajanja 87. in 113. člena
tega zakona obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta oziroma firma, naslov, sedež, matična
številka ter davčna številka osebe, v zvezi s katero obstajajo dejstva, ki so
ali bi bila lahko povezana s pranjem denarja ali financiranjem terorizma;
2.     
podatki o transakciji, v zvezi s katero obstajajo dejstva, ki so ali bi
bila lahko povezana s pranjem denarja ali financiranjem terorizma (znesek,
valuta, datum ali obdobje opravljanja transakcij);
3.     
opis dejstev, ki so ali bi bila lahko povezana s pranjem denarja ali
financiranjem terorizma.
(15) V evidencah o predložitvi podatkov iz 116., 117. in
118. člena tega zakona, ki jih upravlja urad, se za namene izvajanja 87.
in 113. člena tega zakona obdelujejo naslednji podatki:
1.     
osebno ime, naslov stalnega in začasnega prebivališča, datum in kraj
rojstva, davčna številka ali EMŠO, državljanstvo ter številka, vrsta in naziv
izdajatelja uradnega osebnega dokumenta oziroma firma, naslov, sedež, matična
številka ter davčna številka osebe, v zvezi s katero so sodišče, državno tožilstvo,
policija, Finančna uprava Republike Slovenije ali organ, pristojen za uvedbo
ali izvajanje omejevalnih ukrepov, dostopali do podatkov urada;
2.     
podatki o transakciji, v zvezi s katero so sodišče, državno tožilstvo,
policija, Finančna uprava Republike Slovenije ali organ, pristojen za uvedbo
ali izvajanje omejevalnih ukrepov, dostopali do podatkov urada (znesek, valuta,
datum ali obdobje opravljanja transakcij);
3.     
opis okoliščin in razlogov za predložitev podatkov urada ter namena
uporabe zahtevanih podatkov.
(16) V evidencah o dejanskih lastnikih, ki jih upravljajo
poslovni subjekti, se za namene izvajanja 35., 36. in 37. člena tega
zakona obdelujejo naslednji podatki:
1.     
osebno ime, naslov stalnega in začasnega prebivališča, datum rojstva,
državljanstvo ter višina lastniškega deleža ali drug način nadzora;
2.     
v primeru iz točke b) prvega odstavka 37. člena tega zakona podatek
o kategoriji oseb, v interesu katerih je ustanovitev in delovanje tujega
sklada, tuje ustanove ali podobnega pravnega subjekta tujega prava.
(17) Ne glede na prejšnje odstavke evidence iz
136. člena tega zakona ne obsegajo podatka o matični številki ali davčni
številki, kadar gre za nerezidenta in če matična številka ali davčna številka
nerezidentu ni bila dodeljena.
138. člen
(evidenca o dostopu nadzornih organov do podatkov,
informacij in dokumentacije)
(1) Zavezanec mora voditi ločeno evidenco o dostopu nadzornih
organov iz 139. člena tega zakona do podatkov, informacij in dokumentacije
iz prvega odstavka 122. člena tega zakona.
(2) Evidenca iz prejšnjega odstavka obsega naslednje podatke:
1.     
naziv nadzornega organa;
2.     
osebno ime pooblaščene uradne osebe nadzornega organa, ki je v opravila
pogled;
3.     
datum in ura vpogleda v podatke;
4.     
podatek, informacija in dokumentacija, do katere je dostopal nadzorni
organ.
(3) O vsakem dostopu nadzornih organov iz 139. člena
tega zakona do podatkov iz prvega odstavka tega člena mora zavezanec najpozneje
v treh delovnih dneh od vpogleda v te podatke pisno obvestiti urad.
IX. POGLAVJE
NADZOR
9.1 Nadzorni organi
139. člen
(nadzorni organi in njihovo ukrepanje)
(1) Nadzor nad izvajanjem določb tega zakona in predpisov,
izdanih na njegovi podlagi, opravljajo v okviru svojih pristojnosti:
a)    
urad,
b)    
Banka Slovenije,
c)    
Agencija za trg vrednostnih papirjev,
d)    
Agencija za zavarovalni nadzor,
e)    
Finančna uprava Republike Slovenije,
f)     
Tržni inšpektorat Republike Slovenije,
g)    
Agencija za javni nadzor nad revidiranjem in Slovenski inštitut za
revizijo,
h)    
Odvetniška zbornica Slovenije in
i)      
Notarska zbornica Slovenije.
(2) Če nadzorni organ iz prejšnjega odstavka pri opravljanju
nadzornih nalog ugotovi kršitve iz 163., 164., 165., 166., 167., 168., 169. in
170. člena tega zakona, ima pravico in dolžnost:
1.     
odrediti ukrepe za odpravo nepravilnosti in pomanjkljivosti v roku, ki
ga sam določi;
2.     
izvesti postopke v skladu z zakonom, ki ureja prekrške;
3.     
predlagati pristojnemu organu sprejetje ustreznih ukrepov;
4.     
odrediti druge ukrepe in dejanja, za katere je pooblaščen z zakonom ali
drugim predpisom.
(3) Postopek o prekršku vodi in o njem odloča pooblaščena
uradna oseba nadzornega organa iz prvega odstavka tega člena, ki izpolnjuje
pogoje po zakonu, ki ureja prekrške, in po predpisih, ki so sprejeti na njegovi
podlagi.
(4) Urad sporoči Evropski komisiji seznam pristojnih
nadzornih organov iz tega člena skupaj z njihovimi kontaktnimi podatki.
(5) Urad kot pristojni nadzorni organ lahko odredi prepoved
opravljanja dejavnosti iz 4. člena tega zakona v trajanju do treh let zavezancu
iz 17., 20.k), 20.l) in 20.r) točke prvega odstavka 4. člena tega zakona ter
zavezancu iz drugega odstavka 4. člena tega zakona, če je bil zavezanec ali
član poslovodstva zavezanca ali dejanski lastnik zavezanca pravnomočno obsojen
zaradi storitve teh kaznivih dejanj: terorizem, potovanje v tujino z namenom
terorizma, financiranje terorizma, ščuvanje in javno poveličevanje
terorističnih dejanj, novačenje in usposabljanje za terorizem in pranje
denarja, če utemeljeno sklepa, da pri zavezancu obstaja povečano tveganje za
pranje denarja ali financiranje terorizma. Prepoved opravljanja dejavnosti zavezancu
iz drugega odstavka 4. člena tega zakona urad odredi ob upoštevanju posebnosti
in izjem iz 83. in 84. člena tega zakona. Podatke o pravnomočnih obsodbah uradu
sodišča posredujejo na podlagi 121. člena tega zakona. Pri določanju trajanja
prepovedi opravljanja dejavnosti urad upošteva odnos zavezanca do storitve
kaznivega dejanja ter odnos do posledice kaznivega dejanja vključno s
pridobljeno koristjo.
(6) Čas, ki ga zavezanec, ki je samostojni podjetnik
posameznik, ali posameznik, ki samostojno opravlja dejavnost, prestaja v zaporu
ali zdravstvenem zavodu za zdravljenje in varstvo, se ne všteva v čas trajanja
tega ukrepa.
(7) Urad kot pristojni nadzorni organ o odločbi o prepovedi
opravljanja dejavnosti obvesti v primeru zavezanca iz 17. točke prvega odstavka
4. člena tega zakona Agencijo za javni nadzor nad revidiranjem, v primeru
zavezanca iz 20.r) točke prvega odstavka 4. člena tega zakona Tržni inšpektorat
Republike Slovenije, v primeru zavezanca, ki je odvetnik ali odvetniška družba,
Odvetniško zbornico Slovenije, ter v primeru zavezanca, ki je notar, Notarsko
zbornico Slovenije.
140. člen
(nadzor in ocena tveganja)
(1) Pri nadzoru nad zavezanci iz 4. člena tega zakona se
uporabi pristop, ki temelji na tveganjih pranja denarja in financiranja terorizma.
(2) Nadzorni organi iz prejšnjega člena pri načrtovanju
pogostosti, obsega in intenzivnosti ter izvajanju nadzora upoštevajo:
-       
podatke o ugotovljenih tveganjih za pranje denarja in financiranje
terorizma iz nacionalne ocene tveganja,
-       
podatke o specifičnih nacionalnih in mednarodnih tveganjih, povezanih s
strankami, produkti in storitvami,
-       
podatke o tveganju posameznih zavezancev in druge razpoložljive podatke
in
-       
pomembne dogodke ali spremembe v zvezi z upravljanjem in vodenjem
zavezanca ter spremembo dejavnosti.
(3) Nadzorni organi podatke iz prejšnjega odstavka posodobijo
najmanj vsaki dve leti in ustrezno prilagodijo načrtovanje pogostosti, obsega
in intenzivnosti nadzora ter izvajanje nadzora.
(4) Banka Slovenije, Agencija za trg vrednostnih papirjev in
Agencija za zavarovalni nadzor pri načrtovanju in izvajanju inšpekcijskega
nadzora upoštevajo tudi smernice evropskih nadzornih organov.
(5) Urad ostalim nadzornim organom iz prejšnjega člena
predlaga izvedbo nadzora pri določenem zavezancu ali vrsti zavezancev glede na
informacije in podatke, s katerimi razpolaga urad, ter glede na opravljene
strateške in operativne analize.
141. člen
(splošne pristojnosti urada)
(1) Urad opravlja nadzor nad izvajanjem določb tega zakona
pri zavezancih iz 4. člena tega zakona.
(2) Urad opravlja nadzor nad izvajanjem določb tega zakona z
zbiranjem in preverjanjem podatkov, informacij in dokumentacije, ki jih pridobi
na podlagi tega zakona.
(3) Zavezanci uradu pisno posredujejo podatke, informacije in
dokumentacijo v zvezi z opravljanjem svojih nalog po tem zakonu ter druge
podatke, ki jih urad potrebuje pri izvajanju nadzora, in sicer brez odlašanja,
najpozneje pa v osmih dneh od prejema zahteve.
(4) Urad lahko od državnih organov in nosilcev javnih
pooblastil zahteva vse podatke, informacije in dokumentacijo, ki jo potrebuje
pri izvajanju nadzora po tem zakonu in pri vodenju postopka o prekršku.
9.2 Inšpekcijski nadzor urada
142. člen
(pristojnosti urada v inšpekcijskem nadzoru)
(1) Poleg nadzora, ki ga izvajajo nadzorni organi v skladu s
140. in 141. členom tega zakona, inšpekcijsko nadzorstvo nad izvajanjem
tega zakona in drugih predpisov s področja odkrivanja in preprečevanja pranja
denarja in financiranja terorizma izvaja urad na kraju samem in zunaj njega.
(2) Urad v okviru poročila iz 119. člena tega zakona
Vladi poroča tudi o svojem delu s področja inšpekcijskega nadzorstva.
143. člen
(inšpektor za preprečevanje pranja denarja)
Naloge inšpekcijskega nadzora urada opravljajo uradne osebe.
Uradne osebe po tem zakonu so inšpektorji za preprečevanje pranja denarja.
144. člen
(uporaba zakona)
Inšpektor za preprečevanje pranja denarja samostojno opravlja
naloge nadzora po tem zakonu, vodi postopke ter izdaja odločbe in sklepe v
upravnem in prekrškovnem postopku.
145. člen
(službena izkaznica)
(1) Inšpektor pooblastilo za opravljanje inšpekcijskih nalog
izkazuje s službeno izkaznico, ki jo izda minister, pristojen za finance.
(2) Obliko izkaznice in postopek za njeno izdajo predpiše
minister, pristojen za finance, če poseben zakon ne določa drugače.
146. člen
(pooblastila inšpektorja)
(1) Poleg pooblastil, ki jih določa zakon, ki ureja
inšpekcijski nadzor, ima inšpektor za preprečevanje pranja denarja pri
opravljanju nalog inšpekcijskega nadzora pri fizični ali pravni osebi pravico:
-       
vstopiti in pregledati prostore, zemljišča in prevozna sredstva (v
nadaljnjem besedilu: prostori) na sedežu zavezancev in na drugem kraju,
-       
pregledovati notranje akte, poslovne knjige, pogodbe, listine, poslovno
korespondenco, evidence in druge podatke ter dokumentacijo, ki se nanašajo na
poslovanje zavezanca in izvajanje ukrepov za odkrivanje in preprečevanje pranja
denarja in financiranje terorizma, ne glede na nosilec, na katerem so zapisani
ali shranjeni (v nadaljnjem besedilu: poslovne knjige in druga dokumentacija),
-       
odvzeti ali pridobiti kopije, forenzične kopije ali izvlečke iz
poslovnih knjig in druge dokumentacije v kakršni koli obliki z uporabo
fotokopirnih sredstev ter računalniške opreme zavezanca ali urada; če zaradi
tehničnih razlogov ni mogoče narediti kopij z uporabo fotokopirnih sredstev in
računalniške opreme zavezanca ali urada, lahko inšpektor odnese poslovne knjige
in drugo dokumentacijo za čas, potreben, da se naredijo kopije; o tem naredi
uradni zaznamek,
-       
zapečatiti vse poslovne prostore ter poslovne knjige in drugo
dokumentacijo za čas trajanja nadzora in v obsegu, potrebnem za njegovo
izvedbo,
-       
zaseči predmete ter poslovne knjige in drugo dokumentacijo za največ 20
delovnih dni,
-       
zahtevati od katerega koli predstavnika ali predstavnice (v nadaljnjem
besedilu: predstavnik) ali osebe, zaposlene pri zavezancu, ustno ali pisno
pojasnilo dejstev ali dokumentov, ki se nanašajo na predmet ali namen nadzora,
ter o tem sestaviti zapisnik; če inšpektor zahteva pisno pojasnilo, določi rok,
v katerem mora biti posredovano,
-       
pregledati listine, s katerimi se lahko ugotovi istovetnost oseb,
-       
opraviti druga dejanja, ki so v skladu z namenom nadzora.
(2) Zavezanec mora inšpektorju omogočiti dostop do prostorov
ter do poslovnih knjig in druge dokumentacije ter ne sme kakorkoli ovirati
opravljanja inšpekcijskega nadzora, razen če gre za uveljavljanje odvetniške
zaupnosti. Na zahtevo inšpektorja mora zavezanec zagotoviti pogoje za delo v
prostorih zavezanca.
(3) Pri izvajanju pooblastil inšpektorja za preprečevanje
pranja denarja iz prvega odstavka tega člena mora biti spoštovano načelo
sorazmernosti. Inšpektor pri izvrševanju svojih pooblastil in izrekanju ukrepov
v razmerju do zavezanca ne sme preseči tistega, kar je nujno potrebno za
izpolnitev ciljev tega zakona. Pri izbiri več možnih pooblastil in ukrepov
inšpektor izbere tiste, ki so za zavezanca ugodnejši, če se s tem doseže namen
zakona. V dvomu odloči v korist zavezanca.
(4) Inšpektor za preprečevanje pranja denarja predhodno
obvesti Odvetniško zbornico Slovenije o okvirnem terminu in lokaciji
nameravanega opravljanja inšpekcijskega nadzora z namenom zagotovitve
navzočnosti njihovega predstavnika pri inšpekcijskem nadzoru.
(5) Odvetnik, pri katerem se opravlja inšpekcijski nadzor, in
odvetniška družba, pri kateri se opravlja inšpekcijski nadzor, imata pravico
zahtevati, da se inšpekcijski nadzor opravi v navzočnosti predstavnika
Odvetniške zbornice Slovenije. Do njegovega prihoda se vsa dejanja v
inšpekcijskem nadzoru prekinejo, vendar ne več kot za dve uri od trenutka, ko
odvetnik ali odvetniška družba zahtevata njegovo navzočnost. Po preteku tega
roka se nadzor nadaljuje brez njegove navzočnosti.
(6) Pri opravljanju nalog inšpekcijskega nadzora pri
odvetniku ali odvetniški družbi ima inšpektor za preprečevanje pranja denarja
pravico izvajati pooblastila iz prvega odstavka tega člena, razen v kolikor bi
z izvajanjem pooblastil posegel v odvetniško zaupnost.
(7) Odvetnik, odvetniška družba oziroma predstavnik
Odvetniške zbornice Slovenije, če je navzoč, imajo v inšpekcijskem postopku
pravico ugovarjati vpogledu v podatke in listine oziroma njihovemu zasegu, da
zavarujejo odvetniško zaupnost. V primeru ugovora se postopek nadaljuje s
smiselno uporabo določb zakona, ki ureja kazenski postopek.
147. člen
(oviranje nadzora)
Če zavezanec ne dovoli vstopa v prostore ali ga ovira ali ne
dovoli dostopa do poslovnih knjig ali druge dokumentacije ali ga ovira ali kako
drugače ovira opravljanje inšpekcijskega nadzora ali če se to utemeljeno
pričakuje, lahko inšpektor vstopi v prostore ali dostopa do poslovnih knjig ali
druge dokumentacije proti volji zavezanca ob pomoči policije, razen če je
zavezanec odvetnik ali odvetniška družba. Stroške vstopa ali dostopa in
morebitno škodo krije zavezanec.
148. člen
(zapisnik)
(1) O opravljenem inšpekcijskem nadzoru inšpektor sestavi
zapisnik, ki mora vsebovati zlasti podatke o:
-       
začetku in zaključku oziroma trajanju inšpekcijskega pregleda,
-       
zavezancu,
-       
ugotovljenem dejanskem stanju,
-       
izjavah oseb, navzočih pri inšpekcijskem pregledu,
-       
zasegu dokumentacije,
-       
pooblaščeni uradni osebi, ki opravlja pregled, ter o drugih osebah,
prisotnih pri pregledu.
(2) Za potrebe vodenja postopka o prekrških zapisnik iz
prejšnjega odstavka vsebuje tudi podatke v skladu z zakonom, ki ureja prekrške,
zlasti pa:
-       
podatke o kršitelju: osebno ime, enotna matična številko občana oziroma
datum in kraj rojstva, državljanstvo, prebivališče oziroma ime, sedež in
matična številka pravne osebe, zaposlitev odgovorne osebe,
-       
kraj in čas storitve prekrška,
-       
pravno opredelitev prekrška.
149. člen
(odločba)
(1) Po opravljenem inšpekcijskem nadzoru ima inšpektor
pristojnost z odločbo zavezancu odrediti, da z dejanjem, opustitvijo dejanja
oziroma z aktom v roku, ki ga določi inšpektor, zagotovi izvajanje zakonov in
drugih predpisov iz svoje pristojnosti.
(2) Zoper odločbo iz prejšnjega odstavka je dovoljena
pritožba v 15 dneh od njene vročitve. Pritožba ne zadrži izvršitve odločbe.
(3) Zavezanec mora inšpektorju poročati o izvršitvi odločbe v
osmih dneh po poteku posameznega roka za njeno izvršitev.
150. člen
(pritožbeni organ)
O pritožbi zoper odločbo iz prvega odstavka prejšnjega člena
odloča ministrstvo, pristojno za finance.
9.3 Pristojnosti drugih nadzornih organov
151. člen
(drugi nadzorni organi)
(1) Banka Slovenije v skladu s pooblastili, določenimi po tem
in drugih zakonih, opravlja nadzor nad izvajanjem določb tega zakona pri
zavezancih iz 1., 2., 3., 15., 16. in 20.d) točke prvega odstavka 4. člena
tega zakona in drugih osebah.
(2) Agencija za trg vrednostnih papirjev v skladu s
pooblastili, določenimi po tem in drugih zakonih, opravlja nadzor nad
izvajanjem določb tega zakona pri zavezancih iz 1., 2., 3., 5., 6., 7., 8., 9.,
10., 11., 12. in 13. točke prvega odstavka 4. člena tega zakona in drugih
osebah. Pri zavezancih iz 1., 2. in 3. točke prvega odstavka 4. člena
tega zakona opravlja nadzor samo v delu, ki se nanaša na storitve in dejavnost
investicijskega bančništva zavezanca in za katerega se uporabljajo določbe
zakona, ki ureja trg finančnih instrumentov. Nadzor lahko opravlja samostojno
ali v sodelovanju z Banko Slovenije.
(3) Agencija za zavarovalni nadzor v skladu s pooblastili,
določenimi po tem in drugih zakonih, opravlja nadzor nad izvajanjem določb tega
zakona pri zavezancih iz 11., 12., 13., 14., 20.i) in 20.j) točke prvega
odstavka 4. člena tega zakona in drugih osebah.
(4) Finančna uprava Republike Slovenije v skladu s
pooblastili, določenimi po tem in drugih zakonih, opravlja nadzor nad
izvajanjem določb tega zakona pri zavezancih iz 18. točke prvega odstavka
4. člena tega zakona in drugih osebah.
(5) Finančna uprava Republike Slovenije v skladu s svojimi
pooblastili opravlja nadzor nad izvajanjem prepovedi sprejemanja plačil za
blago in opravljene storitve v gotovini, ki presega vrednost 5.000 eurov, pri
pravnih in fizičnih osebah iz 67. člena tega zakona.
(6) Tržni inšpektorat Republike Slovenije v skladu s
pooblastili, določenimi po tem in drugih zakonih, opravlja nadzor nad
izvajanjem določb tega zakona pri zavezancih iz 19., 20.a), 20.b), 20.h), 20.n)
in 20.r) točke prvega odstavka 4. člena tega zakona in drugih osebah.
(7) Agencija za javni nadzor nad revidiranjem in Slovenski
inštitut za revizijo v skladu s pooblastili, določenimi po tem in drugih
zakonih, opravljata nadzor nad izvajanjem določb tega zakona pri zavezancih iz
17. točke prvega odstavka 4. člena tega zakona in drugih osebah.
(8) Odvetniška zbornica v skladu s pooblastili, določenimi po
tem in drugih zakonih, opravlja nadzor nad izvajanjem določb tega zakona pri
odvetnikih in odvetniških družbah ter drugih osebah.
(9) Notarska zbornica v skladu s pooblastili, določenimi po
tem in drugih zakonih, opravlja nadzor nad izvajanjem določb tega zakona pri
notarjih in drugih osebah.
(10) Nadzorni organi iz tega člena morajo drugemu nadzornemu
organu na njegovo zahtevo predložiti vse potrebne informacije, ki jih potrebuje
za opravljanje nadzornih nalog.
151.a člen
(dostop do podatkov iz Registra transakcijskih računov)
Nadzorni organi iz 139. člena tega zakona za potrebe
izvajanja pooblastil in nalog v zvezi s preprečevanjem in odkrivanjem pranja
denarja in financiranja terorizma brezplačno pridobivajo, uporabljajo in
obdelujejo podatke, vključno z osebnimi podatki, iz Registra transakcijskih
računov, ki ga vodi Agencija Republike Slovenije za javnopravne evidence in
storitve.
9.4 Sporočanje podatkov v zvezi z nadzorom
152. člen
(sporočanje kršitev in ukrepov)
(1) Nadzorni organi iz 139. člena tega zakona brez
odlašanja pisno obvestijo urad o opravljenih nadzorih, ugotovljenih kršitvah,
izdanih odločbah in drugih ukrepih nadzora ter drugih pomembnih ugotovitvah.
(2) Obvestilo iz prejšnjega odstavka mora vsebovati podatke
iz trinajstega odstavka 137. člena tega zakona.
(3) Nadzorni organ, ki je zaznal kršitev, o svojih
ugotovitvah oziroma nepravilnostih obvešča še druge nadzorne organe, če so
pomembne za njihovo delo.
(4) Zaradi centralizacije in analize vseh podatkov v zvezi s
pranjem denarja in financiranjem terorizma morajo nadzorni organi poslati uradu
tudi izvod odločbe, izdane v postopku o prekršku, ter odločbe ali odredbe, s
katero so odrejeni drugi ukrepi.
153. člen
(sporočanje dejstev)
(1) Nadzorni organi iz 139. člena tega zakona, ki pri
izvajanju nadzora po tem zakonu ali pri izvajanju dejavnosti ali poslov, ki jih
opravljajo v skladu s pristojnostmi, določenimi v drugih zakonih, ugotovijo ali
odkrijejo dejstva, ki so ali bi bila lahko povezana s pranjem denarja ali
financiranjem terorizma, o tem brez odlašanja pisno obvestijo urad.
(2) Na podlagi sporočenih dejstev iz prejšnjega odstavka
lahko urad, če tako presodi, začne z zbiranjem in analiziranjem podatkov,
informacij in dokumentacije, in sicer v skladu s svojimi pooblastili,
določenimi v tem zakonu.
9.5 Izdajanje priporočil in smernic
154. člen
(izdajanje priporočil in smernic)
Da bi zagotovili enotno izvajanje določb tega zakona in na
njegovi podlagi sprejetih predpisov pri zavezancih, nadzorni organi iz
139. člena tega zakona samostojno ali v sodelovanju z drugimi nadzornimi
organi izdajo priporočila ali smernice v zvezi z izvajanjem posameznih določb
tega zakona pri zavezancih iz 4. člena tega zakona.
155. člen
(nacionalno sodelovanje)
(1) Urad in drugi nadzorni organi iz 139. člena tega
zakona sodelujejo pri izvajanju svojih nalog in pooblastil pri opravljanju
nadzora ter si prizadevajo za učinkovitost ukrepov in nadzora v boju proti
pranju denarja in financiranju terorizma.
(2) Sodelovanje iz prejšnjega odstavka vključuje tudi
možnost, da nadzorni organ v okviru svojih pristojnosti opravlja procesna
dejanja za nadzorni organ, ki je za to zaprosil, in poznejšo izmenjavo tako
pridobljenih informacij.
(3) Urad in drugi nadzorni organi iz 139. člena tega
zakona si v največji možni meri prizadevajo za poenotenje nadzorniških praks in
v tem okviru tudi za primerljivost metodološkega pristopa pri izvajanju ukrepov
in nadzora.
9.6 Sodelovanje s pristojnimi nadzornimi organi držav
članic, tretjih držav in evropskimi nadzornimi organi 
156. člen
(sodelovanje s pristojnimi nadzornimi organi držav članic)
(1) Urad in drugi nadzorni organi iz 139. člena tega
zakona sodelujejo z organi držav članic, ki so pristojni za nadzor na področju
preprečevanja pranja denarja in financiranja terorizma, glede nadzora nad
zavezanci, ki poslujejo zlasti prek podružnic in hčerinskih družb v Republiki
Sloveniji in drugih državah članicah, v katerih nimajo sedeža.
(2) Urad in drugi nadzorni organi iz 139. člena tega
zakona sodelujejo s pristojnimi nadzornimi organi drugih držav članic – zlasti
z izmenjavo vseh informacij, s katerimi bi se lahko olajšal nadzor nad
zavezanci.
157. člen
(sodelovanje s pristojnimi nadzornimi organi tretjih držav)
(1) Urad in drugi nadzorni organi iz 139. člena tega
zakona sodelujejo z organi tretjih držav, ki so pristojni za nadzor na področju
preprečevanja pranja denarja in financiranja terorizma, glede nadzora nad
zavezanci, ki poslujejo zlasti prek podružnic in hčerinskih družb v Republiki
Sloveniji in tretjih državah, v katerih nimajo sedeža.
(2) Urad in drugi nadzorni organi iz 139. člena tega
zakona sodelujejo s pristojnimi nadzornimi organi tretjih držav – zlasti z
izmenjavo vseh informacij, s katerimi bi se lahko olajšal nadzor nad zavezanci.
(3) Sodelovanje s pristojnimi nadzornimi organi tretjih držav
je možno, če so v teh tretjih državah uveljavljeni ustrezni standardi
preprečevanja pranja denarja in financiranja terorizma, ki so enakovredni
določbam tega zakona, mednarodnih standardov ali drugim predpisom.
158. člen
(sodelovanje z evropskimi nadzornimi organi)
Banka Slovenije, Agencija za trg vrednostnih papirjev in
Agencija za zavarovalni nadzor evropskim nadzornim organom zagotovijo vse
informacije, ki so potrebne za omogočanje opravljanja njihovih nalog v zvezi s
preprečevanjem pranja denarja in financiranja terorizma.
9.7 Sistem obveščanja o kršitvah
159. člen
(interni sistem obveščanja o kršitvah)
(1) Zavezanec vzpostavi sistem obveščanja o kršitvah, ki
zaposlenim in osebam v primerljivem položaju omogoča, da prek neodvisnih in
anonimnih poročevalskih linij interno prijavijo kršitve določb tega zakona.
(2) Sistem iz prejšnjega odstavka mora vključevati jasno
opredeljene postopke za sprejem in obravnavo prijav, ki so sorazmerni z naravo
in velikostjo zavezanca.
(3) Kadar je identiteta prijavitelja kljub določbi prvega
odstavka tega člena zavezancu razkrita, mora zavezanec zagotoviti, da se vsi
podatki o osebah, ki so podale prijavo o kršitvah, obravnavajo kot zaupni v
skladu z zakonom, ki ureja varstvo osebnih podatkov. Zavezanec teh podatkov ne
sme razkriti brez soglasja prijavitelja, razen ko je razkritje identitete
prijavitelja nujno za izvedbo predkazenskega ali kazenskega postopka.
160. člen
(sistem obveščanja nadzornih organov o kršitvah)
(1) Nadzorni organi iz 139. člena tega zakona vzpostavijo
učinkovit in zanesljiv sistem obveščanja, ki omogoča zaposlenim in osebam v
primerljivem položaju pri zavezancih, da jim po enem ali več varnih
komunikacijskih kanalih posredujejo prijave o možnih ali dejanskih kršitvah
določb tega zakona. Ti kanali zagotavljajo, da je identiteta oseb, ki
posredujejo informacije, znana samo nadzornim organom iz 139. člena tega
zakona.
(2) Nadzorni organi iz 139. člena tega zakona v zvezi s
sistemom obveščanja iz prejšnjega odstavka zagotovijo:
1.     
enostaven in lahko dostopen ter varen način posredovanja prijav kršitev,
2.     
interne postopke za sprejem in obravnavo prijav,
3.     
ustrezno varstvo osebnih podatkov oseb, ki so podale prijavo zoper
zavezanca, in oseb, ki so domnevno odgovorne za kršitev, v skladu z določbami
zakona, ki ureja varstvo osebnih podatkov.
(3) Podatkov iz 3. točke prejšnjega odstavka ni dovoljeno
razkriti brez soglasja prijavitelja in domnevnega kršitelja, razen ko je
razkritje njune identitete v skladu z zakonom nujna za izvedbo predkazenskega
ali kazenskega postopka. Nadzorni organi iz 139. člena tega zakona ne
smejo zavezancu, zoper katerega je prijava podana, ali tretjim osebam razkriti
podatkov o prijavitelju ali domnevnemu kršitelju. Nadzorni organi iz
139. člena tega zakona si morajo prizadevati, da se pri ugotavljanju in
obravnavi kršitev, ki so predmet prijave, prepreči razkritje identitete prijavitelja
in domnevnega kršitelja.
9.8 Razkritja v zvezi z nadzorom
161. člen
(razkritje informacij o izrečenih ukrepih)
(1) Nadzorni organi iz 139. člena tega zakona z namenom
preprečevanja in odvračanja ravnanj, ki pomenijo kršitev tega zakona, javno objavijo
informacije v zvezi z ukrepi nadzora in sankcijami zaradi prekrškov, ki so jih
izrekli zaradi kršitev tega zakona.
(2) Informacije iz prejšnjega odstavka obsegajo naslednje
podatke:
1.     
o kršitelju in zavezancu za izvedbo ukrepa:
- 
naziv in sedež pravne osebe ali
- 
osebno ime fizične osebe;
2.     
o kršitvi ali naravi odrejenega ukrepa:
- 
opis okoliščin in ravnanj, ki pomenijo kršitev tega zakona oziroma
narekujejo izvedbo odrejenega ukrepa,
- 
naravo ugotovljenih kršitev oziroma vrsto pomanjkljivosti, zaradi
katerih je bil odrejen ukrep;
3.     
izrek odločbe, s katero je postopek pravnomočno končan;
4.     
o morebitni odpravi kršitve ali izvedbi odrejenega ukrepa.
(3) Ko postane odločba, s katero je ugotovljena kršitev,
odrejen ukrep ali izrečen prekršek, pravnomočna in je kršitelj ali zavezanec za
izvedbo ukrepa z njo seznanjen, se informacije iz prejšnjega odstavka javno
objavijo na spletnih straneh nadzornih organov iz 139. člena tega zakona
in so na spletni strani dostopne pet let po objavi. Namen javne objave
informacij iz prejšnjega odstavka je v preprečevanju kršitev zakonskih določb
in s tem večje pravne varnosti pri sklepanju poslovnih razmerij in integritete
poslovnega okolja, ter obveščanju zainteresirane javnosti o delovanju poslovnih
subjektov, ki delujejo v poslovnem okolju in pravnem prometu, na področju
predpisov o preprečevanju pranja denarja in financiranja terorizma.
(4) Banka Slovenije, Agencija za trg vrednostnih papirjev in
Agencija za zavarovalni nadzor informacije iz drugega odstavka tega člena
posredujejo pristojnim evropskim nadzornim organom.
162. člen
(razkritje identitete kršitelja)
(1) Ne glede na prvi in drugi odstavek prejšnjega člena lahko
nadzorni organi iz 139. člena tega zakona odločijo, da se informacije o
identiteti kršitelja in zavezanca za izvedbo ukrepa ne objavijo, če:
1.     
je ukrep nadzora ali sankcija izrečena zaradi lažjih kršitev iz
165. člena tega zakona ali
2.     
bi objava informacij o identiteti kršitelja oziroma zavezanca za izvedbo
ukrepa lahko škodovala izvedbi predkazenskega ali kazenskega postopka ali
3.     
bi objava informacij o identiteti kršitelja ogrozila stabilnost
finančnih trgov.
(2) Če nadzorni organi iz 139. člena tega zakona ob
izdaji odločbe ocenijo, da so v zvezi z objavo identitete kršitelja podani
razlogi iz prejšnjega odstavka, hkrati z izdajo odločbe, s katero izrečejo
ukrepe nadzora, odločijo tudi, da se:
-       
identiteta kršitelja ne objavi ali
-       
se objava identitete kršitelja začasno zadrži in se navedejo roki za
zadržanje objave, če bodo razlogi za zadržanje objave v tem obdobju predvidoma
prenehali obstajati.
(3) Če se možnosti iz prejšnjega odstavka štejeta za
nezadostni, da bi se z njima zagotovilo učinkovito varstvo zadevnih osebnih
podatkov ali da stabilnost finančnih trgov ne bi bila ogrožena, nadzorni organi
iz 139. člena tega zakona hkrati z izdajo odločbe, s katero izrečejo ukrepe
nadzora, odločijo tudi, da se informacije v zvezi z ukrepi nadzora in
sankcijami zaradi prekrškov, ki so jih izrekli zaradi kršitev tega zakona, ne
objavijo.
X. POGLAVJE
KAZENSKE DOLOČBE
163. člen
(najtežje kršitve)
(1) Z globo od 12.000 do 120.000 eurov se za prekršek kaznuje
pravna oseba:
1.     
če ne izdela ocene tveganja oziroma ne določi ocene tveganja posamezne
skupine ali vrste stranke, poslovnega razmerja, transakcije, produkta, storitve
ali distribucijske poti in upošteva dejavnike geografskega tveganja ali če ne
opravi ustrezne ocene o vplivu sprememb poslovnih procesov na izpostavljenost
tveganju (drugi in šesti odstavek 13. člena tega zakona);
2.     
če ne izvaja ukrepov poglobljenega pregleda stranke, kljub oceni, da
stranka, poslovno razmerje, transakcija, produkt, storitev, distribucijska pot,
država ali geografsko območje predstavljajo povečano tveganje (drugi odstavek
14. člena tega zakona);
3.     
če ne vzpostavi učinkovitih politike, kontrol in postopkov za učinkovito
ublažitev in obvladovanje tveganj (prvi odstavek 15. člena tega zakona);
4.     
če ne opravi pregleda stranke (prvi odstavek 17. člena, prvi
odstavek 18. člena in četrti odstavek 22. člena tega zakona);
5.     
če s stranko sklene poslovno razmerje, ne da bi pred tem izvedla
predpisane ukrepe (prvi odstavek 19. člena tega zakona);
6.     
če opravi transakcijo, ne da bi pred tem izvedla predpisane ukrepe
(20. člen tega zakona);
7.     
če urada še pred trženjem produkta (tretji odstavek 22. člena tega
zakona) ne obvesti o nameravani delni opustitvi pregleda stranke ter obvestilu
ne priloži dokumentacije o izpolnjevanju pogojev in ocene tveganja iz prvega
odstavka 22. člena tega zakona;
8.     
če ne ugotovi in ne preveri istovetnosti stranke, ki je fizična oseba
oziroma njen zakoniti zastopnik, samostojni podjetnik posameznik ali
posameznik, ki samostojno opravlja dejavnost, zakonitega zastopnika pravne
osebe, pooblaščenca fizične osebe, samostojnega podjetnika posameznika ali
posameznika, ki samostojno opravlja dejavnost, pooblaščenca pravne osebe,
pravne osebe, zastopnika druge osebe civilnega prava ter dejanskega lastnika
oziroma ne pridobi predpisanih podatkov ali jih ne pridobi na predpisani način
ali ne pridobi overjenega pisnega pooblastila ali pisnega pooblastila za
zastopanje (23., 24., 25., 28., 29., 35., 36., 37. in 43. člen tega
zakona);
9.     
če ugotovi in preveri istovetnost stranke z uporabo sredstva elektronske
identifikacije na nedovoljeni način (peti odstavek 26. člena tega zakona);
10.  
če ugotovi in preveri istovetnost stranke z uporabo videoelektronske
identifikacije, čeprav za to niso izpolnjeni pogoji (27. člen tega
zakona);
11.  
če ne ugotovi in ne preveri istovetnosti stranke ob vstopu stranke v
igralnico oziroma igralni salon koncesionarja, ki prireja igre na srečo, ali ob
vsakokratnem pristopu stranke k sefu oziroma ne pridobi predpisanih podatkov
ali jih ne pridobi na predpisani način (30. člen tega zakona);
12.  
če v nasprotju z določbami tega zakona ugotovi in preveri istovetnost
bank in drugih podobnih kreditnih institucij, ki imajo sedež v visoko tvegani
tretji državi iz petega odstavka 50. člena tega zakona (tretji odstavek
31. člena tega zakona);
13.  
če ne hrani podatkov in dokumentacije, pridobljene v zvezi z
ugotavljanjem dejanskega lastnika, v skladu z določili tega zakona (tretji
odstavek 34. člena tega zakona);
14.  
če ne pridobi podatkov o namenu in predvideni naravi poslovnega razmerja
ali transakcije ter drugih podatkov po tem zakonu oziroma ne pridobi vseh
zahtevanih podatkov (48. člen tega zakona);
15.  
če je zavezanec sklenil poslovno razmerje v nasprotju z določbami tega
zakona (peti odstavek 54. člena tega zakona);
16.  
če opravi poenostavljeni pregled stranke kljub temu, da v skladu s prvim
odstavkom 14. člena tega zakona ne oceni, da stranka, poslovno razmerje,
transakcija, produkt, storitev, distribucijska pot, država ali geografsko
območje predstavljajo neznatno tveganje (prvi odstavek 57. člena tega
zakona);
17.  
če v okviru poenostavljenega pregleda stranke ne pridobi predpisanih
podatkov o stranki, poslovnem razmerju ali transakciji ali jih ne pridobi na
predpisani način (58. člen tega zakona);
18.  
če pri sklepanju kontokorentnega razmerja z banko ali drugo podobno
kreditno institucijo, ki ima sedež v tretji državi, ne izvede predpisanih
ukrepov ali dodatno ne pridobi podatkov, informacij in dokumentacije v skladu s
prvim odstavkom 60. člena tega zakona ali jih ne pridobi na predpisani
način (prvi in tretji odstavek 60. člena tega zakona);
19.  
če sklene ali nadaljuje kontokorentno razmerje z banko ali drugo podobno
kreditno institucijo, ki ima sedež v tretji državi, v nasprotju z določbami
tega zakona (peti odstavek 60. člena tega zakona);
20.  
če pri sklepanju poslovnega razmerja ali opravljanju transakcije za
stranko, ki je politično izpostavljena oseba, ne pridobi podatkov o izvoru
sredstev in premoženja, ki so ali bodo predmet poslovnega razmerja oziroma
transakcije, ali jih ne pridobi na predpisani način (1. točka šestega odstavka
61. člena tega zakona);
21.  
če ne vzpostavi in izvaja ukrepov glede politično izpostavljenih oseb
pri poslih življenjskega zavarovanja in življenjskega zavarovanja, vezanega na
enote investicijskih skladov (62. člen tega zakona);
22.  
če ne izvaja ukrepov v okviru poglobljenega pregleda strank v primeru,
ko so stranke iz visoko tveganih tretjih držav (63. člen tega zakona);
23.  
če strankam odpira, izdaja ali zanje vodi anonimne račune, hranilne
knjižice na geslo ali prinesitelja oziroma vodi zanje druge produkte, ki bi
posredno ali neposredno omogočali prikrivanje identitete stranke (64. člen
tega zakona);
24.  
če sklepa poslovno razmerje ali opravi transakcijo iz 17. in
18. člena tega zakona, kljub temu da stranka izkazuje lastništvo pravne
osebe ali podobnega subjekta tujega prava na podlagi delnic na prinosnika,
katerih sledljivost ni omogočena prek centralne klirinško-depotne družbe ali podobnega
registra (65. člen tega zakona);
25.  
če sklepa oziroma nadaljuje korespondenčne ali kontokorentne odnose z
banko, ki posluje ali bi lahko poslovala kot navidezna banka, ali z drugo
podobno kreditno institucijo, za katero je znano, da dovoljuje uporabo svojih
računov navideznim bankam (64. člen tega zakona);
26.  
če od stranke ali tretje osebe pri prodaji posameznega blaga ali
opravljanju posamezne storitve sprejme plačilo v gotovini, ki presega vrednost
5.000 eurov oziroma sprejme plačilo v več med seboj povezanih transakcijah, ki
skupaj presegajo vrednost 5.000 eurov (prvi in drugi odstavek 67. člena
tega zakona);
27.  
če uradu v zakonsko določenem roku ne sporoči predpisanih podatkov,
kadar v zvezi s transakcijo ali nameravano transakcijo oziroma stranko
obstajajo razlogi za sum pranja denarja ali financiranja terorizma
(69. člen tega zakona);
28.  
če uradu v predpisanem roku ne sporoči zahtevanih podatkov, informacij
in dokumentacije, kadar so v zvezi z neko transakcijo, osebo, premoženjem ali
sredstvi podani razlogi za sum pranja denarja ali financiranja terorizma
(91. člen tega zakona);
29.  
če ne upošteva odredbe urada o začasni ustavitvi transakcije ali v zvezi
s tem danih navodil urada (96. člen ter prvi in tretji odstavek
110. člena tega zakona);
30.  
če ne upošteva pisne odredbe urada o tekočem spremljanju finančnega
poslovanja določene stranke (prvi, drugi in tretji odstavek 98. člena tega
zakona);
31.  
če stranki ali tretji osebi razkrije dejstva iz prvega odstavka
122. člena tega zakona;
32.  
če ne odpravi ugotovljenih nepravilnosti in pomanjkljivosti v roku, ki
ga je odredila pooblaščena uradna oseba (1. točka drugega odstavka
139. člena tega zakona);
33.  
če ne spoštuje z odločbo odrejene prepovedi o opravljanju dejavnosti iz
četrtega odstavka 139. člena tega zakona;
34.  
če uradu v predpisanem roku in na predpisani način ne predložijo
podatkov, informacij in dokumentacije v zvezi z opravljanjem njihovih nalog po
tem zakonu ter drugih podatkov, ki jih urad potrebuje pri izvajanju nadzora
(tretji odstavek 141. člena tega zakona);
35.  
če inšpektorju za preprečevanje pranja denarja ne omogoči dostopa do
prostorov ter do poslovnih knjig in druge dokumentacije ali kako drugače ovira
inšpektorja pri izvajanju pooblastil (drugi odstavek 146. člena tega
zakona).
(2) Z globo od 4.000 do 40.000 eurov se kaznujeta samostojni
podjetnik posameznik in posameznik, ki samostojno opravlja dejavnost, ki
storita prekršek iz prejšnjega odstavka.
(3) Z globo od 800 do 4.000 eurov se za prekršek kaznujejo
odgovorna oseba pravne osebe, odgovorna oseba samostojnega podjetnika
posameznika in odgovorna oseba posameznika, ki samostojno opravlja dejavnost,
ki storijo prekršek iz prvega odstavka tega člena.
(4) Če je narava storjenega prekrška iz 1. do 22. točke
prvega odstavka tega člena posebno huda zaradi višine povzročene škode oziroma
višine protipravno pridobljene premoženjske koristi, zaradi storilčevega
naklepa oziroma njegovega namena koristoljubnosti, zaradi ponavljanja ali
sistematičnosti storitve prekrška, se pravna oseba kaznuje z globo v višini do:
1.     
1.000.000 eurov, ali
2.     
dvakratnega zneska premoženjske koristi, pridobljene s kršitvijo, kadar
je to korist mogoče določiti, če ta znesek presega znesek iz prejšnje točke.
(5) Če je narava storjenega prekrška iz 1. do 22. točke
prvega odstavka tega člena posebno huda zaradi višine povzročene škode oziroma
višine protipravno pridobljene premoženjske koristi, zaradi storilčevega
naklepa oziroma njegovega namena koristoljubnosti, zaradi ponavljanja ali
sistematičnosti storitve prekrška, se samostojni podjetnik posameznik ali posameznik,
ki samostojno opravlja dejavnost, kaznuje z globo v višini do:
1.     
500.000 eurov, ali
2.     
dvakratnega zneska premoženjske koristi, pridobljene s kršitvijo, kadar
je to korist mogoče določiti, če ta znesek presega znesek iz prejšnje točke.
(6) Odgovorna oseba pravne osebe iz četrtega odstavka tega
člena ter odgovorna oseba samostojnega podjetnika posameznika in odgovorna
oseba posameznika, ki samostojno opravlja dejavnost, iz petega odstavka tega
člena se kaznuje z globo v višini do 250.000 eurov.
(7) Pravna oseba iz četrtega odstavka tega člena, ki je
kreditna ali finančna institucija, se kaznuje z globo v višini do:
1.     
5.000.000 eurov, ali
2.     
deset odstotkov skupnega letnega prometa v predhodnem poslovnem letu, če
ta znesek presega znesek iz prejšnje točke.
(8) Kadar je pravna oseba iz prejšnjega odstavka oseba,
kreditna ali finančna institucija, ki obvladuje eno ali več odvisnih družb ali
ki je odvisna družba, se za podatek o skupnem letnem prometu v predhodnem
poslovnem letu upošteva letno konsolidirano poročilo v skladu z zakonom, ki
ureja gospodarske družbe.
(9) Samostojni podjetnik posameznik ali posameznik, ki
samostojno opravlja dejavnost, iz petega odstavka tega člena, ki je kreditna
ali finančna institucija, se kaznuje z globo v višini do:
1.     
5.000.000 eurov ali
2.     
deset odstotkov skupnega letnega prometa v predhodnem poslovnem letu, če
ta znesek presega znesek iz prejšnje točke.
(10) Odgovorna oseba pravne osebe iz sedmega odstavka tega
člena ter odgovorna oseba samostojnega podjetnika posameznika in odgovorna oseba
posameznika, ki samostojno opravlja dejavnost, iz devetega odstavka tega člena
se kaznuje z globo v višini do 500.000 eurov.
(11) Zoper pravno osebo iz četrtega in sedmega odstavka tega
člena ter zoper samostojnega podjetnika posameznika ali posameznika, ki
samostojno opravlja dejavnost, iz petega in devetega odstavka tega člena se
poleg izreka globe odredi tudi trajen ali začasen umik dovoljenja za
opravljanje dejavnosti, kadar pravna oseba, samostojni podjetnik posameznik ali
posameznik, ki samostojno opravlja dejavnost, za opravljanje svoje dejavnosti
potrebuje takšno dovoljenje.
(12) Odredbo o trajnem ali začasnem umiku dovoljenja za
opravljanje dejavnosti iz prejšnjega odstavka izda organ, ki je takšno
dovoljenje izdal, v postopku, ki ga uvede organ sam ali na predlog urada.
(13) Zoper odgovorno osebo iz šestega in desetega odstavka
tega člena se poleg izreka globe odredi tudi začasna prepoved izvrševanja
vodstvenih nalog.
(14) Odredbo o začasni prepovedi izvrševanja vodstvenih nalog
iz prejšnjega odstavka izda organ, ki je izvrševanje vodstvenih nalog dovolil,
v postopku, ki ga uvede organ sam ali na predlog urada.
164. člen
(težje kršitve)
(1) Z globo od 6.000 do 60.000 eurov se za prekršek kaznuje
pravna oseba:
1.     
če ne opravi pregleda stranke v predpisanem obsegu (prvi odstavek
16. člena tega zakona);
2.     
če postopkov izvajanja ukrepov iz prvega odstavka 16. člena tega
zakona ne opredeli v svojih notranjih aktih (peti odstavek 16. člena tega
zakona);
3.     
če od stranke, zakonitega zastopnika, pooblaščenca ali zastopnika drugih
oseb civilnega prava ne zahteva pisne izjave (tretji odstavek 23. člena,
četrti odstavek 24. člena, četrti odstavek 25. člena, peti odstavek
28. člena in peti odstavek 29. člena tega zakona);
4.     
če poslovnih aktivnosti, ki jih stranka izvaja pri zavezancu (prvi
odstavek 49. člena tega zakona), ne spremlja skrbno;
5.     
če pri preverjanju in posodabljanju podatkov ne pridobi predpisanih
podatkov (drugi in tretji odstavek 49. člena tega zakona);
6.     
če je tretji osebi zaupala opravljanje pregleda stranke, vendar
predhodno ni preverila, ali ta tretja oseba izpolnjuje vse pogoje, ki so
predpisani v tem zakonu (drugi odstavek 51. člena tega zakona);
7.     
če je pregled stranke, v okviru katerega je tretja oseba ugotovila in
preverila istovetnost stranke brez njene navzočnosti (tretji odstavek
51. člena tega zakona), sprejela kot ustrezen;
8.     
če je izvedbo pregleda stranke zaupala tretji osebi, ki je navidezna
banka ali druga podobna kreditna institucija, ki ne opravlja ali ne sme
opravljati svoje dejavnosti v državi, v kateri je registrirana (šesti odstavek
52. člena tega zakona);
9.     
če je izvedbo pregleda stranke zaupala tretji osebi, pri čemer je
stranka tuja pravna oseba, ki ne opravlja ali ne sme opravljati trgovske,
proizvodne ali druge dejavnosti v državi, v kateri je registrirana
(53. člen tega zakona);
10.  
če zavezanec postopka ugotavljanja politično izpostavljenih oseb ne
določi v svojem notranjem aktu (prvi odstavek 61. člena tega zakona);
11.  
če po sklenitvi poslovnega razmerja s stranko, ki je politično
izpostavljena oseba, transakcij in drugih poslovnih dejavnosti, ki jih pri
organizaciji izvaja ta oseba (3. točka šestega odstavka 61. člena tega
zakona), ne spremlja s posebno skrbnostjo;
12.  
če uradu v zakonsko določenem roku ne sporoči predpisanih podatkov o
transakciji, ki poteka v gotovini in presega vrednost 15.000 eurov (prvi
odstavek 68. člena tega zakona);
13.  
če uradu v zakonsko določenem roku ne sporoči predpisanih podatkov o
transakciji, ki presega vrednost 15.000 eurov in je opravljena na račune iz
drugega odstavka 68. člena tega zakona (drugi odstavek 68. člena tega
zakona);
14.  
če ne zagotovi izvajanja politik in postopkov skupine, katere del je, ki
se nanašajo na ukrepe odkrivanja in preprečevanja pranja denarja in
financiranja terorizma (prvi odstavek 71. člena tega zakona);
15.  
če ne zagotovi izvajanja ukrepov odkrivanja in preprečevanja pranja
denarja in financiranja terorizma, določenih v tem zakonu, pri svojih
podružnicah in hčerinskih družbah v njeni večinski lasti, ki imajo sedež v
tretji državi (prvi odstavek 75. člena tega zakona);
16.  
če ne imenuje pooblaščenca in enega ali več njegovih namestnikov za
opravljanje posameznih nalog odkrivanja in preprečevanja pranja denarja in
financiranja terorizma, določenih v tem zakonu in predpisih, sprejetih na
njegovi podlagi (76. člen tega zakona);
17.  
če pooblaščencu ne zagotovi ustreznih pooblastil, pogojev in podpore za
opravljanje njegovih del in nalog (79. člen tega zakona);
18.  
če ne sestavi seznama indikatorjev za prepoznavanje strank in
transakcij, v zvezi s katerimi obstajajo razlogi za sum pranja denarja ali
financiranja terorizma, oziroma ga ne sestavi na predpisani način oziroma v
predpisanem roku (85. člen tega zakona);
19.  
če ne hrani podatkov in dokumentacije pet let po prenehanju poslovnega
razmerja, opravljeni transakciji, vstopu stranke v igralnico oziroma igralni
salon ali pristopu k sefu (prvi odstavek 129. člena tega zakona).
(2) Z globo od 2.000 do 20.000 eurov se kaznujeta samostojni
podjetnik posameznik in posameznik, ki samostojno opravlja dejavnost, ki
storita prekršek iz prejšnjega odstavka.
(3) Z globo od 400 do 2.000 eurov se za prekršek kaznujejo
odgovorna oseba pravne osebe, odgovorna oseba samostojnega podjetnika
posameznika in odgovorna oseba posameznika, ki samostojno opravlja dejavnost,
ki storijo prekršek iz prvega odstavka tega člena.
165. člen
(lažje kršitve)
(1) Z globo od 3.000 do 30.000 eurov se za prekršek kaznuje
pravna oseba:
1.     
če pri preverjanju istovetnosti stranke predhodno ne preveri narave
registra, iz katerega bo pridobila podatke o stranki (šesti odstavek
28. člena tega zakona);
2.     
če ne zagotovi, da sta obseg oziroma pogostost izvajanja ukrepov iz
prvega odstavka 49. člena tega zakona prilagojena tveganju pranja denarja
ali financiranja terorizma, ki mu je zavezanec izpostavljen pri opravljanju
posameznega posla oziroma pri poslovanju s posamezno stranko (četrti odstavek
49. člena tega zakona);
3.     
če ne obvesti pristojnih nadzornih organov iz 139. člena tega
zakona in ne sprejme ustreznih ukrepov za odpravo tveganja za pranje denarja
ali financiranje terorizma (četrti odstavek 75. člena tega zakona);
4.     
če ne zagotovi, da delo pooblaščenca in njegovega namestnika opravlja
oseba, ki izpolnjuje predpisane pogoje (prvi in drugi odstavek 77. člena
tega zakona);
5.     
če uradu v predpisanem roku ne sporoči podatkov o osebnem imenu in
nazivu delovnega mesta pooblaščenca in namestnika pooblaščenca ter vsako
spremembo teh podatkov (peti odstavek 79. člena tega zakona);
6.     
če ne skrbi za redno strokovno usposabljanje vseh zaposlenih, ki
opravljajo naloge preprečevanja in odkrivanja pranja denarja in financiranja
terorizma po tem zakonu (drugi odstavek 80. člena tega zakona);
7.     
če ne pripravi programa letnega strokovnega usposabljanja in
izobraževanja za preprečevanje in odkrivanje pranja denarja in financiranja
terorizma v predpisanem roku (četrti odstavek 80. člena tega zakona);
8.     
če ne zagotovi redne notranje kontrole nad opravljanjem nalog odkrivanja
in preprečevanja pranja denarja in financiranja terorizma po tem zakonu
(81. člen tega zakona);
9.     
če pri ugotavljanju razlogov za sum pranja denarja ali financiranja
terorizma ter drugih okoliščin v zvezi s tem ne uporablja seznama indikatorjev
iz prvega odstavka 85. člena tega zakona (tretji odstavek 85. člena
tega zakona);
10.  
če ne hrani podatkov in pripadajoče dokumentacije o pooblaščencu in
namestniku pooblaščenca, strokovnem usposabljanju zaposlenih, izvajanju
notranje kontrole in upravljanju s tveganji iz 13., 76., 77. in 80. člena
tega zakona štiri leta po imenovanju pooblaščenca in namestnika pooblaščenca,
opravljenem strokovnem usposabljanju ter izvedeni notranji kontroli in analizi
vplivov, ki jih v zvezi s tveganjem pranja denarja ali financiranja terorizma
predstavljajo spremembe poslovnih procesov zavezanca (tretji odstavek
129. člena tega zakona);
11.  
če ne vodi ločene evidence o dostopu nadzornih organov iz
139. člena tega zakona do podatkov, informacij in dokumentacije iz prvega
odstavka 122. člena tega zakona oziroma je ta evidenca pomanjkljiva (prvi
in drugi odstavek 138. člena tega zakona);
12.  
če ob dostopu nadzornih organov iz 139. člena tega zakona do
podatkov, informacij in dokumentacije iz prvega odstavka 122. člena tega
zakona o tem dogodku ne obvesti urada v predpisanem roku in na predpisan način
(tretji odstavek 138. člena tega zakona).
(2) Z globo od 1.000 do 10.000 eurov se kaznujeta samostojni
podjetnik posameznik in posameznik, ki samostojno opravlja dejavnost, ki
storita prekršek iz prejšnjega odstavka.
(3) Z globo od 200 do 1.000 eurov se za prekršek kaznujejo
odgovorna oseba pravne osebe, odgovorna oseba samostojnega podjetnika
posameznika in odgovorna oseba posameznika, ki samostojno opravlja dejavnost,
ki storijo prekršek iz prvega odstavka tega člena.
166. člen
(kršitve izdajateljev sredstev elektronske identifikacije)
(1) Z globo od 12.000 do 120.000 eurov se za prekršek kaznuje
izdajatelj sredstev elektronske identifikacije, če zavezancu na njegovo zahtevo
ne predloži podatkov o načinu, s katerim je ugotovil in preveril istovetnost
stranke, ki je imetnik sredstva elektronske identifikacije (četrti odstavek 26. člena
tega zakona).
(2) Z globo od 800 do 4.000 eurov se kaznuje odgovorna oseba
izdajatelja sredstev elektronske identifikacije, ki stori prekršek iz
prejšnjega odstavka.
167. člen
(kršitve poslovnih subjektov v zvezi s podatki o dejanskem
lastniku)
(1) Z globo od 6.000 do 60.000 eurov se za prekršek kaznuje
pravna oseba:
1.     
če ne ugotovi ali če ugotovi napačne podatke o svojem dejanskem lastniku
ali lastnikih, ne vzpostavi in upravlja natančne evidence podatkov o svojih
dejanskih lastnikih ali če je ne posodablja ob vsaki spremembi podatkov ali če
podatkov o svojih dejanskih lastnikih ne hrani pet let od dneva prenehanja
statusa dejanskega lastnika (prvi, drugi, četrti in šesti odstavek 41. člena
tega zakona);
2.     
če ne posreduje brez odlašanja podatkov o svojih dejanskih lastnikih ali
če posreduje napačne podatke na zahtevo zavezancev ali organov odkrivanja in
pregona kaznivih dejanj, sodišč in nadzornih organov iz 139. člena tega
zakona (42. člen tega zakona);
3.     
če ne vpiše v register podatkov o svojem dejanskem lastniku ter njihove
spremembe v predpisanem roku ali če vpiše napačne podatke (tretji odstavek 44.
člena tega zakona).
(2) Z globo od 1.500 do 15.000 eurov se kaznujeta samostojni
podjetnik posameznik in posameznik, ki samostojno opravlja dejavnost, ki
storita prekršek iz prejšnjega odstavka.
(3) Z globo od 400 do 2.000 eurov se za prekršek kaznujejo
odgovorna oseba pravne osebe, odgovorna oseba samostojnega podjetnika
posameznika in odgovorna oseba posameznika, ki samostojno opravlja dejavnost,
ki storijo prekršek iz prvega odstavka tega člena.
167.a člen
(kršitve dejanskih lastnikov v zvezi z zagotavljanjem
podatkov poslovnim subjektom)
Z globo od 400 do 2.000 eurov se za prekršek kaznuje
posameznik, ki je dejanski lastnik poslovnega subjekta, če poslovnemu subjektu
ne zagotovi vseh potrebnih podatkov, da lahko izpolni svoje obveznosti iz
prvega, drugega, četrtega in šestega odstavka 41. člena tega zakona (peti
odstavek 41. člena tega zakona).
168. člen
(kršitve zaposlenih pri zavezancu)
(1) Z globo od 200 do 1.000 eurov se za prekršek kaznuje
zaposleni pri zavezancu, ki sklepa kontokorentno razmerje iz prvega odstavka
60. člena tega zakona in vodi postopek poglobljenega pregleda stranke, če
pred sklenitvijo tega razmerja ne pridobi pisne odobritve nadrejene odgovorne
osebe pri zavezancu, ki zaseda položaj višjega vodstva pri zavezancu (drugi
odstavek 60. člena tega zakona).
(2) Z globo od 200 do 1.000 eurov se za prekršek kaznuje
zaposleni pri zavezancu, ki vodi postopek sklepanja poslovnega razmerja s
stranko, ki je politično izpostavljena oseba, če pred sklenitvijo tega razmerja
ne pridobi pisne odobritve nadrejene odgovorne osebe, ki zaseda položaj višjega
vodstva pri zavezancu (2. točka šestega odstavka 61. člena tega zakona).
169. člen
(posebne kršitve revizijske družbe, samostojnega revizorja
ter pravne in fizične osebe, ki opravljajo računovodske storitve ali storitve
davčnega svetovanja)
(1) Z globo od 12.000 do 120.000 eurov se za prekršek kaznuje
revizijska družba, če opravi poenostavljeni pregled stranke kljub temu, da v
zvezi s stranko ali okoliščinami revidiranja obstajajo razlogi za sum pranja
denarja ali financiranja terorizma (šesti odstavek 57. člena tega zakona).
(2) Z globo od 4.000 do 40.000 eurov se za prekršek kaznuje
samostojni revizor, če opravi poenostavljeni pregled stranke kljub temu, da v
zvezi s stranko ali okoliščinami revidiranja obstajajo razlogi za sum pranja
denarja ali financiranja terorizma (šesti odstavek 57. člena tega zakona).
(3) Z globo od 12.000 do 120.000 eurov se za prekršek kaznuje
revizijska družba oziroma pravna oseba, ki opravlja računovodske storitve ali
storitve davčnega svetovanja, če uradu v zakonsko določenem roku ne sporoči
podatkov, da je stranka pri njej iskala nasvet za pranje denarja ali
financiranje terorizma (peti odstavek 69. člena tega zakona).
(4) Z globo od 4.000 do 40.000 eurov se za prekršek kaznuje
samostojni revizor oziroma posameznik, ki kot dejavnost samostojno opravlja
računovodske storitve ali storitve davčnega svetovanja, če uradu v zakonsko
določenem roku ne sporoči podatkov, da je stranka pri njem iskala nasvet za
pranje denarja ali financiranje terorizma (peti odstavek 69. člena tega
zakona).
(5) Z globo od 400 do 2.000 eurov se za prekršek kaznujejo
odgovorna oseba pravne osebe, odgovorna oseba samostojnega podjetnika
posameznika in odgovorna oseba posameznika, ki samostojno opravlja dejavnost,
ki storijo prekršek iz prvega, drugega, tretjega ali četrtega odstavka tega
člena.
170. člen
(kršitve odvetnikov, odvetniških družb in notarjev)
(1) Z globo od 12.000 do 120.000 eurov se za prekršek kaznuje
odvetniška družba, če uradu v predpisanem roku ne sporoči, da je stranka pri
njej iskala nasvet za pranje denarja ali financiranje terorizma (drugi odstavek
83. člena tega zakona).
(2) Z globo od 4.000 do 40.000 eurov se za prekršek kaznuje
odvetnik ali notar, če uradu v predpisanem roku ne sporoči, da je stranka pri
njem iskala nasvet za pranje denarja ali financiranje terorizma (drugi odstavek
83. člena tega zakona).
(3) Z globo od 12.000 do 120.000 eurov se za prekršek kaznuje
odvetniška družba, če uradu v predpisanem roku ne sporoči zahtevanih podatkov,
informacij in dokumentacije, kadar so v zvezi z neko transakcijo, osebo,
premoženjem ali sredstvi podani razlogi za sum pranja denarja ali financiranja
terorizma (prvi, drugi in tretji odstavek 92. člena tega zakona).
(4) Z globo od 4.000 do 40.000 eurov se za prekršek kaznuje
odvetnik ali notar, če uradu v predpisanem roku ne sporoči zahtevanih podatkov,
informacij in dokumentacije, kadar so v zvezi z neko transakcijo, osebo,
premoženjem ali sredstvi podani razlogi za sum pranja denarja ali financiranja
terorizma (prvi, drugi in tretji odstavek 92. člena tega zakona).
(5) Z globo od 800 do 4.000 eurov se kaznuje odgovorna oseba
odvetniške družbe, odvetnika ali notarja, če stori prekršek iz prvega, drugega,
tretjega ali četrtega odstavka tega člena.
170.a člen
(kršitve ponudnikov storitev menjav med virtualnimi in fiat
valutami ter ponudnikov skrbniških denarnic)
(1) Z globo od 6.000 do 60.000 eurov se za prekršek kaznuje
pravna oseba, ki v zadnjih dveh zaporednih poslovnih letih na bilančni presečni
dan bilance stanja izkazuje prihodke, ki ne presegajo 8.000.000 eurov, če:
1.     
opravi storitev menjave med virtualnimi in fiat valutami ali ponudi
skrbniško denarnico pred vpisom v register ponudnikov storitev menjav med
virtualnimi in fiat valutami ter ponudnikov skrbniških denarnic (drugi odstavek
4.a člena);
2.     
opravi storitev menjave med virtualnimi in fiat valutami ali ponudi
skrbniško denarnico v nasprotju z drugim odstavkom 4.b člena tega zakona;
3.     
kot ponudnik storitev menjav med virtualnimi in fiat valutami urada ne
obvesti pisno ali pravočasno o ponudnikih, ki so vključeni v njegove storitve
menjav med virtualnimi in fiat valutami (deseti odstavek 4.a člena).
(2) Z globo od 12.000 do 120.000 eurov se za prekršek iz
prejšnjega odstavka kaznuje pravna oseba, ki se v skladu z zakonom, ki ureja
gospodarske družbe, šteje za srednjo ali veliko gospodarsko družbo, ali pravna
oseba, ki v zadnjih dveh zaporednih poslovnih letih na bilančni presečni dan
bilance stanja izkazuje prihodke, ki presegajo 8.000.000 eurov.
(3) Z globo od 4.000 do 40.000 eurov se za prekršek iz prvega
odstavka tega člena kaznuje samostojni podjetnik posameznik ali posameznik, ki
samostojno opravlja dejavnost.
(4) Z globo od 800 do 4.000 eurov se za prekršek iz prvega
odstavka tega člena kaznuje odgovorna oseba pravne osebe ali odgovorna oseba
samostojnega podjetnika posameznika ali posameznika, ki samostojno opravlja
dejavnost.
171. člen
(izrekanje globe v hitrem prekrškovnem postopku)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.
172. člen
(uporaba določb o prekrških)
Do sprememb določb o višinah in razponih glob, ki jih določa
zakon, ki ureja prekrške, se višine in razponi glob, ki so določeni v
163. členu tega zakona, uporabljajo ne glede na določbe zakona, ki ureja
prekrške.

Zakon o preprečevanju pranja denarja in
financiranja terorizma – ZPPDFT-1 (Uradni list RS, št. 68/16) vsebuje naslednje prehodne in
končne določbe:
»XI. POGLAVJE
PREHODNE IN KONČNE DOLOČBE
173. člen
(podzakonski predpisi)
(1) Vlada sprejme uredbo iz prvega odstavka 5. člena
tega zakona najpozneje v šestih mesecih po seznanitvi s poročilom o oceni
tveganja, ki jo izvede Finančna uprava Republike Slovenije v sodelovanju z
uradom.
(2) Do sprejema uredbe iz prejšnjega odstavka se za zavezance
iz 18. točke prvega odstavka 4. člena tega zakona štejejo zavezanci, ki so
določeni v 12., 13. in 14. točki prvega odstavka 4. člena Zakona o
preprečevanju pranja denarja in financiranja terorizma (Uradni list RS,
št. 60/07, 19/10, 77/11, 108/12 – ZIS-E in 19/14).
(3) Vlada sprejme uredbo iz četrtega odstavka 9. člena
tega zakona najpozneje v šestih mesecih po seznanitvi s poročilom o ugotovitvah
nacionalne ocene tveganja, ki bo izvedena po določbah tega zakona.
(4) Minister, pristojen za finance, sprejme pravilnike iz:
-       
prvega odstavka 26. člena tega zakona,
-       
petega odstavka 27. člena tega zakona,
-       
petega odstavka 30. člena tega zakona,
-       
tretjega odstavka 57. člena tega zakona,
-       
tretjega odstavka 59. člena tega zakona,
-       
šestega odstavka 68. člena tega zakona,
-       
70. člena tega zakona,
-       
82. člena tega zakona in
-       
drugega odstavka 145. člena tega zakona najpozneje v šestih mesecih
po njegovi uveljavitvi.
(5) Minister, pristojen za gospodarstvo, sprejme v soglasju z
ministrom, pristojnim za finance, pravilnik iz osmega odstavka 45. člena
tega zakona najpozneje v šestih mesecih po njegovi uveljavitvi.
174. člen
(izdaja smernic)
Nadzorni organi iz 139. člena tega zakona v enem letu od
uveljavitve tega zakona izdajo smernice iz 154. člena tega zakona.
175. člen
(izvedba ocene tveganja)
Zavezanci v šestih mesecih od izdaje smernic iz prejšnjega
člena izdelajo oceno tveganja v skladu s 13. členom tega zakona za
posamezne skupine ali vrste strank, poslovna razmerja, transakcije, produkte,
storitve ali distribucijske poti ob upoštevanju dejavnikov geografskega
tveganja glede na možne zlorabe za pranje denarja ali financiranje terorizma.
176. člen
(ugotavljanje in vpis
podatkov o dejanskih lastnikih v Register dejanskih lastnikov)
(1) Poslovni subjekti v enem letu od uveljavitve tega zakona
ugotovijo podatke o svojem dejanskem lastniku ali lastnikih v skladu s
41. členom tega zakona.
(2) Poslovni subjekti v 14 mesecih od uveljavitve tega zakona
vpišejo v register dejanskih lastnikov podatke o dejanskih lastnikih v skladu s
44. členom tega zakona.
177. člen
(ugotavljanje dejanskih
lastnikov)
Zavezanci v dveh letih od uveljavitve tega zakona v skladu z
določbami tega zakona za obstoječe stranke ugotovijo njihovega dejanskega
lastnika.
178. člen
(ugotavljanje politično
izpostavljenih oseb)
(1) Zavezanci v dveh letih od uveljavitve tega zakona
ugotovijo, ali so obstoječe stranke, njeni zakoniti zastopniki, pooblaščenci
ali dejanski lastniki politično izpostavljene osebe iz 61. člena tega
zakona.
(2) Obveznost iz prejšnjega odstavka se uporabi za tiste
stranke, njene zakonite zastopnike, pooblaščence ali dejanske lastnike, za
katere pred uveljavitvijo tega zakona ni obstajala obveznost ugotavljanja, ali
so politično izpostavljene osebe.
179. člen
(uskladitev pri anonimnih
produktih)
Ne glede na določbo 64. člena tega zakona zavezanec pri
anonimnih produktih, obstoječih na dan uveljavitve tega zakona, pri katerih ni
mogoče ugotoviti imetnika, opravi pregled stranke oziroma drugega uporabnika
produkta v skladu s 16. členom tega zakona ob prvi transakciji, ki jo stranka
ali drug uporabnik opravi na podlagi takega produkta.
180. člen
(razveljavitev predpisov)
(1) Z dnem uveljavitve tega zakona preneha veljati Zakon o
preprečevanju pranja denarja in financiranja terorizma (Uradni list RS,
št. 60/07, 19/10, 77/11, 108/12 – ZIS-E in 19/14).
(2) Z dnem uveljavitve tega zakona prenehajo veljati
naslednji podzakonski predpisi:
1.     
Pravilnik o določitvi seznama enakovrednih tretjih držav (Uradni list
RS, št. 10/08, 102/11 in 84/12);
2.     
Pravilnik o določitvi pogojev za ugotavljanje in preverjanje
istovetnosti stranke z uporabo kvalificiranega digitalnega potrdila stranke
(Uradni list RS, št. 10/08);
3.     
Pravilnik o izvajanju notranje kontrole, pooblaščencu, hrambi in varstvu
podatkov ter upravljanju evidenc pri organizacijah, odvetnikih, odvetniških
družbah in notarjih (Uradni list RS, št. 10/08);
4.     
Pravilnik o določitvi pogojev, pod katerimi za nekatere stranke ni treba
sporočiti podatkov o gotovinskih transakcijah (Uradni list RS, št. 10/08);
5.     
Pravilnik o določitvi pogojev, ki jih mora izpolnjevati oseba, da lahko
nastopa v vlogi tretje osebe (Uradni list RS, št. 10/08);
6.     
Pravilnik o določitvi pogojev za obravnavo osebe kot stranke z neznatnim
tveganjem za pranje denarja ali financiranje terorizma (Uradni list RS,
št. 10/08);
7.     
Pravilnik o načinu sporočanja podatkov odvetnika, odvetniške družbe ali
notarja Uradu Republike Slovenije za preprečevanje pranja denarja (Uradni list
RS, št. 10/08);
8.     
Pravilnik o načinu sporočanja podatkov Uradu Republike Slovenije za
preprečevanje pranja denarja (Uradni list RS, št. 90/11).
(3) Podzakonski predpisi iz prejšnjega odstavka se
uporabljajo do izdaje novih predpisov, če niso v nasprotju s tem zakonom.
181. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o preprečevanju
pranja denarja in financiranja terorizma – ZPPDFT-1A (Uradni list RS, št. 81/19) vsebuje naslednjo končno določbo:
»KONČNA DOLOČBA
7. člen
(začetek veljavnosti
zakona)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o preprečevanju
pranja denarja in financiranja terorizma – ZPPDFT-1B (Uradni list RS, št. 91/20) vsebuje naslednje prehodne in končne
določbe:
»PREHODNE IN KONČNE DOLOČBE
51. člen
(izdaja podzakonskih
predpisov)
(1) Vlada izda predpis iz novega 61.a člena zakona v šestih
mesecih po uveljavitvi tega zakona.
(2) Minister, pristojen za finance, izda pravilnik iz
devetega odstavka spremenjenega 45. člena zakona v 12 mesecih od uveljavitve
tega zakona.
(3) Minister, pristojen za finance, izda pravilnik iz novega 4.a
člena zakona v šestih mesecih po uveljavitvi tega zakona.
52. člen
(uskladitev)
(1) Smernice, izdane na podlagi 154. člena Zakona o
preprečevanju pranja denarja in financiranja terorizma (Uradni list RS, št.
68/16 in 81/19), se uskladijo z določbami tega zakona v 12 mesecih od
uveljavitve tega zakona.
(2) Zavezanci v šestih mesecih od uskladitve smernic iz
prejšnjega odstavka izdelajo oceno tveganja v skladu s 13. členom zakona.
(3) Poslovni subjekti v šestih mesecih od uveljavitve tega
zakona ugotovijo podatke o svojem dejanskem lastniku ali lastnikih v skladu s spremenjenim
41. členom zakona.
(4) Za poslovne subjekte, ki so vpisani v Poslovni register
Slovenije, in poslovne subjekte, ki so vpisani v davčni register, če niso
vpisani v Poslovni register Slovenije, pred vzpostavitvijo informacijske
rešitve iz petega odstavka tega člena, se šteje, da so v predpisanem roku
izpolnili obveznost iz tretjega odstavka spremenjenega 44. člena zakona, če
podatke o svojih dejanskih lastnikih vpišejo v register dejanskih lastnikov v
šestih mesecih od vzpostavitve informacijske rešitve iz petega odstavka tega
člena.
(5) Upravljavec registra v 12 mesecih od uveljavitve
pravilnika iz devetega odstavka spremenjenega 45. člena zakona vzpostavi
informacijsko rešitev za vpis in vodenje podatkov ter rešitev za dostop do
podatkov, vpisanih v register.
(6) Upravljavec registra v osmih dneh od vzpostavitve
informacijske rešitve iz prejšnjega odstavka samodejno prenese v register
podatke o poslovnih subjektih iz sedmega odstavka spremenjenega 44. člena
zakona. Za poslovne subjekte iz sedmega odstavka spremenjenega 44. člena
zakona, ki so na dan vzpostavitve informacijske rešitve že vpisani v register,
pa upravljavec registra opravlja nadaljnji samodejni prenos podatkov o dejanskem
lastniku v skladu z osmim odstavkom spremenjenega 44. člena zakona, če mu ti
poslovni subjekti posredujejo zahtevo za nadaljnji samodejni prenos.
53. člen
(začetek uporabe posameznih
določb zakona)
(1) Drugi odstavek novega 4.a člena zakona se začne uporabljati
tri mesece po uveljavitvi podzakonskega akta iz spremenjenega tretjega odstavka
51. člena zakona.
(2) Spremenjena 44. in 45. člen zakona se začneta
uporabljati, ko se vzpostavi informacijska rešitev iz petega odstavka
prejšnjega člena.
(3) Do začetka uporabe določb iz prejšnjega odstavka se
uporabljajo določbe 44. in 45. člena Zakona o preprečevanju pranja denarja in
financiranja terorizma (Uradni list RS, št. 68/16 in 81/19).
(4) Minister, pristojen za finance, z objavo v Uradnem listu
Republike Slovenije obvesti, da je vzpostavljena informacijska rešitev iz
petega odstavka prejšnjega člena in da se uporabljata spremenjeni 44. in 45.
člen zakona.
54. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Popravek Zakona o spremembah in dopolnitvah
Zakona o preprečevanju pranja denarja in financiranja terorizma – ZPPDFT-1B
(Uradni list RS, št. 2/21) spreminja 53. člen Zakona o
spremembah in dopolnitvah Zakona o preprečevanju pranja denarja in financiranja
terorizma – ZPPDFT-1B (Uradni list RS, št. 91/20) tako, da se glasi:
»53. člen
(začetek uporabe posameznih
določb zakona)
(1) Drugi odstavek novega 4.a člena zakona se začne
uporabljati tri mesece po uveljavitvi podzakonskega predpisa iz devetega
odstavka novega 4.a člena zakona.
(2) Spremenjena 44. in 45. člen zakona se začneta
uporabljati, ko se vzpostavi informacijska rešitev iz petega odstavka
prejšnjega člena.
(3) Do začetka uporabe določb iz prejšnjega odstavka se
uporabljajo določbe 44. in 45. člena Zakona o preprečevanju pranja denarja in
financiranja terorizma (Uradni list RS, št. 68/16 in 81/19).
(4) Minister, pristojen za finance, z objavo v Uradnem listu
Republike Slovenije obvesti, da je vzpostavljena informacijska rešitev iz
petega odstavka prejšnjega člena in da se uporabljata spremenjeni 44. in 45.
člen zakona.«.