PRVI DEL
I. poglavje
UVODNE DOLOČBE
1. člen
(javni uslužbenec)
(1) Javni uslužbenec je posameznik, ki sklene delovno
razmerje v javnem sektorju. 
(2) Javni sektor po tem zakonu sestavljajo: 
-       
državni organi in uprave samoupravnih lokalnih skupnosti; 
-       
javne agencije, javni skladi, javni zavodi in javni gospodarski zavodi; 
-       
druge osebe javnega prava, če so posredni uporabniki državnega proračuna
ali proračuna lokalne skupnosti. 
(3) Javna podjetja in gospodarske družbe, v katerih ima
večinski delež oziroma prevladujoč vpliv država ali lokalna skupnost, niso del
javnega sektorja po tem zakonu. 
(4) Funkcionarji v državnih organih in organih lokalnih
skupnosti niso javni uslužbenci. 
(5) V zakonu uporabljeni izrazi uradnik, uslužbenec,
predstojnik in drugi izrazi, zapisani v moški spolni slovnični obliki, so
uporabljeni kot nevtralni za moške in ženske.
2. člen
(predmet urejanja)
(1) Ta zakon ureja skupna načela in druga skupna vprašanja
sistema javnih uslužbencev. 
(2) Ta zakon celovito ureja sistem javnih uslužbencev v
državnih organih in upravah lokalnih skupnosti ter posebnosti delovnih razmerij
javnih uslužbencev v državnih organih in upravah lokalnih skupnosti.
3. člen
(delodajalec)
(1) Delodajalec je pravna oseba, s katero je javni uslužbenec
v delovnem razmerju. 
(2) Delodajalec v državnem organu je Republika Slovenija, v
upravi lokalne skupnosti pa lokalna skupnost. 
(3) Zakon lahko določi, da določene pravice delodajalca v
razmerju do javnih uslužbencev, ki sklenejo delovno razmerje z osebo javnega
prava, izvaja Vlada Republike Slovenije (v nadaljnjem besedilu: vlada).
4. člen
(izvrševanje pravic in dolžnosti delodajalca)
(1) V državnem organu in upravi lokalne skupnosti pravice in
dolžnosti delodajalca izvršuje predstojnik. 
(2) V osebah javnega prava pravice in dolžnosti delodajalca
izvršuje poslovodni organ. Poslovodni organ lahko za izvrševanje posameznih
pravic in dolžnosti delodajalca pisno pooblasti javnega uslužbenca z najmanj
visoko strokovno izobrazbo ter z najmanj petimi leti delovnih izkušenj.
5. člen
(delovna razmerja javnih uslužbencev in plače v javnem
sektorju)
(1) Za delovna razmerja javnih uslužbencev ter za pravice in
dolžnosti iz delovnega razmerja veljajo predpisi, ki urejajo delovna razmerja,
in kolektivne pogodbe, kolikor ta ali drug poseben zakon ne določa drugače. 
(2) Sistem plač v javnem sektorju ureja poseben zakon.
6. člen
(pomen izrazov)
Posamezni izrazi v tem zakonu imajo naslednji pomen: 
1.     
državni organ je organ državne uprave in drug državni organ; 
2.     
organ državne uprave je ministrstvo, organ v sestavi ministrstva, vladna
služba in upravna enota; 
3.     
drug državni organ je Državni zbor, Državni svet, Ustavno sodišče,
Računsko sodišče, Varuh človekovih pravic, pravosodni organ in drug državni
organ, ki ni organ državne uprave; 
4.     
pravosodni organ je sodišče, državno tožilstvo in državno
pravobranilstvo;
5.     
lokalna skupnost je občina ali pokrajina; 
6.     
sistemizacija delovnih mest je akt, ki določa delovna mesta, potrebna za
izvajanje nalog državnega organa, uprave lokalne skupnosti oziroma osebe
javnega prava, z opisom pogojev in nalog na posameznih delovnih mestih; 
7.     
delovno mesto je najmanjša enota organizacije državnega organa, uprave
lokalne skupnosti oziroma osebe javnega prava; 
8.     
položaj je delovno mesto z vodstvenimi pooblastili in odgovornostmi; 
9.     
predstojnik je oseba, ki vodi delo državnega organa oziroma uprave
lokalne skupnosti; predstojnik občinske uprave je župan; 
10.  
delovna doba je doba v delovnem razmerju; 
11.  
službena doba je delovna doba v statusu javnega uslužbenca v državnih
organih in upravah lokalnih skupnosti; 
12.  
izobrazba je javno veljavna izobrazba; 
13.  
delovne izkušnje so delovna doba na delovnem mestu, za katero se zahteva
ista stopnja izobrazbe in čas pripravništva v isti stopnji izobrazbe, ne glede
na to, ali je bilo delovno razmerje sklenjeno oziroma pripravništvo opravljeno
pri istem ali pri drugem delodajalcu. Za delovne izkušnje se štejejo tudi
delovne izkušnje, ki jih je javni uslužbenec pridobil z opravljanjem del na
delovnem mestu, za katero se zahteva za eno stopnjo nižja izobrazba, razen
pripravništva v eno stopnjo nižji izobrazbi. Kot delovne izkušnje se upošteva
tudi delo na enaki stopnji zahtevnosti, kot je delovno mesto, za katero oseba
kandidira. Delovne izkušnje se dokazujejo z verodostojnimi listinami, iz
katerih sta razvidna čas opravljanja dela in stopnja izobrazbe; 
14.  
strokovno znanje so izobrazba in druga funkcionalna ter specialna
znanja; 
15.  
strokovna usposobljenost so strokovno znanje in osebne sposobnosti za opravljanje
dela; 
16.  
javne naloge so naloge, ki sodijo v delovno področje državnega organa
ali organa lokalne skupnosti oziroma naloge, za katere je bila ustanovljena
oseba javnega prava; 
17.  
spremljajoča dela so dela na področju kadrovskega in
materialno-finančnega poslovanja, tehnična in podobna dela ter druga dela, ki
jih je potrebno opravljati zaradi nemotenega izvajanja javnih nalog organa
oziroma osebe javnega prava.
II. poglavje
SKUPNA NAČELA SISTEMA JAVNIH USLUŽBENCEV
7. člen
(načelo enakopravne dostopnosti)
Zaposlovanje javnih uslužbencev se izvaja tako, da je
zagotovljena enakopravna dostopnost delovnih mest za vse zainteresirane
kandidate pod enakimi pogoji in tako, da je zagotovljena izbira kandidata, ki
je najbolje strokovno usposobljen za opravljanje nalog na delovnem mestu.
8. člen
(načelo zakonitosti)
Javni uslužbenec izvršuje javne naloge na podlagi in v mejah
ustave, ratificiranih in objavljenih mednarodnih pogodb, zakonov in
podzakonskih predpisov.
9. člen
(načelo strokovnosti)
Javni uslužbenec izvršuje javne naloge strokovno, vestno in
pravočasno. Pri svojem delu ravna po pravilih stroke in se v ta namen stalno
usposablja in izpopolnjuje, pri čemer pogoje za strokovno izpopolnjevanje in
usposabljanje zagotavlja delodajalec.
10. člen
(načelo častnega ravnanja)
Javni uslužbenec ravna pri izvrševanju javnih nalog častno v
skladu s pravili poklicne etike.
11. člen
(prenehal
veljati)
12. člen
(načelo zaupnosti)
Javni uslužbenec mora varovati tajne podatke, ne glede na to,
kako jih je izvedel. Dolžnost varovanja velja tudi po prenehanju delovnega
razmerja. Dolžnost varovanja tajnih podatkov velja, dokler delodajalec javnega
uslužbenca te dolžnosti ne razreši.
13. člen
(načelo odgovornosti za rezultate)
Javni uslužbenec odgovarja za kvalitetno, hitro in učinkovito
izvrševanje zaupanih javnih nalog.
14. člen
(načelo dobrega gospodarjenja)
Javni uslužbenec mora gospodarno in učinkovito uporabljati
javna sredstva, s ciljem doseganja najboljših rezultatov ob enakih stroških
oziroma enakih rezultatov ob najnižjih stroških.
15. člen
(načelo varovanja poklicnih interesov)
(1) Javnega uslužbenca mora delodajalec varovati pred
šikaniranjem, grožnjami in podobnimi ravnanji, ki ogrožajo opravljanje
njegovega dela.
(2) Delodajalec mora omogočiti plačano pravno pomoč javnemu
uslužbencu ali nekdanjemu javnemu uslužbencu, zoper katerega je uveden kazenski
ali odškodninski postopek pri izvrševanju javnih nalog, če oceni, da so bile te
javne naloge izvršene zakonito in v skladu s pravicami in obveznostmi iz
delovnega razmerja. Če se v sodnem postopku javnemu uslužbencu stroški pravne
pomoči povrnejo, jih javni uslužbenec povrne delodajalcu. Način zagotavljanja
plačane pravne pomoči iz tega odstavka določi vlada.
15.a člen
(načelo prepovedi nadlegovanja)
Prepovedano je vsako fizično, verbalno ali neverbalno
ravnanje ali vedenje javnega uslužbenca, ki temelji na katerikoli osebni
okoliščini in ustvarja zastrašujoče, sovražno, ponižujoče, sramotilno ali
žaljivo delovno okolje za osebo ter žali njeno dostojanstvo.
III. poglavje
DRUGA SKUPNA VPRAŠANJA SISTEMA JAVNIH USLUŽBENCEV
16. člen
(način določanja pravic in obveznosti)
(1) Pravice in obveznosti javnih uslužbencev iz delovnih
razmerij se urejajo s predpisi s področja delovnih razmerij, s kolektivnimi
pogodbami, s tem in drugimi zakoni ter na njihovi podlagi izdanimi
podzakonskimi predpisi. 
(2) Delovno razmerje se sklene ter pravice in obveznosti
javnega uslužbenca iz delovnega razmerja določijo s pogodbo o zaposlitvi, če
zakon ne določa drugače. 
(3) Delodajalec javnemu uslužbencu ne sme zagotavljati pravic
v večjem obsegu, kot je to določeno z zakonom, podzakonskim predpisom ali s
kolektivno pogodbo, če bi s tem obremenil javna sredstva. 
(4) Vlada lahko z uredbo določi enotna pravila oziroma merila
za odločanje organov državne uprave, pravosodnih organov in oseb javnega prava,
katerih ustanovitelj je država oziroma v katerih država zagotavlja sredstva za
plače, o pravicah in obveznostih javnih uslužbencev v skladu z zakonom in s
kolektivnimi pogodbami, ki jih sklepa vlada. Pred izdajo uredbe mora vlada
omogočiti reprezentativnim sindikatom dejavnosti oziroma poklicev v javnem
sektorju, da podajo svoje mnenje. V primeru negativnega mnenja mora vlada
izvesti usklajevanje in morebitne neusklajene rešitve posebej obrazložiti in z
obrazložitvijo seznaniti sindikate. 
(5) Uredba iz četrtega odstavka tega člena ne velja za javni
zavod RTV Slovenija.
17. člen
(posebni pogoj za zasedbo delovnega mesta)
Za delovna mesta javnih uslužbencev, ki morajo na podlagi
zakona kot uradni jezik uporabljati tudi jezik narodne skupnosti, se kot pogoj
določi tudi znanje tega jezika.
18. člen
(delovanje sindikata in kolektivna dogovarjanja)
(1) Javni uslužbenci imajo pravico do sindikalnega
združevanja in sindikalnega delovanja. 
(2) Javni uslužbenci imajo pravico do kolektivnih
dogovarjanj.
19. člen
(stavka)
(1) Javni uslužbenci imajo pravico do stavke. 
(2) Način uresničevanja pravice do stavke in omejitve stavke
zaradi varstva javnih koristi določa zakon.
20. člen
(kadrovske evidence)
Za posamezna področja javnega sektorja se za potrebe
kakovostnega upravljanja s kadrovskimi viri in spremljanja stanja na tem
področju vzpostavijo kadrovske evidence.
21. člen
(sistemizacija)
(1) Če poseben zakon ne določa drugače, mora imeti vsak
državni organ, uprava lokalne skupnosti in oseba javnega prava akt o
sistemizaciji delovnih mest (v nadaljnjem besedilu: sistemizacija), v katerem
so v skladu z notranjo organizacijo določena delovna mesta, potrebna za
izvajanje nalog. Pri vsakem delovnem mestu se v sistemizaciji določijo najmanj
opis nalog in pogoji za zasedbo delovnega mesta. 
(2) Vsak državni organ, uprava lokalne skupnosti in oseba
javnega prava vodi evidenco o dejanski zasedenosti delovnih mest; državni
organ, uprava lokalne skupnosti in oseba javnega prava na področju javnega
sektorja, kjer je vzpostavljen sistem nazivov, vodi tudi evidenco o strukturi
javnih uslužbencev po nazivih.
DRUGI DEL POSEBNE DOLOČBE ZA JAVNE USLUŽBENCE V DRŽAVNIH ORGANIH
IN UPRAVAH LOKALNIH SKUPNOSTI
IV. poglavje
TEMELJNE DOLOČBE IN NAČELA
22. člen
(veljavnost drugega dela zakona)
(1) Drugi del tega zakona velja za javne uslužbence v
državnih organih in upravah lokalnih skupnosti (v nadaljnjem besedilu: organi).
(2) Določbe drugega dela zakona, ki urejajo kadrovski načrt,
veljajo tudi za javne agencije, javne sklade, Zavod za zdravstveno zavarovanje
Slovenije, Zavod za pokojninsko in invalidsko zavarovanje Slovenije, Zavod
Republike Slovenije za zaposlovanje in Zavod Republike Slovenije za šolstvo. (delno
prenehal veljati); (delno
prenehal veljati)
(3) Posamezna vprašanja so lahko za sodno osebje in osebje
državnih tožilstev, državnega pravobranilstva, za diplomate, poklicne
pripadnike Slovenske vojske, javne uslužbence na področju obrambe ter zaščite
in reševanja, policiste, inšpektorje, delavce v davčni in v carinski službi ter
službi za izvrševanje kazenskih sankcij, pooblaščene uradne osebe v
obveščevalnih in varnostnih službah in druge uradne osebe s posebnimi
pooblastili z zakonom drugače urejena, kot so urejena v tem zakonu, če je to
potrebno zaradi specifične narave njihovih nalog oziroma za izvrševanje
posebnih dolžnosti in pooblastil.
(4) Vlada lahko z uredbo podrobneje uredi vprašanja, urejena
s tem zakonom, za organe državne uprave in pravosodne organe. 
(5) Drugi državni organi in lokalne skupnosti lahko
vprašanja, urejena s tem zakonom, podrobneje uredijo s svojimi splošnimi akti. 
(6) Organi iz tretjega odstavka tega člena lahko podrobneje uredijo
vprašanja, urejena s tem zakonom, s svojimi splošnimi akti. Splošni akt iz tega
odstavka mora biti v skladu z uredbo iz tretjega odstavka tega člena. Splošni
akt izda predstojnik. 
(7) Če zakon tako določa, lahko vlada z uredbo podrobneje
uredi vprašanja, urejena s tem zakonom, tudi za uprave lokalne skupnosti. Pred
izdajo uredbe mora vlada omogočiti združenjem lokalnih skupnosti, da podajo
svoje mnenje, in izvesti postopek usklajevanja. Morebitne neusklajene rešitve
mora vlada posebej obrazložiti. 
(8) Vprašanja iz tretjega do šestega odstavka tega člena se
lahko uredijo s kolektivno pogodbo; vprašanj, ki so urejena s kolektivno
pogodbo, z akti iz tretjega, četrtega, petega in šestega odstavka tega člena ni
dopustno drugače urejati.
23. člen
(uradniki in drugi javni uslužbenci)
(1) Uradniki so javni uslužbenci, ki v organih opravljajo
javne naloge. Javne naloge v organih so naloge, ki so neposredno povezane z
izvrševanjem oblasti ali z varstvom javnega interesa. Kriterije za določitev
delovnih mest, na katerih se v organih državne uprave, pravosodnih organih in
upravah lokalnih skupnosti opravljajo javne naloge, podrobneje opredeli vlada z
uredbo, ostali organi pa kriterije za določanje delovnih mest, na katerih se
opravljajo javne naloge, določijo s svojim splošnim aktom.
(2) Delovna mesta, na katerih se opravljajo naloge iz prvega
odstavka tega člena, so uradniška delovna mesta.
(3) Javni uslužbenci, ki v organih opravljajo spremljajoča
dela, so strokovno-tehnični javni uslužbenci (v nadaljnjem besedilu:
strokovno-tehnični uslužbenci). Spremljajoča dela so dela na področju
kadrovskega in materialno-finančnega poslovanja, tehnična in podobna dela ter
druga dela, ki jih je treba opravljati zaradi nemotenega izvajanja javnih nalog
organa.
(4) Delovna mesta, na katerih se izvajajo dela iz tretjega
odstavka tega člena, so strokovno-tehnična delovna mesta.
(5) Javni uslužbenec na strokovno-tehničnem delovnem mestu
lahko opravlja tudi enostavna upravna opravila, ki jih določi minister,
pristojen za upravo.
24. člen
(pravno varstvo in arbitražno reševanje sporov)
(1) O pravici oziroma obveznosti javnega uslužbenca, razen
navodil za delo v okviru opisa nalog delovnega mesta, oziroma o zahtevi za
odpravo kršitev pravice iz delovnega razmerja se odloči s pisnim sklepom, ki
mora biti obrazložen in vročen javnemu uslužbencu. Za vročitev se smiselno
uporabljajo določbe zakona, ki ureja upravni postopek. 
(2) Če javni uslužbenec meni, da delodajalec ne izpolnjuje
obveznosti iz delovnega razmerja ali krši katero od njegovih pravic iz
delovnega razmerja, ima pravico zahtevati, da delodajalec kršitev odpravi
oziroma da svoje obveznosti izpolni. Rok za izpolnitev obveznosti oziroma
odpravo kršitve je 15 dni. 
(3) Zoper odločitev o pravici oziroma obveznosti iz delovnega
razmerja javnega uslužbenca in zoper kršitev pravic iz delovnega razmerja je
dovoljena pritožba, če zakon ne določa drugače. Pritožba ne zadrži izvršitve
odločitve o pravici oziroma obveznosti iz delovnega razmerja javnega
uslužbenca, če zakon ne določa drugače, razen v primeru prenehanja delovnega
razmerja.
(4) Komisija za pritožbe lahko na predlog javnega uslužbenca
zadrži izvršitev odločitve o pravici oziroma obveznosti iz delovnega razmerja,
če oceni, da bi lahko z izvrševanjem nastale težko popravljive posledice.
(5) Zoper sklep o pravici oziroma obveznosti iz delovnega
razmerja je dovoljeno sodno varstvo pred delovnim sodiščem pod pogojem, da je
javni uslužbenec izkoristil možnost pritožbe. 
(6) V primerih, ko se o pravicah oziroma obveznostih po tem
zakonu odloča z upravno odločbo, je zoper odločbo dovoljena pritožba v skladu z
zakonom, ki ureja splošni upravni postopek, če ta zakon ne določa drugače;
zoper dokončno odločbo je dovoljen upravni spor. 
(7) Če je s kolektivno pogodbo predvidena arbitraža za reševanje
individualnih delovnih sporov, se lahko javni uslužbenec in delodajalec
najkasneje v roku 15 dni od odločitve o pritožbi oziroma od poteka roka za
odločitev o pritožbi sporazumeta o reševanju spora pred arbitražo.
24.a člen
(vročanje po elektronski poti)
(1) Sklep iz prvega odstavka prejšnjega člena, razen sklepa o
premestitvi in sklepa o odpovedi pogodbe o zaposlitvi, se lahko pošlje tudi po
elektronski poti v elektronski predal, katerega zagotavlja in uporabo nalaga
delodajalec.
(2) Vročitev velja za opravljeno 15. dan od dneva odpreme. Če
javni uslužbenec v času pošiljanja elektronskega sporočila ne dela, velja
vročitev za opravljeno 15. dan od dneva vrnitve na delo.
25. člen
(uveljavljanje pravnega varstva)
(1) Javni uslužbenec lahko vloži pritožbo v osmih dneh od
vročitve pisnega sklepa o pravici oziroma obveznosti iz delovnega razmerja
oziroma v osmih dneh po preteku roka iz drugega odstavka 24. člena tega zakona.
(2) Sodno varstvo pred pristojnim delovnim sodiščem lahko
javni uslužbenec zahteva v 30 dneh od dneva vročitve sklepa komisije za
pritožbe oziroma od dneva, ko poteče rok za izdajo sklepa komisije za pritožbe.
Če zoper sklep ni dovoljena pritožba, začne teči rok iz tega odstavka z
vročitvijo sklepa prve stopnje. 
(3) Sodno varstvo v upravnem sporu lahko javni uslužbenec
zahteva v roku, določenem z zakonom, ki ureja upravni spor.
26. člen
(socialno partnerstvo)
(1) Za uresničevanje socialnega partnerstva na področju
delovnih razmerij v državnih organih in organih lokalnih skupnosti se ustanovi
stalno telo. 
(2) Sestavo in način delovanja stalnega telesa iz prvega
odstavka tega člena uredi kolektivna pogodba. V stalnem delovnem telesu
sodelujejo na strani delodajalca predstavniki organov državne uprave, drugih
državnih organov in lokalnih skupnosti, na strani javnih uslužbencev sodelujejo
predstavniki reprezentativnih sindikatov dejavnosti oziroma poklica. 
(3) Pred sprejetjem predpisa, ki vpliva na delovna razmerja
oziroma položaj javnih uslužbencev v državnih organih in upravah lokalnih
skupnosti, mora vlada oziroma pristojni minister omogočiti reprezentativnim
sindikatom dejavnosti oziroma poklicev v državnih organih in upravah lokalnih
skupnosti, da podajo svoje mnenje. 
(4) Predstojnik mora pred sprejetjem splošnega akta, ki
vpliva na pravice oziroma obveznosti javnih uslužbencev, omogočiti
reprezentativnemu sindikatu, ki deluje v organu, da poda mnenje. Za
reprezentativni sindikat, ki deluje v organu, se šteje reprezentativni sindikat
v organu oziroma reprezentativni sindikat dejavnosti ali poklica v državnih
organih in upravah lokalnih skupnosti, če ima imenovanega zaupnika v organu (v
nadaljnjem besedilu: reprezentativni sindikat v organu). 
(5) V primeru iz tretjega oziroma četrtega odstavka tega
člena je potrebno predlog akta oziroma odločitve poslati reprezentativnemu
sindikatu v organu in določiti razumen rok za oblikovanje mnenja. Če
reprezentativni sindikat v organu v tem roku poda mnenje, mora predlagatelj to
mnenje upoštevati ali povabiti reprezentativni sindikat v organu k usklajevanju.
Če predlagatelju ne uspe doseči uskladitve predloga akta oziroma odločitve z
mnenjem reprezentativnih sindikatov v organu, se lahko sprejme neusklajen akt
oziroma odločitev, vendar je treba razloge, zaradi katerih ni bilo upoštevano
mnenje reprezentativnih sindikatov v organu, pisno obrazložiti in poslati
reprezentativnim sindikatom v organu, katerih mnenje ni bilo upoštevano.
27. člen
(načelo javnega natečaja)
(1) Uradniki se izbirajo na javnem natečaju, razen v
primerih, ko je z zakonom drugače določeno. 
(2) V postopku javnega natečaja se kandidati obravnavajo
enakopravno; izbira se opravi na podlagi izkazane boljše strokovne
usposobljenosti.
28. člen
(načelo politične nevtralnosti in nepristranskosti)
Uradnik izvršuje javne naloge v javno korist, politično
nevtralno in nepristransko.
29. člen
(načelo kariere)
Uradniku je omogočena kariera z napredovanjem. Kariera je
odvisna od strokovne usposobljenosti in drugih delovnih in strokovnih kvalitet
ter od rezultatov dela.
30. člen
(načelo prehodnosti)
Pod pogoji, ki jih določa ta zakon, je lahko javni uslužbenec
premeščen na drugo delovno mesto v okviru organov.
31. člen
(črtan)
32. člen
(načelo odprtosti do javnosti)
Organ obvešča javnost o svojem delovanju in o rezultatih
opravljenega dela uradnikov na način, določen z zakonom in podzakonskimi
predpisi.
V. poglavje
ODLOČANJE O PRAVICAH IN OBVEZNOSTIH
33. člen
(predstojnik)
(1) Pravice in dolžnosti delodajalca v organu državne uprave
in v upravi lokalne skupnosti izvršuje predstojnik. 
(2) V drugih državnih organih pravice in dolžnosti
delodajalca izvršuje predstojnik, če zakon, drug predpis ali splošni akt organa
ne določa drugače. 
(3) V primerih, ko ima predstojnik status uradnika, o
njegovih pravicah in dolžnostih iz delovnega razmerja odloča oseba, ki ji je
predstojnik odgovoren. Določba tega odstavka se uporablja tudi za odločitev o
izbiri uradnika za položaj in za sklenitev pogodbe o zaposlitvi oziroma aneksa
k tej pogodbi.
33.a člen
(pooblastilo predstojnika)
(1) Predstojnik lahko v primeru, ko razpolaga z informacijo,
na podlagi katere so podani razlogi za sum, da javni uslužbenec zlorablja
pravico do zadržanosti z dela do 30 delovnih dni zaradi bolezni ali poškodbe,
ali pravico do povračila stroškov prevoza na delo in z dela, pooblasti enega ali
več javnih uslužbencev za ugotovitev dejanskega stanja. 
(2) Pooblaščeni javni uslužbenec lahko zbira informacije iz
prejšnjega odstavka od javnih uslužbencev, zaposlenih v organu, in od tretjih
oseb. O posameznih dejanjih v okviru ugotavljanja dejanskega stanja pooblaščeni
javni uslužbenec sestavi zapisnik. Po končanem postopku ugotavljanja dejanskega
stanja se javnega uslužbenca seznani z ugotovitvami postopka in se mu omogoči
vpogled v zapisnik. 
(3) Predstojnik lahko, če oceni, da je to smotrnejša rešitev,
za izvedbo nadzora nad zlorabami iz prvega odstavka tega člena ne glede na
določbo drugega odstavka 13. člena Zakona o detektivski dejavnosti (Uradni list
RS, št. 113/05 – uradno prečiščeno besedilo) sklene pisno pogodbo in pooblasti
pravno ali fizično osebo v skladu z zakonom, ki ureja detektivsko dejavnost. 
(4) Pred pričetkom izvajanja nadzora mora predstojnik javnega
uslužbenca najprej opozoriti, da obstajajo razlogi za sum o zlorabi, ter mu omogočiti,
da se o tem izjasni.
34. člen
(vodja kadrovskega poslovanja)
(1) Predstojnik lahko za izvrševanje pravic in dolžnosti
delodajalca pooblasti uradnika z univerzitetno izobrazbo ali visoko strokovno
izobrazbo s specializacijo ali magisterijem in najmanj petimi leti službene
dobe (v nadaljnjem besedilu: vodja kadrovskega poslovanja). Pooblastilo se v
organu objavi na primeren način; o pooblastilu se posebej obvesti
reprezentativni sindikat v organu. Vodja kadrovskega poslovanja lahko dobi vsa
pooblastila, ki jih ima po tem zakonu predstojnik. 
(2) Pooblastilo iz prvega odstavka tega člena se lahko da
samo eni osebi. Kljub danemu pooblastilu predstojnik obdrži pooblastila v zvezi
z izvrševanjem pravic in dolžnosti delodajalca. Pooblastilo je lahko časovno in
vsebinsko omejeno. 
(3) Za izvrševanje posameznih nalog na področju poslovanja s
kadrovskimi viri lahko predstojnik pooblasti tudi drugo osebo, če to možnost
posebej predvideva zakon.
35. člen
(komisije za pritožbe iz delovnega razmerja)
(1) O pritožbah zoper odločitve o pravicah ali obveznostih iz
delovnega razmerja javnega uslužbenca, zoper kršitve pravic iz delovnega
razmerja in o drugih vprašanjih, kadar zakon tako določa, odloča pristojna
komisija za pritožbe iz delovnega razmerja (v nadaljnjem besedilu: komisija za
pritožbe). 
(2) O zadevah iz prvega odstavka tega člena odločajo
naslednje komisije za pritožbe: 
1.     
za javne uslužbence pri organih državne uprave in pri pravosodnih
organih komisija za pritožbe pri vladi; 
2.     
za javne uslužbence pri drugem državnem organu komisija za pritožbe pri
tem državnem organu; 
3.     
za javne uslužbence pri upravah lokalnih skupnosti komisija za pritožbe
pri reprezentativnih združenjih lokalnih skupnosti; če se ta komisija ne
organizira, odloča o pritožbah komisija iz 1. točke tega odstavka. 
(3) Komisijo za pritožbe sestavljajo predsednik in člani.
36. člen
(imenovanje in razrešitev predsednika in članov komisije za
pritožbe)
(1) Predsednika in člane komisije za pritožbe iz 1. točke
drugega odstavka 35. člena tega zakona imenuje in razreši vlada na predlog
ministra, pristojnega za upravo, in organov, za katere deluje. Predsednika in
člane komisije za pritožbe iz 2. točke drugega odstavka 35. člena tega zakona
imenuje in razreši državni organ, pri katerem komisija deluje. Predsednika in
člane komisije iz 3. točke drugega odstavka 35. člena tega zakona imenujejo in
razrešujejo pristojni organi reprezentativnih združenj lokalnih skupnosti.
(2) Pri sestavi komisije za pritožbe iz 1. točke drugega
odstavka 35. člena tega zakona mora vlada zagotoviti sorazmerno zastopanost
kandidatov, ki jih predlagajo drugi državni organi, glede na razmerje med
številom javnih uslužbencev, zaposlenih v teh organih, in številom javnih
uslužbencev, zaposlenih pri organih državne uprave. Predloge podajo: 
1.     
za sodišča in za organe, ki odločajo v postopkih o prekrških, Vrhovno
sodišče Republike Slovenije, 
2.     
za državna tožilstva Državno tožilstvo Republike Slovenije, 
3.     
za državna pravobranilstva Državno pravobranilstvo Republike Slovenije. 
(3) Določba drugega odstavka tega člena se smiselno uporablja
tudi v primeru, ko komisija za pritožbe iz 1. točke drugega odstavka 35. člena
tega zakona deluje tudi za javne uslužbence pri upravah lokalnih skupnosti.
Predloge za člane komisije v tem primeru podajo lokalne skupnosti oziroma
njihova združenja.
37. člen
(pogoji za imenovanje oziroma razrešitev predsednika in
članov komisije za pritožbe)
(1) Predsedniki in člani komisij za pritožbe opravljajo
naloge v komisijah za pritožbe neprofesionalno, pri čemer jim pripada ustrezno
denarno nadomestilo, ali profesionalno, v statusu uradnika. 
(2) Predsednik komisije za pritožbe mora biti univerzitetni
diplomirani pravnik z najmanj petimi leti delovnih izkušenj. Član komisije za
pritožbe mora imeti univerzitetno izobrazbo ali visoko strokovno izobrazbo s
specializacijo ali magisterijem in najmanj pet let delovnih izkušenj. 
38. člen
(delovanje komisije za pritožbe)
(1) Komisije za pritožbe delajo v senatih treh članov.
Predsedujoči v senatu mora biti univerzitetni diplomirani pravnik. 
(2) Komisija za pritožbe je pri svojem delu samostojna. Svoje
delo opravlja v skladu s poslovnikom o delu, ki ga sprejme sama. 
(3) Na občne seje komisije za pritožbe in pri izrekanju o
pravnem vprašanju iz tretjega odstavka 39. člena tega zakona se vabi
reprezentativne sindikate iz tretjega odstavka 26. člena tega zakona. 
(4) Strokovno-tehnična in administrativna opravila za
komisijo za pritožbe iz 1. točke drugega odstavka 35. člena tega zakona
opravlja ministrstvo, pristojno za upravo, kjer se zagotavljajo tudi sredstva
za delo komisije za pritožbe.
39. člen
(pravila za odločanje komisije za pritožbe)
(1) Pri odločanju o pritožbah komisija za pritožbe uporablja
zakon, ki ureja splošni upravni postopek.
(2) Ne glede na določbe zakona, ki ureja splošni upravni
postopek, mora komisija za pritožbe odločiti o pritožbi najkasneje v 30 dneh. Po
poteku tega roka lahko javni uslužbenec v skladu s četrtim in petim odstavkom
24. člena tega zakona zahteva sodno varstvo pred pristojnim sodiščem.
(3) Na zahtevo reprezentativnega sindikata dejavnosti oziroma
poklica se mora komisija za pritožbe izreči o pravnem vprašanju, ki vpliva na
odločanje o pravicah oziroma dolžnostih večjega števila javnih uslužbencev v
organih.
VI. poglavje
ORGANIZACIJSKE DOLOČBE
1. Sistemizacija delovnih mest
40. člen
(določitev sistemizacije)
(1) Sistemizacijo v organih državne uprave in v upravah
lokalnih skupnosti določi predstojnik. Sistemizacijo v organu v sestavi
ministrstva določi minister na predlog predstojnika organa v sestavi. 
(2) V drugih državnih organih sistemizacijo določi
predstojnik, če zakon ali splošni akt državnega organa ne določa drugače.
41. člen
(skupna izhodišča za sistemizacijo in soglasje k
sistemizaciji)
(1) Skupna izhodišča za sistemizacijo v organih državne
uprave in upravah lokalnih skupnosti določi vlada z uredbo. 
(2) K sistemizaciji organa državne uprave je potrebno
pridobiti soglasje vlade.
(3) V okviru skupnih izhodišč za sistemizacijo v organih
državne uprave in v upravah lokalnih skupnosti vlada ne glede na določbe
zakona, ki ureja delovna razmerja, določi trajanje odpovednega roka za
posamezna delovna mesta, kadar pogodbo o zaposlitvi redno odpoveduje javni
uslužbenec, vendar tako določen odpovedni rok ne sme biti daljši kot tri
mesece. Določba glede odpovednega roka velja tudi za javne uslužbence v pravosodnih
organih.
2. Kadrovski načrt
42. člen
(kadrovski načrt)
(1) Organi sklepajo delovna razmerja in upravljajo s
kadrovskimi viri v skladu s kadrovskimi načrti. 
(2) S kadrovskim načrtom se prikaže dejansko stanje
zaposlenosti in načrtovane spremembe v številu javnih uslužbencev za obdobje
dveh let.
(3) Predlog kadrovskega načrta se pripravi glede na
proračunske možnosti, predviden obseg nalog in program dela.
43. člen
(predlog kadrovskega načrta)
(1) Predlog kadrovskega načrta poda predstojnik ob pripravi
proračuna. Predlog kadrovskega načrta mora biti usklajen s predlogom proračuna.
(2) Predlog kadrovskega načrta za upravne enote poda
minister, pristojen za upravo, na predlog načelnikov upravnih enot. Predlog
kadrovskega načrta za organ v sestavi poda minister. 
(3) Za organe državne uprave, za sodišča, za državna
tožilstva in za državna pravobranilstva se na podlagi predlogov predstojnikov
pripravijo predlogi skupnih kadrovskih načrtov.
(4) Predlog skupnega kadrovskega načrta pripravi:
1.     
za organe državne uprave ministrstvo, pristojno za upravo; 
2.     
za sodišča Vrhovno sodišče Republike Slovenije; 
3.     
za državna tožilstva Državno tožilstvo Republike Slovenije; 
4.     
za državna pravobranilstva Državno pravobranilstvo Republike Slovenije.
(5) Za usklajevanje predlogov kadrovskih načrtov se smiselno
uporabljajo določbe zakona o javnih financah, ki urejajo usklajevanje predlogov
pri pripravi proračuna. 
(6) Predlagatelj mora omogočiti reprezentativnim sindikatom,
da podajo mnenje k predlogu kadrovskega načrta oziroma k predlogu skupnega
kadrovskega načrta. Mnenje k predlogu skupnega kadrovskega načrta iz četrtega
odstavka tega člena podajo reprezentativni sindikati dejavnosti oziroma
poklica. 
(7) Minister, pristojen za upravo, predpiše način za pripravo
in predložitev predlogov kadrovskih načrtov državnih organov.
44. člen
(sprejem kadrovskega načrta)
(1) Organ sprejme kadrovski načrt, usklajen s sprejetim
proračunom, najkasneje v 60 dneh po uveljavitvi proračuna. 
(2) Kadrovski načrt sprejme v državnih organih in upravah
lokalnih skupnosti predstojnik. 
(3) Za organe iz tretjega odstavka 43. člena tega zakona se
sprejme skupni kadrovski načrt. Skupni načrt za organe državne uprave sprejme
vlada, za druge organe iz tretjega odstavka 43. člena tega zakona pa organ iz
četrtega odstavka 43. člena tega zakona. Skupni načrt je sestavljen iz zbirnih
podatkov (skupnih kvot) in iz načrtov posameznih organov.
45. člen
(sprememba kadrovskega načrta)
(1) Med proračunskim obdobjem se kadrovski načrt lahko
spremeni, če pride do trajnega ali začasnega povečanja obsega dela, ki ga ni
mogoče opravljati z obstoječim številom javnih uslužbencev in so zagotovljena
finančna sredstva za nove zaposlitve. 
(2) Glede postopka za spremembo kadrovskega načrta se
uporabljajo določbe 43. in 44. člena tega zakona.
3. Kadrovske evidence
46. člen
(centralna kadrovska evidenca državne uprave)
(1) Za izvajanje politike upravljanja s kadrovskimi viri v
organih državne uprave, za obračun plač in izvajanje drugih obveznosti
delodajalca ter za odločanje o pravicah in obveznostih iz delovnih razmerij se
vodi centralna kadrovska evidenca državne uprave (v nadaljnjem besedilu:
centralna kadrovska evidenca). 
(2) Upravljavec centralne kadrovske evidence je ministrstvo,
pristojno za upravo. 
(3) Centralna kadrovska evidenca se vodi kot informatizirana
baza podatkov.
47. člen
(podatki centralne kadrovske evidence)
(1) V centralni kadrovski evidenci se za javnega uslužbenca
vodijo: 
1.     
identifikacijski podatki (ime in priimek, naslov prebivališča ter EMŠO);
2.     
podatki o delovnem razmerju (vrsta delovnega razmerja – za določen ali
za nedoločen čas; datum sklenitve delovnega razmerja); 
3.     
podatki o sedanjem delovnem mestu oziroma položaju in o prejšnjih
delovnih mestih oziroma položajih v organih; 
4.     
podatki o imenovanjih, napredovanjih in veljavnem nazivu; 
5.     
podatki o stopnji izobrazbe, funkcionalnem in specialnem znanju,
udeležbi na različnih oblikah izpopolnjevanja in usposabljanja in o opravljenih
strokovnih izpitih in preizkusih znanja ter drugi podatki o strokovni
usposobljenosti; 
6.     
podatki o izkušnjah na področju evropskih zadev; 
7.     
podatki o prejšnjih delovnih razmerjih, delovni dobi, pokojninski dobi
in službeni dobi; 
8.     
podatki o izvrševanju funkcij, o sodelovanju v projektnih skupinah in o
opravljanju drugega dela v interesu delodajalca; 
9.     
podatki o letnih ocenah; 
10.  
podatki o priznanjih in nagradah; 
11.  
podatki o dokončno ugotovljeni disciplinski in odškodninski
odgovornosti; 
12.  
podatki o dokončni ugotovitvi nesposobnosti; 
13.  
podatki o prenehanju delovnega razmerja; 
14.  
kratek življenjepis, če tako želi oziroma s tem soglaša javni
uslužbenec; 
15.  
podatki o dovoljenju za dostop do tajnih podatkov; 
16.  
podatki, potrebni za obračun plače, in 
17.  
drugi podatki v skladu z zakonom. 
(2) Zbirka dokumentov, ki se nanašajo na podatke iz
prejšnjega odstavka, se vodi v organu, kjer javni uslužbenec dela, lahko pa
tudi v centralni kadrovski evidenci.
48. člen
(evidenca internega trga dela)
(1) Ministrstvo, pristojno za upravo, vodi evidenco internega
trga dela v državni upravi. V tej evidenci se vodijo podatki o prostih delovnih
mestih, potrebah po delu v projektnih skupinah in podobnih kadrovskih potrebah.
(2) V večjih organih se vodi tudi evidenca internega trga
dela v organu.
49. člen
(pridobivanje podatkov)
(1) Predstojnik mora posredovati podatke za vpis v centralno
kadrovsko evidenco in evidenco internega trga dela najkasneje v osmih dneh od
nastopa okoliščin, o katerih se vpisujejo podatki. 
(2) Podatki iz 1. točke prvega odstavka 47. člena tega zakona
se lahko pridobivajo tudi iz centralnega registra prebivalstva.
50. člen
(uporaba podatkov)
(1) Za namene iz prvega odstavka 46. člena tega zakona lahko
podatke centralne kadrovske evidence pridobijo predstojniki, vodje kadrovskega
poslovanja, druge osebe, ki odločajo o pravicah in obveznostih javnih uslužbencev,
javni uslužbenci, ki opravljajo naloge organizacijsko-kadrovskega in finančnega
poslovanja, vezanega na obračun plač, ter inšpektorji. 
(2) Javni uslužbenci, ki opravljajo organizacijsko-kadrovske
naloge in naloge finančnega poslovanja, vezanega na obračun plač, lahko
pridobivajo, uporabljajo in spreminjajo podatke iz centralne kadrovske evidence
samo na podlagi pooblastila predstojnika. Ta določba velja tudi za javne
uslužbence ministrstva, pristojnega za finance, ki opravljajo naloge na
področju obračunavanja plač.
(3) Vsak javni uslužbenec lahko pridobi iz kadrovske evidence
podatke, ki se nanašajo nanj. Vsak javni uslužbenec lahko pridobi podatke o
kadrovskih potrebah iz evidence internega trga dela.
51. člen
(kadrovske evidence drugih organov)
(1) Drugi državni organi in uprave lokalnih skupnosti lahko
vodijo kadrovsko evidenco za svoje potrebe. V kadrovski evidenci se vodijo vsi
ali nekateri podatki iz 47. člena tega zakona. 
(2) Za kadrovske evidence se smiselno uporabljajo določbe
tega zakona o centralni kadrovski evidenci. 
(3) Kadrovske evidence se lahko povezujejo, če se državni
organi in lokalne skupnosti tako dogovorijo. Dogovor o povezavi centralne
kadrovske evidence državne uprave z drugimi kadrovskimi evidencami sklene
vlada. 
(4) Če so kadrovske evidence povezane, ima vsaka oseba, ki
ima pravico pridobiti podatke ene izmed povezanih kadrovskih evidenc, pravico
pridobiti podatke tudi iz drugih povezanih kadrovskih evidenc. 
(5) Kadrovsko evidenco s podatki iz 47. člena tega zakona in
evidenco internega trga dela vodi za sodišča, državna tožilstva in državno
pravobranilstvo ministrstvo, pristojno za pravosodje. 
(6) Z vzpostavitvijo povezave med kadrovskimi evidencami
organov se vzpostavi tudi enotna evidenca internega trga dela za te organe.
VII. poglavje
ŠTIPENDIRANJE
52. člen
(podeljevanje štipendij)
(1) Dijakom in študentom se podeljujejo štipendije. 
(2) Štipendisti se izbirajo na javnem natečaju. Izbira se
opravi z upravno odločbo, ki se vroči vsem, ki so sodelovali na javnem
natečaju. Zoper odločbo je dovoljena pritožba, o kateri odloča komisija za
pritožbe. 
(3) S štipendistom se po dokončnosti odločbe o izbiri sklene
pogodba.
(4) Za postopek javnega natečaja se smiselno uporabljajo
določbe tega zakona, ki urejajo postopek za zasedbo prostega delovnega mesta z
javnim natečajem.
52.a člen
(evidence štipendistov)
(1) Ministrstvo, pristojno za upravo, za podeljevanje
štipendij in za zagotavljanje gospodarne porabe proračunskih sredstev vodi
zbirko podatkov o štipendistih za potrebe organov državne uprave, ki vključuje:
-       
osebno ime štipendista, 
-       
davčno številko, 
-       
naslov stalnega prebivališča, 
-       
telefonsko številko ali GSM, 
-       
številko transakcijskega računa, 
-       
datum sklenitve pogodbe o štipendiranju, 
-       
datum diplomiranja in zaposlitve, 
-       
organ državne uprave, na katerega je posamezen štipendist pogodbeno
vezan, 
-       
šolo oziroma fakulteto, program in smer šolanja oziroma študija, 
-       
znanje tujih jezikov, 
-       
podatke o udeležbi na različnih oblikah usposabljanja in
izpopolnjevanja, 
-       
povprečno oceno za vsako študijsko leto posebej, 
-       
točke za izračun štipendije, 
-       
višino stroškov prevoza. 
(2) Podatke iz prejšnjega odstavka lahko pridobivajo in
uporabljajo javni uslužbenci ministrstva, pristojnega za upravo, ki vodijo te
evidence, ter osebe iz 50. člena tega zakona. 
(3) Ne glede na določbi prvega in drugega odstavka tega
člena, vodi zbirko podatkov o štipendijah za potrebe Slovenske vojske,
ministrstvo, pristojno za obrambo. Podatke iz prvega odstavka tega člena
pridobivajo in uporabljajo javni uslužbenci oziroma vojaške osebe, ki jih
pooblasti minister, pristojen za obrambo.
VIII. poglavje
SKLENITEV DELOVNEGA RAZMERJA
53. člen
(način sklenitve delovnega razmerja)
(1) Delovno razmerje sklene javni uslužbenec s pogodbo o
zaposlitvi. 
(2) Za sestavine pogodbe o zaposlitvi se ne uporabljajo
določbe splošnih predpisov o delovnih razmerjih. Pogodba o zaposlitvi vsebuje
naslednje sestavine: 
1.     
navedbo pogodbenih strank; 
2.     
navedbo organa, v katerem bo javni uslužbenec opravljal delo; 
3.     
čas trajanja delovnega razmerja; 
4.     
navedbo delovnega mesta oziroma položaja, na katerem bo javni uslužbenec
opravljal delo, oziroma podatki o vrsti dela s kratkim opisom dela; 
5.     
datum začetka opravljanja dela; 
6.     
kraj opravljanja dela; 
7.     
določilo o tem, ali se delo opravlja s polnim ali s krajšim delovnim
časom; 
8.     
druge podatke, ki jih določa ta zakon ali področni zakon, ki ureja
položaj javnih uslužbencev v organih; 
9.     
določilo o osnovni plači in dodatkih, vezanih na delovno mesto in
dodatkih, ki javnemu uslužbencu pripadajo na podlagi zakona, podzakonskega
predpisa ali kolektivne pogodbe; 
10.  
določilo o letnem dopustu; 
11.  
določilo o delovnem času; 
12.  
določilo o odpovednem roku; 
13.  
navedbo, da lahko posamezne sestavine pogodbe delodajalec enostransko
spreminja v skladu z zakonom. 
(3) Glede sestavin, navedenih v 10., 11. in 12. točki drugega
odstavka tega člena, se pogodba o zaposlitvi sklicuje na veljavne predpise,
kolektivne pogodbe oziroma splošne akte delodajalca. V pogodbi o zaposlitvi
morajo biti določno navedeni akti iz tega odstavka, ki se uporabljajo na dan
sklenitve pogodbe o zaposlitvi, vključno z načinom in datumom njihove objave. 
(4) O pravicah in obveznostih javnega uslužbenca delodajalec
izda sklep v skladu z zakonom, podzakonskimi predpisi, kolektivno pogodbo in
pogodbo o zaposlitvi. Sklep, s katerim se določijo pravice oziroma obveznosti
javnega uslužbenca, lahko delodajalec nadomesti z novim sklepom, ki mora biti v
skladu z zakonom, podzakonskimi predpisi, kolektivno pogodbo in pogodbo o
zaposlitvi. 
(5) Ob imenovanju v drug naziv, ob napredovanju v višji
plačni razred in ob premestitvi na drugo delovno mesto se sklene aneks k
pogodbi o zaposlitvi. 
(6) Spremembe zakona, podzakonskega predpisa, kolektivne
pogodbe oziroma splošnega akta delodajalca ne vplivajo na pravice in obveznosti
javnega uslužbenca, določene s pogodbo o zaposlitvi oziroma sklepom, če se
pogodba o zaposlitvi ne spremeni.
54. člen
(čas trajanja delovnega razmerja)
(1) Javni uslužbenec sklene delovno razmerje za nedoločen
čas, razen v primerih, ki jih določa ta zakon ali področni zakon, ki ureja
delovna razmerja javnih uslužbencev v organih na določenem področju. 
(2) Določbe pogodbe o zaposlitvi, ki omejujejo čas trajanja
delovnega razmerja v nasprotju z zakonom, so nične.
55. člen
(sklenitev delovnega razmerja in sistemizacija)
(1) Delovno razmerje se sklene za delovno mesto, ki je
določeno v sistemizaciji. 
(2) Izven sistemizacije se lahko sklene delovno razmerje za
določen čas in za opravljanje pripravništva ali druge podobne oblike
teoretičnega in praktičnega usposabljanja.
56. člen
(zaposlitev)
O zaposlitvah odloča predstojnik. Odločitev o zaposlitvi se
sprejme, če so izpolnjeni naslednji pogoji: 
-       
da se trajno ali začasno poveča obseg dela, povečanega obsega dela pa ni
mogoče opravljati z obstoječim številom javnih uslužbencev, oziroma se ob
nespremenjenem obsegu dela izprazni delovno mesto; 
-       
da ima organ zagotovljena finančna sredstva za zaposlitev; 
-       
da je delovno mesto določeno v sistemizaciji, razen v primerih iz
drugega odstavka 55. člena tega zakona; 
-       
da je delovno mesto prosto oziroma so podane okoliščine, iz katerih
izhaja, da bo delovno mesto prosto in
-       
da je nova zaposlitev v skladu s kadrovskim načrtom.
57. člen
(postopek pred novo zaposlitvijo)
(1) Preden sprejme odločitev o novi zaposlitvi, predstojnik oceni,
ali je mogoče prosto delovno mesto zasesti s premestitvijo javnega uslužbenca
iz istega organa. 
(2) Če prostega delovnega mesta ni mogoče zasesti na način iz
prvega odstavka tega člena, se lahko delovno mesto zasede s premestitvijo
javnega uslužbenca iz drugega organa; za ta namen se lahko izvede interni
natečaj. 
(3) Interni natečaj v organih državne uprave se izvaja tako,
da zajame tudi druge državne organe in uprave lokalnih skupnosti, o čemer
sklenejo državni organi in lokalne skupnosti poseben dogovor. Za organe državne
uprave dogovor sklene vlada. 
(4) Pod pogoji iz tretjega odstavka tega člena se lahko
interni natečaj tudi v drugih državnih organih in v upravah lokalnih skupnosti
izvede tako, da zajame več organov oziroma uprav lokalnih skupnosti. 
(5) Postopek izvedbe internega natečaja za vse organe določi
vlada z uredbo. 
(6) Če se na prosto delovno mesto ne premesti javni
uslužbenec iz istega oziroma drugega organa, se začne postopek za novo
zaposlitev. 
(7) Postopek za novo zaposlitev uradnika se izvaja kot javni
natečaj, postopek za novo zaposlitev na strokovno-tehničnem delovnem mestu pa
po postopku, določenem s predpisi, ki urejajo delovna razmerja, in kolektivno
pogodbo.
58. člen
(objava javnega natečaja)
(1) Javni natečaj se za organe državne uprave objavi na
spletni strani ministrstva, pristojnega za upravo, drugi državni organi in
lokalne skupnosti pa objavijo javni natečaj na svojih spletnih straneh. Javni
natečaj se lahko objavi tudi v Uradnem listu Republike Slovenije ali v dnevnem
časopisu.
(2) Rok za vlaganje prijav na javni natečaj ne sme biti
krajši od osmih dni od dneva objave javnega natečaja.
59. člen
(vsebina objave javnega natečaja)
Objava javnega natečaja mora vsebovati najmanj naslednje
podatke: 
1.     
o organu in o kraju opravljanja dela; 
2.     
o vrsti uradniškega delovnega mesta; 
3.     
o pogojih za opravljanje dela; 
4.     
o dokazilih, ki jih mora kandidat priložiti prijavi; 
5.     
o roku in naslovu za vlaganje prijav in o roku obveščanja o izbiri; 
6.     
o osebi, ki daje informacije o izvedbi javnega natečaja;
7.     
o okvirni vsebini dela.
60. člen
(izvedba javnega natečaja)
(1) Za postopek javnega natečaja se smiselno uporabljajo
določbe zakona, ki ureja splošni upravni postopek, razen določb o ustni
obravnavi.
(2) Ne glede na določbo prvega odstavka tega člena vlada
način vročanja oziroma obveščanja kandidatov in ravnanja z nepopolnimi vlogami
uredi z uredbo.
(3) Za vodenje izbirnega postopka predstojnik lahko pooblasti
javnega uslužbenca ali imenuje komisijo.
(4) Javni natečaj za položaje generalnih direktorjev,
generalnih sekretarjev, predstojnikov organov v sestavi ministrstev,
predstojnikov vladnih služb in načelnikov upravnih enot izvaja posebna
natečajna komisija, ki jo za vsak primer posebej imenuje uradniški svet.
(5) V drugih državnih organih se javni natečaj izvaja v skladu
z zakonom ali splošnim aktom državnega organa.
61. člen
(izbirni postopek)
(1) Izbira kandidata se opravi v izbirnem postopku, v katerem
se presoja usposobljenost kandidata za opravljanje nalog na uradniškem delovnem
mestu. 
(2) Izbirni postopek se lahko opravi v več fazah, tako da se
kandidati postopno izločajo. Opravi se v obliki presojanja strokovne
usposobljenosti iz dokumentacije, ki jo je predložil kandidat, pisnega
preizkusa usposobljenosti, ustnega razgovora ali v drugi obliki.
61.a člen
Kandidati, ki ne izpolnjujejo natečajnih pogojev, se ne
uvrstijo v izbirni postopek, o čemer se vsakemu kandidatu izda sklep. Sklep
izda predstojnik organa ali vodja kadrovskega poslovanja v organu, za katerega
se izvaja javni natečaj. V primerih iz četrtega odstavka 60. člena tega zakona
izda sklep predsednik posebne natečajne komisije. Če nihče izmed prijavljenih
kandidatov ne izpolnjuje natečajnih pogojev, se javni natečaj lahko ponovi.
62. člen
(izbira kandidata)
Izbere se kandidat, ki se je v izbirnem postopku izkazal kot
najbolj strokovno usposobljen za uradniško delovno mesto. Če nihče od
prijavljenih kandidatov po merilih izbirnega postopka ni dovolj strokovno
usposobljen za uradniško delovno mesto, se lahko javni natečaj ponovi,
prijavljenim kandidatom pa se vroči obvestilo o neuspelem javnem natečaju.
(2) Če izbrani kandidat seznani organ, da pogodbe ne namerava
skleniti, se lahko izbirni postopek ali javni natečaj ponovi. Če se predstojnik
organa odloči ponoviti samo izbirni postopek, je o tem treba obvestiti
kandidate, uvrščene v prejšnji izbirni postopek.
63. člen
(sklep o izbiri)
(1) O izbiri oziroma neizbiri uradnika se vsakemu kandidatu,
ki je sodeloval v izbirnem postopku izda in vroči sklep.
(2) Po izdaji sklepa o izbiri oziroma neizbiri lahko vsak
kandidat, ki je sodeloval v izbirnem postopku, pod nadzorom uradne osebe organa
vpogleda v vse podatke, ki jih je izbrani kandidat navedel v prijavi na javni
natečaj in dokazujejo izpolnjevanje natečajnih pogojev, in v gradiva izbirnega
postopka.
64. člen
(poseben javni natečaj)
(1) Natečajna komisija iz četrtega odstavka 60. člena tega
zakona ugotovi, kateri kandidati izpolnjujejo pogoje za položaj in kateri
kandidati so glede na svojo strokovno usposobljenost primerni za ta položaj. Natečajna
komisija izda kandidatom, ki izpolnjujejo pogoje in so glede na svojo strokovno
usposobljenost primerni za položaj, ter kandidatom, ki se ne uvrstijo na
seznam, poseben sklep. Natečajna komisija seznam kandidatov, ki so po njeni
oceni glede na strokovno usposobljenost primerni za položaj, predloži
funkcionarju, ki mu je uradnik na položaju odgovoren. Med temi kandidati
funkcionar, ki mu je uradnik na položaju odgovoren, izbere tistega, ki je po
njegovi presoji najprimernejši. Funkcionarju odločitve iz tega odstavka ni
treba posebej obrazložiti; o izbiri se ne izda sklep, temveč se izbranega in
neizbrane kandidate le obvesti. 
(2) Če funkcionar, ki mu je uradnik na položaju odgovoren,
oceni, da noben izmed kandidatov s predloženega seznama ni primeren, lahko
zahteva od uradniškega sveta, da postopek ponovi, ali pa sam imenuje natečajno
komisijo, ki izvede postopek. Za sestavo natečajne komisije iz tega odstavka se
uporabljajo določbe 178. člena tega zakona. Funkcionar je dolžan odločitev, da
bo sam imenoval komisijo, pisno obrazložiti uradniškemu svetu.
(3) Odločitev posebne natečajne komisije o primernosti
kandidata za položaj velja eno leto po izdaji posebnega sklepa. V tem času
lahko funkcionar, ki mu je uradnik na položaju odgovoren, predlaga imenovanje
takega kandidata na položaj brez izvedbe javnega natečaja.
65. člen
(pravice neizbranega kandidata)
(1) Kandidat, ki se je prijavil na javni natečaj, pa ni bil
izbran, ima zoper sklep pravico do pritožbe na pristojno komisijo za pritožbe,
če meni, da: 
1.     
je bil izbran kandidat, ki ne izpolnjuje natečajnih pogojev; 
2.     
izpolnjuje natečajne pogoje, pa mu ni bila dana možnost sodelovanja v
izbirnem postopku; 
3.     
je bil izbran kandidat, ki po merilih izbirnega postopka očitno ni
dosegel najboljšega rezultata; 
4.     
je prišlo do bistvenih kršitev postopka javnega natečaja oziroma
izbirnega postopka. 
(2) Ne glede na določbe zakona o splošnem upravnem postopku
lahko neizbrani kandidat vloži pritožbo v osmih dneh od vročitve sklepa. 
(3) Pravice do pritožbe nima kandidat, ki se posameznih dejanj
v izbirnem postopku ni udeležil niti ni opravičil svoje odsotnosti, čeprav je
bil pravilno vabljen. 
(4) Pritožba zadrži imenovanje izbranega kandidata v naziv in
sklenitev pogodbe o zaposlitvi. 
(5) Zoper sklep komisije za pritožbe je dovoljen upravni
spor. V primeru, da upravno sodišče ugotovi, da je tožba utemeljena iz razloga
iz 1. točke prvega odstavka tega člena, lahko prisodi prizadetemu odškodnino v
višini najmanj ene in največ treh najnižjih mesečnih bruto plač za delovno
mesto, za katero se je potegoval. V primeru iz 1. točke prvega odstavka tega
člena lahko upravno sodišče sklep o izbiri razveljavi ter pristojni komisiji za
pritožbe naloži razveljavitev akta o imenovanju in pogodbe o zaposlitvi, organu
pa po razveljavitvi obeh aktov naloži ponovitev izbirnega postopka. Odškodnino
sodišče odmeri glede na težo kršitve in glede na posledice, ki jih je utrpel
tožnik.
(6) Zoper sklep posebne natečajne komisije iz četrtega in
petega odstavka 60. člena tega zakona ni pritožbe, dovoljen pa je upravni spor.
Neizbrani kandidat lahko vloži tožbo v upravnem sporu iz razlogov, navedenih v
1., 2. in 4. točki prvega odstavka tega člena, poleg tega pa tudi, če je
natečajna komisija ugotovila, da po strokovni usposobljenosti ni primeren za
položaj, sam pa meni, da je.
66. člen
(imenovanje v naziv in ponudba pogodbe o zaposlitvi)
(1) Izbranega kandidata se imenuje v naziv najkasneje v osmih
dneh od dokončnosti sklepa o izbiri in se mu najkasneje v nadaljnjih osmih dneh
ponudi sklenitev pogodbe o zaposlitvi. 
(2) Če pogodba o zaposlitvi iz razlogov, ki so na strani
uradnika, ni sklenjena v 30 dneh od imenovanja v naziv, oseba oziroma organ, ki
je izdal odločbo o imenovanju v naziv, to odločbo odpravi.
67. člen
(poskusno delo in predhodni preizkus usposobljenosti)
(1) Pred sklenitvijo delovnega razmerja za strokovno-tehnična
delovna mesta se lahko opravi predhodni preizkus usposobljenosti. 
(2) Predstojnik lahko odloči, da se delovno razmerje sklene
pod pogojem, da javni uslužbenec uspešno opravi poskusno delo, razen v primeru,
ko je javni uslužbenec predhodno že opravil preizkus usposobljenosti. Poskusno
delo lahko traja največ šest mesecev. 
(3) Pogoj iz drugega odstavka tega člena se lahko določi tudi
v primeru premestitve na drugo delovno mesto v aneksu k pogodbi o zaposlitvi. V
primeru neuspešno opravljenega poskusnega dela se uporabljajo določbe tega
zakona o posledicah ugotovitve nesposobnosti.
IX. poglavje
DELOVNO RAZMERJE ZA DOLOČEN ČAS
68. člen
(primeri sklenitve delovnega razmerja za določen čas)
(1) Pogodba o zaposlitvi se lahko sklene za določen čas: 
1.     
za delovna mesta, vezana na osebno zaupanje funkcionarja (delovna mesta
v kabinetu); 
2.     
za nadomeščanje začasno odsotnega javnega uslužbenca; 
3.     
za strokovna dela, ki se organizirajo kot projekti z omejenim časom
trajanja, in za izvrševanje javnih nalog v primeru začasno povečanega obsega
dela, ki po svoji naravi traja določen čas in ga ni mogoče izvrševati z
obstoječim številom javnih uslužbencev; 
4.     
za opravljanje pripravništva ali druge podobne oblike teoretičnega in
praktičnega usposabljanja; 
5.     
za položaj generalnega direktorja, generalnega sekretarja, predstojnika
organa v sestavi, predstojnika vladne službe, načelnika upravne enote in
direktorja občinske uprave oziroma tajnika občine; 
6.     
v primerih, ko je v organu pričakovati spremembo obsega javnih nalog, ki
lahko vpliva na zmanjšanje potrebnega števila javnih uslužbencev, pri čemer se
takšna delovna mesta v sistemizaciji posebej označijo;
7.     
v primerih, ko gre za zaposlitev vrhunskega športnika ali trenerja
zaradi podpore in promocije vrhunskega športa.
(2) V drugih primerih se ne glede na določbe zakona, ki ureja
delovna razmerja, pogodba o zaposlitvi ne more skleniti za določen čas. 
(3) Glede omejitve sklepanja zaporednih pogodb o zaposlitvi
za določen čas in glede posledic kršitev določb prvega odstavka tega člena se
uporabljajo določbe zakona, ki ureja delovna razmerja. 
(4) Določbe o delovnih razmerjih v kabinetih se lahko
smiselno uporabljajo tudi za delovna razmerja v uradu predsednika republike, v kabinetu
predsednika vlade, vključno s položajem direktorja tega kabineta, in za delovna
mesta v državnem zboru in državnem svetu, na katerih se opravlja delo za
poslanske oziroma svetniške skupine. 
(5) Pogodba o zaposlitvi za določen čas se lahko sklene, če
so zagotovljena finančna sredstva.
69. člen
(trajanje delovnega razmerja za določen čas)
(1) Delovno razmerje za določen čas iz 1. točke prvega
odstavka 68. člena tega zakona se sklene najdlje za čas trajanja funkcije
funkcionarja. 
(2) Delovno razmerje za določen čas iz 2. točke prvega
odstavka 68. člena tega zakona se sklene za čas odsotnosti javnega uslužbenca. 
(3) Delovno razmerje za določen čas iz 3. točke prvega
odstavka 68. člena tega zakona se sklene za čas trajanja projekta oziroma za
čas začasno povečanega obsega dela. 
(4) Delovno razmerje za določen čas iz 4. točke prvega
odstavka 68. člena tega zakona se sklene za čas opravljanja pripravništva ali
druge podobne oblike teoretičnega in praktičnega usposabljanja. 
(5) Delovno razmerje iz 5. točke prvega odstavka 68. člena
tega zakona se sklene za dobo petih let. 
(6) Delovno razmerje iz 6. točke prvega odstavka 68. člena se
sklene največ za dobo petih let, z možnostjo enkratnega podaljšanja, vendar
skupno trajanje takega delovnega razmerja ne sme presegati desetih let.
(7) Delovno razmerje iz 7. točke prvega odstavka prejšnjega
člena se sklene za eno leto z možnostjo podaljšanja. Pred podaljšanjem
delovnega razmerja predstojnik preveri, ali so še izpolnjeni pogoji za
zaposlitev oziroma pogoji, ki jih organ, pristojen za vrhunski šport, določa za
pridobitev statusa vrhunskega športnika. Če pogoji niso izpolnjeni, se delovno
razmerje ne podaljša.
(8) V pogodbi o zaposlitvi mora biti določen čas trajanja
delovnega razmerja v letih, mesecih oziroma dnevih, razen če gre za delovna
mesta v kabinetu.
70. člen
(izjeme)
(1) Delovno razmerje za določen čas se lahko sklene brez
javnega natečaja, razen v primerih iz 5. točke prvega odstavka 68. člena tega
zakona.
(2) Delovno razmerje za opravljanje pripravništva in delovno
razmerje iz 6. točke 68. člena se lahko sklene na podlagi javnega natečaja ali
brez javnega natečaja.
(3) V primerih iz 2., 3. in 4. točke prvega odstavka 68.
člena tega zakona se delovno razmerje sklene po postopku, kot ga določa zakon,
ki ureja delovna razmerja, v primerih iz 1. točke prvega odstavka 68. člena
tega zakona pa tega postopka ni treba izvesti.
71. člen
(prepoved premestitve in sklenitve delovnega razmerja za
nedoločen čas)
(1) Z javnim uslužbencem, ki sklene delovno razmerje za
določen čas, se ne sme skleniti delovno razmerje za nedoločen čas na uradniškem
delovnem mestu brez javnega natečaja, razen v primeru iz 5. točke prvega
odstavka 68. člena tega zakona.
(2) Pripravnik, ki je bil izbran na javnem natečaju, lahko po
zaključenem pripravništvu sklene delovno razmerje za nedoločen čas brez javnega
natečaja. V primeru, da je bil izbran na javnem natečaju, lahko sklene delovno
razmerje za nedoločen čas tudi javni uslužbenec iz 6. točke 68. člena.
72. člen
(število delovnih mest v kabinetu)
Število in vrste delovnih mest v kabinetu za določen čas
določi v okviru kadrovskega načrta za organe državne uprave vlada, za druge
državne organe sam državni organ, za organe lokalnih skupnosti pa predstavniški
organ.
73. člen
(pravice in obveznosti javnih uslužbencev, ki sklenejo
delovno razmerje za določen čas)
(1) Za pravice in obveznosti iz delovnega razmerja,
sklenjenega za določen čas, se smiselno uporabljajo določbe tega zakona, ki
urejajo pravice in obveznosti javnih uslužbencev, ki sklenejo delovno razmerje
za nedoločen čas. Javni uslužbenci, ki sklenejo delovno razmerje za določen
čas, niso imenovani v naziv; v pogodbi o zaposlitvi se določi, glede na kateri
uradniški naziv se določijo pravice oziroma dolžnosti javnega uslužbenca.
(2) Ne glede na določbo prejšnjega odstavka so imenovani v
uradniški naziv policisti, cariniki in pazniki, ki so sklenili delovno razmerje
za določen čas na podlagi 6. točke 68. člena.
(3) Ne glede na določbo prvega odstavka se lahko za delovna
mesta iz 1. in 3. točke prvega odstavka 68. člena tega zakona v pogodbi o
zaposlitvi določi do 20% višja osnovna plača, kot je s predpisi določena za
uradnika v določenem nazivu oziroma na delovnem mestu, če so za to zagotovljena
finančna sredstva. Soglasje k določitvi višje osnovne plače v organih državne
uprave mora podati vlada, za druge državne organe sam državni organ, za uprave
lokalnih skupnosti pa župan.
(4) Ne glede na določbo prvega odstavka tega člena se lahko
za delovno mesto iz 1. točke prvega odstavka 68. člena tega zakona v pogodbi o
zaposlitvi določi pravica do odpravnine v znesku treh osnovnih plač za to
delovno mesto.
X. poglavje
SANKCIJE V PRIMERU NEZAKONITOSTI
74. člen
(primeri razveljavitve)
(1) Pogodba o zaposlitvi se razveljavi, če javni uslužbenec
ne izpolnjuje pogojev za delovno mesto, za katero je bila pogodba sklenjena,
oziroma če pred sklenitvijo pogodbe ni bil izveden predpisan postopek javnega
natečaja, čeprav bi moral biti izveden. Pogodba se razveljavi s sklepom. 
(2) Ne glede na določbo prejšnjega odstavka se pogodba o
zaposlitvi ne razveljavi, če gre za manjše kršitve postopka ali zaradi poteka
časa ali drugih pomembnejših okoliščin ne bi bilo smiselno prekiniti delovnega
razmerja z javnim uslužbencem.
(3) Pod pogoji iz prvega odstavka tega člena se razveljavi
tudi odločba o imenovanju v naziv. 
(4) Aneks k pogodbi o zaposlitvi oziroma sklep o premestitvi
se razveljavi, če oseba ne izpolnjuje pogojev za delovno mesto, na katero je
bila premeščena, oziroma za položaj. Aneks oziroma sklep se razveljavi s sklepom.
75. člen
(delna razveljavitev)
(1) Pogodba o zaposlitvi in drugi akti, s katerimi se odloči
o pravicah in obveznostih javnega uslužbenca, se lahko deloma razveljavijo, če
so posamezne določbe v škodo javnega interesa ali v neskladju z zakonom, podzakonskimi
predpisi in kolektivno pogodbo, ter nadomesti z določbami, ki so v skladu z
zakonom, podzakonskimi predpisi in kolektivno pogodbo.
(2) Določbe tega zakona o razveljavitvi pogodbe o zaposlitvi
ne vplivajo na veljavnost določb zakona, ki ureja delovna razmerja, o sankcijah
v primeru neskladnosti pogodbenih določb s predpisi ali kolektivno pogodbo.
76. člen
(odločanje o razveljavitvi)
(1) O razveljavitvi odloči komisija za pritožbe na lastno
pobudo oziroma na predlog samega javnega uslužbenca, uradniškega sveta,
predstojnika, Računskega sodišča ali inšpektorja. 
(2) Pobudo za razveljavitev lahko da tudi reprezentativni
sindikat v organu. 
(3) Zoper sklep o razveljavitvi ima javni uslužbenec možnost
sodnega varstva.
77. člen
(rok za razveljavitev in odškodnina)
(1) Sklepi o razveljavitvi iz tega poglavja se lahko izdajo v
treh letih od sklenitve pogodbe oziroma aneksa k pogodbi ali izdaje odločbe ali
sklepa. 
(2) Javni uslužbenec ima pravico od delodajalca zahtevati
odškodnino v skladu s splošnimi pravili o odškodninski odgovornosti.
77.a člen
(sprememba nezakonitega akta v korist javnega uslužbenca)
Ne glede na določbe tega poglavja lahko predstojnik kadarkoli
v korist javnega uslužbenca spremeni akt, s katerim je bilo odločeno o pravici
ali obveznosti javnega uslužbenca, če ugotovi, da je akt v neskladju z zakonom,
podzakonskim predpisom ali kolektivno pogodbo.
XI. poglavje
DELOVNA MESTA, POLOŽAJI IN NAZIVI
1. Delovna mesta
78. člen
(razvrščanje delovnih mest)
(1) Uradniška delovna mesta in strokovno-tehnična delovna
mesta se razvrščajo glede na: 
1.     
zahtevnost delovnega mesta, ki se ravna po zahtevnosti dela in
zahtevnosti pogojev za opravljanje dela; 
2.     
druge okoliščine delovnih razmer. 
(2) Uradniška delovna mesta v organih državne uprave,
pravosodnih organih in upravah lokalnih skupnosti razvrsti vlada z uredbo.
Drugi organi uredijo to vprašanje s svojim splošnim aktom. Uradniška delovna
mesta se lahko razvrstijo s kolektivno pogodbo. 
(3) Strokovno-tehnična delovna mesta razvrsti za vse organe
vlada z uredbo. Strokovno-tehnična delovna mesta se lahko razvrstijo s
kolektivno pogodbo.
79. člen
(pogoji za delovna mesta)
(1) Za uradniška delovna mesta se kot pogoj za opravljanje
dela poleg splošnih pogojev, ki jih urejajo predpisi s področja delovnega
prava, določi naziv, smer izobrazbe, funkcionalna in specialna znanja ter
posebne sposobnosti, lahko pa tudi drugi pogoji, če tako določa zakon. Delo na
posameznih uradniških delovnih mestih in položajih se praviloma lahko opravlja
v treh nazivih. 
(2) Za uradniška delovna mesta v organih, ki morajo po zakonu
uporabljati kot uradni jezik tudi jezik narodne skupnosti, se kot pogoj določi
tudi znanje tega jezika. 
(3) Za strokovno-tehnična delovna mesta se kot pogoji za
opravljanje dela poleg splošnih pogojev, ki jih urejajo predpisi s področja
delovnega prava, določijo stopnja in smer izobrazbe ter delovne izkušnje, lahko
pa tudi znanje uradnega jezika, funkcionalna in specialna znanja ter posebne
sposobnosti ali drugi pogoji, če tako določa zakon. 
(4) Merila za določanje pogojev za delovna mesta za organe
državne uprave, druge državne organe, pravosodne organe in uprave lokalnih
skupnosti se določijo v aktih iz drugega in tretjega odstavka 78. člena tega
zakona.
2. Položaji
80. člen
(vrste položajev)
(1) Položaj je uradniško delovno mesto, na katerem se
izvršujejo pooblastila v zvezi z vodenjem, usklajevanjem in organizacijo dela v
organu. 
(2) Položaji so: 
1.     
v ministrstvih: generalni direktor, generalni sekretar in vodje
organizacijskih enot; 
2.     
v organih v sestavi ministrstva: direktor in vodje organizacijskih enot;
3.     
v upravnih enotah: načelnik upravne enote in vodje organizacijskih enot;
4.     
v vladnih službah: direktor in vodje organizacijskih enot; 
5.     
v upravah lokalnih skupnosti: direktor in vodje organizacijskih enot. 
(3) Položaj je tudi uradniško delovno mesto, na katerem se
izvajajo naloge nadomeščanja in neposredne pomoči uradnikom na položajih
generalnega sekretarja in generalnega direktorja v ministrstvu, direktorja
organa v sestavi in vladne službe (namestniki). 
(4) Položaje v drugih državnih organih določi organ s
splošnim aktom.
81. člen
(pogoji za položaj)
(1) Kot pogoj za pridobitev položaja se poleg pogojev, ki se
določijo za uradniška delovna mesta (79. člen), lahko določijo funkcionalna
znanja upravnega vodenja in upravljanja s kadrovskimi viri ter druga specialna
znanja. 
(2) Pogoji za pridobitev položaja in naziv, v katerem se
lahko opravlja položaj, se določijo v aktu o sistemizaciji v skladu z merili,
določenimi v aktu iz drugega in tretjega odstavka 78. člena tega zakona. 
(3) Ne glede na prvi odstavek tega člena so funkcionalna
znanja upravnega vodenja in upravljanja kadrovskih virov pogoj za položaje iz
drugega odstavka 82. člena tega zakona. Ta znanja se pridobijo v petnajstih
mesecih od dneva imenovanja na položaj.
82. člen
(pridobitev položaja)
(1) Za pridobitev položaja se uporabljajo določbe tega
zakona, ki urejajo zasedbo delovnega mesta, če ni drugače določeno. 
(2) Ne glede na določbo 81. člena tega zakona se položaj
generalnega sekretarja in generalnega direktorja v ministrstvu, direktorja
organa v sestavi in vladne službe, načelnika upravne enote in direktorja uprave
lokalne skupnosti pridobi z odločbo o imenovanju. Direktorja uprave lokalne
skupnosti imenuje tisti, ki mu je direktor neposredno odgovoren. Načelnika
upravne enote imenuje minister, pristojen za upravo. Generalne sekretarje in
generalne direktorje v ministrstvih, direktorje organov v sestavi ministrstev
in direktorje vladnih služb imenuje vlada na predlog ministra oziroma funkcionarja,
ki mu je direktor vladne službe odgovoren. 
(3) Položaj iz drugega odstavka tega člena se pridobi za dobo
petih let. 
(4) Uradniki se za položaje iz drugega odstavka tega člena
izbirajo na podlagi javnega natečaja. Najkasneje tri mesece pred potekom obdobja
imenovanja mora biti zaključen postopek javnega natečaja za položaj. V istem
roku lahko funkcionar oziroma organ, pristojen za imenovanje, uradnika ponovno
imenuje na isti položaj brez internega oziroma javnega natečaja. 
(5) Z osebo, ki je bila za položaj iz drugega odstavka tega
člena izbrana na javnem natečaju in pred tem ni imela statusa uradnika, se
sklene pogodba o zaposlitvi za obdobje petih let. 
(6) V pogodbi o zaposlitvi, v aneksu k tej pogodbi oziroma v
sklepu o premestitvi, se lahko določijo položajni dodatek in druge pravice v
skladu z zakonom, podzakonskimi predpisi in kolektivno pogodbo.
83. člen
(prenehanje položaja)
(1) Za prenehanje položaja se uporabljajo določbe tega
zakona, ki urejajo prenehanje dela na delovnem mestu, če ni drugače določeno. 
(2) Uradnik iz drugega
odstavka 82. člena tega zakona se z odločbo razreši s položaja:
1.     
če to sam zahteva oziroma s tem soglaša; 
2.     
če v enem mesecu od imenovanja ne sklene pogodbe o zaposlitvi oziroma
aneksa k pogodbi o zaposlitvi; 
3.     
v primeru ugotovljene nesposobnosti za opravljanje nalog na položaju; 
4.     
v primeru prenehanja delovnega razmerja v skladu s sporazumom o
razveljavitvi pogodbe o zaposlitvi oziroma odpovedjo pogodbe o zaposlitvi s
strani javnega uslužbenca.
(3) Uradniku preneha položaj iz drugega odstavka 82. člena
tega zakona po preteku obdobja, za katerega je bil imenovan. 
(4) Uradniku preneha položaj, če se ukine organ oziroma
organizacijska enota, ki jo vodi. 
(5) Funkcionar oziroma organ, pristojen za imenovanje, lahko
na predlog funkcionarja, pristojnega za predlaganje imenovanja, v enem letu od
nastopa funkcije razreši generalnega direktorja v ministrstvu, predstojnika
vladne službe, generalnega sekretarja v ministrstvu, predstojnika organa v
sestavi ministrstva, načelnika upravne enote in direktorja občinske uprave
oziroma tajnika občine, ne glede na razloge iz drugega odstavka tega člena.
Razrešitev po tem odstavku je ne glede na to, kdaj je funkcionar nastopil
funkcijo, možna tudi v enem letu od imenovanja uradnika na položaj.
(6) V primeru iz 3. in 4. točke drugega odstavka tega člena
se glede posledic razrešitve s položaja smiselno uporabljajo določbe tega
zakona, ki urejajo postopek o ugotovitvi nesposobnosti javnega uslužbenca za
delovno mesto. 
(7) Po prenehanju položaja po 1. točki drugega odstavka ter
tretjem, četrtem in petem odstavku tega člena se uradnika, ki je bil že pred
začetkom opravljanja položaja kot uradnik zaposlen v istem ali drugem državnem
organu ali upravi lokalne skupnosti, premesti na delovno mesto, ki ustreza
njegovemu nazivu in za katero izpolnjuje pogoje. 
(8) Uradniku, ki mu preneha položaj po četrtem odstavku tega
člena ali je razrešen po petem odstavku tega člena, pa pred imenovanjem na
položaj ni imel statusa uradnika pri istem delodajalcu, predstojnik lahko do
izteka dobe imenovanja na položaj zagotovi delovno mesto v istem ali drugem
organu, na katerem se delo opravlja v nazivu iste stopnje, kot se opravlja delo
na položaju, ki je uradniku prenehal. V primeru, da mu predstojnik takšnega
delovnega mesta ne zagotovi, uradniku s prenehanjem položaja preneha delovno
razmerje, ima pa pravico do odpravnine v višini ene povprečne mesečne bruto
plače, kot jo je prejemal do prenehanja položaja, za vsako polno leto do izteka
dobe imenovanja na položaj. Če uradniku do izteka dobe imenovanja na položaj
manjka manj kot eno leto, ima pravico do sorazmernega deleža odpravnine iz
prejšnjega stavka.
(9) V času od sprožitve natečajnega postopka do imenovanja
novega uradnika na položaj iz drugega odstavka 82. člena tega zakona lahko brez
javnega natečaja največ šest mesecev naloge na tem položaju opravlja vršilec
dolžnosti. Za vršilca dolžnosti je brez javnega natečaja lahko imenovana oseba,
ki izpolnjuje predpisane pogoje. V primeru ponovitve postopka javnega natečaja prične
rok iz tega odstavka ponovno teči. Po dveh ponovitvah javnega natečaja se rok
lahko podaljša le, če se na javnem natečaju ne izkažeta kot primerna vsaj dva
kandidata.
3. Nazivi
84. člen
(pridobitev naziva)
(1) Uradnik izvršuje javne naloge v nazivu. 
(2) Naziv se pridobi z imenovanjem po izbiri uradnika na
javnem natečaju ali s premestitvijo na zahtevnejše delovno mesto v skladu s tem
zakonom ali z napredovanjem v višji naziv. 
(3) Uradnik se imenuje v naziv z odločbo, v kateri se določi
naziv in datum pridobitve naziva. 
(4) Uradnik se po izbiri na javnem natečaju imenuje v
najnižji naziv, v katerem se opravlja delo na uradniškem delovnem mestu, za
katero bo sklenil pogodbo o zaposlitvi.
85. člen
(nazivi)
(1) Nazivi se razporedijo v 16 stopenj. 
(2) Nazivi so: 
-       
nazivi prvega kariernega razreda: 
naziv prve stopnje: višji sekretar; 
naziv druge stopnje: sekretar; 
naziv tretje stopnje: podsekretar; 
-       
nazivi drugega kariernega razreda: 
naziv četrte stopnje: višji svetovalec I; 
naziv pete stopnje: višji svetovalec II; 
naziv šeste stopnje: višji svetovalec III; 
-       
nazivi tretjega kariernega razreda: 
naziv sedme stopnje: svetovalec I; 
naziv osme stopnje: svetovalec II; 
naziv devete stopnje: svetovalec III; 
-       
nazivi četrtega kariernega razreda: 
naziv desete stopnje: višji referent I; 
naziv enajste stopnje: višji referent II; 
naziv dvanajste stopnje: višji referent III;
-       
nazivi petega kariernega razreda: 
naziv trinajste stopnje: referent I; 
naziv štirinajste stopnje: referent II; 
naziv petnajste stopnje: referent III; 
naziv šestnajste stopnje; referent IV. 
(3) Poimenovanja nazivov uradnikov v pravosodnih organih,
pripadnikov Slovenske vojske, diplomatov, policistov, paznikov, carinikov,
inšpektorjev in drugih uradnikov s posebnimi pooblastili in dolžnostmi se
določijo s posebnim zakonom ali z uredbo vlade. 
(4) Poimenovanja nazivov v drugih državnih organih se lahko
določijo z aktom državnega organa. 
(5) Pri določitvi poimenovanj nazivov je potrebno upoštevati
določbe o kariernih razredih in najvišjem skupnem številu nazivov ter najvišjem
številu nazivov v posameznih kariernih razredih iz prvega in drugega odstavka
tega člena. Določba tega odstavka ne velja za poimenovanje nazivov v Slovenski
vojski.
86. člen
(pogoji za imenovanje v naziv)
(1) Pogoji za imenovanje v naziv so: 
1.     
najmanj predpisana izobrazba; 
2.     
znanje uradnega jezika. 
(2) Kot pogoj za imenovanje v naziv se lahko določijo tudi
delovne izkušnje in drugi pogoji v skladu z zakonom. 
87. člen
(predpisana izobrazba za nazive)
(1) Predpisana izobrazba za nazive prvega kariernega razreda
je univerzitetna izobrazba ali visoka strokovna izobrazba s specializacijo
oziroma magisterijem; predpisana izobrazba za nazive prvega kariernega razreda
je tudi izobrazba, pridobljena po študijskem programu druge stopnje v skladu z
zakonom, ki ureja visoko šolstvo. 
(2) Predpisana izobrazba za nazive drugega in tretjega
kariernega razreda je najmanj visoka strokovna izobrazba; predpisana izobrazba
za nazive drugega in tretjega kariernega razreda je tudi najmanj izobrazba,
pridobljena po študijskem programu prve stopnje v skladu z zakonom, ki ureja
visoko šolstvo.
(3) Predpisana izobrazba za nazive četrtega kariernega
razreda je najmanj višja strokovna izobrazba. 
(4) Predpisana izobrazba za nazive petega kariernega razreda
je najmanj srednja splošna ali srednja strokovna izobrazba.
(5) Ne glede na določbo prejšnjega odstavka je predpisana
izobrazba za nazive petega kariernega razreda tudi izobrazba, določena v
področnem zakonu, pri čemer pa uradnika z nazivom, pridobljenim po tem
odstavku, ni možno premestiti na delovno mesto, na katerem se delovne naloge
opravljajo v nazivu, pridobljenem po prejšnjem odstavku. 
(6) Ne glede na določbe drugega odstavka tega člena se lahko
za nazive tretjega kariernega razreda določi kot pogoj najmanj višja izobrazba,
pridobljena v okviru sistema visokošolskega izobraževanja po višješolskih
programih, sprejetih pred 1. januarjem 1994, in ustrezno število let delovnih
izkušenj, za kar natančnejše kriterije za organe državne uprave, pravosodne
organe in za uprave lokalnih skupnosti določi vlada z uredbo.
88. člen
(drugi pogoji za imenovanje v naziv)
(1) Pogoje glede dolžine zahtevanih delovnih izkušenj za
imenovanje v nazive ob sklenitvi delovnega razmerja v organih državne uprave,
pravosodnih organih in upravah lokalnih skupnosti določi vlada; za druge organe
se to vprašanje uredi s splošnim aktom organa. 
(2) Za imenovanje v naziv so pogoji tudi: 
1.     
državljanstvo Republike Slovenije; 
2.     
da oseba ni bila pravnomočno obsojena zaradi naklepnega kaznivega
dejanja, ki se preganja po uradni dolžnosti, in da ni bila obsojena na
nepogojno kazen zapora v trajanju več kot šest mesecev; 
3.     
da zoper osebo ni vložena pravnomočna obtožnica zaradi naklepnega
kaznivega dejanja, ki se preganja po uradni dolžnosti.
89. člen
(obvezno usposabljanje za imenovanje v naziv)
(1) Po imenovanju v naziv mora javni uslužbenec najpozneje v
enem letu od sklenitve pogodbe o zaposlitvi opraviti usposabljanje, na katero
ga napoti predstojnik, in ki zajema naslednje vsebine: 
1.     
ustavna ureditev; 
2.     
sistem zakonodajne, izvršilne in sodne oblasti ter razmerja med njimi; 
3.     
lokalna samouprava; 
4.     
sistem javnih financ; 
5.     
ureditev institucij Evropske unije in njenega pravnega sistema; 
6.     
upravni postopek in upravni spor; 
7.     
poslovanje organov javne uprave. 
(2) V pravosodnih organih se glede na vrsto in naravo nalog
organa, razen vsebin iz 1., 2., 3. in 6. točke prejšnjega odstavka, lahko
določijo druge vsebine usposabljanja, ki jih mora opraviti posameznik, imenovan
v naziv, najpozneje v enem letu od sklenitve pogodbe o zaposlitvi, pri čemer
mora biti celoten obseg usposabljanja primerljiv z obsegom usposabljanja iz
prejšnjega odstavka. 
(3) Udeležba na usposabljanju iz vsebin, določenih v prvem in
drugem odstavku tega člena, je za javne uslužbence iz prvega odstavka tega
člena obvezna in šteje med redne delovne obveznosti. Po zaključenem
usposabljanju izvajalec usposabljanja izda potrdilo o udeležbi javnega
uslužbenca na usposabljanju. 
(4) Minister, pristojen za upravo, oziroma minister,
pristojen za pravosodje, predpiše podrobnejše vsebine in čas trajanja
usposabljanja ter obseg prisotnosti javnega uslužbenca na usposabljanju po
prvem oziroma drugem odstavku tega člena. 
(5) V drugih državnih organih se glede na vrste in naravo
nalog organa vsebine in obseg obveznega usposabljanja, ki jih mora opraviti
javni uslužbenec, imenovan v naziv, ter čas usposabljanja določijo s splošnim
aktom državnega organa.
89.a člen
(evidence o strokovnih izpitih)
(1) Ministrstvo, pristojno za upravo, za izvajanje obveznosti
delodajalca in zaradi racionalne rabe proračunskih sredstev vodi evidenco
strokovnih izpitov, ki jih določa zakon oziroma na njegovi podlagi izdan
podzakonski predpis, in jih izvaja ministrstvo. 
(2) Evidenca iz prejšnjega odstavka se vodi za vsak strokovni
izpit in vsebuje: 
-       
zaporedno številko, 
-       
številko zbirke dokumentov o kandidatu, 
-       
osebno ime kandidata, 
-       
datum in kraj kandidatovega rojstva, 
-       
stopnjo in vrsto kandidatove izobrazbe, 
-       
datum opravljanja strokovnega izpita in številko izpitne komisije, 
-       
vrsto strokovnega izpita, 
-       
uspeh pri strokovnem izpitu. 
(3) Evidenca iz prejšnjega odstavka se hrani trajno, zbirka
dokumentov o kandidatih pa dve leti od dneva opravljanja strokovnega izpita. 
(4) Podatke iz te evidence lahko pridobijo kandidat,
predstojnik, javni uslužbenci, ki v organu opravljajo organizacijsko-kadrovske
naloge, in javni uslužbenci ministrstva, pristojnega za upravo, ki opravljajo
naloge v zvezi z organizacijo in izvedbo strokovnih izpitov.
90. člen
(pristojnost za imenovanje v naziv)
(1) V organih državne uprave in upravah lokalnih skupnosti
imenuje uradnike v nazive predstojnik. V naziv višji sekretar v organih državne
uprave imenuje uradnike vlada. 
(2) V drugih državnih organih imenuje v nazive predstojnik,
če ni z zakonom, poslovnikom ali drugim splošnim aktom državnega organa
določeno drugače.
91. člen
(izguba oziroma razrešitev naziva)
Pridobljen naziv ugasne z dnem prenehanja delovnega razmerja
uradnika, z razrešitvijo in z izvedenim napredovanjem v višji naziv. Uradnik se
razreši naziva:
1.     
v primeru ugotovljene nesposobnosti v skladu s tem zakonom;
2.     
v primeru premestitve iz poslovnih razlogov;
3.     
na lastno željo oziroma s soglasjem uradnika;
4.     
v drugih primerih, ki jih določa zakon.
XII. poglavje
PRAVICE IN OBVEZNOSTI
1. Pravice in obveznosti javnih uslužbencev
92. člen
(določanje pravic in obveznosti)
(1) Pravice in obveznosti javnih uslužbencev so določene s
predpisi s področja delovnega prava in kolektivnimi pogodbami, če zakon ne
določa drugače. 
(2) Predstojnik ne sme sprejeti odločitve, ki bi zagotavljala
javnemu uslužbencu manjše ali večje pravice oziroma manj ali bolj ugodne pogoje
dela, kot so določeni z akti iz prvega odstavka tega člena.
93. člen
(opravljanje dela)
(1) Javni uslužbenec mora opravljati delo v skladu s
predpisi, kolektivno pogodbo, pogodbo o zaposlitvi, splošnimi akti organa in
kodeksom etike. 
(2) Pravila, ki jih vsebujejo splošni akti organa, morajo
biti takšna, da se z njimi zagotavlja opravljanje dela v skladu s predpisi in
kolektivno pogodbo, ter ne smejo vsebovati določb, ki bi presegle ta okvir.
Določbe splošnih aktov organa, ki niso v skladu s predpisi in kolektivno
pogodbo, so nične.
94. člen
(opravljanje dela po navodilih in odredbah)
(1) Pri opravljanju dela mora javni uslužbenec upoštevati
navodila nadrejenega, razen če po zakonu ni vezan na ravnanje po navodilih
nadrejenih oseb. 
(2) Javni uslužbenec lahko zahteva pisno odredbo in pisno
navodilo, če meni, da je vsebina ustne odredbe ali ustnega navodila nejasna. Na
podlagi pisne odredbe in pisnega navodila mora opraviti zahtevano delo oziroma
ga opraviti na zahtevan način. 
(3) Javni uslužbenec lahko zahteva pisno odredbo in pisno
navodilo, če meni, da bi izvršitev ustne odredbe oziroma navodila pomenila
protipravno ravnanje oziroma povzročila škodo. 
(4) Javni uslužbenec lahko odkloni izvršitev odredbe oziroma
navodila, če bi pomenila protipravno ravnanje. 
(5) Javni uslužbenec mora odkloniti izvršitev odredbe oziroma
navodila, če bi pomenila kaznivo dejanje. 
(6) Javni uslužbenec je prost odškodninske in disciplinske
odgovornosti, če je storil disciplinsko kršitev oziroma povzročil škodo z
izvršitvijo pisne odredbe oziroma navodila nadrejenega, ali z izvršitvijo ustne
odredbe, če nadrejeni kljub njegovi pisni zahtevi ni izdal pisne odredbe
oziroma navodila.
95. člen
(delo izven opisa delovnega mesta)
(1) Po pisni odločitvi predstojnika mora javni uslužbenec
namesto dela, ki sodi v opis dela njegovega delovnega mesta, opraviti tudi
delo, ki ne spada v opis dela delovnega mesta, ustreza pa njegovi strokovni
usposobljenosti (v nadaljnjem besedilu: drugo delo). 
(2) Drugo delo se lahko odredi, če je delo potrebno opraviti
zaradi začasno povečanega obsega dela ali zaradi nadomestitve dela začasno
odsotnega javnega uslužbenca. 
(3) Z aktom iz prvega odstavka tega člena se določi vrsta in
obseg drugega dela ter čas trajanja tega dela.
96. člen
(povečan obseg dela)
(1) (prenehal
veljati).
(2) Predstojnik lahko posameznim javnim uslužbencem pisno
odredi delo preko polnega delovnega časa, pri čemer se časovna omejitev
dnevnega, tedenskega in mesečnega delovnega časa preko polnega delovnega časa
upošteva kot povprečna omejitev v določenem časovnem obdobju, ki ne sme biti
daljše od štirih mesecev. Pri izračunu povprečja se ne upoštevata letni dopust
in odsotnost z dela zaradi bolezni.
97. člen
(opravljanje dodatnega dela v interesu delodajalca)
(1) Po odločitvi predstojnika mora javni uslužbenec prevzeti
opravljanje dodatnega dela, ki je v interesu delodajalca, če dodatno delo
ustreza njegovi strokovni usposobljenosti. 
(2) Predmet dodatnega dela iz prvega odstavka tega člena je
predvsem sodelovanje v nadzornih organih z namenom izvrševanja pravic
ustanovitelja in sodelovanje v komisiji za pritožbe. 
(3) Za dodatno delo se uporabljajo določbe 98. člena tega
zakona.
98. člen
(opravljanje dela v projektni skupini)
(1) Javni uslužbenec mora opravljati delo v projektni skupini
v organu, pri katerem dela, če ga predstojnik vanjo imenuje. 
(2) Po odločitvi predstojnika oziroma na lastno željo s
soglasjem predstojnika mora oziroma lahko javni uslužbenec opravlja delo v
projektni skupini v drugem organu. 
(3) Delo v projektni skupini mora ustrezati strokovni
usposobljenosti javnega uslužbenca. Sklep o ustanovitvi projektne skupine mora
vsebovati tudi podatke o obsegu dela v projektni skupini in o razbremenitvi
dela, ki ga javni uslužbenec opravlja na svojem delovnem mestu, če delo v
projektni skupini presega okvir nalog delovnega mesta. 
(4) Kadar projektno skupino imenuje vlada, soglasje
predstojnika ni potrebno, če v projektni skupini sodeluje javni uslužbenec, ki
dela v organu državne uprave. 
(5) Če gre za večji obseg dela, se lahko sklene med organoma
pisni sporazum o načinu financiranja dela javnega uslužbenca.
99. člen
(opravljanje manj zahtevnega dela)
(1) Javni uslužbenec mora v primeru višje sile, naravne in
druge nesreče, izjemnega povečanja obsega dela ter v primeru drugih
nepredvidljivih razmer začasno, vendar ne več kot tri mesece, opravljati manj
zahtevno delo, če tako odredi nadrejeni. 
(2) V primeru opravljanja manj zahtevnega dela prejema javni
uslužbenec enako plačo, kot jo prejema na svojem delovnem mestu.
100. člen
(opravljanje drugih dejavnosti in konflikt interesov)
(1) Uradnik ne sme opravljati dejavnosti, če: 
1.     
je dejavnost v nasprotju s konkurenčno prepovedjo ali konkurenčno
klavzulo po zakonu, ki ureja delovna razmerja; 
2.     
bi opravljanje dejavnosti lahko vplivalo na nepristransko opravljanje
dela; 
3.     
bi pri opravljanju dejavnosti lahko zlorabil informacije, do katerih ima
dostop pri opravljanju nalog v službi in ki niso javno dostopne; 
4.     
je opravljanje dejavnosti v škodo ugledu organa. 
(2) Preden uradnik začne opravljati dejavnost, za katero
meni, da bi bila ali bi utegnila biti v nasprotju s prvim odstavkom tega člena,
mora to sporočiti predstojniku. 
(3) Opravljanje dejavnosti iz prvega odstavka tega člena
prepove uradniku predstojnik s sklepom. 
(4) Dolžnost sporočanja in omejitve iz tega člena ne veljajo
za dejavnosti znanstvenega in pedagoškega dela, dela v kulturnih, umetniških,
športnih, humanitarnih in drugih podobnih društvih in organizacijah, dela na
publicističnem področju in za članstvo oziroma delovanje v političnih strankah.
(5) Uradniki na položajih generalnega direktorja, generalnega
sekretarja, predstojnika organa v sestavi, predstojnika vladne službe,
načelnika upravne enote in direktorja občinske uprave oziroma tajnika občine ne
smejo opravljati pridobitnih dejavnosti, razen znanstvenega, raziskovalnega,
pedagoškega, umetniškega in publicističnega dela oziroma kulturne dejavnosti. 
(6) Pravne osebe, v katerih ima uradnik na položaju iz petega
odstavka tega člena ali njegov zakonec, sorodnik v ravni vrsti oziroma sorodnik
v stranski vrsti do tretjega kolena več kot 20% delež, ne smejo poslovati z
organom, v katerem uradnik dela. Pogodba, sklenjena v nasprotju s tem členom,
je nična. 
(7) Uradnik, ki oceni, da je nastal položaj, v katerem bi
njegov osebni interes lahko vplival na nepristransko in objektivno opravljanje
njegovih nalog oziroma v katerem okoliščine vzbujajo dvom o njegovi
nepristranskosti in objektivnosti, mora o tem takoj, ko je glede na okoliščine
mogoče, obvestiti predstojnika in ravnati v skladu z njegovimi navodili.
Predstojnik mora v tem primeru zagotoviti, da se naloge opravijo zakonito,
nepristransko in objektivno oziroma preveriti, ali so bile tako opravljene.
XIII. poglavje
IZOBRAŽEVANJE, USPOSABLJANJE IN IZPOPOLNJEVANJE
101. člen
(izobraževanje v interesu delodajalca)
(1) Javni uslužbenec ima pravico do kandidiranja za napotitev
na izobraževanje za pridobitev dodatne izobrazbe v interesu delodajalca (v
nadaljnjem besedilu: nadaljnje izobraževanje).
(2) Napotitev na nadaljnje izobraževanje se izvaja po
izvedenem internem natečaju, ki ga objavi predstojnik, če so zagotovljena
finančna sredstva.
(3) Pravice in obveznosti javnega uslužbenca, ki je napoten
na nadaljnje izobraževanje, se določijo s pogodbo, ki jo skleneta predstojnik
in javni uslužbenec.
(4) Javni uslužbenec, ki je napoten na nadaljnje izobraževanje,
mora po končanem izobraževanju ostati v delovnem razmerju pri istem delodajalcu
vsaj še toliko časa, kot je v skladu s študijskim programom trajalo
izobraževanje. V nasprotnem primeru ima delodajalec pravico do povrnitve
sorazmernega dela plačanih stroškov izobraževanja.
102. člen
(pravica in dolžnost do usposabljanja in izpopolnjevanja)
(1) Javni uslužbenec ima pravico in dolžnost usposabljati se
na delovnem mestu in izpopolnjevati svoje strokovno znanje po določenem
programu in po napotitvi nadrejenega. 
(2) Stroški usposabljanja in izpopolnjevanja na delovnem
mestu, ki se izvaja v skladu z določenim programom, bremenijo delodajalca.
103. člen
(strategija in načrt izobraževanja, izpopolnjevanja 
in usposabljanja)
(1) Strategijo izobraževanja, usposabljanja in
izpopolnjevanja, ki zajema vsebine, ki so pomembne za vse organe, določi vlada.
Predlog strategije na podlagi strokovnih analiz pripravi ministrstvo, pristojno
za upravo. 
(2) Z načrtom izobraževanja, usposabljanja in izpopolnjevanja
se določijo vsebine izobraževanja, usposabljanja in izpopolnjevanja ter višina
sredstev, ki so namenjena za nadaljnje izobraževanje in za izvajanje
usposabljanja in izpopolnjevanja. Načrt izobraževanja, usposabljanja in
izpopolnjevanja za posamezen organ določi predstojnik po predhodnem mnenju
sindikatov. 
(3) Načrt izobraževanja, usposabljanja in izpopolnjevanja
mora biti usklajen v enem mesecu po uveljavitvi državnega proračuna oziroma
proračuna lokalne skupnosti.
104. člen
(spremljanje in izvajanje strategije)
(1) Poročilo o izvajanju strategije sprejme vlada na predlog
ministrstva, pristojnega za upravo. 
(2) Predstojnik mora najkasneje v treh mesecih po sprejetju
načrta izobraževanja, usposabljanja in izpopolnjevanja pripraviti poročilo o
izvedbi in učinkih načrta, ki je bil sprejet za prejšnje obdobje.
105. člen
(spremljanje kariere in strokovnosti dela javnih
uslužbencev)
Nadrejeni mora spremljati delo, strokovno usposobljenost in
kariero javnih uslužbencev in vsaj enkrat letno opraviti o tem razgovor z
vsakim javnim uslužbencem.
XIV. poglavje
PRIPRAVNIŠTVO
106. člen
(pripravnik)
(1) Za pripravnika se sprejme oseba, ki prvič sklene delovno
razmerje in se usposablja za opravljanje dela. Pripravnik se sprejme v delovno
razmerje za določen čas trajanja pripravniške dobe. 
(2) Če je pripravnik v času pripravniške dobe opravičeno
odsoten več kot en mesec, se mu pripravništvo za čas odsotnosti ustrezno
podaljša. Za opravičeno odsotnost se štejejo primeri, ko je pripravnik kljub
odsotnosti upravičen do prejemanja nadomestila plače. O podaljšanju
pripravništva iz opravičenih razlogov odloči oseba, ki izvršuje pravice
delodajalca.
107. člen
(program usposabljanja pripravnika)
(1) V času pripravniške dobe se pripravnik usposablja po
določenem programu. 
(2) Za usposabljanje med pripravništvom so odgovorni mentor
in druge osebe, ki spremljajo delo pripravnika. Mentorja imenuje predstojnik. 
(3) Mentor določi individualni program usposabljanja
pripravnika, v katerem določi osebe, ki spremljajo delo pripravnika v
posameznih obdobjih. Po končani pripravniški dobi izdelajo mentor in osebe, ki
so spremljale pripravnikovo delo, pisna mnenja.
108. člen
(trajanje pripravništva)
(1) Trajanje pripravništva, način, potek in program
usposabljanja pripravnikov v organih državne uprave in v upravah lokalnih
skupnosti določi minister, pristojen za upravo, v pravosodnih organih pa
minister, pristojen za pravosodje.
(2) Pripravništvo se lahko opravlja tudi volontersko, brez
sklenitve delovnega razmerja.
109. člen
(sklenitev delovnega razmerja pripravnika)
(1) (črtan).
(2) Po opravljenem pripravništvu se lahko s pripravnikom
sklene delovno razmerje za uradniško delovno mesto za nedoločen čas brez
javnega natečaja, če je bil pripravnik izbran na javnem natečaju ali če gre za
pripravnika – štipendista, ki je bil izbran na javnem natečaju.
110. člen
(izvajanje praktičnega pouka)
(1) Praktični pouk vajencev, dijakov in študentov poteka pod
strokovnim vodstvom mentorja, ki ga imenuje predstojnik. 
(2) Med opravljanjem praktičnega pouka je praktikant zavarovan
za primer nesreče pri delu in poklicne bolezni. 
(3) Praktikant dobi nagrado.
XV. poglavje
OCENJEVANJE, NAPREDOVANJE IN PRIZNANJA JAVNIH USLUŽBENCEV
111. člen
(ocenjevanje in napredovanje uradnikov)
(1) Ocenjevanje uradnikov, ki se izvaja na podlagi zakona, ki
ureja sistem plač v javnem sektorju, se uporablja tudi za spodbujanje kariere
in pravilno odločanje o njihovem napredovanju.
(2) Postopek in pogoje napredovanja v višji naziv za organe
državne uprave, pravosodne organe in uprave lokalnih skupnosti določi vlada z
uredbo.
112. člen
(pogoji za podeljevanje priznanj)
Za izjemne uspehe, ki prispevajo k uspešnosti in
učinkovitosti poslovanja ter ugledu organa, zmanjšanju stroškov poslovanja in
skrajševanju delovnih postopkov, se javnim uslužbencem podeljujejo priznanja.
113. člen
(črtan)
114. člen
(črtan)
115. člen
(črtan)
116. člen
(črtan)
117. člen
(črtan)
XVI. poglavje
NAPREDOVANJE IN PRIZNANJA
(črtano)
1. Napredovanje
(črtan)
118. člen
(črtan)
119. člen
(črtan)
120. člen
(črtan)
2. Priznanja
(črtan)
121. člen
(črtan)
XVII. poglavje
DISCIPLINSKA ODGOVORNOST
(črtano)
1. Uresničevanje disciplinske odgovornosti
(črtan)
122. člen
(črtan)
123. člen
(črtan)
124. člen
(črtan)
125. člen
(črtan)
126. člen
(črtan)
127. člen
(črtan)
128. člen
(črtan)
129. člen
(črtan)
130. člen
(črtan)
2. Začasna odstranitev od dela
(črtan)
131. člen
(črtan)
132. člen
(črtan)
133. člen
(črtan)
134. člen
(črtan)
XVIII. poglavje
ODŠKODNINSKA ODGOVORNOST
135. člen
(odškodninska odgovornost javnega uslužbenca)
(1) Javni uslužbenec je odškodninsko odgovoren za škodo, ki
jo protipravno povzroči delodajalcu pri delu ali v zvezi z delom naklepno ali
iz hude malomarnosti. 
(2) Za škodo, ki jo na delu ali v zvezi z delom protipravno
povzroči javni uslužbenec tretji osebi, je nasproti tej osebi odškodninsko
odgovoren delodajalec. 
(3) Tretja oseba lahko kot oškodovanec zahteva povračilo
škode tudi od tistega, ki ji je protipravno povzročil škodo, če je bila škoda
povzročena naklepno ali iz hude malomarnosti.
136. člen
(odškodninski postopek za škodo, povzročeno organu)
(1) O odškodnini se lahko odloči v disciplinskem postopku, če
je škoda nastala zaradi disciplinske kršitve. 
(2) (črtan)
(3) Sklep o ugotovitvi odškodninske odgovornosti ni izvršilni
naslov, kar se izrecno zapiše v sklep. 
137. člen
(pisni dogovor, pavšalna odškodnina)
(1) O višini in načinu poravnave škode, ki je povzročena
delodajalcu, je mogoč pisni dogovor med predstojnikom in povzročiteljem škode. 
(2) Pisni dogovor je izvršilni naslov. 
(3) Če bi ugotavljanje višine škode povzročilo nesorazmerne
stroške, se odškodnina odmeri v pavšalnem znesku, če so primeri škodnih dejanj
in višina pavšalne odškodnine določeni v kolektivni pogodbi.
138. člen
(oprostitev odškodninske odgovornosti)
Če je javni uslužbenec oproščen odškodninske odgovornosti po
šestem odstavku 94. člena tega zakona, je odškodninsko odgovoren nadrejeni, ki
je izdal odredbo oziroma navodilo.
139. člen
(škoda, povzročena tretji osebi)
(1) Za izplačano odškodnino za škodo, ki jo je javni
uslužbenec na delu ali v zvezi z delom naklepno povzročil tretji osebi,
uveljavlja delodajalec, ki je škodo izplačal, regresni zahtevek za poplačilo
celotne izplačane odškodnine. 
(2) Za izplačano odškodnino za škodo, ki jo je na delu ali v
zvezi z delom iz hude malomarnosti povzročil javni uslužbenec tretji osebi,
uveljavi delodajalec, ki je škodo izplačal, regresni zahtevek za poplačilo
celotne izplačane odškodnine ali za delno poplačilo. 
(3) Za regresni zahtevek se uporabljajo določbe od 136. do
vključno 138. člena tega zakona.
140. člen
(odškodninska odgovornost delodajalca)
(1) Če je javnemu uslužbencu povzročena škoda pri delu ali v
zvezi z delom pri organu, jo mora povrniti delodajalec po splošnih načelih
civilnega prava. 
(2) Odškodninska odgovornost se nanaša tudi na škodo, ki jo
delodajalec povzroči javnemu uslužbencu s kršenjem pravic iz delovnega
razmerja. 
(3) O višini in načinu poravnave škode je mogoč pisni dogovor
med predstojnikom in javnim uslužbencem, kateremu je bila povzročena škoda.
Pisni dogovor je izvršilni naslov. 
(4) Za odškodninsko odgovornost po tem členu se uporabljajo
določbe o pavšalni odškodnini iz 137. člena tega zakona.
XIX. poglavje
UGOTAVLJANJE NESPOSOBNOSTI
(črtano)
141. člen
(črtan)
142. člen
(črtan)
143. člen
(črtan)
144. člen
(črtan)
145. člen
(črtan)
146. člen
(črtan)
XX. poglavje
PREMESTITEV
147. člen
(pogoji za premestitev)
(1) Javni uslužbenec se v okviru istega delodajalca premesti
na drugo delovno mesto zaradi delovnih potreb (brez soglasja) ali s soglasjem
oziroma na lastno željo. Premestitev je lahko trajna ali začasna. Začasna
premestitev lahko traja največ dve leti.
(2) Premestitev je mogoča na ustrezno delovno mesto, za
katero javni uslužbenec izpolnjuje predpisane pogoje in ga je sposoben
opravljati. Uradnika je mogoče trajno premestiti le na uradniško delovno mesto,
ki se lahko opravlja v nazivu iste stopnje, razen če je premestitev izvedena iz
razloga nesposobnosti za uradniško delovno mesto ali iz poslovnega razloga.
(3) Uradnika je mogoče premestiti tudi na zahtevnejše delovno
mesto, če izpolnjuje pogoje za imenovanje v najnižji naziv, v katerem se
opravljajo naloge na takem delovnem mestu, in druge pogoje za tako delovno
mesto.
(4) Ne glede na drugi odstavek je uradnika mogoče, če s tem
soglaša, premestiti na strokovno-tehnično delovno mesto. Pri tem se lahko s
pogodbo o zaposlitvi določi, da uradniku miruje naziv in da se čas opravljanja
dela na strokovno-tehničnem delovnem mestu, na katero je premeščen, všteva v
napredovalno obdobje.
(5) Uradnika je možno začasno premestiti tudi na delovno
mesto, na katerem se opravljajo zahtevnejše naloge v višjem nazivu. Uradnik
mora izpolnjevati pogoje glede zahtevane izobrazbe za takšno delovno mesto,
vendar se ga ne imenuje v višji naziv, temveč se mu za čas premestitve določijo
pravice glede na višji naziv.
(6) Soglasje javnega uslužbenca k premestitvi se lahko
izkazuje samo s podpisom aneksa k pogodbi o zaposlitvi.
(7) Za javne uslužbence se ne uporablja določba zakona o
delovnih razmerjih, ki ureja odpoved s ponudbo nove pogodbe.
148. člen
(omejitve premestitev)
Premestitev zaradi delovnih potreb ni dopustna v času začasne
nezmožnosti za delo zaradi bolezni, med nosečnostjo in med starševskim
dopustom.
149. člen
(premestitev zaradi delovnih potreb)
(1) Zaradi delovnih potreb se javni uslužbenec premesti na
prosto uradniško delovno mesto oziroma strokovno-tehnično delovno mesto pri
istem ali drugem organu, če: 
1.     
so podani poslovni razlogi; 
2.     
je ugotovljeno, da je javni uslužbenec nesposoben za svoje delovno
mesto; 
3.     
predstojnik oceni, da je mogoče na ta način zagotoviti učinkovitejše
oziroma smotrnejše delo organa; 
4.     
se trajno spremeni obseg dela ali racionalizirajo delovni postopki in
javni uslužbenec nima več polne delovne obremenitve in 
5.     
v drugih primerih, ki jih določa zakon. 
(2) Premestitev zaradi delovnih potreb je na območju
Republike Slovenije dopustna le, če kraj opravljanja dela v primeru premestitve
od dotedanjega kraja opravljanja dela ni oddaljen več kot 70 km oziroma več kot
eno uro vožnje z javnim prevozom.
(3) Določba drugega odstavka se ne uporablja za premestitve
javnih uslužbencev ministrstva, pristojnega za zunanje zadeve, v okviru
notranje in zunanje službe.
150. člen
(postopek premestitve zaradi delovnih potreb)
(1) Premestitev zaradi delovnih potreb se opravi s sklepom o
premestitvi, če javni uslužbenec s premestitvijo ne soglaša. Sklep o
premestitvi zaradi delovnih potreb v okviru istega organa izda predstojnik, v
drug organ pa sporazumno predstojnika obeh organov. 
(2) Sklep o premestitvi zaradi delovnih potreb vsebuje kraj
in dan začetka dela na drugem delovnem mestu ter pravice in obveznosti,
povezane z novim delovnim mestom. 
(3) Sklep o premestitvi zaradi delovnih potreb v okviru
organov državne uprave lahko izda tudi vlada na predlog predstojnika organa, v
katerega naj bi bil javni uslužbenec premeščen; pri tem je potrebno upoštevati
poslovne potrebe organa, v katerem javni uslužbenec, ki naj bi bil premeščen,
dela, in določiti ustrezen odložni rok za premestitev.
151. člen
(postopek premestitve na lastno željo oziroma s soglasjem)
(1) Premestitev na željo oziroma s soglasjem javnega
uslužbenca se izvede s sklenitvijo aneksa k pogodbi o zaposlitvi, ki ga, če gre
za premestitev v drug organ, na strani delodajalca skleneta predstojnika obeh
organov; če gre za drugega delodajalca, se premestitev izvede s sporazumno
razvezo pogodbe o zaposlitvi in sklenitvijo nove pogodbe o zaposlitvi. 
(2) O premestitvi v drug organ na željo javnega uslužbenca
znotraj organov državne uprave lahko brez soglasja organa, v katerem dela javni
uslužbenec, ki želi biti premeščen, odloči vlada. Aneks k pogodbi o zaposlitvi
v tem primeru na strani delodajalca sklene predstojnik organa, v katerega je
javni uslužbenec premeščen.
152. člen
(nadaljevanje delovnega razmerja)
V primeru premestitve iz enega v drug organ pri istem
delodajalcu delovno razmerje ne preneha. 
152.a člen
(postopek premestitve javnega uslužbenca brez soglasja)
(1) Premestitev brez soglasja javnega uslužbenca začne
učinkovati z dnem, ki je določen v sklepu o premestitvi, vendar ne prej kot sedmi
dan po vročitvi sklepa o premestitvi.
(2) Če je bil javni uslužbenec začasno premeščen brez svojega
soglasja, ima ob poteku roka začasne premestitve pravico vrnitve na delovno
mesto, na katerem je delo opravljal pred premestitvijo.
152.b člen
(mirovanje pravic in obveznosti iz delovnega razmerja)
(1) Predstojnik in javni uslužbenec se lahko sporazumno
dogovorita o mirovanju pravic in obveznosti iz delovnega razmerja. V času
mirovanja pravic in obveznosti iz delovnega razmerja lahko javni uslužbenec sklene
delovno razmerje z drugim delodajalcem v skladu z dogovorom. 
(2) V času mirovanja pravic javnemu uslužbencu miruje tudi
naziv. Po prenehanju delovnega razmerja pri drugem delodajalcu se javni
uslužbenec brez javnega natečaja takoj vrne na delovno mesto, ki se opravlja v
nazivu, ki ga je dosegel pred pričetkom mirovanja pravic.
XXI. poglavje
PRENEHANJE VELJAVNOSTI POGODBE O ZAPOSLITVI
1. Ukinitev organa in prenos nalog
153. člen
(ukinitev organa in prenos nalog)
(1) Če se organ ukine, prevzame organ, v katerega delovno
področje preidejo naloge, vse javne uslužbence. Delovno razmerje javnim
uslužbencem ne preneha. Javni uslužbenci se razporedijo na enaka delovna mesta.
(2) Če naloge organa, ki je bil ukinjen, ne preidejo na drug
organ, preneha javnemu uslužbencu delovno razmerje pod pogoji, določenimi v tem
poglavju (poslovni razlog). Organ v tem primeru dokončno preneha delovati šele,
ko predstojnik izvede postopek v zvezi s prenehanjem delovnih razmerij iz
poslovnega razloga. 
(3) Določba prvega odstavka tega člena se uporablja tudi v
primeru, ko pride do prenosa nalog z enega na drug organ, pa ne pride do
ukinitve organa. 
(4) V primeru, ko prevzame naloge državnega organa uprava
lokalne skupnosti ali obratno, delovno razmerje preneha in se z naslednjim dnem
ponovno sklene pri novem delodajalcu brez objave oziroma javnega natečaja, pri
čemer javni uslužbenci obdržijo enakovredna delovna mesta in vse pravice,
pridobljene s pogodbo o zaposlitvi pri prejšnjem delodajalcu oziroma z odločbo.
(5) V primeru, ko se naloge organa prenesejo na osebo javnega
prava ali drugo pravno ali fizično osebo, se zagotovi prevzem vseh javnih
uslužbencev, ki so opravljali te naloge v organu.
2. Splošne določbe o prenehanju veljavnosti pogodbe o
zaposlitvi
154. člen
(načini prenehanja veljavnosti pogodbe o zaposlitvi)
(1) Pogodba o zaposlitvi javnega uslužbenca preneha veljati
na načine, ki jih določa zakon o delovnih razmerjih, po samem zakonu pa tudi v
naslednjih primerih: 
1.     
če uradnik ne opravi ustreznega strokovnega izpita, ki je bil kot pogoj
določen v pogodbi o zaposlitvi, razen če ga ne opravi zaradi razlogov, ki niso
na njegovi strani; delovno razmerje mu preneha naslednji dan po preteku roka,
določenega s pogodbo o zaposlitvi. 
2.     
če je s pravnomočno sodbo obsojen za naklepno kaznivo dejanje, ki se
preganja po uradni dolžnosti, z nepogojno kaznijo več kot šest mesecev zapora;
delovno razmerje mu preneha s sklepom, ki ga izda predstojnik, najkasneje pa
15. dan po vročitvi pravnomočne sodbe delodajalcu. 
3.     
na drug način, če tako določa ta zakon oziroma področni zakon, ki ureja
delovna razmerja javnih uslužbencev v organih. 
(2) Z dnem prenehanja veljavnosti pogodbe o zaposlitvi
uradniku ugasneta naziv in položaj. 
(3) Za posamezne načine prenehanja veljavnosti pogodbe o
zaposlitvi se uporablja zakon o delovnih razmerjih, če ta zakon ne določa
drugače.
3. Posebnosti redne odpovedi
155. člen
(vročitev odpovedi pogodbe o zaposlitvi)
Odpoved pogodbe o zaposlitvi se vroči v skladu z zakonom, ki
ureja splošni upravni postopek.
156. člen
(redna odpoved iz poslovnih razlogov)
(1) Glede razlogov za redno odpoved delodajalca iz poslovnih
razlogov se ne uporabljajo določbe zakona o delovnih razmerjih, temveč določbe
tega zakona. 
(2) Javnemu uslužbencu lahko delovno razmerje preneha ali pa
je premeščen na delovno mesto, ki ne ustreza njegovemu nazivu, zaradi
zmanjšanja obsega javnih nalog, privatizacije javnih nalog, iz organizacijskih,
strukturnih, javnofinančnih ali podobnih razlogov (v nadaljnjem besedilu:
poslovni razlog). 
(3) Podlaga za ugotovitev razloga za prenehanje delovnega
razmerja oziroma premestitev iz poslovnega razloga je sprememba akta oziroma
aktov o notranji organizaciji in sistemizaciji delovnih mest (v nadaljnjem
besedilu: reorganizacija). 
(4) Odločitev o reorganizaciji se lahko sprejme na ravni
organa, za organe državne uprave pa na predlog organa o uvedbi reorganizacije
odloči vlada. 
(5) Reorganizaciji mora biti priložena obrazložitev, ki
vsebuje cilje reorganizacije, razloge za izvedbo reorganizacije, analizo
delovnih opravil in delovnih postopkov ter število in strukturo delovnih mest
in število javnih uslužbencev. 
(6) Z obrazloženo reorganizacijo mora predstojnik seznaniti
reprezentativne sindikate v organu, ki lahko dajo k analizi delovnih opravil in
delovnih postopkov mnenje. Usklajevanje reorganizacije z reprezentativnimi
sindikati v organu se izvede v skladu z določbami 26. člena.
156.a člen
(razveljavljen)
157. člen
(program razreševanja presežnih javnih uslužbencev)
(1) Glede programa razreševanja presežnih javnih uslužbencev
se uporabljajo določbe zakona o delovnih razmerjih, pri čemer se za
ugotavljanje, ali reorganizacija prizadene večje število javnih uslužbencev,
upošteva število javnih uslužbencev in presežnih javnih uslužbencev za vsak
organ posebej. 
(2) Program razreševanja presežnih javnih uslužbencev se za
organe, ki so vključeni v interni trg dela, pripravi tako, da se upoštevajo
kadrovske potrebe vseh organov, ki so vključeni v interni trg dela.
158. člen
(ugotavljanje možnosti premestitve)
(1) Glede ugotavljanja možnosti premestitve in glede
prednostne pravice do zaposlitve se ne uporabljajo določbe zakona o delovnih
razmerjih, temveč določbe tega zakona. 
(2) Uradnik, čigar delo na delovnem mestu, na katerem dela,
ni več potrebno, se premesti na delovno mesto, ki se opravlja v istem nazivu in
za katero izpolnjuje pogoje ter je zanj ustrezno strokovno usposobljen, če je
tako delovno mesto v organu prosto; strokovno-tehnični uslužbenec se premesti
na delovno mesto, ki je ovrednoteno z najmanj enako osnovno plačo in za katero
izpolnjuje pogoje ter je zanj ustrezno strokovno usposobljen, če je tako
delovno mesto v organu prosto. 
(3) Če presežnega javnega uslužbenca ni mogoče premestiti v
skladu z drugim odstavkom tega člena, se mu lahko zagotovi poklicna
prekvalifikacija ali dokvalifikacija, na podlagi katere izpolni pogoje oziroma
se usposobi za prosto delovno mesto v organu. 
(4) Če uradnika v organu ni mogoče premestiti v skladu z drugim
in tretjim odstavkom tega člena, ima pod istimi pogoji pravico do premestitve
na delovno mesto, ki se opravlja v nazivu istega kariernega razreda ali prvega
nižjega kariernega razreda. Uradnik se v tem primeru razreši naziva in imenuje
v najvišji naziv, v katerem se lahko opravlja delo na delovnem mestu, na katero
je premeščen. 
(5) Če javnega uslužbenca ni mogoče premestiti na drugo
delovno mesto v organu v skladu z drugim, tretjim in četrtim odstavkom tega
člena, se ga uvrsti na interni trg dela. Če v enem mesecu javnega uslužbenca ni
možno v skladu s pogoji iz drugega odstavka tega člena premestiti na ustrezno
delovno mesto, se mu odpove pogodba o zaposlitvi. Če pride do premestitve v
času trajanja odpovednega roka, se odpoved s soglasjem javnega uslužbenca
prekliče. Izpolnjevanje pogojev iz drugega odstavka tega člena ugotavlja
predstojnik organa, v katerem je prosto ustrezno delovno mesto. 
(6) Javni uslužbenec ima v primeru odpovedi pogodbe o
zaposlitvi iz poslovnega razloga pravico do odpravnine in druge pravice v
skladu s predpisi, ki urejajo delovna razmerja, in kolektivno pogodbo. 
(7) Javni uslužbenec, ki mu je prenehalo delovno razmerje po
tem poglavju, ima ne glede na določbe tega zakona o javnem natečaju prednostno
pravico do zaposlitve na prosto delovno mesto v skladu z drugim, tretjim in
četrtim odstavkom tega člena v organu, v katerem je delal, dve leti po odpovedi
pogodbe o zaposlitvi. 
(8) Glede premestitve velja omejitev iz drugega odstavka 149.
člena tega zakona, pri čemer je delodajalec dolžan javnemu uslužbencu ponuditi
premestitev, ki presega te omejitve, javni uslužbenec pa lahko izbira med
premestitvijo in odpravnino.
159. člen
(redna odpoved iz razloga nesposobnosti)
(1) Glede definicije nesposobnosti, odpravnine in možnosti
premestitve se ne uporabljajo določbe zakona o delovnih razmerjih, temveč
določbe tega zakona. 
(2) Javni uslužbenec je nesposoben za svoje uradniško delovno
mesto oziroma strokovno-tehnično delovno mesto, če ne dosega pričakovanih
delovnih rezultatov. 
(3) Če je bil javni uslužbenec premeščen iz poslovnega
razloga, postopka ugotavljanja nesposobnosti ni mogoče uvesti v prvih šestih
mesecih po premestitvi in če mu ni zagotovljeno ustrezno strokovno
usposabljanje. 
(4) Uradnik je nesposoben za položaj, če: 
1.     
organ oziroma organizacijska enota, ki jo vodi, ne dosega pričakovanih
delovnih rezultatov, ki bi zagotavljali kakovostno in učinkovito delovanje
organa oziroma organizacijske enote v skladu s programom dela organa; 
2.     
na delovnem področju organa oziroma organizacijske enote, ki jo vodi,
prihaja do ponavljajočih napak pri poslovanju oziroma če pride do težje napake
pri poslovanju. 
(5) Šteje se, da uradnik ni nesposoben za položaj, če dokaže,
da je s skrbnostjo dobrega strokovnjaka storil vse, kar je bilo v njegovi
pristojnosti, da bi preprečil, odpravil oziroma odvrnil slabo delovanje oziroma
napake. 
(6) Šteje se, da javni uslužbenec oziroma organ ali
organizacijska enota ne dosega pričakovanih delovnih rezultatov, če ne opravlja
dela v določenih ali dogovorjenih rokih oziroma naloženega dela ne opravlja
strokovno in kakovostno.
160. člen
(odpoved pogodbe o zaposlitvi)
Javnemu uslužbencu, za katerega se ugotovi, da je nesposoben
za svoj položaj oziroma za svoje delovno mesto, delodajalec odpove pogodbo o
zaposlitvi z učinkom po preteku odpovednega roka, če ga ni mogoče premestiti na
drugo ustrezno delovno mesto, za katero izpolnjuje pogoje. Če pride do
premestitve v času odpovednega roka, se odpoved s soglasjem javnega uslužbenca
prekliče.
161. člen
(nezmožnost premestitve)
(1) Šteje se, da javnega uslužbenca ni mogoče premestiti, če:
1.     
v okviru organa, v katerem ima sklenjeno delovno razmerje, ne obstoji
ustrezno prosto delovno mesto, za katero izpolnjuje pogoje in za katero je
javni uslužbenec po presoji predstojnika sposoben, in če v času trajanja
odpovednega roka ne pride do povpraševanja po njegovem delu ali 
2.     
odkloni ponujeno premestitev. 
(2) O nezmožnosti premestitve iz prvega odstavka tega člena
je predstojnik dolžan obvestiti reprezentativni sindikat v organu.
162. člen
(dodatna razloga za redno odpoved)
(1) Predstojnik lahko redno odpove pogodbo o zaposlitvi tudi
v primeru, da javni uslužbenec ne izpolnjuje več pogojev za delovno mesto.
Pogoji za opravljanje dela na delovnem mestu se lahko spremenijo samo na podlagi
zakona; pri tem je delodajalec dolžan javnemu uslužbencu omogočiti, da v
razumnem roku izpolni pogoje za delovno mesto, sicer se javnemu uslužbencu
odpove pogodba o zaposlitvi z možnostjo odpravnine. 
(2) (razveljavljen).
163. člen
(črtan)
XXII. poglavje
STROKOVNI IZPIT ZA IMENOVANJE V NAZIV
(črtano)
1. Strokovni izpit za imenovanje v naziv
(črtan)
164. člen
(črtan)
165. člen
(črtan)
166. člen
(črtan)
167. člen
(črtan)
168. člen
(črtan)
2. Drugi strokovni izpiti
(črtan)
169. člen
(črtan)
170. člen
(črtan)
171. člen
(črtan)
172. člen
(črtan)
XXIII. poglavje
PRISTOJNOSTI NA PODROČJU SISTEMA JAVNIH USLUŽBENCEV
173. člen
(pristojnosti ministrstva, pristojnega za upravo)
Ministrstvo, pristojno za upravo: 
1.     
nadzira izvajanje tega zakona in na njegovi podlagi izdanih predpisov
ter skrbi za njihovo pravilno izvajanje; 
2.     
vodi centralno kadrovsko evidenco in evidenco internega trga dela za
organe državne uprave; 
3.     
usklajuje predloge kadrovskih načrtov za organe državne uprave v skladu
s tem zakonom; 
4.     
skrbi za usklajeno in nadzirano izvajanje reorganizacije na ravni
organov državne uprave; 
5.     
pomaga in svetuje organom na področju upravljanja s kadrovskimi viri; 
6.     
izvaja naloge v zvezi s podeljevanjem štipendij v organih državne
uprave; 
7.     
opravlja naloge na področju usposabljanja in izpopolnjevanja javnih
uslužbencev; 
8.     
organizira izvajanje strokovnega izpita iz upravnega postopka in drugih
strokovnih izpitov, razen tistih, ki se izvajajo v organu; 
9.     
opravlja naloge strokovno-tehnične pomoči za komisijo za pritožbe pri
vladi; 
10.  
z izobraževalnimi zavodi usklajuje možnosti za izvajanje teoretičnega in
praktičnega usposabljanja vajencev, dijakov in študentov v organih državne
uprave; 
11.  
opravlja druge zadeve na področju sistema javnih uslužbencev v organih
oziroma na področju upravljanja s kadrovskimi viri v skladu z zakonom;
12.  
o opravljenih nadzorih in ukrepih inšpektorja za sistem javnih
uslužbencev enkrat letno poroča vladi.
(2) Strokovne izpite iz 8. točke prejšnjega odstavka lahko na
podlagi javnega pooblastila izvajajo pravne osebe javnega ali zasebnega prava
oziroma posamezniki. Javno pooblastilo se podeli na podlagi izvedenega javnega
natečaja. 
(3) Če usposabljanje in izpopolnjevanje javnih uslužbencev izvajajo
pravne ali fizične osebe, se te izberejo v skladu z določbami zakona, ki ureja
javno naročanje.
XXIV. poglavje
URADNIŠKI SVET
174. člen
(naloge uradniškega sveta)
(1) S tem zakonom se ustanovi uradniški svet. 
(2) Uradniški svet skrbi za izvajanje izbire uradnikov na
položajih iz četrtega odstavka 60. člena tega zakona in daje vladi ter
državnemu zboru mnenja o predpisih, ki urejajo uradniški sistem in položaj
uradnikov. 
(3) Uradniški svet v sodelovanju z reprezentativnimi
sindikati v organu in strokovnimi združenji javnih uslužbencev v državnih
organih in upravah lokalnih skupnosti sprejme kodeks etike javnih uslužbencev v
državnih organih in upravah lokalnih skupnosti. 
(4) Uradniški svet je pri svojem delu samostojen. Članom
uradniškega sveta pripada sejnina, katere višino določi uradniški svet.
175. člen
(sestava uradniškega sveta)
(1) Uradniški svet ima dvanajst članov, ki se imenujejo na
naslednji način: 
1.     
tri člane imenuje predsednik republike izmed strokovnjakov s področja
javnega sektorja; 
2.     
tri člane izvolijo izmed sebe uradniki z nazivom prve in druge stopnje v
organih državne uprave;
3.     
dva člana imenujejo reprezentativni sindikati dejavnosti oziroma
poklicev v organih; 
4.     
štiri člane imenuje vlada na predlog ministra, pristojnega za upravo. 
(2) Predsednika uradniškega sveta izvolijo člani sveta izmed
sebe s tajnim glasovanjem z večino glasov vseh članov.
176. člen
(izvolitev in razrešitev)
(1) Člane uradniškega sveta se izvoli oziroma imenuje za dobo
šestih let. Članu uradniškega sveta, ki je bil imenovan oziroma izvoljen
namesto člana, ki mu je predčasno prenehal mandat, poteče mandat z iztekom
mandata uradniškega sveta. 
(2) Predsedniku ali članu uradniškega sveta predčasno preneha
mandat v primeru odstopa ali z razrešitvijo. 
(3) Predsednik ali član uradniškega sveta se razreši z
upravno odločbo, če to sam zahteva, če svojih nalog ne opravlja ali jih
opravlja nestrokovno ali v nasprotju s poslovnikom uradniškega sveta. O
razrešitvi odloča organ, ki je pristojen za imenovanje predsednika oziroma
člana uradniškega sveta; o razrešitvi predsednika oziroma člana uradniškega
sveta iz 2. točke prvega odstavka 175. člena tega zakona odloča sam uradniški
svet. 
(4) Vlada lahko razreši člana uradniškega sveta iz 4. točke
prvega odstavka 175. člena tega zakona ne glede na določbe tretjega odstavka
tega člena.
(5) Reprezentativni sindikati dejavnosti oziroma poklicev v
organih lahko razrešijo člana uradniškega sveta iz 3. točke prvega odstavka
175. člena tega zakona ne glede na določbe tretjega odstavka.
177. člen
(volitve v uradniški svet)
(1) Volitve članov uradniškega sveta razpiše predsednik
republike najmanj tri mesece pred iztekom mandata uradniškega sveta. 
(2) Če je zaradi predčasnega prenehanja mandata člana
uradniškega sveta potrebno razpisati nadomestne volitve, jih predsednik
republike razpiše najkasneje en mesec po prenehanju funkcije člana uradniškega
sveta. 
(3) Od razpisa volitev do dneva glasovanja mora poteči
najmanj 50 dni. 
(4) Volitve članov uradniškega sveta so tajne. Za volitve se
smiselno uporabljajo določbe zakona o sodiščih, ki urejajo volitve v sodni
svet. Volilno komisijo imenuje predsednik republike.
178. člen
(način dela)
(1) Uradniški svet skrbi za izbiro uradnikov na položajih iz
četrtega odstavka 60. člena tega zakona z določanjem standardov strokovne
usposobljenosti, meril za izbiro in metod preverjanja usposobljenosti. 
(2) Uradniški svet za posamezne postopke javnih natečajev
imenuje natečajne komisije. V natečajno komisijo se lahko imenujejo tudi člani
uradniškega sveta. 
(3) Poleg članov uradniškega sveta se lahko v natečajno
komisijo za izbiro uradnika v organu državne uprave imenujejo uradniki. 
(4) V natečajno komisijo se lahko imenujejo tudi strokovnjaki
s področja javne uprave, upravljanja s kadrovskimi viri in s področja, na
katerem bo uradnik opravljal vodstvene naloge. 
(5) Strokovno-tehnična in administrativna opravila za
uradniški svet opravlja ministrstvo, pristojno za upravo. Pri tem organu se
zagotavljajo tudi sredstva za delo uradniškega sveta.
XXV. poglavje
NADZOR NAD IZVAJANJEM TEGA ZAKONA
179. člen
(inšpekcija za sistem javnih uslužbencev)
Nadzor nad izvajanjem tega zakona opravljajo inšpektorji za
sistem javnih uslužbencev (v nadaljnjem besedilu: inšpektorji). Za nadzor po
tem poglavju se ne uporabljajo določbe zakona, ki ureja inšpekcijski nadzor.
180. člen
(opravljanje nadzora)
(1) Inšpektor ima pravico vpogleda v vso dokumentacijo in v
evidence podatkov v zvezi z delovnim razmerjem javnih uslužbencev. 
(2) Inšpektor ima pravico pridobiti in uporabljati osebne in
druge podatke iz uradnih evidenc in drugih zbirk podatkov, ki so potrebni za
izvedbo inšpekcijskega nadzora.
(3) Inšpektor opravlja preglede po uradni dolžnosti. 
(4) Inšpektor nadzoruje zlasti: 
1.     
skladnost aktov o sistemizaciji z zakonom in podzakonskimi predpisi; 
2.     
skladnost splošnih aktov s področja sistema javnih uslužbencev z zakonom
in podzakonskimi predpisi; 
3.     
zakonitost in pravilnost posredovanja podatkov v centralno kadrovsko
evidenco in vodenja zbirke dokumentov v zvezi s kadrovsko evidenco; 
4.     
pravočasnost in pravilnost izdajanja posamičnih aktov; 
5.     
zakonitost pogodb o zaposlitvi; 
6.     
skladnost zaposlovanja s kadrovskim načrtom in siceršnjo pravno
pravilnost zaposlovanja; 
7.     
vodenje natečajnih postopkov; 
8.     
zakonitost aktov o imenovanju v naziv ali na položaj; 
9.     
vodenje postopkov ocenjevanja delovnih in strokovnih kvalitet in
postopkov napredovanja ter premestitev; 
10.  
vodenje postopkov reorganizacije; 
11.  
vodenje postopkov ugotavljanja nesposobnosti javnih uslužbencev za
opravljanje dela; 
12.  
izvajanje programov izobraževanja, usposabljanja in izpopolnjevanja.
181. člen
(način dela inšpektorja)
(1) Inšpektor je samostojen pri opravljanju inšpekcijskega
nadzora. 
(2) Pooblastilo za opravljanje nadzora se izkazuje s službeno
izkaznico. Obrazec izkaznice in postopek za njeno izdajo predpiše minister,
pristojen za upravo. 
(3) Inšpektor mora varovati tajnost osebnih in drugih
podatkov, s katerimi se seznani pri opravljanju nadzorstva. 
(4) Inšpektor sestavi o opravljenem pregledu zapisnik in ga
najkasneje v 30 dneh od opravljenega pregleda pošlje predstojniku organa, v
katerem je bil opravljen nadzor in ministru, pristojnemu za upravo. 
(5) V osmih dneh od vročitve zapisnika iz četrtega odstavka
tega člena lahko predstojnik vloži ugovor pri ministru, pristojnemu za upravo.
182. člen
(ukrepi inšpektorja)
(1) Če inšpektor ugotovi nezakonitosti ali nepravilnosti v
poslovanju po tem zakonu, lahko predlaga predstojniku organa in ministru,
pristojnemu za upravo, ukrepe, ki so potrebni za odpravo nepravilnosti.
(2) Če inšpektor ugotovi dejanja, ki pomenijo prekrške po tem
zakonu, mora predlagati postopek o prekršku. 
(3) Inšpektor mora obravnavati vloge javnih uslužbencev in
reprezentativnih sindikatov dejavnosti ali poklica oziroma reprezentativnih
sindikatov v organu v zadevah iz svoje pristojnosti in vlagatelje obvestiti o
svojih ugotovitvah.
XXVI. poglavje
KAZENSKE DOLOČBE
183. člen
Z globo od 200.000 tolarjev do 300.000 tolarjev se kaznuje za
prekršek predstojnik oziroma pooblaščena oseba, če:
1.     
dovoli vpogled v kadrovsko evidenco osebi, ki nima pravice vpogleda; 
2.     
v nasprotju s tem zakonom ne omogoči javnemu uslužbencu vpogleda ali
prepisa oziroma preslikave podatkov iz kadrovske evidence; 
3.     
uvrsti na seznam kandidatov za izbirni postopek osebo, ki na podlagi
predloženih dokazil ne izpolnjuje natečajnih pogojev, ali v izbirnem postopku
izbere osebo, ki ne izpolnjuje natečajnih pogojev; 
4.     
ne obvesti reprezentativnega sindikata v organu ali organa, pristojnega
za kadrovske zadeve, o uvedeni reorganizaciji; 
5.     
krši pravila socialnega partnerstva iz 26. člena tega zakona; 
6.     
v nasprotju z določbami tega zakona sklene delovno razmerje za uradniško
delovno mesto brez javnega natečaja ali v nasprotju s predpisanimi pogoji za
delovno mesto; 
7.     
zaposli ali odloči o napredovanju v nasprotju s kadrovskim načrtom ali
odloči o napredovanju uradnika, ki ne izpolnjuje pogojev za napredovanje v
višji naziv; 
8.     
sklene pogodbo o zaposlitvi z nezakonito vsebino; 
9.     
ne sprejme kadrovskega načrta; 
10.  
sprejme sistemizacijo v nasprotju s tem zakonom, podzakonskimi predpisi
in kadrovskim načrtom; 
11.  
ne oceni uradnika v predpisanem roku oziroma ga sploh ne oceni; 
12.  
ne izdaja pravočasno pravilnih posamičnih aktov; 
13.  
natečajnega postopka ne vodi za to pooblaščeni javni uslužbenec ali
imenovana natečajna komisija; 
14.  
nezakonito izvede premestitev iz 150. člena tega zakona.

Zakon o javnih uslužbencih – ZJU (Uradni list RS, št. 56/02) vsebuje naslednje prehodne in
končne določbe:
»XXVII. poglavje
PREHODNE IN KONČNE DOLOČBE
184. člen
Zakoni, ki urejajo delovna razmerja javnih uslužbencev v
osebah javnega prava, se uskladijo s prvim delom tega zakona najkasneje v enem
letu od začetka njegove uporabe.
185. člen
Najkasneje v roku šestih mesecev od dneva, ko začne veljati
ta zakon, pozove vlada reprezentativne sindikate v državnih organih in upravah
lokalnih skupnosti k začetku kolektivnih pogajanj.
186. člen
Predpisi za izvrševanje tega zakona morajo biti izdani
najkasneje v roku devetih mesecev od dneva, ko začne veljati.
187. člen
Centralna kadrovska evidenca po tem zakonu se vzpostavi
najkasneje v enem letu po začetku njegove uporabe.
188. člen
(1) Najkasneje šest mesecev po uveljavitvi tega zakona morajo
biti imenovani člani komisije za pritožbe. 
(2) Predlagatelji sporočijo predloge za imenovanje
predsednika in članov komisij za pritožbe najkasneje v treh mesecih po
uveljavitvi tega zakona. 
(3) Če komisija za pritožbe iz 3. točke drugega odstavka 35.
člena tega zakona ni imenovana v roku iz prvega odstavka tega člena, se v
nadaljnjih treh mesecih imenujejo dodatni člani komisije za pritožbe iz 1.
točke drugega odstavka 35. člena tega zakona.
189. člen
(1) Najkasneje tri mesece po začetku uporabe tega zakona
morajo organi in organizacije sprejeti sistemizacijo v skladu s tem zakonom in
podzakonskimi predpisi. 
(2) Najkasneje do 1. 1. 2004 se javni uslužbenci razporedijo
na delovna mesta v skladu s sprejeto sistemizacijo. 
(3) O razporeditvi po tem členu se izda sklep. Ob prvi
premestitvi v soglasju med javnim uslužbencem in delodajalcem se sklene pogodba
o zaposlitvi; v primeru, da ne pride do soglasja volj, izda predstojnik sklep,
ki nadomešča pogodbo. Pogodbo o zaposlitvi se lahko sklene tudi pred
premestitvijo.
190. člen
(1) Prve volitve v uradniški svet razpiše predsednik
republike najkasneje dva meseca pred začetkom uporabe tega zakona. Volilno
komisijo imenuje vlada. 
(2) Ne glede na določbo 2. točke prvega odstavka 175. člena
tega zakona na prvih volitvah v uradniški svet člane iz vrst uradnikov volijo
uradniki v organih državne uprave na delovnih mestih generalni sekretar,
državni podsekretar in načelnik upravne enote. 
(3) Člane uradniškega sveta iz 1., 3. in 4. točke prvega
odstavka 175. člena tega zakona pristojni organ imenuje najkasneje dva meseca
pred začetkom uporabe tega zakona.
191. člen
(1) Predstojnikom organov v sestavi in predstojnikom vladnih
služb z dnem začetka uporabe tega zakona preneha funkcija; če izpolnjujejo
predpisane pogoje za položaj in če s tem soglašajo, nadaljujejo z delom kot
vršilci dolžnosti v statusu uradnika do imenovanja uradnikov na te položaje po
opravljenih natečajnih postopkih. 
(2) Postopki natečajev za položaje generalnih direktorjev v
ministrstvih, direktorjev organov v sestavi ministrstev in direktorjev vladnih
služb v skladu s tem zakonom se lahko začnejo izvajati ob začetku uporabe tega
zakona, sproženi pa morajo biti najkasneje v enem mesecu po oblikovanju vlade
po prvih parlamentarnih volitvah po začetku uporabe tega zakona. 
(3) V času od sprožitve natečajnega postopka do imenovanja
generalnega direktorja v skladu s tem zakonom se lahko brez natečaja imenuje
vršilec dolžnosti generalnega direktorja. Vršilec dolžnosti po preteku dobe, za
katero je imenovan, nima pravice do odpravnine. 
(4) Namestnikom predstojnikov in drugim osebam v organih
državne uprave, ki imajo status funkcionarja, z dnem začetka uporabe tega
zakona preneha funkcija. 
(5) Državni sekretar, predstojnik organa v sestavi,
predstojnik vladne službe in osebe iz prejšnjega odstavka imajo pravico do
imenovanja v uradniški naziv v skladu s 194. členom tega zakona glede na naziv,
ki so ga dosegli pred imenovanjem na funkcijo, in do razporeditve na delovno
mesto, ki ustreza temu nazivu. Če takega delovnega mesta ni, se jih razporedi
na delovno mesto, ki ustreza njihovi izobrazbi in za katero izpolnjujejo
pogoje. Če jim tudi takega delovnega mesta v organu ali v drugih organih ni
mogoče zagotoviti, jim delovno razmerje preneha, imajo pa pravico do odpravnine
v skladu s predpisi, ki urejajo delovna razmerja.
192. člen
Šteje se, da izpolnjujejo pogoje glede strokovne izobrazbe za
naziv referent IV uradniki, ki ob začetku uporabe tega zakona delajo na
delovnih mestih, ki se prevedejo v ta naziv, in imajo najmanj IV. stopnjo
izobrazbe.
193. člen
(1) Šteje se, da izpolnjujejo pogoj glede strokovnega izpita
po tem zakonu uradniki, ki so na dan, ko se začne uporabljati ta zakon, v
delovnem razmerju pri državnem organu ali upravi lokalne skupnosti in so
pridobili naziv višjega upravnega delavca ali upravnega delavca po predpisih,
ki so veljali pred uveljavitvijo tega zakona, če imajo najmanj pet let službene
dobe. Drugi uradniki, razen tistih, ki so opravili ustrezen strokovni izpit, po
zakonu o pripravništvu, strokovnih izpitih in izpopolnjevanju strokovne
izobrazbe delavcev v državni upravi in pravosodju (Uradni list SRS, št. 8/80,
27/85, 35/85, 39/85, Uradni list RS, št. 18/93 – ZOdv in 13/94 – ZPDI),
pravosodni izpit oziroma državni pravniški izpit, morajo strokovni izpit
opraviti v dveh letih od začetka uporabe tega zakona, sicer jim preneha delovno
razmerje. 
(2) Šteje se, da so opravili strokovni izpit iz upravnega
postopka uradniki, ki so opravili strokovni izpit za višjo in visoko strokovno
ter univerzitetno izobrazbo, katerega sestavni del je tudi upravni postopek,
oziroma uradniki, ki so opravili preizkus strokovne usposobljenosti za dejanja
v upravnem postopku po zakonu o pripravništvu, strokovnih izpitih in
izpopolnjevanju strokovne izobrazbe delavcev v državni upravi in pravosodju
pred uveljavitvijo zakona, ki ureja splošni upravni postopek. 
(3) Šteje se, da izpolnjujejo pogoj glede strokovnega izpita
za izvrševanje posebnih dolžnosti in pooblastil uradniki, ki so na dan, ko se
začne uporabljati ta zakon, v delovnem razmerju pri državnem organu ali upravi
lokalne skupnosti in so pridobili naziv višjega upravnega delavca ali upravnega
delavca, ter so opravili strokovni izpit v skladu s posebnimi predpisi. 
(4) Javni uslužbenci, ki so na dan, ko se začne uporabljati
ta zakon, pripravniki, opravljajo strokovni izpit po opravljenem pripravništvu
po predpisih, ki so veljali do dneva, ko se začne uporabljati ta zakon.
Opravljen strokovni izpit se šteje za izpolnjevanje pogoja glede predpisanega
strokovnega izpita za imenovanje v naziv po tem zakonu.
194. člen
(1) Nazivi višjih upravnih delavcev in upravnih delavcev v
organih, upravah lokalnih skupnosti in pravosodnih organih se najkasneje do 1.
1. 2004 prevedejo v nove uradniške nazive glede na izhodiščne količnike za
določitev osnovne plače, določene v zakonu oziroma podzakonskem predpisu, in
sicer na naslednji način: 
-       
nazivi s količnikom 6,36 in več v naziv sekretar; 
-       
nazivi s količnikom od 5,31 do 6,35 v naziv podsekretar; 
-       
nazivi s količnikom od 4,81 do 5,30 v naziv višji svetovalec I; 
-       
nazivi s količnikom od 4,41 do 4,80 v naziv višji svetovalec II; 
-       
nazivi s količnikom od 4,01 do 4,40 v naziv višji svetovalec III; 
-       
nazivi s količnikom od 3,61 do 4,00 v naziv svetovalec I; 
-       
nazivi s količnikom od 3,31 do 3,60 v naziv svetovalec II; 
-       
nazivi s količnikom od 3,01 do 3,30 v naziv svetovalec III; 
-       
nazivi s količnikom od 2,81 do 3,00 v naziv višji referent I; 
-       
nazivi s količnikom od 2,66 do 2,80 v naziv višji referent II; 
-       
nazivi s količnikom od 2,51 do 2,65 v naziv višji referent III; 
-       
nazivi s količnikom od 2,41 do 2,50 v naziv referent I; 
-       
nazivi s količnikom od 2,31 do 2,40 v naziv referent II; 
-       
nazivi s količnikom od 2,11 do 2,30 v naziv referent III; 
-       
nazivi s količnikom od 2,01 do 2,10 v naziv referent IV; 
-       
nazivi s količnikom od 1,81 do 2,00 v začasni naziv sodelavec I; 
-       
nazivi s količnikom 1,80 v začasni naziv sodelavec II. 
(2) Za izhodiščni količnik se šteje količnik, ki je v zakonu
ali podzakonskem predpisu ali v skladu z njima izdanem ustreznem aktu določen
kot količnik za določitev osnovne plače (količnik delovnega mesta brez
napredovanj v višje plačilne razrede). 
(3) Do prevedbe uradnik ohrani naziv, pridobljen po prejšnjih
predpisih. 
(4) Osebe, zaposlene v organih, ki opravljajo spremljajoča
dela iz tretjega odstavka 23. člena tega zakona, ki opravljajo to delo v nazivu
višjega upravnega ali upravnega delavca, nimajo pravice do prevedbe naziva,
razen če so bile na ta spremljajoča dela premeščena z delovnega mesta, ki se po
tem zakonu šteje kot uradniško delovno mesto. 
(5) Prevedba nazivov v Slovenski vojski se izvede ob smiselni
uporabi prvega odstavka tega člena z vladno uredbo.
195. člen
(1) Za uradniške nazive se do začetka uporabe zakona o
sistemu plač v javnem sektorju določijo naslednji količniki za določitev
osnovne plače: 
1.     
nazivi prve stopnje: 8,00; 
2.     
nazivi druge stopnje: 6,80; 
3.     
nazivi tretje stopnje: 6,00; 
4.     
naziv četrte stopnje: 5,30; 
5.     
naziv pete stopnje: 4,80; 
6.     
naziv šeste stopnje: 4,40; 
7.     
naziv sedme stopnje: 4,00; 
8.     
naziv osme stopnje: 3,60; 
9.     
naziv devete stopnje: 3,30; 
10.  
naziv desete stopnje: 3,00; 
11.  
naziv enajste stopnje: 2,80; 
12.  
naziv dvanajste stopnje: 2,65; 
13.  
naziv trinajste stopnje: 2,50; 
14.  
naziv štirinajste stopnje: 2,40; 
15.  
naziv petnajste stopnje: 2,30; 
16.  
naziv šestnajste stopnje: 2,10; 
17.  
začasni naziv sodelavec I: 2,00; 
18.  
začasni naziv sodelavec II: 1,80. 
(2) Za pripadnike Slovenske vojske se do začetka uporabe
zakona o sistemu plač v javnem sektorju določijo količniki za določitev osnovne
plače z vladno uredbo ob smiselni uporabi določbe prejšnjega odstavka. 
(3) Za izhodiščni količnik se šteje količnik, ki je v zakonu
ali podzakonskem predpisu določen kot količnik za določitev osnovne plače
(količnik delovnega mesta brez napredovanj v višje plačilne razrede). 
(4) Uradniki obdržijo količnike za določitev osnovne plače,
pridobljene z napredovanjem v skladu z zakonom o razmerjih plač v javnih
zavodih, državnih organih in v organih lokalnih skupnosti (Uradni list RS, št.
18/94, 36/96, 20/97 – ZDPra, 39/99 – ZMPUPR, 86/99 – odločba US in 98/99 –
ZZdrS), če so ti višji od količnika iz prvega odstavka tega člena, ter dodatke,
določene na podlagi zakona oziroma podzakonskega predpisa. Ob sprejemu
sistemizacije v skladu s prvim odstavkom 189. člena tega zakona, se ponovno
preveri utemeljenost količnikov določenih na podlagi prvega odstavka 65. člena
zakona o delavcih v državnih organih (Uradni list RS, št. 15/90, 5/91, 18/91,
22/91, 2/91-I, 4/93, 18/94 – ZRPJZ, 70/97, 87/97 – ZPSDP in 38/99). 
(5) Uradniki ohranijo pravico do nadaljnjih napredovanj v
skladu z zakonom o razmerjih plač v javnih zavodih, državnih organih in v
organih lokalnih skupnosti. Uradnik, ki ob prevedbi v naziv pridobi višji
izhodiščni količnik za določitev osnovne plače, ima ne glede na določbe zakona
o razmerjih plač v javnih zavodih, državnih organih in v organih lokalnih
skupnosti oziroma na njegovi podlagi izdanih podzakonskih predpisov pravico do
tolikšnega števila napredovanj v višji plačilni razred, da lahko v istem nazivu
doseže največ količnik za določitev osnovne plače, ki bi ga dosegel ob
napredovanju v najvišji plačilni razred naziva, ki ga je imel pred prevedbo. 
(6) Za strokovno-tehnična delovna mesta do začetka uporabe
zakona o sistemu plač v javnem sektorju veljajo količniki, določeni v zakonu o
razmerjih plač v javnih zavodih, državnih organih in v organih lokalnih
skupnosti. Za strokovno-tehnična delovna mesta na področju informatike,
civilnega letalstva, zdravniške službe in druga strokovno-tehnična delovna
mesta, za katera v zakonu o razmerjih plač v javnih zavodih, državnih organih
in v organih lokalnih skupnosti ni določen količnik, se začasno, do začetka
uporabe zakona o sistemu plač v javnem sektorju za vse organe določi količnik
za določitev osnovne plače z uredbo. 
(7) Za napredovanje uradnikov v prvem kariernem razredu v
višje plačilne razrede se določijo plačilni razredi s količniki 9,50, 10,00 in
10,50. 
(8) Položajne dodatke za organe državne uprave, pravosodne
organe in uprave lokalnih skupnosti določi vlada z uredbo.
196. člen
(1) Glede pravic in obveznosti, ki jih predpisi določajo za
višje upravne delavce, se za višje upravne delavce štejejo uradniki v nazivih
prve do šeste stopnje. 
(2) Uradniki v drugih nazivih se štejejo za upravne delavce.
197. člen
(1) Za načelnike upravnih enot, generalne sekretarje in
tajnike občin oziroma direktorje občinskih uprav, ki so ob začetku uporabe tega
zakona na položaju, začne z dnem začetka uporabe tega zakona teči, ne glede na
določbo tretjega odstavka 82. člena tega zakona, štiriletna doba imenovanja na
položaj; uradniki, ki ne izpolnjujejo predpisanih pogojev za položaj, se premestijo
na delovna mesta, ustrezna njihovi izobrazbi. 
(2) Prejšnji odstavek ne velja za uradnike, proti katerim v
skladu z veljavnimi predpisi ob začetku uporabe tega zakona poteka postopek
ugotavljanja kazenske odgovornosti v zvezi z opravljanjem dela, disciplinske
odgovornosti oziroma postopek ugotavljanja nesposobnosti. Navedenim uradnikom
se doba imenovanja na način iz prejšnjega odstavka podaljša po končanem
postopku, če jim v postopku ni izrečena sankcija razrešitve s položaja, oziroma
če jim ne preneha delovno razmerje. Šteje se, da podaljšana štiriletna doba
imenovanja začne teči z dnem začetka uporabe tega zakona. 
(3) Potek dobe imenovanj za uradnike iz prvega odstavka tega
člena, ne vpliva na delovno razmerje, sklenjeno za nedoločen čas. Ne glede na
določbo prvega odstavka tega člena in tretjega odstavka 81. člena tega zakona
nadaljuje direktor občinske uprave, ki ima srednješolsko ali višješolsko
izobrazbo, z opravljanjem dela na položaju tajnika občine oziroma direktorja
občinske uprave v nazivu, v katerega je bil preveden v skladu s prvim odstavkom
194. člena tega zakona, do izteka mandata iz prvega odstavka tega člena.
Direktor občinske uprave, ki po izteku mandata iz tega člena ne izpolnjuje
predpisanih pogojev za položaj, se premesti na delovno mesto, ki ustreza
njegovi izobrazbi.
198. člen
Vlada sprejme prvi splošni program usposabljanja in
izpopolnjevanja po uveljavitvi proračuna za leto 2004.
199. člen
Postopki odločanja o pravicah in obveznostih iz delovnih
razmerij, o disciplinski in odškodninski odgovornosti ter postopki ugotavljanja
nesposobnosti in postopki razrešitev, pričeti pred začetkom uporabe tega
zakona, se nadaljujejo po določbah zakonov, ki veljajo do začetka uporabe tega
zakona.
200. člen
(1) Javni uslužbenci, ki so bili v skladu s prvim odstavkom
9. člena uredbe o spremembah in dopolnitvah uredbe o skupnih osnovah in
kriterijih za notranjo organizacijo in sistemizacijo delovnih mest v organih
državne uprave (Uradni list RS, št. 56/98, v nadaljevanju tega člena: uredba)
razporejeni na delovno mesto, za katero je predpisana ena stopnja višje
izobrazbe, kot jo imajo, obdržijo ob dnevu začetka uporabe tega zakona
razporeditev na delovno mesto. Uradniki iz tega odstavka ob začetku uporabe
tega zakona obdržijo naziv. 
(2) Javni uslužbenci, ki so bili v skladu z drugim odstavkom
9. člena uredbe razporejeni na delovno mesto s pogojem, da v določenem času
pridobijo ustrezno stopnjo izobrazbe, pa ne izpolnjujejo pogojev iz prvega
odstavka 9. člena uredbe, ob začetku uporabe tega zakona obdržijo naziv in
razporeditev na delovno mesto s pogojem, da pridobijo ustrezno stopnjo
izobrazbe do izteka roka, določenega v pogodbi o izobraževanju, oziroma
najkasneje v dveh letih od začetka uporabe tega zakona. 
(3) V primeru, da javni uslužbenec iz drugega odstavka tega
člena v določenem času, to je po izteku roka, določenega v pogodbi o
izobraževanju oziroma v dveh letih od dneva začetka uporabe tega zakona, ne
izpolni pogoja o pridobitvi ustrezne stopnje izobrazbe, se premesti na delovno
mesto, za katero izpolnjuje pogoje. Uradnik iz tega odstavka se razreši naziva
in imenuje v naziv, za katerega izpolnjuje predpisane pogoje ter premesti na
delovno mesto, ki se opravlja v tem nazivu. V primeru, da v organu ni
ustreznega delovnega mesta, javnemu uslužbencu preneha delovno razmerje pod
pogoji in na način, ki jih ta zakon določa ob ugotovitvi nesposobnosti.
201. člen
Do uveljavitve zakona, ki bo urejal materialne in druge
pogoje za delo predsednika republike, določa predsednik republike s svojim
aktom organizacijo urada, imenuje generalnega sekretarja urada in druge
funkcionarje v uradu ter jim določa plače, nadomestila in druge prejemke.
202. člen
Do oblikovanja vlade po prvih volitvah v Državni zbor po
uveljavitvi tega zakona opravlja naloge iz 2. do 6. in iz 9. do 11. točke 173.
člena tega zakona Kadrovska služba Vlade Republike Slovenije, ostale naloge iz
173. člena tega zakona pa ministrstvo, pristojno za upravo.
203. člen
(1) Z dnem, ko se začne uporabljati ta zakon, prenehajo
veljati: 
1.     
naslednje določbe zakona o delavcih v državnih organih (Uradni list RS,
št. 15/90, 5/91, 18/91, 22/91, 2/91-I, 4/93, 18/94 – ZRPJZ, 70/97, 87/97 –
ZPSDP in 38/99): I. poglavje, II. poglavje, (razen 34. do 42. člena, ki veljajo
do nove ureditve s kolektivno pogodbo), drugi odstavek 65. člena, V. in VI.
poglavje; 
2.     
določbe 56., 57. in 59. člena zakona o sodiščih (Uradni list RS, št.
19/94, 45/95, 26/99 – ZPP, 38/99, 28/2000 in 26/2001 – PZ); 
3.     
določbe 58. člena zakona o državnem tožilstvu (Uradni list RS, št. 63/94
in 59/99); 
4.     
določbe 40. člena zakona o državnem pravobranilstvu (Uradni list RS, št.
20/97); 
5.     
določbe drugega, tretjega in četrtega odstavka 97. člena ter 100. člen
zakona o policiji (Uradni list RS, št. 49/98, 66/98 – popravek in 93/2001); 
6.     
določbe 44. člena zakona o Slovenski obveščevalno–varnostni agenciji
(Uradni list RS, št. 23/99); 
7.     
54. člen zakona o varuhu človekovih pravic (Uradni list RS, št. 71/93 in
15/94 – popravek), v delu, ki napotuje na smiselno uporabo zakona o delavcih v
državnih organih; 
8.     
 zakon o pripravništvu, strokovnih izpitih in izpopolnjevanju strokovne
izobrazbe delavcev v državni upravi in pravosodju (Uradni list SRS, št. 8/80,
27/85, 35/85, 39/85, Uradni list RS, št. 18/93 – ZOdv in 13/94 – ZPDI); 
9.     
24. člen zakona o javnih financah (Uradni list RS, št. 79/99, 124/2000,
79/2001 in 30/2002). 
(2) Ne glede na določbe področnih zakonov, ki bodo v veljavi
ob uveljavitvi tega zakona in urejajo položaj javnih uslužbencev v organih, se
glede razvrščanja delovnih mest, glede uradniških nazivov, načina odločanja o
pravicah oziroma obveznostih javnih uslužbencev in sklenitve delovnega razmerja
s pogodbo o zaposlitvi uporabljajo določbe tega zakona. 
(3) Predpisi, izdani za izvrševanje v prejšnjem odstavku
navedenih zakonov, se uporabljajo do izdaje novih. 
(4) Določbe zakonov, ki urejajo plače javnih uslužbencev in
je zanje določen rok veljavnosti do uveljavitve zakona o javnih uslužbencih,
ostanejo v veljavi. 
(5) Določbe zakona o javnih financah, ki se nanašajo na načrt
delovnih mest, veljajo za kadrovski načrt.
204. člen
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne eno leto po objavi.«.

Zakon o spremembah in dopolnitvah zakona o
državnem tožilstvu – ZDT-B (Uradni
list RS, št. 110/02) spreminja 203. člen zakona tako,
da se glasi:
»203.
člen
(1) Z dnem, ko se začne uporabljati ta zakon, prenehajo
veljati: 
1.     
naslednje določbe zakona o delavcih v državnih organih (Uradni list RS,
št. 15/90, 5/91, 18/91, 22/91, 2/91-I, 4/93, 18/94 – ZRPJZ, 70/97, 87/97 –
ZPSDP in 38/99): I. poglavje, II. poglavje, (razen 34. do 42. člena, ki veljajo
do nove ureditve s kolektivno pogodbo), drugi odstavek 65. člena, V. in VI.
poglavje; 
2.     
določbe 56., 57. in 59. člena zakona o sodiščih (Uradni list RS, št.
19/94, 45/95, 26/99 – ZPP, 38/99, 28/2000 in 26/2001 – PZ); 
3.     
(prenehala veljati); 
4.     
določbe 40. člena zakona o državnem pravobranilstvu (Uradni list RS, št.
20/97); 
5.     
določbe drugega, tretjega in četrtega odstavka 97. člena ter 100. člen
zakona o policiji (Uradni list RS, št. 49/98, 66/98 – popravek in 93/2001); 
6.     
določbe 44. člena zakona o Slovenski obveščevalno–varnostni agenciji
(Uradni list RS, št. 23/99); 
7.     
54. člen zakona o varuhu človekovih pravic (Uradni list RS, št. 71/93 in
15/94 – popravek), v delu, ki napotuje na smiselno uporabo zakona o delavcih v
državnih organih; 
8.     
 zakon o pripravništvu, strokovnih izpitih in izpopolnjevanju strokovne
izobrazbe delavcev v državni upravi in pravosodju (Uradni list SRS, št. 8/80,
27/85, 35/85, 39/85, Uradni list RS, št. 18/93 – ZOdv in 13/94 – ZPDI); 
9.     
24. člen zakona o javnih financah (Uradni list RS, št. 79/99, 124/2000,
79/2001 in 30/2002). 
(2) Ne glede na določbe področnih zakonov, ki bodo v veljavi
ob uveljavitvi tega zakona in urejajo položaj javnih uslužbencev v organih, se
glede razvrščanja delovnih mest, glede uradniških nazivov, načina odločanja o
pravicah oziroma obveznostih javnih uslužbencev in sklenitve delovnega razmerja
s pogodbo o zaposlitvi uporabljajo določbe tega zakona. 
(3) Predpisi, izdani za izvrševanje v prejšnjem odstavku
navedenih zakonov, se uporabljajo do izdaje novih. 
(4) Določbe zakonov, ki urejajo plače javnih uslužbencev in
je zanje določen rok veljavnosti do uveljavitve zakona o javnih uslužbencih,
ostanejo v veljavi. 
(5) Določbe zakona o javnih financah, ki se nanašajo na načrt
delovnih mest, veljajo za kadrovski načrt.«;
ter vsebuje naslednjo končno določbo:
»48. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o delovnih in socialnih sodiščih –
ZDSS-1 (Uradni list RS, št. 2/04) vsebuje naslednjo končno določbo:
»Uveljavitev zakona
94. člen
Ta zakon začne veljati 1. januarja 2005.«.

Zakon o spremembah in dopolnitvah Zakona o
javnih uslužbencih – ZJU-A (Uradni
list RS, št. 23/05) spreminja 193. člen zakona tako,
da se glasi:
»193. člen
(1) Šteje se, da izpolnjujejo pogoj glede strokovnega izpita
po tem zakonu uradniki, ki so na dan, ko se začne uporabljati ta zakon, v
delovnem razmerju pri državnem organu ali upravi lokalne skupnosti in so
pridobili naziv višjega upravnega delavca ali upravnega delavca po predpisih,
ki so veljali pred uveljavitvijo tega zakona, če imajo najmanj pet let službene
dobe. Drugi uradniki, razen tistih, ki so opravili ustrezen strokovni izpit, po
zakonu o pripravništvu, strokovnih izpitih in izpopolnjevanju strokovne
izobrazbe delavcev v državni upravi in pravosodju (Uradni list SRS, št. 8/80,
27/85, 35/85, 39/85, Uradni list RS, št. 18/93 – ZOdv in 13/94 – ZPDI), pravosodni
izpit oziroma državni pravniški izpit, morajo strokovni izpit opraviti v treh
letih od začetka uporabe tega zakona, sicer jim preneha delovno razmerje. Šteje
se, da izpolnjujejo pogoj glede strokovnega izpita po tem zakonu uradniki, ki
jim na dan, ko se začne uporabljati ta zakon, do izpolnitve minimalnih pogojev
za pridobitev pravice do starostne pokojnine, manjka manj kot tri leta delovne
dobe.
(2) Šteje se, da so opravili strokovni izpit iz upravnega
postopka uradniki, ki so opravili strokovni izpit za višjo in visoko strokovno
ter univerzitetno izobrazbo, katerega sestavni del je tudi upravni postopek,
oziroma uradniki, ki so opravili preizkus strokovne usposobljenosti za dejanja
v upravnem postopku po zakonu o pripravništvu, strokovnih izpitih in izpopolnjevanju
strokovne izobrazbe delavcev v državni upravi in pravosodju pred uveljavitvijo
zakona, ki ureja splošni upravni postopek. 
(3) Šteje se, da izpolnjujejo pogoj glede strokovnega izpita
za izvrševanje posebnih dolžnosti in pooblastil uradniki, ki so na dan, ko se
začne uporabljati ta zakon, v delovnem razmerju pri državnem organu ali upravi
lokalne skupnosti in so pridobili naziv višjega upravnega delavca ali upravnega
delavca, ter so opravili strokovni izpit v skladu s posebnimi predpisi. 
(4) Javni uslužbenci, ki so na dan, ko se začne uporabljati
ta zakon, pripravniki, opravljajo strokovni izpit po opravljenem pripravništvu
po predpisih, ki so veljali do dneva, ko se začne uporabljati ta zakon.
Opravljen strokovni izpit se šteje za izpolnjevanje pogoja glede predpisanega
strokovnega izpita za imenovanje v naziv po tem zakonu.«;
ter vsebuje naslednjo prehodno in končno
določbo:
»PREHODNA IN KONČNA DOLOČBA
3. člen
Določba drugega odstavka 1. člena tega zakona se ne uporablja
za uradnike, ki so na položajih ob uveljavitvi tega zakona.
4. člen
Ta zakon začne veljati naslednji dan po objavi v Uradnem
listu Republike Slovenije.«.

Odločba o delni razveljavitvi prvega odstavka
193. člena Zakona o javnih uslužbencih (Uradni list RS, št. 62/05) spreminja 193. člen zakona tako,
da se glasi:
»193. člen
(1) Šteje se, da izpolnjujejo pogoj glede strokovnega izpita
po tem zakonu uradniki, ki so na dan, ko se začne uporabljati ta zakon, v
delovnem razmerju pri državnem organu ali upravi lokalne skupnosti in so
pridobili naziv višjega upravnega delavca ali upravnega delavca po predpisih,
ki so veljali pred uveljavitvijo tega zakona, če imajo najmanj pet let službene
dobe. Drugi uradniki, razen tistih, ki so opravili ustrezen strokovni izpit, po
zakonu o pripravništvu, strokovnih izpitih in izpopolnjevanju strokovne
izobrazbe delavcev v državni upravi in pravosodju (Uradni list SRS, št. 8/80,
27/85, 35/85, 39/85, Uradni list RS, št. 18/93 – ZOdv in 13/94 – ZPDI),
pravosodni izpit oziroma državni pravniški izpit, morajo strokovni izpit
opraviti v treh letih od začetka uporabe tega zakona,. Šteje se, da
izpolnjujejo pogoj glede strokovnega izpita po tem zakonu uradniki, ki jim na
dan, ko se začne uporabljati ta zakon, do izpolnitve minimalnih pogojev za
pridobitev pravice do starostne pokojnine, manjka manj kot tri leta delovne
dobe.
(2) Šteje se, da so opravili strokovni izpit iz upravnega
postopka uradniki, ki so opravili strokovni izpit za višjo in visoko strokovno
ter univerzitetno izobrazbo, katerega sestavni del je tudi upravni postopek,
oziroma uradniki, ki so opravili preizkus strokovne usposobljenosti za dejanja
v upravnem postopku po zakonu o pripravništvu, strokovnih izpitih in izpopolnjevanju
strokovne izobrazbe delavcev v državni upravi in pravosodju pred uveljavitvijo
zakona, ki ureja splošni upravni postopek. 
(3) Šteje se, da izpolnjujejo pogoj glede strokovnega izpita
za izvrševanje posebnih dolžnosti in pooblastil uradniki, ki so na dan, ko se
začne uporabljati ta zakon, v delovnem razmerju pri državnem organu ali upravi
lokalne skupnosti in so pridobili naziv višjega upravnega delavca ali upravnega
delavca, ter so opravili strokovni izpit v skladu s posebnimi predpisi. 
(4) Javni uslužbenci, ki so na dan, ko se začne uporabljati
ta zakon, pripravniki, opravljajo strokovni izpit po opravljenem pripravništvu
po predpisih, ki so veljali do dneva, ko se začne uporabljati ta zakon.
Opravljen strokovni izpit se šteje za izpolnjevanje pogoja glede predpisanega
strokovnega izpita za imenovanje v naziv po tem zakonu.«.

Odločba o razveljavitvi 3. člena in o
ugotovitvi neskladja prvega odstavka 1. člena Zakona o spremembah in
dopolnitvah Zakona o javnih uslužbencih (Uradni list RS, št. 75/05) spreminja 3. člen Zakona o
spremembah in dopolnitvah Zakona o javnih uslužbencih (Uradni list RS, št. 23/05) tako, da se glasi:
»3. člen
(razveljavljen).«.

Zakon o spremembah in dopolnitvah Zakona o
javnih uslužbencih – ZJU-B (Uradni
list RS, št. 113/05) za 193. členom dodaja nov 193.a
člen, ki se glasi:
»193.a člen
Šteje se, da izpolnjuje pogoj glede opravljenega strokovnega
izpita po Zakonu o javnih uslužbencih (Uradni list RS, št. 35/05 – uradno
prečiščeno besedilo) oseba, ki ima opravljen strokovni izpit po zakonu o
pripravništvu, strokovnih izpitih in izpopolnjevanju strokovne izobrazbe
delavcev v državni upravi in pravosodju (Uradni list SRS, št. 8/80, 27/85,
35/85, 39/85, Uradni list RS, št. 18/93 – ZOdv in 13/94 – ZPDI) oziroma drug
strokovni izpit, ki je bil s predpisi določen ali priznan kot pogoj za delo v
državnih organih.«;
spreminja 194. člen tako, da se glasi:
»194. člen
(1) Nazivi višjih upravnih delavcev in upravnih delavcev v
organih državne uprave, upravah lokalnih skupnosti in pravosodnih organih se
najkasneje do 1. 1. 2004 prevedejo v nove uradniške nazive glede na izhodiščne
količnike za določitev osnovne plače, določene v zakonu oziroma podzakonskem
predpisu, in sicer na naslednji način: 
-       
nazivi s količnikom 6,36 in več v naziv sekretar; 
-       
nazivi s količnikom od 5,31 do 6,35 v naziv podsekretar; 
-       
nazivi s količnikom od 4,81 do 5,30 v naziv višji svetovalec I; 
-       
nazivi s količnikom od 4,41 do 4,80 v naziv višji svetovalec II; 
-       
nazivi s količnikom od 4,01 do 4,40 v naziv višji svetovalec III; 
-       
nazivi s količnikom od 3,61 do 4,00 v naziv svetovalec I; 
-       
nazivi s količnikom od 3,31 do 3,60 v naziv svetovalec II; 
-       
nazivi s količnikom od 3,01 do 3,30 v naziv svetovalec III; 
-       
nazivi s količnikom od 2,81 do 3,00 v naziv višji referent I; 
-       
nazivi s količnikom od 2,66 do 2,80 v naziv višji referent II; 
-       
nazivi s količnikom od 2,51 do 2,65 v naziv višji referent III; 
-       
nazivi s količnikom od 2,41 do 2,50 v naziv referent I; 
-       
nazivi s količnikom od 2,31 do 2,40 v naziv referent II; 
-       
nazivi s količnikom od 2,11 do 2,30 v naziv referent III; 
-       
nazivi s količnikom od 2,01 do 2,10 v naziv referent IV; 
-       
nazivi s količnikom od 1,81 do 2,00 v začasni naziv sodelavec I; 
-       
nazivi s količnikom 1,80 v začasni naziv sodelavec II. 
(2) Za izhodiščni količnik se šteje količnik, ki je v zakonu
ali podzakonskem predpisu ali v skladu z njima izdanem ustreznem aktu določen
kot količnik za določitev osnovne plače (količnik delovnega mesta brez
napredovanj v višje plačilne razrede). 
(3) Do prevedbe uradnik ohrani naziv, pridobljen po prejšnjih
predpisih. 
(4) Osebe, zaposlene v organih, ki opravljajo spremljajoča
dela iz tretjega odstavka 23. člena tega zakona, ki opravljajo to delo v nazivu
višjega upravnega ali upravnega delavca, nimajo pravice do prevedbe naziva,
razen če so bile na ta spremljajoča dela premeščena z delovnega mesta, ki se po
tem zakonu šteje kot uradniško delovno mesto. 
(5) Prevedba nazivov v Slovenski vojski se izvede ob smiselni
uporabi prvega odstavka tega člena z vladno uredbo.«;
ter vsebuje naslednje prehodne in končne
določbe:
»PREHODNE IN KONČNE DOLOČBE
80. člen
Določbe tega zakona, ki urejajo prenehanje veljavnosti
pogodbe o zaposlitvi, se smiselno uporabljajo za prenehanje delovnega razmerja
javnih uslužbencev, ki te pogodbe niso sklenili.
81. člen
(1) Predpis iz 28. člena tega zakona izda vlada najkasneje v
enem letu od uveljavitve tega zakona. 
(2) Vlada sprejme prvo strategijo usposabljanja in
izpopolnjevanja po uveljavitvi proračuna za leto 2006.
82. člen
Predpis iz 53. člena mora biti izdan najkasneje v šestih
mesecih od začetka veljavnosti tega zakona. Do začetka veljavnosti predpisa se
uporabljajo določbe Zakona o javnih uslužbencih (Uradni list RS, št. 35/05 –
uradno prečiščeno besedilo), ki urejajo pripravništvo.
83. člen
(1) Generalnemu sekretarju ministrstva in predstojniku organa
v sestavi ministrstva, ki je delo na tem položaju opravljal na dan 11. 3. 2005,
v primeru razrešitve po petem odstavku 83. člena Zakona o javnih uslužbencih
(Uradni list RS, št. 35/05 – uradno prečiščeno besedilo), do katere bi prišlo
po uveljavitvi teh sprememb in dopolnitev zakona, pripada: 
-       
v primeru prenehanja delovnega razmerja odpravnina v višini dveh petin
povprečne bruto plače, kot jo je prejemal do razrešitve, za vsak polni mesec,
ki je ostal do izteka dobe imenovanja na položaj, 
-       
v primeru premestitve polovica razlike med povprečno mesečno bruto
plačo, kot jo je prejemal do razrešitve, in dejansko mesečno bruto plačo do
izteka dobe, za katero je bil imenovan. 
(2) Razrešitev načelnika upravne enote po petem odstavku 83.
člena tega zakona je ne glede na čas nastopa funkcije funkcionarja možna v treh
mesecih od uveljavitve tega zakona. Razrešenemu načelniku upravne enote
pripadajo pravice iz prvega odstavka tega člena. 
(3) Vršilci dolžnosti lahko opravljajo naloge na položajih iz
drugega odstavka 82. člena Zakona o javnih uslužbencih največ šest mesecev od
uveljavitve tega zakona. Rok se lahko podaljša le pod pogoji iz devetega
odstavka 83. člena, če se kljub dvema ponovitvama javnega natečaja noben
kandidat ni izkazal kot primeren.
84. člen
Postopki odločanja o ocenah in napredovanju uradnikov v višji
naziv se do začetka uporabe predpisa, ki ureja napredovanje javnih uslužbencev
v plačne razrede, oziroma do pričetka uporabe predpisa iz XV. poglavja
nadaljujejo po določbah Zakona o javnih uslužbencih (Uradni list RS, št. 35/05
– uradno prečiščeno besedilo).
85. člen
(1) Postopki odločanja o pravicah in obveznostih iz delovnih
razmerij, o disciplinski odgovornosti ter postopki ugotavljanja nesposobnosti,
pričeti pred začetkom uveljavitve tega zakona, se nadaljujejo po do sedaj
veljavnih določbah. 
(2) V postopkih ugotavljanja disciplinske odgovornosti se do
sklenitve kolektivne pogodbe na ravni dejavnosti uporabljajo določbe Zakona o
javnih uslužbencih (Uradni list RS, št. 35/05 – uradno prečiščeno besedilo)
razen določb o odvzemu položaja oziroma razrešitve s položaja, razrešitve
naziva in imenovanja v eno stopnjo nižji naziv in odpovedi pogodbe o
zaposlitvi.
86. člen
Predstojnik lahko odpove pogodbo o zaposlitvi tistim javnim
uslužbencem, ki so v skladu z veljavno zakonodajo do uveljavitve tega zakona
dosegli polno starost in polno pokojninsko dobo za upokojitev.
87. člen
(1) Javni uslužbenci na delovnih mestih meroslovnih nadzornikov,
ki v skladu z 18.a členom Zakona o meroslovju (Uradni list RS, št. 26/05 –
uradno prečiščeno besedilo) opravljajo uradniške naloge, se ob smiselni uporabi
194. člena Zakona o javnih uslužbencih (Uradni list RS, št. 35/05 – uradno
prečiščeno besedilo) z dnem uveljavitve tega zakona prevedejo v ustrezne
uradniške nazive. 
(2) Ne glede na tretji odstavek 197. člena Zakona o javnih
uslužbencih (Uradni list RS, št. 35/05 – uradno prečiščeno besedilo) so lahko
tajniki občin oziroma direktorji občinskih uprav, ki so bili v skladu s 194.
členom navedenega zakona prevedeni v uradniške nazive, ponovno imenovani na ta
položaj.
88. člen
Javni uslužbenci, ki so bili v skladu z drugim odstavkom 9.
člena Uredbe o spremembah in dopolnitvah uredbe o skupnih osnovah in kriterijih
za notranjo organizacijo in sistemizacijo delovnih mest v organih državne
uprave (Uradni list RS, št. 56/98) razporejeni na delovno mesto s pogojem, da v
določenem času pridobijo ustrezno stopnjo izobrazbe, oziroma so bili na podlagi
Zakona o javnih uslužbencih (Uradni list RS, št. 35/05 – uradno prečiščeno
besedilo) pogojno prevedeni v uradniške nazive, lahko z uveljavitvijo tega
zakona nadaljujejo z delom v nazivu, ki so ga pridobili s prevedbo oziroma na
delovnem mestu, za katero je predpisana ena stopnja višja izobrazba, kot jo
imajo. Pogoj, določen v odločbi o imenovanju, preneha veljati.
89. člen
(1) Z dnem, ko začne veljati ta zakon, prenehajo veljati
naslednje določbe: 
1.     
92., 96., 97., 98. in 99. člen Zakona o policiji (Uradni list RS, št.
102/04 – uradno prečiščeno besedilo in 53/05) in 
2.     
66., 67., 68., 69. in 70. člen Zakona o carinski službi (Uradni list RS
103/04 – uradno prečiščeno besedilo) 
3.     
228. člen Zakona o izvrševanju kazenskih sankcij (Uradni list RS, št.
22/00). 
(2) Z dnem, ko začne veljati ta zakon, prenehata veljati: 
1.     
Uredba o disciplinskem postopku v organih državne uprave, pravosodnih
organih in upravah lokalnih skupnosti (Uradni list RS, št. 58/03) in 
2.     
Uredba o postopku ugotavljanja nesposobnosti javnega uslužbenca v organih
državne uprave, pravosodnih organih in upravah lokalnih skupnosti (Uradni list
RS, št. 58/03).
90. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
sistemu plač v javnem sektorju – ZSPJS-F (Uradni list RS, št. 68/06) v zvezi s prenehanjem veljavnosti
prvega odstavka 96. člena zakona določa:
»6. člen
(1) Prvi odstavek 96. člena Zakona o javnih uslužbencih
(Uradni list RS, št. 32/06 – uradno prečiščeno besedilo) ter četrti, peti in
šesti odstavek 41.c člena Zakona o zdravniški službi (Uradni list RS, št. 36/04
– uradno prečiščeno besedilo in 47/06) prenehajo veljati z dnem uveljavitve
tega zakona in se uporabljajo do prvega izplačila plač po zakonu, ko se začne
uporabljati 22.a člen zakona. 
[…]
[…].«;
ter vsebuje naslednjo končno določbo:
»9. člen
Ta zakon začne veljati naslednji dan po objavi v Uradnem
listu Republike Slovenije.«.

Odločba o razveljavitvi drugega odstavka 162.
člena Zakona o javnih uslužbencih in 86. člena Zakona o spremembah in
dopolnitvah Zakona o javnih uslužbencih(Uradni list RS, št. 131/06) spreminja 86. člen Zakon o
spremembah in dopolnitvah Zakona o javnih uslužbencih – ZJU-B (Uradni list RS, št. 113/05) tako, da se glasi:
»86. člen
(razveljavljen)«.

Zakon o spremembah in dopolnitvah Zakona o
javnih uslužbencih – ZJU-C (Uradni
list RS, št. 33/07) spreminja 195. člen zakona tako,
da se glasi:
»195. člen
(1) Za uradniške nazive se do začetka uporabe zakona o
sistemu plač v javnem sektorju določijo naslednji količniki za določitev
osnovne plače: 
1.     
nazivi prve stopnje: 8,00; 
2.     
nazivi druge stopnje: 6,80; 
3.     
nazivi tretje stopnje: 6,00; 
4.     
naziv četrte stopnje: 5,30; 
5.     
naziv pete stopnje: 4,80; 
6.     
naziv šeste stopnje: 4,40; 
7.     
naziv sedme stopnje: 4,00; 
8.     
naziv osme stopnje: 3,60; 
9.     
naziv devete stopnje: 3,30; 
10.  
naziv desete stopnje: 3,00; 
11.  
naziv enajste stopnje: 2,80; 
12.  
naziv dvanajste stopnje: 2,65; 
13.  
naziv trinajste stopnje: 2,50; 
14.  
naziv štirinajste stopnje: 2,40; 
15.  
naziv petnajste stopnje: 2,30; 
16.  
naziv šestnajste stopnje: 2,10; 
17.  
začasni naziv sodelavec I: 2,00; 
18.  
začasni naziv sodelavec II: 1,80. 
(2) Za pripadnike Slovenske vojske se do začetka uporabe
zakona o sistemu plač v javnem sektorju določijo količniki za določitev osnovne
plače z vladno uredbo ob smiselni uporabi določbe prejšnjega odstavka. 
(3) Za izhodiščni količnik se šteje količnik, ki je v zakonu
ali podzakonskem predpisu določen kot količnik za določitev osnovne plače
(količnik delovnega mesta brez napredovanj v višje plačilne razrede). 
(4) Uradniki obdržijo količnike za določitev osnovne plače,
pridobljene z napredovanjem v skladu z zakonom o razmerjih plač v javnih
zavodih, državnih organih in v organih lokalnih skupnosti (Uradni list RS, št.
18/94, 36/96, 20/97 – ZDPra, 39/99 – ZMPUPR, 86/99 – odločba US in 98/99 –
ZZdrS), če so ti višji od količnika iz prvega odstavka tega člena, ter dodatke,
določene na podlagi zakona oziroma podzakonskega predpisa. Ob sprejemu
sistemizacije v skladu s prvim odstavkom 189. člena tega zakona, se ponovno
preveri utemeljenost količnikov določenih na podlagi prvega odstavka 65. člena
zakona o delavcih v državnih organih (Uradni list RS, št. 15/90, 5/91, 18/91, 22/91,
2/91-I, 4/93, 18/94 – ZRPJZ, 70/97, 87/97 – ZPSDP in 38/99). 
(5) Uradniki ohranijo pravico do nadaljnjih napredovanj v
skladu z zakonom o razmerjih plač v javnih zavodih, državnih organih in v
organih lokalnih skupnosti. 
(6) Za strokovno-tehnična delovna mesta do začetka uporabe
zakona o sistemu plač v javnem sektorju veljajo količniki, določeni v zakonu o
razmerjih plač v javnih zavodih, državnih organih in v organih lokalnih
skupnosti. Za strokovno-tehnična delovna mesta na področju informatike, civilnega
letalstva, zdravniške službe in druga strokovno-tehnična delovna mesta, za
katera v zakonu o razmerjih plač v javnih zavodih, državnih organih in v
organih lokalnih skupnosti ni določen količnik, se začasno, do začetka uporabe
zakona o sistemu plač v javnem sektorju za vse organe določi količnik za
določitev osnovne plače z uredbo. 
(7) Za napredovanje uradnikov v prvem kariernem razredu v
višje plačilne razrede se določijo plačilni razredi s količniki 9,50, 10,00 in
10,50. 
(8) Položajne dodatke za organe državne uprave, pravosodne
organe in uprave lokalnih skupnosti določi vlada z uredbo.«;
ter vsebuje naslednje prehodne in končno
določbo:
»PREHODNE IN KONČNA DOLOČBA
5. člen
(1) Tajnikom občin oziroma direktorjem občinskih uprav, ki so
bili na ta položaj imenovani 28. junija 2003, v primeru razrešitve pred potekom
mandata po petem odstavku 83. člena Zakona o javnih uslužbencih (Uradni list
RS, št. 56/02) pripada: 
-       
v primeru prenehanja delovnega razmerja poleg odpravnine po sedmem
odstavku 83. člena Zakona o javnih uslužbencih (Uradni list RS, št. 32/06 –
uradno prečiščeno besedilo) tudi odpravnina v višini dveh petin povprečne bruto
plače, kot jo je prejemal do razrešitve, za vsak polni mesec, ki je ostal do
izteka dobe imenovanja na položaj, 
-       
v primeru premestitve polovica razlike med povprečno mesečno bruto
plačo, kot jo je prejemal do razrešitve, in dejansko mesečno bruto plačo, in
sicer do izteka dobe, za katero je bil imenovan na položaj. 
(2) Pravice iz prejšnjega odstavka pripadajo tajnikom občin
oziroma direktorjem občinskih uprav v primeru, da so bili razrešeni po petem
odstavku 83. člena Zakona o javnih uslužbencih (Uradni list RS, št. 56/02) po
27. avgustu 2006.
6. člen
Do začetka izplačila plač po Zakonu o sistemu plač v javnem
sektorju (Uradni list RS, št. 110/06 – uradno prečiščeno besedilo) in ne glede
na določbe 18. člena Uredbe o količnikih za določitev osnovne plače in dodatkih
zaposlenim v službah Vlade Republike Slovenije in v upravnih organih (Uradni
list RS, št. 35/96, 5/98, 33/00, 1/01, 63/01, 37/02, 60/02, 61/02, 105/02) in
8. člena Uredbe o določitvi dodatkov strokovnim in administrativno-tehničnim
delavcem na sodiščih, državnih tožilstvih, državnem pravobranilstvu in v
organih za postopek o prekrških (Uradni list RS, št. 38/96, 39/99, 33/00,
36/00, 1/01, 37/02, 105/02, 110/02) javnim uslužbencem pripada dodatek za
pridobljen naziv specialist po dveletnem programu na določenem področju, za
naziv magister znanosti in za naziv doktor znanosti, kadar tak naziv ni pogoj
za imenovanje v naziv oziroma ni pogoj za zasedbo delovnega mesta.
7. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
javnih uslužbencih – ZJU-D (Uradni
list RS, št. 65/08) vsebuje naslednje prehodne in
končne določbe:
»PREHODNE IN KONČNE DOLOČBE
36. člen
Javnim uslužbencem, ki imajo v pogodbi o zaposlitvi, odločbi
o imenovanju v naziv ali v drugem ustreznem aktu določeno, da morajo do
določenega roka opraviti strokovni izpit za imenovanje v naziv, se po
uveljavitvi tega zakona namesto strokovnega izpita določi obveznost
usposabljanja iz 89. člena zakona.
37. člen
Ne glede na določbo drugega odstavka 36. člena Zakona o
izvrševanju proračunov Republike Slovenije za leti 2008 in 2009 (Uradni list
RS, št. 114/07), se lahko do začetka izplačila plač javnim uslužbencem po
Zakonu o sistemu plač v javnem sektorju (Uradni list RS, št. 95/07 – uradno
prečiščeno besedilo, 17/08 in 58/08) določi plača po prvem odstavku 65. člena
Zakona o delavcih v državnih organih (Uradni list RS, št. stari 15/90, stari
5/91, stari 18/91, stari 22/91, 2/91-I, 4/93, 13/93 – ZNOIP, 18/94 – ZRPJZ,
41/94, 70/97, 87/97 – ZPSDP, 38/99, 56/02 – ZJU) za delovna mesta, za katera so
potrebni posebno znanje in sposobnosti in, ki so nujno potrebna za opravljanje
prednostnih nalog organa. K spremembam in dopolnitvam sistemizacije v organih
državne uprave, s katerimi se določijo takšna delovna mesta, mora dati soglasje
vlada, k spremembam in dopolnitvam sistemizacije v upravah lokalnih skupnosti
pa župan.
38. člen
Ne glede na določbo drugega odstavka 163. člena Zakona o
delovnih razmerjih (Uradni list RS, št. 42/02 in 103/07) lahko javni uslužbenec
iz razloga povečanega obsega dela zaradi opravljanja nalog v okviru
predsedovanja Republike Slovenije Svetu EU letni dopust za leto 2007 izjemoma
izrabi do 31. 12. 2008.
39. člen
Predpis iz četrtega odstavka 89. člena in predpis iz prvega
odstavka 108. člena zakona se sprejme najkasneje v dveh mesecih po uveljavitvi
tega zakona.
40. člen
Javna pooblastila za izvajanje strokovnih izpitov iz
upravnega postopka, podeljena na podlagi do sedaj veljavnih predpisov, se
izvršujejo še tri mesece po uveljavitvi tega zakona.
41. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
trgu finančnih instrumentov – ZTFI-A (Uradni list RS, št. 69/08) vsebuje naslednjo končno določbo:
»20. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
zavarovalništvu – ZZavar-E (Uradni
list RS, št. 69/08) vsebuje naslednjo končno določbo:
»9. člen
Ta zakon začne veljati naslednji dan po objavi v Uradnem
listu Republike Slovenije.«.

Zakon za uravnoteženje javnih financ – ZUJF (Uradni list RS, št. 40/12) vsebuje naslednjo končno določbo:
»VI. DEL
KONČNA DOLOČBA
251. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o integriteti
in preprečevanju korupcije – ZIntPK-C (Uradni list RS, št. 158/20) v zvezi s prenehanjem veljavnosti
11. člena zakona določa:
»… se uporabljajo do določitve načina razpolaganja z darili
iz sedmega odstavka 30. člena zakona, kolikor niso v nasprotju s tem
zakonom«;
ter vsebuje naslednjo končno določbo:
»49. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.

Zakon o interventnih ukrepih za pomoč pri
omilitvi posledic drugega vala epidemije COVID-19 – ZIUPOPDVE (Uradni list RS,
št. 203/20) vsebuje naslednjo končno določbo:
»133. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o debirokratizaciji – ZDeb (Uradni list
RS, št. 3/22) vsebuje naslednji končni določbi:
»55. člen
(končni določbi)
(1) Ta zakon začne veljati petnajsti dan po objavi v Uradnem
listu Republike Slovenije.
(2) Določbe 16., 20., 21., 22. in 23. člena tega zakona se
začnejo uporabljati šest mesecev po objavi v Uradnem listu Republike Slovenije.«.