I. poglavje: SPLOŠNE DOLOČBE
1. člen
(vsebina zakona)
(1) Ta zakon določa ukrepe za spodbujanje energetske
učinkovitosti, ukrepe za povečanje učinkovite rabe energije in ukrepe za
izboljšanje energetske učinkovitosti stavb.
(2) Ta zakon določa tudi pristojnosti organov, ki opravljajo
naloge po tem zakonu, in izvajanje politike države na področju energetske
učinkovitosti.
2. člen
(prenos in izvrševanje predpisov Evropske unije)
(1) S tem zakonom se v pravni red Republike Slovenije
prenašajo naslednje direktive Evropske unije:
-       
Direktiva 2009/125/ES Evropskega parlamenta in Sveta z dne
21. oktobra 2009 o vzpostavitvi okvira za določanje zahtev za okoljsko
primerno zasnovo izdelkov, povezanih z energijo (UL L št. 285 z dne
31. 10. 2009, str. 10; v nadaljnjem besedilu: Direktiva 2009/125/ES),
-       
Direktiva 2010/31/EU Evropskega parlamenta in Sveta z dne 19. maja
2010 o energetski učinkovitosti stavb (UL L št. 153 z dne 18. 6.
2010, str. 13), zadnjič spremenjena z Uredbo (EU) 2018/1999 Evropskega
parlamenta in Sveta z dne 11. decembra 2018 o upravljanju energetske unije
in podnebnih ukrepov, spremembi uredb (ES) št. 663/2009 in (ES)
št. 715/2009 Evropskega parlamenta in Sveta, direktiv 94/22/ES, 98/70/ES,
2009/31/ES, 2009/73/ES, 2010/31/EU, 2012/27/EU in 2013/30/EU Evropskega
parlamenta in Sveta, direktiv Sveta 2009/119/ES in (EU) 2015/652 ter
razveljavitvi Uredbe (EU) št. 525/2013 Evropskega parlamenta in Sveta (UL
L št. 328 z dne 21. 12. 2018, str. 1), (v nadaljnjem besedilu:
Direktiva 2010/31/EU),
-       
Direktiva 2012/27/EU Evropskega parlamenta in Sveta z dne
25. oktobra 2012 o energetski učinkovitosti, spremembi direktiv
2009/125/ES in 2010/30/EU ter razveljavitvi direktiv 2004/8/ES in 2006/32/ES
(UL L št. 315 z dne 14. 11. 2012, str. 1), zadnjič spremenjena z
Direktivo (EU) 2019/944 Evropskega parlamenta in Sveta z dne 5. junija
2019 o skupnih pravilih notranjega trga električne energije in spremembi
Direktive 2012/27/EU (UL L št. 158 z dne 14. 6. 2019, str. 125),
(v nadaljnjem besedilu: Direktiva 2012/27/EU),
-       
Direktiva (EU) 2018/2001 Evropskega parlamenta in Sveta z dne
11. decembra 2018 o spodbujanju uporabe energije iz obnovljivih virov (UL
L št. 328 z dne 21. 12. 2018, str. 82),
-       
Direktiva 2009/73/ES Evropskega parlamenta in Sveta z dne
13. julija 2009 o skupnih pravilih notranjega trga z zemeljskim plinom in
o razveljavitvi Direktive 2003/55/ES (UL L št. 211 z dne 14. 8. 2009,
str. 94), zadnjič spremenjena z Direktivo (EU) 2019/692 Evropskega
parlamenta in Sveta z dne 17. aprila 2019 o spremembi Direktive 2009/73/ES
o skupnih pravilih notranjega trga z zemeljskim plinom (UL L št. 117 z dne
3. 5. 2019, str. 1).
(2) Ta zakon določa pristojni organ za nadzor nad izvajanjem
in sankcije za kršitve Uredbe (EU) 2017/1369 Evropskega parlamenta in Sveta z
dne 4. julija 2017 o vzpostavitvi okvira za označevanje z energijskimi
nalepkami in razveljavitvi Direktive 2010/30/EU (UL L št. 198 z dne 28. 7.
2017, str. 1; v nadaljnjem besedilu: Uredba 2017/1369/EU).
3. člen
(cilji zakona)
Cilji na področju energetske učinkovitosti in učinkovite rabe
energije so zlasti:
-       
zmanjšanje rabe energije;
-       
učinkovita raba energije;
-       
povečanje energetske učinkovitosti;
-       
zanesljiva oskrba z energijo;
-       
učinkovita pretvorba energije;
-       
prehod v podnebno nevtralno družbo z uporabo nizkoogljičnih energetskih
tehnologij;
-       
zagotavljanje energetskih storitev;
-       
zagotavljanje kakovosti notranjega okolja v stavbah;
-       
ozaveščanje končnih odjemalcev o koristih večje energetske
učinkovitosti, porabi energentov in energetski učinkovitosti njihovih objektov;
-       
povečanje energetske učinkovitosti vseh deležnikov, zlasti javnega
sektorja;
-       
zagotavljanje socialne kohezivnosti;
-       
varstvo potrošnikov kot končnih odjemalcev energije.
4. člen
(pomen izrazov)
(1) Izrazi, uporabljeni v tem zakonu, pomenijo:
1.     
»center za podpore« je dejavnost operaterja trga z elektriko, ki zajema
naloge gospodarske javne službe dejavnosti operaterja trga, kot jih določa
zakon, ki ureja oskrbo z električno energijo;
2.     
»daljinsko ogrevanje ali daljinsko hlajenje« je distribucija toplote v
obliki pare, vroče vode ali ohlajenih tekočin iz centralnega proizvodnega vira
po omrežju do več stavb ali lokacij za namene ogrevanja ali hlajenja prostorov
ali za procesno ogrevanje ali hlajenje;
3.     
»dati na trg« pomeni prvič ponuditi proizvod, povezan z energijo, na
trgu Evropske unije z namenom distribucije ali uporabe v Evropski uniji,
odplačno ali brezplačno, ne glede na vrsto prodaje (prodajno tehniko);
4.     
»dati v uporabo« pomeni prvo uporabo proizvoda, povezanega z energijo,
za predvideni namen končnega uporabnika v Evropski uniji;
5.     
»distributer energije« je fizična ali pravna oseba, vključno z
operaterjem distribucijskega sistema, ki je odgovorna za prenos ali
distribucijo energije zaradi dobave končnim odjemalcem ali distribucijskim
postajam, ki energijo prodajajo končnim odjemalcem;
6.     
»distributer proizvoda, povezanega z energijo« je vsaka pravna oseba,
samostojni podjetnik posameznik ali posameznik, ki samostojno opravlja
dejavnost v dobavni verigi, ki ni proizvajalec ali uvoznik in omogoči
dostopnost proizvoda, povezanega z energijo, na trgu ali v uporabi;
7.     
»dobavitelj proizvoda, povezanega z energijo« je proizvajalec s sedežem
v Evropski uniji, pooblaščeni zastopnik proizvajalca, ki nima sedeža v Evropski
uniji, ali uvoznik, ki da proizvod, povezan z energijo, na trg ali v uporabo v
Evropski uniji. Če teh ni, se za dobavitelja proizvoda, povezanega z energijo,
šteje druga fizična ali pravna oseba, ki da proizvode, povezane z energijo, na
trg ali v uporabo;
8.     
»dostopnost proizvoda na trgu« pomeni vsako dobavo proizvoda, povezanega
z energijo, za distribucijo, porabo ali uporabo na trgu Evropske unije v okviru
gospodarske dejavnosti, bodisi odplačno ali brezplačno;
9.     
»energetska izkaznica« je javna listina s podatki o energetski
učinkovitosti stavbe ali dela stavbe s priporočili za povečanje energetske
učinkovitosti;
10.  
»energetska storitev« pomeni fizikalni učinek, korist ali ugodnost, ki
izhaja iz kombinacije energije in energetsko učinkovite tehnologije ali ukrepa,
ki lahko vključuje potrebno obratovanje, vzdrževanje in nadzor glede
opravljanja storitve, in se opravi na podlagi pogodbe ter za katero se je
izkazalo, da v običajnih okoliščinah preverljivo in merljivo oziroma ocenljivo
izboljša energetsko učinkovitost ali prihrani primarno energijo;
11.  
»energetska učinkovitost« je razmerje med doseženim učinkom, storitvijo,
blagom ali energijo ter vloženo energijo;
12.  
»energetska učinkovitost stavbe« pomeni izračunano ali izmerjeno
količino energije, potrebno za zadovoljevanje potreb po energiji, povezanih z
običajno uporabo stavbe, ki med drugim vključuje energijo za ogrevanje,
hlajenje, prezračevanje, pripravo sanitarne tople vode in razsvetljavo;
13.  
»energetski pregled« je sistematični postopek za seznanitev z obstoječim
profilom porabe energije stavbe ali skupine stavb, industrijskega ali
komercialnega procesa, obrata, zasebne ali javne storitve, s katerim se
opredelijo in ocenijo stroškovno učinkovite možnosti za prihranek energije ter
v okviru katerega se poroča o ugotovitvah;
14.  
»energija« so vse oblike energentov, kakor so opredeljene v točki (d)
2. člena Uredbe (ES) št. 1099/2008 Evropskega parlamenta in Sveta z
dne 22. oktobra 2008 o statistiki energetike (UL L št. 304 z dne
14. 11. 2008, str. 1), zadnjič spremenjene z Uredbo Komisije (EU)
št. 2019/2146 z dne 26. novembra 2019 o spremembi Uredbe (ES)
št. 1099/2008 Evropskega parlamenta in Sveta o statistiki energetike glede
izvedbe letnih, mesečnih in kratkoročnih statistik energetike (UL L
št. 325 z dne 16. 12. 2019, str. 43);
15.  
»energija iz obnovljivih virov« je energija iz obnovljivih nefosilnih
virov, namreč vetrna, sončna (sončni toplotni in sončni fotovoltaični viri) in
geotermalna energija, energija okolice, energija plimovanja, valovanja in druga
energija morja, vodna energija, ter iz biomase, deponijskega plina, plina,
pridobljenega z napravami za čiščenje odplak, in bioplina;
16.  
»generator toplote« je del ogrevalnega sistema, ki z enim ali več
naslednjih procesov ustvarja koristno toploto:
a)   
zgorevanje goriv, na primer v kotlu;
b)   
učinek na podlagi Joulovega zakona, do katerega pride v grelnih
elementih ogrevalnega sistema z električno upornostjo;
c)   
zajemanje toplote iz okoliškega zraka, iz izpušnega zraka od
prezračevanja ali iz vodnih ali talnih virov toplote z uporabo toplotnih
črpalk;
17.  
»informacijski list proizvoda« je standardni dokument s podatki o
proizvodu, povezanem z energijo, v natisnjeni ali elektronski obliki;
18.  
»indeks pozidanosti« je razmerje med tlorisno površino stavb in površino
zemljišč na nekem ozemlju;
19.  
»izboljšanje energetske učinkovitosti« je povečanje energetske
učinkovitosti zaradi tehnoloških, vedenjskih ali gospodarskih sprememb;
20.  
»končni odjemalec« je fizična ali pravna oseba, ki kupuje energijo za
lastno končno rabo;
21.  
»končni porabnik« je končni odjemalec, ki kupuje toploto za ogrevanje,
hlajenje ali pripravo sanitarne tople vode, ali fizična ali pravna oseba, ki se
ji toplota za ogrevanje, hlajenje ali pripravo sanitarne tople vode dobavlja iz
centralnega vira stavbe in nima sklenjene neposredne ali individualne pogodbe z
dobaviteljem energije;
22.  
»končni uporabnik« je stranka, ki pomeni fizično ali pravno osebo, ki
kupi, najame ali prejme izdelek za lastno uporabo ne glede na to, ali deluje za
namene, ki ne spadajo v njeno trgovsko, poslovno, obrtno ali poklicno
dejavnost;
23.  
»koristna toplota« je toplota, proizvedena v postopku soproizvodnje za
zadovoljitev ekonomsko opravičljivega povpraševanja po toploti oziroma hladu.
Ekonomsko opravičljivo povpraševanje je povpraševanje, ki ne presega potreb po
toploti ali hladu in bi ga bilo treba sicer zadovoljiti po pogojih na trgu s
postopki za proizvodnjo toplote ali hladu, različnimi od soproizvodnje;
24.  
»mala in srednja podjetja« so podjetja, ki ustrezajo merilom za mikro,
majhne in srednje družbe v skladu z zakonom, ki ureja gospodarske družbe;
25.  
»mikro izdvojeni sistem« je izdvojeno omrežje, ločeno od javnega
distribucijskega omrežja električne energije, ki je sistem s porabo, manjšo od
500 GWh, kjer ni povezav z drugimi sistemi;
26.  
»naprava z daljinskim odčitavanjem« je števec ali delilnik stroškov
ogrevanja, ki ga je mogoče daljinsko odčitati;
27.  
»napredni merilni sistem« je elektronski sistem, ki meri porabo
energije, ob čemer omogoča več podatkov kot običajni števec ter lahko pošilja
in prejema podatke z uporabo elektronske komunikacije;
28.  
»nazivna izhodna moč klimatskega sistema« je največja toplotna moč, za
katero proizvajalec navede in zagotavlja, da jo je mogoče dosegati ob podani
učinkovitosti pri neprekinjenem delovanju;
29.  
»nedovoljena raba nalepke« je raba nalepke, s katero se označuje
energijski razred, v katerega se proizvod uvršča, v nasprotju s predpisi;
30.  
»nova stavba« je novozgrajena stavba, kot jo določajo predpisi s
področja graditve objektov;
31.  
»obsežna prenova proizvodne naprave« je prenova proizvodne naprave,
katere stroški presegajo 50 % vrednosti naložbe za novo primerljivo proizvodno
napravo;
32.  
»ogrevalni sistem« je kombinacija komponent, potrebnih za obdelavo zraka
v zaprtih prostorih, s katero se dvigne temperatura;
33.  
»okoljsko primerna zasnova« je sistematična vključitev okoljskih vidikov
v zasnovo proizvoda, da bi se izboljšala okoljska učinkovitost proizvoda v
njegovi življenjski dobi;
34.  
»ovoj stavbe« so vgrajeni elementi stavbe, ki ločujejo njeno notranjost
od zunanjega okolja;
35.  
»osebe javnega sektorja« so državni organi, uprava samoupravnih lokalnih
skupnosti, javni zavodi, javni gospodarski zavodi, javni skladi, javne agencije
in ustanove, katerih ustanovitelj je država ali občina;
36.  
»osebe ožjega javnega sektorja« so ministrstva, organi v sestavi
ministrstev, upravne enote, vladne službe, pravosodni organi in drugi državni
organi;
37.  
»osebe širšega javnega sektorja« so javni zavodi, javni gospodarski
zavodi, javni skladi, javne agencije in ustanove, katerih ustanovitelj je
država, ter občine in javni zavodi, javni gospodarski zavodi, javni skladi,
javne agencije in ustanove, katerih ustanovitelj je občina;
38.  
»pogodbeno zagotavljanje prihranka energije« je pogodbeni dogovor med
porabnikom in ponudnikom ukrepa za izboljšanje energetske učinkovitosti, ki se
preverja in spremlja ves čas veljavnosti pogodbe in v okviru katerega se
naložbe (delo, dobava ali storitev) v ukrep plačujejo sorazmerno s stopnjo
izboljšanja energetske učinkovitosti, dogovorjeno s pogodbo, ali drugim dogovorjenim
merilom za energetsko učinkovitost, kot so finančni prihranki;
39.  
»ponudnik energetskih storitev« je fizična ali pravna oseba, ki opravlja
energetske storitve ali druge ukrepe za izboljšanje energetske učinkovitosti v
objektu ali prostorih končnega odjemalca;
40.  
»pooblaščeni zastopnik« je vsaka fizična ali pravna oseba s sedežem v
Evropski uniji, ki je pridobila pisno pooblastilo proizvajalca za opravljanje
vseh ali dela obveznosti in formalnosti v zvezi s proizvodi, povezanimi z
energijo, v njegovem imenu;
41.  
»poraba končne energije« pomeni vso energijo, ki se dobavi za
industrijo, prevoz, gospodinjstva, storitve in kmetijstvo. Izključuje dobavo
sektorju pretvorbe energije in samemu energetskemu gospodarstvu;
42.  
»poraba primarne energije« pomeni bruto porabo brez neenergetske rabe;
43.  
»posamezni ukrep« je ukrep, ki zagotovi preverljivo in merljivo ali
ocenljivo izboljšanje energetske učinkovitosti ter je sprejet kot rezultat
ukrepa politike;
44.  
»prihranek energije« je količina prihranjene energije, določena z meritvijo
ali oceno porabe pred izvedbo ukrepa za izboljšanje energetske učinkovitosti in
po njej, ob zagotovljenih normalnih zunanjih pogojih, ki vplivajo na porabo
energije;
45.  
»prihranek primarne energije« je prihranek energije, dovedene z gorivom,
ki ga ustvari proizvodna naprava s soproizvodnjo, v primerjavi z ločeno
proizvodnjo električne energije in toplote;
46.  
»primarna energija« je energija iz obnovljivih in neobnovljivih naravnih
virov pred katero koli energijsko pretvorbo;
47.  
»program podpore za energetsko učinkovitost« je vsak instrument, program
ali mehanizem, ki spodbuja energetsko učinkovitost (npr. naložbena pomoč,
davčne spodbude in drugi programi podpore, ki zavezujejo k energetski
učinkovitosti);
48.  
»proizvajalec proizvodov, povezanih z energijo« je vsaka fizična ali
pravna oseba, ki izdeluje proizvode, povezane z energijo, ali se zanjo
načrtujejo ali izdelujejo in jih trži pod svojim imenom ali blagovno znamko;
49.  
»proizvod, povezan z energijo« je izdelek ali sistem, ki med uporabo
vpliva na porabo energije in je dan na trg ali v uporabo, vključno z deli, ki
med uporabo vplivajo na porabo energije, ki so dani na trg ali v uporabo
končnim uporabnikom ter so namenjeni za vgradnjo v proizvode, in za katerega se
lahko naredi samostojna ocena okoljske učinkovitosti;
50.  
»sistem upravljanja z energijo« je sklop medsebojno povezanih ali
medsebojno delujočih delov načrta, ki določa cilj energetske učinkovitosti in
strategijo za doseganje tega cilja;
51.  
»sistem za avtomatizacijo in nadzor stavb« je sistem, ki vključuje vse
proizvode, programsko opremo in inženirske storitve, ki lahko s samodejnim
nadzorom in omogočanjem ročnega upravljanja tehničnih stavbnih sistemov
podpirajo energetsko učinkovito, gospodarno in varno delovanje teh tehničnih
stavbnih sistemov;
52.  
»sistem za kombinirano ogrevanje in prezračevanje« je sistem, ki
vključuje skupne tehnologije ogrevanja in prezračevanja;
53.  
»skoraj ničenergijska stavba« je stavba z zelo visoko energetsko
učinkovitostjo oziroma zelo majhno količino potrebne energije za delovanje, pri
čemer je potrebna energija v zelo veliki meri proizvedena iz obnovljivih virov,
vključno z energijo iz obnovljivih virov, proizvedeno na kraju samem ali v
bližini;
54.  
»skupna uporabna tlorisna površina« je tlorisna površina stavbe ali dela
stavbe, kjer se uporablja energija za ogrevanje ali hlajenje prostora;
55.  
»soproizvodnja« je postopek sočasne proizvodnje toplote in električne
ali mehanske energije;
56.  
»stavba« je krita konstrukcija s stenami, v kateri se uporablja energija
za zagotavljanje notranjih klimatskih pogojev;
57.  
»stavbe oseb javnega sektorja« so vse stavbe, ki so v lasti oseb javnega
sektorja in se uporabljajo za opravljanje njihove dejavnosti na podlagi
zakonitega pravnega naslova;
58.  
»stroškovno optimalna raven« je raven energetske učinkovitosti z
najnižjimi stroški med ocenjenim ekonomskim življenjskim ciklom, pri čemer se
najnižji stroški določijo ob upoštevanju stroškov naložb, povezanih z energijo,
stroškov vzdrževanja in operativnih stroškov (vključno s stroški energije,
energijskimi prihranki, kategorijo zadevne stavbe in zaslužki od proizvedene
energije), kjer je to primerno, in stroškov odstranjevanja, kjer je to
primerno. Stroškovno optimalna raven je v območju ravni učinkovitosti, kjer je
analiza stroškov in koristi, izračunana med ocenjenim ekonomskim življenjskim
ciklom, pozitivna;
59.  
»tehnični stavbni sistem« je tehnična oprema stavbe ali posameznega dela
stavbe, ki omogoča ogrevanje in hlajenje prostorov, prezračevanje, pripravo
sanitarne tople vode, vgrajeno razsvetljavo, avtomatizacijo in nadzor stavbe,
proizvodnjo električne energije na kraju samem ali kombinacijo navedenega,
vključno s tistimi sistemi, ki uporabljajo energijo iz obnovljivih virov;
60.  
»trgovec proizvodov, povezanih z energijo« je trgovec na drobno ali
druga oseba, ki proizvode, povezane z energijo, končnemu uporabniku prodaja,
oddaja v najem, ponuja na obroke ali jih razstavlja (daje na ogled);
61.  
»učinkovito individualno ogrevanje in hlajenje« je sistem dobave za
individualno ogrevanje in hlajenje, ki v primerjavi z učinkovitim daljinskim ogrevanjem
in hlajenjem znatno zmanjša vnos primarne energije iz neobnovljivih virov,
potrebne za dobavo enote energije znotraj ustrezne sistemske meje, ali zahteva
enak vnos primarne energije iz neobnovljivih virov, vendar ob nižjih stroških,
pri čemer se upošteva energija, potrebna za pridobivanje, pretvorbo, prevoz in
distribucijo energije;
62.  
»učinkovito ogrevanje in hlajenje« je sistem ogrevanja in hlajenja, ki v
primerjavi z izhodiščnim scenarijem za nespremenjeno stanje znatno in glede na
oceno iz analize stroškov in koristi stroškovno učinkovito zmanjša vnos
potrebne primarne energije za dobavo enote energije znotraj ustrezne sistemske
meje, pri čemer se upošteva energija, potrebna za pridobivanje, pretvorbo,
prevoz in distribucijo;
63.  
»ukrep politike« je regulativni, finančni, davčni, prostovoljni
instrument ali instrument o obveščanju, ki ga država ali lokalna skupnost uvede
in izvaja, da ustvari podporni okvir, zahteve ali spodbude, s katerimi
zagotovi, da udeleženci na trgu nudijo ali kupujejo energetske storitve ter
izvajajo druge ukrepe za izboljšanje energetske učinkovitosti;
64.  
»uvoznik proizvoda, povezanega z energijo« je pravna oseba ali
posameznik, ki samostojno opravlja dejavnost s sedežem v Evropski uniji in
proizvode, povezane z energijo, daje na trg Evropske unije iz tretjih držav;
65.  
»večja prenova« je rekonstrukcija ali vzdrževanje stavbe, kjer skupni
stroški prenove ovoja stavbe ali tehničnih stavbnih sistemov presegajo 25 %
vrednosti stavbe brez vrednosti zemljišča, na katerem ta stoji, ali pri kateri
se prenavlja več kot 25 % površine ovoja stavbe;
66.  
»zasnova proizvoda« pomeni vrsto postopkov, ki pretvarjajo pravne,
tehnične, varnostne, funkcionalne, tržne ali druge zahteve v tehnične lastnosti
proizvoda, ki jim mora proizvod, povezan z energijo, ustrezati.
(2) Izrazi s področja energetike, ki niso opredeljeni s tem
zakonom, imajo enak pomen, kot ga določajo predpisi s področja energetike.
(3) Izrazi s področja graditve objektov, ki niso opredeljeni
s tem zakonom, imajo enak pomen, kot ga določajo predpisi, ki urejajo graditev
objektov.
(4) Izrazi s področja alternativnih goriv, ki niso
opredeljeni s tem zakonom, imajo enak pomen, kot ga določajo predpisi s
področja alternativnih goriv.
(5) Izrazi s področja večstanovanjskih stavb, ki niso
opredeljeni s tem zakonom, imajo enak pomen, kot ga določajo predpisi s
področja večstanovanjskih stavb.
II. poglavje: MEHANIZMI SPODBUJANJA ENERGETSKE UČINKOVITOSTI
IN UČINKOVITE RABE ENERGIJE
5. člen
(pristojnosti na področju spodbujanja energetske
učinkovitosti)
(1) Država in lokalna skupnost pri sprejemanju politik,
strategij, programov, načrtov in pravnih aktov upoštevata tudi cilje s področja
energetske učinkovitosti ter v skladu s svojimi pristojnostmi spodbujata
dejavnosti za povečanje energetske učinkovitosti.
(2) Eko sklad, Slovenski okoljski javni sklad, ustanovljen z
zakonom, ki ureja varstvo okolja (v nadaljnjem besedilu: Eko sklad), na državni
ravni pripravlja in izvaja program za izboljšanje energetske učinkovitosti. Eko
sklad dodeljuje finančne spodbude po tem zakonu na podlagi potrjenega programa
za izboljšanje energetske učinkovitosti in po postopku, določenem z zakonom, ki
ureja varstvo okolja.
(3) Spodbujanje ukrepov energetske učinkovitosti izvaja
država s programi izobraževanja, informiranja in ozaveščanja javnosti, z
energetskim svetovanjem, spodbujanjem energetskih pregledov, pripravo
predpisov, finančnimi spodbudami, demonstracijskimi projekti in drugimi
programi podpore, ki so podrobno določeni v dokumentih dolgoročnega načrtovanja
energetske politike, akcijskih načrtih, strategijah in programih.
6. člen
(namen spodbujanja učinkovite rabe energije)
(1) Spodbujanje ukrepov učinkovite rabe energije se izvaja z
namenom zmanjšanja porabe energije, posrednega povečanja količine in deleža
obnovljivih virov energije, povečanja zanesljivosti oskrbe z energijo,
zmanjšanja uvozne odvisnosti pri oskrbi z energijo in iz drugih energetskih
razlogov, ki so določeni v strateških dokumentih in akcijskih načrtih.
(2) Pri določanju spodbud morajo biti okolju prijaznejše
naprave, tehnologije, oprema, proizvodi in storitve ter dejavnosti deležne
večjih ugodnosti od okolju manj prijaznih.
(3) Višina spodbud mora biti oblikovana stroškovno učinkovito
in zagotavljati izvedbo ukrepov učinkovite rabe energije.
(4) Ne glede na prejšnji odstavek je višina spodbud v primeru
večje prenove obstoječih stavb, ki vključuje prenovo ovoja stavbe, prenovo
tehničnih stavbnih sistemov in vgradnjo naprav za rabo obnovljivih virov,
relativno višja, tako da investitorje spodbuja k večji prenovi.
(5) Ne glede na tretji odstavek tega člena je višina spodbud
lahko višja v primeru:
-       
energetske prenove soseske, tako da investitorje spodbuja k sočasni
prenovi na območju soseske, in
-       
demonstracijskih projektov.
(6) Pri določitvi ukrepov za spodbujanje učinkovite rabe
energije, ki jih izvaja Eko sklad, se upošteva tudi socialni vidik za ublažitev
energetske revščine.
(7) Pri določitvi načinov spodbujanja in višine spodbud se
upoštevajo tudi drugi vidiki, kot so varstvo okolja in zmanjševanje emisij, ohranjanje
kulturne dediščine, ohranjanje narave, uporaba naravnih materialov, spodbujanje
zaposlovanja, spodbujanje tehnologij, spodbujanje regionalnega razvoja.
7. člen
(upravičenci in vrste finančnih spodbud)
(1) Upravičenci do finančnih spodbud za energetsko
učinkovitost, daljinsko ogrevanje in rabo obnovljivih virov energije v stavbah
so fizične osebe in pravne osebe, vključno z osebami javnega sektorja, razen
neposrednih uporabnikov državnega proračuna.
(2) Organ, ki dodeljuje finančne spodbude iz prejšnjega
odstavka, na svoji spletni strani objavi vse prejemnike finančnih spodbud,
njihov naslov ter vrsto in velikost financiranega projekta.
(3) Organ, ki dodeljuje finančne spodbude za energetsko
učinkovitost pri prenovi stavb, mora v razpisnih pogojih zagotoviti, da so
spodbude pogojene s predvidenimi ali doseženimi prihranki energije v okviru
posameznih ukrepov energetske učinkovitosti, ki se ugotovijo na podlagi enega
ali več naslednjih meril:
-       
energetske učinkovitosti opreme ali materiala za prenovo, ki jo namesti
ustrezno certificiran ali usposobljen inštalater;
-       
standardnih vrednosti za izračun prihrankov energije v stavbah;
-       
izboljšanja energetske učinkovitosti, ki ga prinese takšna prenova in se
ugotavlja s primerjavo energetskih izkaznic, izdanih pred prenovo in po njej;
-       
rezultatov energetskega pregleda;
-       
rezultatov druge ustrezne, pregledne in sorazmerne metode, ki pokaže
izboljšanje energetske učinkovitosti.
(4) Minister, pristojen za energijo (v nadaljnjem besedilu:
minister), s predpisom določi vrste finančnih spodbud za energetsko
učinkovitost, daljinsko ogrevanje in rabo obnovljivih virov energije v stavbah,
pogoje in merila za njihovo dodelitev, vrste upravičencev do spodbud ter
spodbude, ki se dodeljujejo kot državne pomoči, intenzivnost državnih pomoči,
spodbude, ki se dodeljujejo po pravilu »de minimis«, in druge finančne
spodbude. Minister določi tudi tehnične specifikacije, ki jih morajo
izpolnjevati naprave in sistemi za proizvodnjo energije iz obnovljivih virov
energije v stavbah, da so upravičeni do finančnih spodbud.
8. člen
(sredstva za izvajanje programov Eko sklada)
(1) Sredstva za izvajanje programa Eko sklada iz drugega
odstavka 5. člena tega zakona se zagotavljajo s prispevkom na rabo
energije za povečanje energetske učinkovitosti (v nadaljnjem besedilu:
prispevek za energetsko učinkovitost). Prispevek za energetsko učinkovitost se
plačuje za daljinsko toploto, električno energijo ter trdna, tekoča in plinasta
goriva. Prispevek za energetsko učinkovitost mora plačati vsak končni odjemalec
elektrike in zemeljskega plina iz omrežja operaterju, vsak končni odjemalec
toplote iz omrežja ter trdnih, tekočih in drugih plinastih goriv pa dobavitelju
energije.
(2) Ne glede na prejšnji odstavek se prispevek ne plačuje za
trdna goriva, ki jih končnim odjemalcem dobavijo dobavitelji, ki letno dobavijo
manj kot 100 MWh energije.
(3) Operaterji in dobavitelji toplote iz omrežja ter
dobavitelji trdnih, tekočih in drugih plinastih goriv so dolžni obračunavati in
zbirati prispevke iz prvega odstavka tega člena od končnih odjemalcev ter jih
nakazovati Eko skladu.
(4) Vlada določi višino prispevka za energetsko učinkovitost
iz prvega odstavka tega člena tako, da je vsa energija, ne glede na vrsto,
enakomerno obremenjena.
(5) Vlada ob potrditvi programa, ki je sestavni del
poslovnega in finančnega načrta Eko sklada, določi del zbranih sredstev, ki so
prihodek Eko sklada in se porabijo za izvajanje programa za izboljšanje
energetske učinkovitosti.
(6) Zavezanec za plačilo prispevka za energetsko učinkovitost
za plinasta goriva v plinskih jeklenkah je prvi kupec plinastega goriva.
(7) Eko sklad enkrat letno na svoji spletni strani objavi
poročilo o izvedenem programu, doseženih prihrankih energije, višini
porabljenih sredstev za izvajanje programa in specifičnih stroških doseganja
prihrankov.
9. člen
(dolgoročna strategija energetske prenove stavb)
(1) Vlada na predlog ministrstva, pristojnega za energijo (v
nadaljnjem besedilu: ministrstvo), sprejme dolgoročno strategijo prenove
nacionalnega fonda obstoječih javnih in zasebnih stanovanjskih in
nestanovanjskih stavb v visoko energetsko učinkovit in razogljičen stavbni fond
do leta 2050, v okviru katere se spodbuja stroškovno učinkovita preobrazba
obstoječih stavb v skoraj ničenergijske stavbe (v nadaljnjem besedilu tega
člena: strategija), ter jo s povzetkom sodelovanja javnosti pošlje Evropski
komisiji.
(2) Strategija zajema:
-       
določitev oseb ožjega in širšega javnega sektorja za potrebe prenove,
-       
določitev površine stavb v lasti in uporabi oseb javnega sektorja,
-       
pregled nacionalnega stavbnega fonda, ki temelji na statističnem
vzorčenju in pričakovanem deležu prenovljenih stavb v letu 2020,
-       
opredelitev stroškovno učinkovitih načinov prenove,
-       
politike in ukrepe za spodbujanje stroškovno učinkovite večje prenove
stavb,
-       
pregled politik in ukrepov za načrtno obravnavo segmentov nacionalnega
stavbnega fonda z najslabšo energetsko učinkovitostjo, dilem razdeljenih
spodbud in nedelovanja trga ter oris ustreznih ukrepov na ravni države za
zmanjšanje energetske revščine,
-       
politike in ukrepe za vse javne stavbe,
-       
pregled pobud na državni ravni za spodbujanje naprednih tehnologij ter
povezanih stavb in skupnosti, pa tudi spretnosti in znanj ter izobraževanja v
gradbenem sektorju in sektorju energetske učinkovitosti,
-       
oceno pričakovanih prihrankov energije in širših koristi, kot so koristi
za zdravje, varnost in kakovost zraka,
-       
časovni načrt z ukrepi in kazalniki, ki omogočajo spremljanje napredka
pri doseganju dolgoročnega cilja zmanjšanja emisij toplogrednih plinov v
Evropski uniji do leta 2050 in zagotavljanja visoko energetsko učinkovitega in
razogljičenega stavbnega fonda. Časovni načrt mora vsebovati okvirni cilj za
leto 2050 in vmesna cilja za leti 2030 in 2040 ter mora opredeliti, kako ti
mejniki prispevajo k doseganju ciljev Evropske unije glede energetske
učinkovitosti v skladu z Direktivo 2012/27/EU.
(3) Stavbe, ki so varovane v skladu s predpisi o varstvu
kulturne dediščine, so v strategiji obravnavane posebej.
(4) Letni cilj je prenova 3 % skupne neto tlorisne površine
za stavbe v lasti ali uporabi ožjega javnega sektorja. V okviru strategije se
določijo stavbe posameznih oseb ožjega javnega sektorja, ki prispevajo k
doseganju tega cilja.
(5) Pri načrtovanju in izvajanju ukrepov za večjo energetsko
prenovo stavb se upošteva stavba kot celota, vključno z ovojem stavbe,
tehničnimi stavbnimi sistemi, obratovanjem in vzdrževanjem. Prednost pri
energetski prenovi morajo imeti stavbe z najnižjo energetsko učinkovitostjo, če
je to tehnično izvedljivo in stroškovno upravičljivo. Pri tem se upoštevajo še
drugi vidiki prenove stavb, vključno s protipotresnimi, požarnimi in
funkcionalnimi vidiki. Ukrepi se oblikujejo tako, da spodbujajo uporabo
naravnih materialov, vključno z lesom.
(6) Pri preseganju letnega cilja prenove skupne tlorisne
površine se ta lahko upošteva pri ciljih za naslednja leta. V okvir letne
stopnje prenove stavb oseb ožjega javnega sektorja se uvrstijo tudi nove
stavbe, ki so v uporabi in lasti kot nadomestilo za stavbe oseb ožjega javnega
sektorja, porušene v enem od predhodnih dveh let, ali stavbe, ki so bile
prodane, porušene ali so prenehale biti v uporabi v enem od predhodnih dveh let
zaradi intenzivnejše uporabe drugih stavb.
(7) Iz strategije so izvzete stavbe, ki se uporabljajo za:
-       
namene državne obrambe, vendar brez posameznih bivalnih prostorov ali
poslovnih delov stavb,
-       
obredne namene ali verske dejavnosti.
(8) Strategija mora upoštevati vse razvojne programe in
akcijske načrte, povezane s tem področjem.
III. poglavje: OBVEZNOSTI UČINKOVITE RABE ENERGIJE
1. Obveznost doseganja prihrankov energije
10. člen
(prihranki energije pri končnih odjemalcih)
(1) Dobavitelji elektrike, toplote, zemeljskega plina,
tekočih in trdnih goriv končnim odjemalcem so zavezanci za doseganje prihrankov
pri končnih odjemalcih (v nadaljnjem besedilu: zavezanec).
(2) Ne glede na prejšnji odstavek dobavitelji trdnih goriv
končnim odjemalcem, ki dobavijo letno manj kot 100 MWh energije, niso zavezanci
za doseganje prihrankov.
(3) Zavezanec mora v tekočem koledarskem letu doseči prihranke
v višini 0,8 % prodane energije v preteklem letu.
(4) Ne glede na prvi odstavek tega člena lahko zavezanci
namesto zagotavljanja prihrankov energije pri končnih odjemalcih izpolnijo
svojo obveznost iz prvega odstavka tega člena z nakazilom finančnih sredstev
Eko skladu. Znesek, ki ga morajo nakazati, je enak zmnožku prihrankov, ki bi
jih morali doseči pri končnih odjemalcih, in specifičnega stroška doseganja
prihrankov iz sedmega odstavka 8. člena tega zakona.
(5) Zavezanci pri izpolnjevanju svojih obveznosti glede
doseganja prihrankov energije ne smejo postavljati pogojev, ki končne odjemalce
ovirajo pri zamenjavi dobavitelja energije.
(6) Ukrepi, ki jih izvajajo zavezanci v okviru sistema
obveznosti doseganja prihrankov energije, ne smejo biti hkrati predmet spodbud
Eko sklada iz 8. člena tega zakona.
(7) Prihranek primarne energije, dosežen v sektorjih
pretvorbe, distribucije in prenosa energije, vključno z infrastrukturo za
učinkovito daljinsko ogrevanje in hlajenje, se upošteva pri prihranku končne
energije.
(8) Vlada z uredbo določi:
-       
način izračuna višine prihrankov,
-       
porazdelitev prihrankov po posameznih letih določenega obdobja,
-       
način in roke za izpolnjevanje obveznosti zavezancev ter
-       
način izračuna specifičnega stroška iz četrtega odstavka tega člena.
11. člen
(vrste energetskih storitev in ukrepov za izboljšanje
energetske učinkovitosti)
(1) Vrste energetskih storitev in ukrepov za izboljšanje
energetske učinkovitosti za doseganje prihrankov energije, ki jih izvajajo
zavezanci, so predvsem:
-       
ukrepi učinkovite rabe in večje rabe obnovljivih virov energije pri
proizvodnji toplote ali električne energije v javnem in storitvenem sektorju
ter industriji in gospodinjstvih;
-       
ukrepi učinkovite rabe energije v stavbah;
-       
ukrepi učinkovite rabe energije v prometu;
-       
ukrepi za povečanje učinkovitosti sistemov daljinskega ogrevanja;
-       
programi izvajanja energetskih pregledov.
(2) Vlada v uredbi iz osmega odstavka prejšnjega člena
podrobneje določi vrste energetskih storitev in ukrepov za izboljšanje
energetske učinkovitosti.
12. člen
(vrednotenje ukrepov in programov)
Pri pripravi, izvajanju in vrednotenju ukrepov in programov
za izboljšanje energetske učinkovitosti se za določanje prihrankov energije in
količine energije, doseženih s posameznimi ukrepi za izboljšanje energetske
učinkovitosti, upoštevajo metode, ki jih predpiše minister.
13. člen
(poročanje in preverjanje doseganja prihrankov)
(1) Zavezanci iz 10. člena tega zakona Agenciji za
energijo (v nadaljnjem besedilu: agencija) do 31. marca pošljejo poročilo
o doseganju ciljev za preteklo leto.
(2) Agencija vodi register zavezancev, v katerega se vpišejo
vsi dobavitelji energentov končnim odjemalcem ne glede na izjemo iz drugega
odstavka 10. člena tega zakona.
(3) Agencija do 30. aprila za preteklo leto objavi vse
prihranke energije vsakega posameznega zavezanca in skupne prihranke vseh
zavezancev.
(4) Agencija preveri vsaj statistično pomembni delež in
reprezentativni vzorec ukrepov za izboljšanje energetske učinkovitosti, ki jih
izvedejo zavezanci.
(5) Agencija določi obliko in vsebino poročila iz prvega
odstavka tega člena ter način vodenja in vpisa v register zavezancev za
doseganje prihrankov energije iz drugega odstavka tega člena.
14. člen
(drugi ukrepi politike za doseganje prihrankov)
(1) Obveznost glede doseganja prihrankov energije se lahko
izpolni tudi z drugimi ukrepi, ki zagotavljajo, da se prihranki dosežejo pri
končnih odjemalcih.
(2) Druge ukrepe za doseganje prihrankov pri končnih
odjemalcih določi vlada z uredbo, s katero uredi tudi način merjenja, preverjanja
izvajanja ukrepov in nadzora nad njihovim izvajanjem, ki mora biti neodvisen od
udeleženih subjektov, ki so sodelovali pri izvajanju drugih ukrepov politike.
Sistem nadzora mora omogočati, da se dokumentirano preverita vsaj statistično
pomembni delež in reprezentativni vzorec ukrepov za izboljšanje energetske
učinkovitosti, ki so jih uvedli udeleženi subjekti.
2. Upravljanje z energijo v javnem sektorju
15. člen
(sistem upravljanja z energijo)
(1) Osebe javnega sektorja vzpostavijo sistem upravljanja z
energijo.
(2) Osebe javnega sektorja določijo osebo, ki je odgovorna za
upravljanje z energijo v stavbi ali stavbah, ki so v lasti ali uporabi oseb
javnega sektorja. Odgovorna oseba za upravljanje z energijo opravlja zlasti
naslednje naloge:
-       
izvaja ukrepe s področja upravljanja energije v stavbi in skrbi za
nenehno izboljševanje energetske učinkovitosti stavbe;
-       
svetuje glede načrtovanja in izvajanja ukrepov za povečanje energetske
učinkovitosti in rabe obnovljivih virov energije;
-       
vodi energetsko knjigovodstvo;
-       
sodeluje pri energetskih pregledih.
(3) Oseba javnega sektorja lahko za opravljanje vseh ali
posameznih nalog upravljanja z energijo iz prejšnjega odstavka pooblasti
zunanje strokovnjake, ki izpolnjujejo pogoje, kadar teh nalog ne more opraviti
s svojimi zaposlenimi osebami.
(4) Oseba javnega sektorja mora najmanj enkrat letno, do
31. marca za predhodno leto, vnesti podatke o rabi energije v stavbi ali
posameznem delu stavbe v informatizirano zbirko upravljanja z energijo, ki jo
vodi ministrstvo.
(5) Dobavitelji energije na zahtevo oseb javnega sektorja
pošljejo podatke o rabi energije za posamezno merilno mesto v informatizirano
zbirko upravljanja z energijo z namenom spremljanja učinkovite rabe energije.
(6) Vlada z uredbo določi zavezance in minimalne vsebine
sistema upravljanja z energijo, ki vključujejo cilje s področja energetske
učinkovitosti in obnovljivih virov energije za skupino stavb istega zavezanca,
ukrepe za doseganje ciljev, način preverjanja doseganja ciljev, vrsto podatkov,
ki jih zavezanci sporočajo v informatizirano zbirko upravljanja z energijo, ter
naloge in pogoje, ki jih mora izpolnjevati odgovorna oseba za upravljanje z
energijo ter so odvisni od vrste stavb in tehničnih stavbnih sistemov.
(7) Vlada v uredbi iz prejšnjega odstavka določi tudi obvezne
deleže obnovljivih virov in zahteve glede energetske učinkovitosti stavb oseb
javnega sektorja ter ukrepe za povečanje energetske učinkovitosti in uporabo
obnovljivih virov energije v stavbah, ki jih uporabljajo osebe javnega sektorja.
3. Energetski pregledi
16. člen
(energetski pregledi)
(1) Ministrstvo spodbuja izdelavo in izvajanje energetskih
pregledov v malih in srednjih podjetjih ter izvajanje priporočil, ki izhajajo
iz teh pregledov.
(2) Velike družbe, kot so določene v predpisih s področja
gospodarskih družb, izvedejo energetski pregled na vsaka štiri leta in o
izvedenem energetskem pregledu poročajo agenciji.
(3) Šteje se, da je zahteva iz prejšnjega odstavka
izpolnjena, če:
-       
podjetje izvaja sistem upravljanja z energijo ali okolja, ki ga je
potrdil neodvisni organ v skladu z evropskimi ali mednarodnimi standardi, če
sistem upravljanja z energijo ali okolja vključuje pregled rabe energije v
skladu z metodologijo iz sedmega odstavka tega člena, ali
-       
je izvedena širša okoljska presoja, ki vključuje pregled rabe energije v
skladu z metodologijo iz sedmega odstavka tega člena.
(4) Na zahtevo velike družbe iz drugega odstavka tega člena
agencija potrdi izpolnitev obveznosti energetskega pregleda podjetju, ki
izkaže, da v svojem poslovanju dosega namen energetskih pregledov na enega od
načinov iz prejšnjega odstavka.
(5) Agencija vodi evidenco velikih družb in izvaja nadzor nad
izpolnjevanjem obveznosti iz tretjega odstavka tega člena ter nad kakovostjo
energetskih pregledov v skladu z metodologijo iz sedmega odstavka tega člena.
(6) Agencija vsako leto do 31. marca ministrstvu pošlje
poročilo o izpolnitvi obveznosti izvedbe energetskih pregledov v preteklem letu
in o morebitnih neskladnostih izvedenih pregledov z metodologijo iz sedmega
odstavka tega člena.
(7) Minister predpiše podrobno metodologijo za izdelavo in
obvezno vsebino energetskih pregledov.
4. Merjenje in obračunavanje porabljene energije
17. člen
(merjenje porabe zemeljskega plina)
(1) Operater sistema mora končnim odjemalcem zagotoviti
uvajanje naprednih merilnih sistemov, ki spodbujajo končne odjemalce k aktivni
udeležbi na trgu dobave zemeljskega plina in so v skladu z naslednjimi
zahtevami:
-       
natančno merijo dejansko porabo energije in končnim odjemalcem dajejo na
voljo informacije o dejanskem času porabe;
-       
potrjeni podatki o pretekli porabi so za končne odjemalce preprosto in
varno dostopni ter grafično prikazani, na zahtevo in brez dodatnih stroškov;
-       
varnost naprednih merilnih sistemov, sporočanje podatkov ter zasebnost in
varnost osebnih podatkov so v skladu z zakonodajo Evropske unije s področja
kibernetske varnosti in varstva osebnih podatkov ter ob upoštevanju najboljših
tehnologij, pri čemer se upoštevajo stroški in načela sorazmernosti;
-       
brezplačna zagotovitev ustreznih nasvetov in informacij ob namestitvi
naprednega merilnega sistema, zlasti o vseh možnostih v zvezi z upravljanjem
odčitavanja števcev, spremljanjem porabe energije ter o zbiranju in obdelavi
osebnih podatkov v skladu s predpisi Evropske unije na področju varstva osebnih
podatkov.
(2) Agencija mora izdelati oceno stroškovne učinkovitosti
uvedbe naprednih merilnih sistemov, ki vključuje oceno dolgoročnih stroškov in
koristi za trg in posamičnega odjemalca, ekonomsko oceno, katera oblika
naprednega merjenja je ekonomsko upravičena in stroškovno učinkovita ter kakšen
časovni okvir je izvedljiv za njihovo uvedbo.
(3) Zahteva za uvedbo naprednih merilnih sistemov iz prvega
odstavka tega člena se pogojuje s tem, da agencija v postopku ocene stroškovne
učinkovitosti uvajanje naprednih merilnih sistemov oceni pozitivno.
(4) Kadar je uvedba sistemov naprednega merjenja v postopku
ocene stroškovne učinkovitosti pozitivna, vlada predpiše ukrepe in časovni
razpored uvajanja naprednih merilnih sistemov, pri čemer upošteva dolgoročno
ekonomsko oceno primernosti oblike, časovnega okvira in povezanega delovanja
naprednih merilnih sistemov za razvoj notranjega trga z zemeljskim plinom, ki
jo izdela agencija v postopku ocene stroškovne učinkovitosti iz prejšnjega
odstavka.
(5) Kadar je uvajanje sistemov naprednega merjenja v postopku
ocene stroškovne učinkovitosti iz tretjega odstavka tega člena ocenjeno
negativno, agencija vsaj na štiri leta znova preveri oceno stroškov in koristi.
18. člen
(merjenje porabe ogrevanja, hlajenja in toplote za pripravo
sanitarne tople vode za posamezno stavbo)
(1) Končni odjemalci daljinskega ogrevanja, daljinskega
hlajenja in toplote za pripravo sanitarne tople vode morajo imeti nameščene
števce, ki natančno prikazujejo dejansko količino porabljene energije.
(2) Če stavba prejema toploto iz daljinskega ogrevanja ali
hlajenja ali se s toploto oskrbuje iz skupne kotlovnice za več stavb ali delov
stavb, lastniki stavbe za vsako stavbo posebej zagotovijo, da se merjenje
porabe toplote izvaja tako, da se toplotni števec za ogrevanje in števec za
toploto za pripravo sanitarne tople vode namestita na mesto oddaje.
(3) Stroški porabe toplote posamezne stavbe se določijo na
podlagi stroškov porabe toplote oziroma stroškov goriva v skupni kotlovnici za
več stavb ali delov stavb ter na podlagi podatkov o izmerjeni porabi toplote v
skladu s prejšnjim odstavkom, in sicer v razmerju izmerjenih porab toplote na
ravni posameznih stavb.
19. člen
(individualno merjenje toplote v posameznih delih stavb ter
delitev stroškov ogrevanja, hlajenja in priprave sanitarne tople vode)
(1) Nove večstanovanjske stavbe in druge stavbe z več
posameznimi deli, ki imajo centralni vir ogrevanja ali hlajenja ali se
oskrbujejo iz sistemov daljinskega ogrevanja ali daljinskega hlajenja, morajo
biti opremljene z individualnimi števci posebej za merjenje porabe toplote za
ogrevanje, hlajenje in pripravo sanitarne tople vode.
(2) V večstanovanjskih stavbah in drugih stavbah z najmanj
štirimi posameznimi deli, ki imajo centralni vir ogrevanja ali hlajenja ali so
oskrbovane iz sistema daljinskega ogrevanja ali daljinskega hlajenja, morajo
lastniki za merjenje porabe toplote, hlajenja oziroma priprave sanitarne tople
vode zagotoviti namestitev individualnih števcev, ki omogočajo odčitek dejanske
porabe toplote posameznega dela stavbe.
(3) Če namestitev individualnih števcev za merjenje porabe
toplote za ogrevanje iz prejšnjega odstavka tehnično ni izvedljiva, ker bi to
zahtevalo izvedbo nove napeljave, se za merjenje porabe toplote za ogrevanje
uporabijo individualni delilniki stroškov ogrevanja na posameznem radiatorju. V
tem primeru morajo biti vsi posamezni deli stavbe opremljeni z delilniki iste
vrste in istega tipa.
(4) V večstanovanjskih stavbah in drugih stavbah z najmanj
štirimi posameznimi deli, ki imajo centralni vir ogrevanja ali hlajenja ali so
oskrbovane iz sistema daljinskega ogrevanja ali hlajenja, se stroški ogrevanja,
hlajenja in priprave sanitarne tople vode obračunavajo končnim porabnikom v
pretežnem delu na podlagi dejanske porabe toplote. Podlaga za obračun so
stroški, ki so določeni na podlagi merjenja porabe toplote celotne stavbe v
skladu s prejšnjim členom.
(5) Končni porabniki, za katere niso na voljo odčitki z
merilnih naprav, ker te niso pravilno nameščene ali končni porabniki ne
omogočajo njihovega odčitavanja, plačajo energijo po ključu delitve ogrevane
površine oziroma ogrevane prostornine, povečano na način, določen s predpisom
iz šestega odstavka tega člena, tako da se tem lastnikom onemogoči udeležba pri
prihrankih energije celotne stavbe, doseženih z namestitvijo naprav in
obračunom stroškov po dejanski porabi toplote.
(6) Minister v soglasju z ministrom, pristojnim za
stanovanjsko politiko, določi način merjenja, delitve ter obračuna stroškov
ogrevanja, hlajenja in priprave sanitarne tople vode v večstanovanjskih in
drugih stavbah z več posameznimi deli.
20. člen
(zahteve v zvezi z daljinskim odčitavanjem merilnih naprav
za toploto)
Števci in delilniki stroškov ogrevanja iz 18. in
19. člena tega zakona morajo biti naprave z daljinskim odčitavanjem.
21. člen
(zagotavljanje informacij o merjenju in obračunu porabe
zemeljskega plina)
(1) Končnim odjemalcem, ki nimajo naprednih merilnih
sistemov, morata dobavitelj in operater distribucijskega sistema zagotoviti, da
so informacije o obračunu porabe zemeljskega plina zanesljive in točne ter
temeljijo na dejanski porabi, če je to tehnično izvedljivo in ekonomsko
upravičeno. Dobavitelj mora obračunavanje na podlagi dejanske porabe izvesti
vsaj enkrat na leto. Informacije o obračunu, ki lahko temeljijo na dejanski ali
ocenjeni porabi, morajo biti dane na voljo končnemu odjemalcu dvakrat na leto.
V primeru zahteve končnega odjemalca ali v primeru prejemanja elektronskega
obračuna dobavitelj pošlje informacijo o obračunu najmanj štirikrat na leto.
Informacije o obračunu se ne pošljejo v primeru porabe zemeljskega plina samo
za namene kuhanja. Ta obveznost se lahko izpolni s sistemom rednega
samoodčitavanja končnih odjemalcev, ki odčitane podatke s števca sporočajo
dobavitelju energije. Če končni odjemalec ne sporoči odčitanih podatkov s
števca za zadevno obračunsko obdobje ali če operater distribucijskega sistema v
postopku kontrole podatka le-tega zavrne zaradi prevelikega odstopanja od
predvidene porabe, se obračun pripravi na podlagi ocenjene porabe ali
pavšalnega zneska.
(2) Končnim odjemalcem, ki imajo napredne merilne sisteme, ki
omogočajo točne informacije o obračunu na podlagi dejanske porabe, operater
distribucijskega sistema zagotovi možnost preprostega dostopa do dodatnih
informacij o pretekli porabi po spletu ali prek vmesnika števca, ki omogočajo
podrobno samopreverjanje.
(3) Dodatne informacije iz prejšnjega odstavka vključujejo:
a)    
kumulativne podatke za obdobje najmanj treh predhodnih let ali, če je
krajše, obdobje od začetka veljavnosti pogodbe o dobavi. Podatki ustrezajo
obdobjem, za katera so na voljo informacije o vmesnih obračunih;
b)    
podrobne podatke o času porabe za vsak dan, teden, mesec in leto. Taki
podatki so dani na voljo končnemu odjemalcu za obdobje najmanj zadnjih 24
mesecev ali, če je krajše, obdobje od začetka veljavnosti pogodbe o dobavi.
(4) Ne glede na namestitev naprednih merilnih sistemov:
a)    
se na zahtevo končnega odjemalca dajo na voljo ponudniku energetskih
storitev, ki ga imenuje končni odjemalec, informacije o obračunu zemeljskega
plina in pretekli porabi končnih odjemalcev, če so takšne informacije na voljo;
b)    
mora biti končnim odjemalcem omogočeno elektronsko prejemanje informacij
o obračunu in obračunov, ter da na zahtevo prejmejo jasno in razumljivo pojasnilo
o tem, kako je bil pripravljen njihov obračun, zlasti če obračuni ne temeljijo
na dejanski porabi;
c)    
končni odjemalci poleg obračuna dobijo na voljo ustrezne informacije o
celovitem prikazu tekočih stroškov za porabljeno energijo, in sicer:
- 
veljavne dejanske cene in o dejanski porabi energije,
- 
primerjavo med sedanjo porabo energije končnega odjemalca in porabo
energije v istem obdobju prejšnjega leta,
- 
kontaktne podatke organizacij, ki razpolagajo z informacijami o ukrepih
za izboljšanje energetske učinkovitosti, primerjalnih diagramih porabe končnih
odjemalcev in o podatkih o tehničnih specifikacijah za opremo, ki porablja
energijo,
- 
primerjavo s povprečnim standardnim ali referenčnim končnim odjemalcem
iz iste porabniške skupine, kadar je to mogoče in koristno;
č)    se končnim odjemalcem na zahtevo
zagotavljajo informacije o stroških energije in predračuni zanje pravočasno in
v lahko razumljivi obliki, ki omogoča primerjavo ponudb na enaki podlagi.
22. člen
(zagotavljanje informacij o merjenju in obračunu porabe
toplote za ogrevanje, hlajenje ter pripravo sanitarne tople vode)
(1) Dobavitelj toplote iz omrežja, upravljavec skupne
kotlovnice ali druga oseba, ki jo za izvajanje obračunov v večstanovanjski
stavbi ali drugi stavbi z več posameznimi deli določijo etažni lastniki (v
nadaljnjem besedilu: zavezanec za obveščanje), mora končnim porabnikom vsaj
enkrat na leto zagotoviti informacije o obračunih porabe toplote za ogrevanje,
hlajenje in pripravo sanitarne tople vode.
(2) Če zavezanec za obveščanje, kadar se za merjenje toplote
v stavbi ali delu stavbe uporabljajo delilniki stroškov, ni pooblaščen za
odčitavanje delilnikov in delitev stroškov, morata obveznosti glede obveščanja
končnih porabnikov po tem zakonu zagotoviti skupaj zavezanec za obveščanje ter
izvajalec storitev odčitavanja in delitve stroškov. Skupna zavezanca z
medsebojnim dogovorom določita dolžnosti vsakega od njiju z namenom
izpolnjevanja obveznosti v skladu s tem zakonom, zlasti v zvezi z nalogami
vsakega od njiju glede zagotavljanja informacij o obračunih iz tretjega
odstavka tega člena in informacij o porabi iz četrtega odstavka tega člena, ter
o vsebini medsebojnega dogovora obvestita končne porabnike.
(3) Zavezanci za obveščanje morajo zagotoviti:
a)    
da so informacije o obračunih zanesljive in točne ter temeljijo na
dejanski porabi ali odčitanih podatkih delilnikov stroškov;
b)    
da imajo končni odjemalci možnost elektronskega prejemanja informacij o
obračunu in obračunov;
c)    
da obračuni v jasni in razumljivi obliki vsebujejo naslednje informacije:
- 
veljavne dejanske cene in o dejanski porabi energije ali skupnih
stroških ogrevanja ter odčitane podatke z delilnikov stroškov ogrevanja,
- 
informacije o uporabljeni mešanici virov energije in s tem povezanih
letnih emisijah toplogrednih plinov, tudi za končne porabnike, ki se oskrbujejo
iz daljinskega ogrevanja ali daljinskega hlajenja, ter informacije o davkih,
dajatvah in tarifah,
- 
primerjave med sedanjo porabo energije končnega porabnika in porabo
energije v istem obdobju prejšnjega leta, v grafični obliki, za ogrevanje in
hlajenje glede na klimatske razmere,
- 
kontaktne podatke organizacij, ki razpolagajo z informacijami o ukrepih
za izboljšanje energetske učinkovitosti, primerjalnih diagramih porabe končnih
odjemalcev in o podatkih o tehničnih specifikacijah za opremo, ki porablja
energijo,
- 
informacije o pritožbenih postopkih,
- 
primerjave s povprečnim normaliziranim ali referenčnim končnim
porabnikom iz iste porabniške skupine. V primeru elektronskih obračunov lahko
te primerjave zagotovijo na spletu, hkrati pa se priložijo obračunom,
- 
jasno in razumljivo pojasnilo o tem, kako je bil znesek na računu
izračunan, ter vsaj informacije iz četrte in pete alineje tega odstavka, če
obračuni ne temeljijo na dejanski porabi ali odčitanih podatkih z delilnikov
stroškov ogrevanja;
č)    da se informacije o obračunu in
pretekli porabi ali odčitani podatki iz delilnikov stroškov, če so na voljo, na
zahtevo končnega porabnika dajo na voljo ponudniku energetskih storitev, ki ga
določi končni porabnik;
d)    
da je poskrbljeno za kibernetsko varnost ter varnost zasebnosti in
osebnih podatkov v skladu s predpisi o varstvu osebnih podatkov.
(4) Zavezanec za obveščanje mora končnim porabnikom
zagotoviti podatke o dejanski porabi ali odčitane podatke vsak mesec, v katerem
se je izvajalo ogrevanje, hlajenje ali priprava sanitarne tople vode. Ti
podatki so končnim porabnikom lahko dani na voljo tudi po spletu in se
posodabljajo tako pogosto, kolikor to dopuščajo merilne naprave in sistemi, ki
se uporabljajo.
(5) Končni porabnik lahko ne glede na pogoje dogovora
zavezancev iz drugega odstavka tega člena uresničuje svoje pravice do prejema
obračunov in podatkov o porabi v skladu s tem zakonom proti vsakemu od
zavezancev.
23. člen
(stroški dostopa do informacij o merjenju in obračunu za
zemeljski plin)
(1) Končnim odjemalcem zemeljskega plina mora biti
zagotovljeno, da račune za porabo energije in informacije o njih prejmejo
brezplačno.
(2) Operater sistema mora zagotoviti, da je končnim
odjemalcem in tretjim osebam, ki jih končni odjemalci za to pooblastijo, na
ustrezen način in brezplačno omogočen dostop do podatkov o njihovi porabi.
24. člen
(stroški dostopa do informacij o merjenju in obračunu ter
porabi toplote za ogrevanje, hlajenje in pripravo sanitarne tople vode ter
stroški merjenja, odčitavanja in delitve stroškov)
(1) Končnemu porabniku mora biti zagotovljeno, da informacije
o izstavljenih obračunih za porabo toplote za ogrevanje, hlajenje in pripravo
sanitarne tople vode ter informacije o lastni porabi prejmejo brez dodatnih
stroškov.
(2) Stroški, ki zajemajo merjenje, odčitavanje, delitev
stroškov med končne porabnike in sestavo obračunov za porabo ogrevanja,
hlajenja in pripravo sanitarne tople vode v večstanovanjskih in drugih stavbah,
se lahko prenesejo na končne porabnike. Stroški, ki se lahko zaračunajo končnim
porabnikom, ne smejo presegati dejanskih stroškov, ki so potrebni za
opravljanje teh storitev ob upoštevanju stroškovne učinkovitosti njihovega
izvajanja.
(3) Če naloge iz prejšnjega odstavka v večstanovanjski stavbi
opravlja upravnik, mora v svojem obračunu stroškov upravljanja stavbe, ki jih
razdeli med etažne lastnike, strošek v zvezi z nalogami prikazati ločeno od
drugih upravniških storitev.
(4) Minister določi najvišje dovoljene stroške za
zagotavljanje obračunov iz drugega odstavka tega člena ob upoštevanju dejanskih
stroškov in načela stroškovne učinkovitosti, če trg storitev izvajanja delitve
in obračuna ni konkurenčen ter ima škodljive učinke za končne porabnike.
IV. poglavje: ENERGETSKA UČINKOVITOST STAVB
25. člen
(skoraj ničenergijske stavbe)
(1) Vse nove stavbe morajo biti skoraj ničenergijske.
(2) Pri določitvi minimalnih zahtev glede energetske
učinkovitosti stavb in njihovih elementov se upoštevajo stroškovno optimalne
ravni za minimalne zahteve glede energetske učinkovitosti stavb in elementov
stavb, ki jih izračuna ministrstvo v skladu z delegiranimi akti Evropske
komisije iz prvega odstavka 5. člena Direktive 2010/31/EU.
26. člen
(akcijski načrt za skoraj ničenergijske stavbe)
(1) Vlada na predlog ministrstva sprejme in vsaka tri leta
obnovi akcijski načrt za skoraj ničenergijske stavbe.
(2) Akcijski načrt za skoraj ničenergijske stavbe vključuje
cilje ter programe in ukrepe za doseganje teh ciljev, pa tudi kadrovske in
finančne vire za izvedbo teh programov in ukrepov. Vlada v tem načrtu oblikuje
tudi politiko in ukrepe za spodbuditev energetske prenove stavb v skoraj
ničenergijske.
(3) Ministrstvo vsaka tri leta pripravi poročilo o napredku
pri povečanju števila skoraj ničenergijskih stavb in o tem obvesti Evropsko
komisijo.
27. člen
(alternativni sistemi za oskrbo z energijo)
(1) Pri graditvi nove stavbe je treba pri projektiranju in
izvedbi upoštevati uporabo razpoložljivih visoko učinkovitih alternativnih
sistemov za oskrbo z energijo z upoštevanjem tehnične, funkcionalne, okoljske
in ekonomske izvedljivosti teh sistemov.
(2) Pri večji prenovi stavbe ali njenega posameznega dela, ki
po predpisih o graditvi objektov pomeni rekonstrukcijo, je treba pri
projektiranju in izvedbi tehničnih stavbnih sistemov upoštevati uporabo visoko
učinkovitih alternativnih sistemov za oskrbo z energijo, če je to tehnično,
funkcionalno in ekonomsko izvedljivo, ter predpisane notranje klimatske pogoje,
požarno varnost in potresno tveganje.
(3) Za alternativne sisteme za oskrbo z energijo se štejejo
naslednji sistemi:
-       
decentralizirani sistemi na podlagi obnovljivih virov energije;
-       
soproizvodnja z visokim izkoristkom;
-       
daljinsko ali skupinsko ogrevanje ali hlajenje, če je na voljo;
-       
toplotne črpalke;
-       
sistemi na podlagi odvečne toplote iz obnovljivih virov energije.
28. člen
(učinkovitost tehničnih stavbnih sistemov)
(1) Tehnični stavbni sistemi, ki se namestijo v stavbe,
morajo izpolnjevati tehnične zahteve za pravilno namestitev, ustrezno velikost,
namestitev delovanja in nadzor nad delovanjem.
(2) Po namestitvi novega tehničnega stavbnega sistema, ob
zamenjavi celotnega tehničnega stavbnega sistema ali večji nadgradnji
tehničnega stavbnega sistema, ki lahko znatno vpliva na celotno učinkovitost,
se učinkovitost celotnega tehničnega stavbnega sistema izkaže z dokumentacijo.
(3) Če se na tehničnem stavbnem sistemu izvede zamenjava,
nadgradnja ali druga sprememba, ki ima vpliv na energetsko učinkovitost
sistema, se učinkovitost spremenjenega dela izkaže z nalepko o energijski
učinkovitosti in z informacijskim listom proizvoda iz 48. člena tega
zakona.
(4) Pri vzdrževalnih delih in popravilih tehničnih stavbnih
sistemov, katerih namen je zagotoviti varno in optimalno delovanje sistema, ter
pri zamenjavi manj pomembnih sestavnih delov sistema ni treba izkazati
učinkovitosti tehničnega stavbnega sistema.
(5) Dokumentacijo iz drugega odstavka tega člena ter nalepko
o energijski učinkovitosti in informacijski list proizvoda iz tretjega odstavka
tega člena je treba hraniti ves čas obratovanja tehničnega stavbnega sistema,
ki je bil spremenjen, tako da je na voljo za preverjanje skladnosti tehničnega
stavbnega sistema z minimalnimi zahtevami, ki so predpisane za te sisteme, in
za izdajo energetskih izkaznic. Za hrambo dokumentacije je odgovoren lastnik
stavbe, v kateri je tehnični stavbni sistem nameščen.
(6) Minister v soglasju z ministrom, pristojnim za graditev,
podrobneje določi zahteve iz prvega odstavka tega člena, vrsto dokumentacije iz
drugega odstavka tega člena, pri čemer upošteva vrsto stavb, tehnologije in
velikost tehničnega stavbnega sistema, manj pomembni sestavni del sistema iz
četrtega odstavka tega člena ter način hranjenja dokumentacije.
29. člen
(polnilna mesta za električna vozila)
(1) Pri graditvi novih in večjih prenovah nestanovanjskih
stavb, ki imajo več kot deset parkirnih mest, mora investitor zagotoviti
namestitev najmanj enega polnilnega mesta za električna vozila, kot ga določa
predpis, ki ureja vzpostavitev infrastrukture za alternativna goriva v prometu,
in namestitev infrastrukture za napeljavo vodov za električne kable za vsaj eno
na vsakih pet parkirnih mest tako, da bo omogočeno hkratno polnjenje
električnih vozil na vseh parkirnih mestih:
-       
če so parkirna mesta znotraj stavbe in gre za večjo prenovo,
prenovitvena dela zajemajo parkirna mesta ali električno inštalacijo stavbe,
ali
-       
če so parkirna mesta neposredno ob stavbi in gre za večjo prenovo,
prenovitvena dela zajemajo parkirna mesta ali električno inštalacijo parkirnih
mest.
(2) Pri graditvi in večjih prenovah počivališč zunaj vozišča
javne ceste, ki so namenjena kratkemu postanku udeležencev cestnega prometa,
ter samostojnih urejenih parkirišč za motorna vozila, mora investitor
zagotoviti namestitev najmanj enega polnilnega mesta za električna vozila, kot
ga določa predpis, ki ureja vzpostavitev infrastrukture za alternativna goriva
v prometu, in namestitev infrastrukture za napeljavo vodov za električne kable
za vsaj eno na vsakih pet parkirnih mest tako, da bo omogočeno hkratno
polnjenje električnih vozil na vseh parkirnih mestih.
(3) Za nestanovanjske stavbe, ki imajo več kot dvajset
parkirnih mest, mora lastnik zagotoviti namestitev najmanj enega polnilnega
mesta za električna vozila, kot ga določa predpis, ki ureja vzpostavitev
infrastrukture za alternativna goriva v prometu, in namestitev infrastrukture
za napeljavo vodov za električne kable za vsaj eno na vsakih deset parkirnih
mest tako, da omogoči poznejšo namestitev polnilnih mest za električna vozila.
(4) Prvi odstavek tega člena in prejšnji odstavek ne veljata
za stavbe, katerih lastniki so mala podjetja, ali za stavbe, ki niso
priključene na elektroenergetski sistem.
(5) Pri graditvi novih in večjih prenovah stanovanjskih
stavb, ki imajo več kot deset parkirnih mest, mora investitor zagotoviti
namestitev infrastrukture za napeljavo vodov za električne kable tako, da bo
omogočeno polnjenje električnih vozil na vsakem parkirnem mestu:
-       
če so parkirna mesta znotraj stavbe in gre za večjo prenovo,
prenovitvena dela zajemajo parkirna mesta ali električno inštalacijo stavbe,
ali
-       
če so parkirna mesta neposredno ob stavbi in gre za večjo prenovo,
prenovitvena dela zajemajo parkirna mesta ali električno inštalacijo parkirnih
mest.
30. člen
(energetska izkaznica)
(1) Energetska izkaznica je javna listina s podatki o energetski
učinkovitosti stavbe ali dela stavbe.
(2) Energetska izkaznica mora vsebovati oceno energetske
učinkovitosti stavbe in referenčne vrednosti, ki omogočajo primerjavo. Sestavni
del energetske izkaznice so priporočila za optimalne ali stroškovno učinkovite
izboljšave energetske učinkovitosti, razen pri novih stavbah.
(3) Veljavnost energetske izkaznice je deset let. Stranka
lahko pridobi novo energetsko izkaznico pred potekom desetih let.
(4) Stavba ali posamezni del stavbe ne more imeti dveh ali
več veljavnih energetskih izkaznic. Nova energetska izkaznica za posamezno
stavbo ali posamezni del stavbe razveljavi prejšnjo.
(5) Za stavbo, v kateri ni vzpostavljena etažna lastnina, se
energetska izkaznica lahko izda le za celotno stavbo. V tem primeru lastnik
posameznega dela stavbe iz drugega odstavka 31. člena tega zakona lahko
naroči izdajo energetske izkaznice le za celotno stavbo.
(6) Energetsko izkaznico izdaja pooblaščena pravna ali
fizična oseba iz 38. člena tega zakona na zahtevo stranke.
(7) Vsako izdajo energetske izkaznice mora neodvisni
strokovnjak za izdelavo energetske izkaznice sočasno ob izdaji prijaviti za
vpis v register energetskih izkaznic.
(8) Energetska izkaznica se izroči lastniku ali uporabniku
posamezne stavbe ali posameznega dela stavbe.
31. člen
(pravica in dolžnost imetništva energetske izkaznice)
(1) Energetsko izkaznico lahko pridobi lastnik ali uporabnik
stavbe oziroma posameznega dela stavbe.
(2) Energetsko izkaznico mora zagotoviti lastnik stavb ali
posameznih delov stavb za stavbe ali posamezne dele stavb, ki se zgradijo,
prodajo ali oddajo, ter jo predložiti pri prodaji ali oddaji v najem kupcu
oziroma novemu najemniku najpozneje pred sklenitvijo pogodbe. Namesto
energetske izkaznice posameznega dela stavbe se lahko predloži energetska
izkaznica za celotno stavbo.
(3) Obveznost zagotovitve energetske izkaznice iz prejšnjega
odstavka ne velja za oddajo stavbe ali njenega posameznega dela najemniku, ki
je bil pred najemom lastnik stavbe ali njenega posameznega dela ali je imel pred
najemom v stavbi ali njenem posameznem delu prijavljeno stalno ali začasno
prebivališče.
(4) Osebe javnega sektorja morajo zagotoviti energetsko
izkaznico za vse stavbe s celotno uporabno površino nad 250 m², ki so v njihovi
lasti ali uporabi.
(5) Za novozgrajene stavbe, ki se po dokončani gradnji ne
prodajo ali oddajo v najem, se šteje, da je obveznost zagotovitve energetske
izkaznice iz drugega odstavka tega člena izpolnjena z izkazom o energetskih
lastnostih stavbe, ki je sestavni del dokazila o zanesljivosti objekta v skladu
s predpisi s področja graditve objektov.
(6) Energetske izkaznice za stavbo ali njen posamezni del ni
treba predložiti pri:
-       
oddaji v najem za obdobje, krajše od enega leta;
-       
prodaji v primeru izkazane javne koristi za razlastitev;
-       
prodaji v postopku izvršbe ali v stečajnem postopku;
-       
izročitvi nepremičnine v last Republike Slovenije ali lokalne skupnosti
na podlagi sklepa o izročitvi zapuščine, kadar ni dedičev;
-       
prodaji nevzdrževanih, zapuščenih in dotrajanih stavb, ki se štejejo za neprimerne
za uporabo ali prebivanje, zanje pa izračun energijskih kazalnikov ni mogoč.
(7) Če je po poteku pogodbe o oddaji stavbe ali posameznega
dela stavbe v najem, ki je bila sklenjena za obdobje, krajše od enega leta,
sklenjena ena ali več zaporednih pogodb o oddaji v najem z istim najemnikom,
katerih neprekinjeni čas trajanja bi bil daljši kot eno leto, je lastnik dolžan
predložiti energetsko izkaznico ob sklenitvi zaporedne pogodbe, s katero se
skupna dolžina trajanja najema podaljša prek enega leta. Trimesečna ali krajša
prekinitev ne pomeni prekinitve zaporednega sklepanja pogodb o oddaji v najem.
(8) Če se stavba ali njen posamezni del prodaja ali oddaja v
najem še pred pridobitvijo uporabnega dovoljenja, mora investitor kupcu oziroma
najemniku predložiti izkaz o energijskih lastnostih stavbe, ki je izdelan v
skladu s predpisom, ki ureja učinkovito rabo energije v stavbah. Po pridobitvi
uporabnega dovoljenja mora investitor kupcu oziroma najemniku predložiti
energetsko izkaznico.
(9) Pri prodaji ali oddaji stavbe ali njenega posameznega
dela v najem mora lastnik zagotoviti, da se pri oglaševanju navedejo energijski
kazalniki energetske učinkovitosti stavbe ali njenega posameznega dela iz
energetske izkaznice.
(10) Zahteve glede energetske izkaznice in izkaza o
energijskih lastnostih stavbe iz tega člena se ne nanašajo na:
-       
stavbe, ki se uporabljajo za obredne namene ali verske dejavnosti,
-       
industrijske stavbe in skladišča, če se v njih ne uporablja energija za
zagotavljanje notranjih klimatskih pogojev,
-       
nestanovanjske kmetijske stavbe, če se v njih ne uporablja energija za
zagotavljanje notranjih klimatskih pogojev,
-       
enostavne in nezahtevne objekte ter
-       
samostojne stavbe s celotno uporabno tlorisno površino, manjšo od 50 m2.
32. člen
(register energetskih izkaznic)
(1) Ministrstvo vodi register energetskih izkaznic. V
register se vpišejo podatki o stavbi oziroma posameznem delu stavbe, podatki o
energetski izkaznici, podatki o neodvisnem strokovnjaku, ki je izdelovalec
izkaznice: ime in priimek ter številka in datum izdaje licence. Register
energetskih izkaznic je javen.
(2) Podatki iz registra energetskih izkaznic so del skupne
prostorske podatkovne infrastrukture ter so na voljo za statistične in
raziskovalne namene.
(3) Podrobnejšo vsebino, obliko in metodologijo za izdelavo
in izdajo energetske izkaznice, vrste stavb, za katere velja obveznost izdaje
energetske izkaznice, ter vsebino podatkov, način vodenja registra energetskih
izkaznic in način prijave izdane energetske izkaznice za vpis v register
energetskih izkaznic predpiše minister.
33. člen
(strošek izdelave energetske izkaznice)
(1) Strošek izdelave energetske izkaznice mora plačati
lastnik oziroma lastniki stavbe.
(2) Strošek izdelave izkaznice se šteje za strošek rednega
upravljanja, vezanega na učinkovitejšo rabo energije.
34. člen
(namestitev energetske izkaznice na vidno mesto)
(1) Lastnik ali upravljavec stavbe mora zagotoviti, da se
veljavna energetska izkaznica namesti na vidno mesto, in sicer:
-       
v stavbah s celotno uporabno tlorisno površino nad 250 m², ki so v lasti
ali uporabi oseb javnega sektorja;
-       
v stavbah s celotno uporabno tlorisno površino nad 500 m², kjer se
pogosto zadržuje javnost in za katere velja obveznost zagotovitve energetske
izkaznice iz 31. člena tega zakona ter niso v lasti ali uporabi javnega
sektorja.
(2) Vrste stavb iz tega člena, za katere velja obveznost
namestitve energetske izkaznice na vidno mesto, podrobneje predpiše minister.
35. člen
(pregled klimatskih sistemov)
(1) Lastnik stavbe ali dela stavbe mora najmanj na vsakih pet
let zagotoviti redni pregled dostopnih delov klimatskih sistemov ali sistemov
za kombinirano klimatizacijo in prezračevanje z nazivno izhodno močjo nad 70
kW.
(2) Prvi pregled klimatskega sistema ali sistema za
kombinirano klimatizacijo in prezračevanje se mora opraviti v petih letih od
izdaje uporabnega dovoljenja oziroma v petih letih od vgradnje ali prenove
klimatskega sistema ali sistemov za kombinirano klimatizacijo in prezračevanje.
(3) Preglede klimatskih sistemov izvajajo neodvisni
strokovnjaki, ki pridobijo licenco iz 40. člena tega zakona.
(4) Pregled vključuje oceno učinkovitosti in velikosti
klimatskega sistema v primerjavi z zahtevami v zvezi s hlajenjem stavbe ter
priporočila za stroškovno učinkovito izboljšanje energetske učinkovitosti
pregledanega sistema. Kadar je to ustrezno, pregled vključuje tudi oceno
sistema pri tipičnih ali povprečnih pogojih obratovanja.
(5) Na podlagi pregleda neodvisni strokovnjak uporabnikom
svetuje tehnično mogoče in stroškovno učinkovite izboljšave ali zamenjavo
klimatskega sistema ali sistema za kombinirano klimatizacijo in prezračevanje
ter alternativne rešitve.
(6) Izdano poročilo o pregledu klimatskega sistema mora
neodvisni strokovnjak prijaviti za vpis v register poročil pregledov klimatskih
sistemov. Poročilo o pregledu klimatskega sistema se izroči lastniku posamezne
stavbe ali posameznega dela stavbe.
(7) Register poročil pregledov klimatskih sistemov vodi
ministrstvo. V register se vpišejo podatki o stavbi oziroma delu stavbe,
podatki o poročilu o pregledu klimatske naprave, podatki o neodvisnem
strokovnjaku, ki je izdelovalec poročila: ime in priimek ter številka in datum
izdaje licence. Podatki iz registra poročil pregledov klimatskih sistemov so
del skupne prostorske podatkovne infrastrukture.
(8) Klimatski sistemi ali sistemi za kombinirano
klimatizacijo in prezračevanje iz prvega odstavka tega člena so oproščeni
pregledov, če so predmet pogodbenega zagotavljanja prihrankov energije na
podlagi pogodbe, ki določa dogovorjeno raven izboljšave energetske
učinkovitosti teh sistemov in poleg tega vsebuje tudi naslednje sestavine:
-       
navedbo zagotovljenih prihrankov, ki bodo doseženi z izvajanjem ukrepov
po pogodbi;
-       
trajanje pogodbe, pogoje in odpovedni rok;
-       
referenčni datum za določitev doseženih prihrankov;
-       
obveznost, da se v celoti izvajajo ukrepi iz pogodbe, in dokumentiranje
vseh sprememb med trajanjem pogodbe;
-       
jasne in pregledne določbe o merjenju in preverjanju doseženih
zagotovljenih prihrankov.
(9) Lastnik stavbe ali dela stavbe mora po prenehanju pogodbe
iz prejšnjega odstavka zagotoviti prvi redni pregled v enem letu.
(10) Podrobnejšo vsebino, način izvedbe, merila za določitev cene
poročila o pregledu klimatskega sistema ter način vodenja registra poročil
pregledov klimatskih sistemov predpiše minister.
36. člen
(pregled ogrevalnih sistemov)
(1) Lastnik stavbe ali dela stavbe mora zagotoviti redne
preglede dostopnih delov ogrevalnih sistemov ali sistemov za kombinirano
ogrevanje in prezračevanje, kot so kurilne naprave, generator toplote, toplotne
črpalke, nadzorni sistemi in obtočne črpalke z nazivno izhodno močjo za
ogrevanje prostorov nad 70 kW.
(2) Prvi pregled ogrevalnega sistema ali sistema za
kombinirano ogrevanje in prezračevanje, ki je vgrajen v novo stavbo, se mora
opraviti v osmih letih od izdaje uporabnega dovoljenja oziroma v osmih letih od
vgradnje ali prenove ogrevalnega sistema ali sistema za kombinirano ogrevanje in
prezračevanje.
(3) Preglede ogrevalnih sistemov izvajajo neodvisni
strokovnjaki, ki pridobijo licenco iz 40. člena tega zakona.
(4) Pregledi med drugim vključujejo oceno učinkovitosti in
velikosti kurilne naprave v primerjavi z zahtevami v zvezi z ogrevanjem stavbe
ter priporočila za stroškovno učinkovito izboljšanje energetske učinkovitosti
pregledanega ogrevalnega sistema. Kadar je to ustrezno, pregled vključuje tudi
oceno sistema pri tipičnih ali povprečnih pogojih obratovanja.
(5) Na podlagi pregleda neodvisni strokovnjak uporabnikom
svetuje mogoče izboljšave ali zamenjavo kurilnih naprav, druge spremembe
ogrevalnega sistema ali sistema za kombinirano ogrevanje in prezračevanje
prostorov ter alternativne rešitve, da se ocenita učinkovitost in ustreznost
velikosti teh sistemov.
(6) Izdano poročilo o pregledu ogrevalnega sistema mora
neodvisni strokovnjak prijaviti za vpis v register poročil o pregledu
ogrevalnega sistema. Poročilo o pregledu ogrevalnega sistema se izroči lastniku
stavbe ali dela stavbe.
(7) Pri pregledu morajo neodvisni strokovnjaki pooblaščenih
pravnih ali fizičnih oseb upoštevati metodologijo, določeno s predpisom iz
enajstega odstavka tega člena.
(8) Register poročil pregledov ogrevalnih sistemov vodi
ministrstvo. V register se vpišejo podatki o stavbi oziroma delu stavbe,
podatki o poročilu o pregledu ogrevalnega sistema, podatki o neodvisnem
strokovnjaku, ki je izdelovalec poročila: ime in priimek ter številka in datum
izdaje licence. Podatki iz registra poročil pregledov ogrevalnih sistemov so
del skupne prostorske podatkovne infrastrukture.
(9) Ogrevalni sistemi ali sistemi za kombinirano ogrevanje in
prezračevanje, ki po nazivni moči presegajo prag iz prvega odstavka tega člena,
so oproščeni pregledov, če so predmet pogodbenega zagotavljanja prihrankov
energije na podlagi pogodbe, ki določa dogovorjeno raven izboljšave energetske
učinkovitosti teh sistemov in poleg tega vsebuje tudi naslednje sestavine:
-       
navedbo zagotovljenih prihrankov, ki bodo doseženi z izvajanjem ukrepov
po pogodbi;
-       
trajanje pogodbe, pogoje in odpovedni rok;
-       
referenčni datum za določitev doseženih prihrankov;
-       
obveznost, da se v celoti izvajajo ukrepi iz pogodbe, in dokumentiranje
vseh sprememb med trajanjem pogodbe;
-       
jasne in pregledne določbe o merjenju in preverjanju doseženih
zagotovljenih prihrankov.
(10) Lastnik stavbe ali dela stavbe mora po prenehanju
pogodbe iz prejšnjega odstavka zagotoviti prvi redni pregled v enem letu.
(11) Pogostost izvajanja rednih pregledov ogrevalnih sistemov
ali sistemov za kombinirano ogrevanje in prezračevanje, metodologijo izvedbe
pregledov, merila za določitev cene poročila o pregledu ogrevalnega sistema
predpiše minister, pri čemer kot merilo upošteva izhodno moč naprav. Minister
predpiše tudi način vodenja registra in način poročanja v register.
37. člen
(obveznost uvedbe sistemov za avtomatizacijo in nadzor
stavb)
(1) Nestanovanjske stavbe, ki imajo projektiran ali nameščen
ogrevalni sistem, klimatski sistem, sistem za kombinirano ogrevanje in
prezračevanje ali sistem za kombinirano klimatizacijo in prezračevanje z
nazivno izhodno močjo nad 290 kW, morajo biti opremljene s sistemi za
avtomatizacijo in nadzor stavb.
(2) Sistemi za avtomatizacijo in nadzor stavb iz prejšnjega
odstavka morajo izpolniti naslednje zahteve glede funkcionalnosti:
-       
stalno spremljajo, zapisujejo in analizirajo porabo energije ter
omogočajo prilagajanje porabe energije,
-       
primerjajo energetsko učinkovitost stavbe glede na referenčne vrednosti,
odkrivajo izgube učinkovitosti tehničnih stavbnih sistemov in obveščajo osebe,
ki so odgovorne za stavbo ali tehnično upravljanje stavbe, o možnostih za
izboljšanje energetske učinkovitosti ter
-       
omogočajo komunikacijo s povezanimi tehničnimi stavbnimi sistemi in
drugimi napravami v stavbi ter so interoperabilni s tehničnimi stavbnimi
sistemi med različnimi vrstami tehnologij, naprav in proizvajalcev.
(3) Sistemi za avtomatizacijo in nadzor stavb morajo
izpolnjevati minimalne zahteve glede na celotno energetsko učinkovitost,
ustrezno velikost, prilagoditev in nadzor nad sistemi, ki jih predpiše
minister.
(4) Stavbe, ki so opremljene s sistemi za avtomatizacijo in
nadzor stavb, so izvzete iz obveznosti pregledov iz 35. in 36. člena tega
zakona.
38. člen
(pooblastilo za izdajanje energetskih izkaznic) 
Energetske izkaznice izdajajo pooblaščene pravne ali fizične
osebe (v nadaljnjem besedilu: izdajatelji). Minister z odločbo podeli
pooblastilo za izdajo energetskih izkaznic osebi, ki izpolnjuje naslednje
pogoje:
-       
ima v sodni register oziroma v Poslovni register Slovenije vpisano dejavnost
projektiranja ali tehničnega svetovanja in
-       
ima za izvajanje nalog iz prejšnje alineje s pogodbo o zaposlitvi, s
pogodbo o delu, prek kooperacije ali na drug zakonit način zagotovljeno
sodelovanje vsaj enega neodvisnega strokovnjaka za izdelavo energetskih
izkaznic.
39. člen
(izdajanje energetskih izkaznic in poročil o pregledih
klimatskih in ogrevalnih sistemov)
(1) Izdajatelj mora na zahtevo stranke izvesti postopek
izdaje energetske izkaznice ali postopek izdaje poročila o pregledu klimatskega
ali ogrevalnega sistema. Naročnik energetske izkaznice ali pregleda klimatskega
ali ogrevalnega sistema mora neodvisnemu strokovnjaku dati na voljo vse
potrebne podatke in projektno dokumentacijo v skladu s predpisi o graditvi
objektov, zaradi potrebnega preverjanja podatkov pa mu omogočiti tudi vstop v
prostore ter ogled ustreznih predmetov, naprav in sistemov.
(2) Pri opravljanju svojih nalog morajo neodvisni
strokovnjaki ravnati v skladu s predpisi v zvezi z izdajanjem energetskih
izkaznic, pregledi klimatskih sistemov ali pregledi ogrevalnih sistemov in jih
opravljati v skladu s pravili stroke ter neodvisno od vpliva naročnika ali
drugih oseb ali navodil delodajalca.
(3) Neodvisni strokovnjak ne sme izdelati energetske
izkaznice ali pregleda klimatskega ali ogrevalnega sistema, če:
-       
obstaja kateri od razlogov za njegovo izločitev v skladu s predpisi, ki
urejajo splošni upravni postopek;
-       
je bil v zadnjih treh letih zaposlen pri stranki oziroma naročniku
energetske izkaznice oziroma pregleda ali je bil v zadnjih treh letih z njim v
kakršnem koli drugem razmerju, na podlagi katerega je zanj proti plačilu
izvajal storitve ali delo v odvisnem razmerju v skladu s predpisi o dohodnini;
-       
ne dela neodvisno, tako da to vpliva na nepristransko izdelavo
energetske izkaznice, poročila o pregledu klimatskega ali ogrevalnega sistema;
-       
pri oblikovanju priporočenih ukrepov daje prednost konkretni opremi ali
storitvam določenega ponudnika in zaradi interesov ponudnikov opreme ali
storitev predlaga ukrepe, ki strokovno niso utemeljeni.
40. člen
(licenca neodvisnega strokovnjaka)
(1) Licenco neodvisnega strokovnjaka za izdelavo energetskih
izkaznic lahko dobi posameznik, ki izpolnjuje naslednje pogoje:
-       
ima najmanj izobrazbo, pridobljeno po študijskem programu prve stopnje,
oziroma izobrazbo, ki ustreza ravni izobrazbe, pridobljene po študijskih
programih prve stopnje, in je v skladu z zakonom, ki ureja slovensko ogrodje
kvalifikacij, uvrščena na sedmo raven s študijskih področij, ki spadajo v ožje
področje tehnika (razen v podrobno področje kemijsko inženirstvo in procesi ali
v podrobno področje okoljevarstvena tehnologija) ali v ožje področje
arhitektura, prostorsko načrtovanje in gradbeništvo ali v podrobno področje
lesarska, papirniška, plastična, steklarska in podobna tehnologija ali v
podrobno področje fizika, v skladu s predpisom, ki določa klasifikacijski
sistem izobraževanja in usposabljanja;
-       
ima najmanj dve leti ustreznih delovnih izkušenj od pridobitve izobrazbe
iz prejšnje alineje na strokovnem področju učinkovite rabe energije in
obnovljivih virov energije v stavbah;
-       
je v zadnjih petih letih pred vložitvijo zahteve za izdajo licence
uspešno opravil usposabljanje za neodvisne strokovnjake za izdelavo energetskih
izkaznic v skladu s tem zakonom.
(2) Licenco neodvisnega strokovnjaka za preglede klimatskih
sistemov lahko dobi posameznik, ki izpolnjuje naslednje pogoje:
-       
ima najmanj izobrazbo, pridobljeno po študijskem programu prve stopnje,
oziroma izobrazbo, ki ustreza ravni izobrazbe, pridobljene po študijskih
programih prve stopnje, in je v skladu z zakonom, ki ureja slovensko ogrodje
kvalifikacij, uvrščena na sedmo raven s študijskih področij, ki spadajo v ožje
področje tehnika (razen v podrobno področje kemijsko inženirstvo in procesi ali
v podrobno področje okoljevarstvena tehnologija ali v podrobno področje motorna
vozila, ladje in letala), v skladu s predpisom, ki določa klasifikacijski
sistem izobraževanja in usposabljanja;
-       
ima najmanj dve leti ustreznih delovnih izkušenj od pridobitve izobrazbe
iz prejšnje alineje na strokovnem področju klimatskih sistemov;
-       
je v zadnjih petih letih pred vložitvijo zahteve za izdajo licence
uspešno opravil usposabljanje po programu usposabljanja za neodvisne
strokovnjake za pregled klimatskih sistemov.
(3) Licenco neodvisnega strokovnjaka za preglede ogrevalnih
sistemov lahko dobi posameznik, ki izpolnjuje naslednje pogoje:
-       
ima najmanj izobrazbo, pridobljeno po študijskem programu prve stopnje,
oziroma izobrazbo, ki ustreza ravni izobrazbe, pridobljene po študijskih
programih prve stopnje, in je v skladu z zakonom, ki ureja slovensko ogrodje
kvalifikacij, uvrščena na sedmo raven s študijskih področij, ki spadajo v ožje
področje tehnika (razen v podrobno področje kemijsko inženirstvo in procesi ali
v podrobno področje okoljevarstvena tehnologija ali v podrobno področje motorna
vozila, ladje in letala), v skladu s predpisom, ki določa klasifikacijski
sistem izobraževanja in usposabljanja;
-       
ima najmanj dve leti ustreznih delovnih izkušenj od pridobitve izobrazbe
iz prejšnje alineje na strokovnem področju ogrevalnih sistemov;
-       
je v zadnjih petih letih pred vložitvijo zahteve za izdajo licence
uspešno opravil usposabljanje po programu usposabljanja za neodvisne
strokovnjake za pregled ogrevalnih sistemov.
(4) Ministrstvo na zahtevo stranke izda licenco neodvisnega
strokovnjaka za nedoločen čas.
(5) Imetnik licence neodvisnega strokovnjaka se je dolžan
vsakih pet let po pridobitvi licence udeležiti dopolnilnega usposabljanja po
programu dopolnilnega usposabljanja, ki ne vsebuje preizkusa znanja.
(6) Ministrstvo upravlja register licenc neodvisnih
strokovnjakov iz prvega, drugega in tretjega odstavka tega člena. V registru se
za namene upravnega odločanja in delovanja strokovnjakov po tem zakonu
obdelujejo osebni podatki o neodvisnem strokovnjaku (osebno ime, naslov
prebivališča, strokovni ali znanstveni naslov, datum in kraj rojstva, po
potrebi vrsta specializacije in podatki o objavah, telefonska številka, naslov
elektronske pošte) in datumu izdaje licence. Javni niso naslednji osebni
podatki: naslov prebivališča, datum in kraj rojstva, telefonska številka,
naslov elektronske pošte. Ne glede na prejšnji stavek se posamezniku v vlogi za
izdajo licence omogoči, da lahko da privolitev za javno objavo svojih podatkov
za stike (telefonska številka, naslov elektronske pošte).
(7) Neodvisni strokovnjaki iz prvega, drugega in tretjega
odstavka tega člena spadajo med regulirane poklice v Republiki Sloveniji.
(8) Minister predpiše programe usposabljanja za neodvisne
strokovnjake za izdelavo energetskih izkaznic ter za redne preglede klimatskih
in ogrevalnih sistemov po tem zakonu, vsebino dopolnilnega usposabljanja iz
petega odstavka tega člena, podrobnejše pogoje za izvajalce usposabljanja za
pridobitev licenc iz 44. člena tega zakona, obliko in vsebino licence neodvisnega
strokovnjaka ter podrobnejšo vsebino in način vodenja registra licenc
neodvisnih strokovnjakov.
41. člen
(pristojni organ za priznavanje poklicnih kvalifikacij)
(1) Naloge pristojnega organa v skladu s predpisom, ki ureja
postopek priznavanja poklicnih kvalifikacij za opravljanje reguliranih poklicev
za državljane držav članic Evropske unije, Evropskega gospodarskega prostora in
Švicarske konfederacije v Republiki Sloveniji, izvaja ministrstvo.
(2) Ministrstvo ima vse pravice in obveznosti, ki jih določajo
predpisi o priznavanju poklicnih kvalifikacij. Če s tem zakonom ni določeno
drugače, se za izvajanje teh nalog uporabljajo določbe predpisov o priznavanju
poklicnih kvalifikacij.
(3) Državljani držav članic Evropske unije, Evropskega
gospodarskega prostora in Švicarske konfederacije ali države, s katero je
sklenjen ustrezen mednarodni sporazum (v nadaljnjem besedilu: države
pogodbenice), lahko v Republiki Sloveniji opravljajo regulirane poklice po tem
zakonu pod enakimi pogoji kot slovenski državljani, razen če s tem zakonom ni
določeno drugače. Pri tem morajo uporabljati metodologijo in standarde, ki jih
predpisujejo slovenski predpisi.
42. člen
(stalno opravljanje reguliranih poklicev za državljane držav
pogodbenic)
(1) Državljani držav pogodbenic, ki želijo stalno opravljati
regulirani poklic po tem zakonu, morajo pri ministrstvu pridobiti odločbo o
priznanju poklicne kvalifikacije.
(2) Vloga za priznanje poklicne kvalifikacije se vloži v
skladu z zakonom, ki ureja priznavanje poklicnih kvalifikacij. Poleg dokazil,
ki jih za postopek priznavanja določa zakon, ki ureja priznavanje poklicnih
kvalifikacij, mora vloga za priznanje poklicne kvalifikacije po tem zakonu
vsebovati tudi dokazila o izpolnjevanju pogojev, ki so primerljivi s pogoji iz
tega zakona.
(3) Na podlagi odločbe o priznanju poklicne kvalifikacije
lahko posameznik zaprosi za licenco neodvisnega strokovnjaka.
(4) Zoper odločbo o priznanju poklicne kvalifikacije, ki jo
izda ministrstvo, pritožba ni možna, možen pa je upravni spor.
43. člen
(občasno opravljanje reguliranih poklicev za državljane
držav pogodbenic)
(1) Državljani držav pogodbenic, ki želijo občasno opravljati
regulirani poklic po tem zakonu, morajo pri ministrstvu vložiti pisno prijavo.
Poleg dokazil, ki jih za prijavo določa zakon, ki ureja priznavanje poklicnih
kvalifikacij, mora prijava za občasno opravljanje reguliranih poklicev po tem
zakonu vsebovati tudi dokazila o izpolnjevanju pogojev, ki so primerljivi s
pogoji iz tega zakona.
(2) Pri reguliranih poklicih ministrstvo pred prvim
opravljanjem storitev preveri izpolnjevanje pogojev iz prejšnjega odstavka in
poklicno kvalifikacijo ponudnika po določbah zakona, ki ureja priznavanje
poklicnih kvalifikacij.
(3) Ob izpolnjevanju pogojev iz prvega odstavka tega člena in
prejšnjega odstavka ministrstvo izda dovoljenje in ponudnika storitev začasno
vpiše v register licenc neodvisnih strokovnjakov, ki občasno opravljajo poklic
v Republiki Sloveniji. Register licenc neodvisnih strokovnjakov je javno
dostopen na spletni strani ministrstva. Za ponudnika storitev vpis v register
licenc neodvisnih strokovnjakov ne pomeni dodatnih stroškov.
(4) Posameznik, ki storitev opravlja več kot eno leto, svojo
prijavo podaljša enkrat v koledarskem letu pri ministrstvu in v njej obvesti o
morebitni spremembi podatkov.
44. člen
(izvajalci usposabljanja za pridobitev licenc)
Usposabljanje za neodvisne strokovnjake za izdelavo
energetskih izkaznic oziroma za redne preglede klimatskih in ogrevalnih
sistemov po tem zakonu lahko opravljajo organizacije, ki jih po predhodno
opravljenem javnem razpisu z odločbo za največ pet let pooblasti minister.
Pogoji za pridobitev pooblastila se nanašajo na:
-       
usposobljenost predavateljev in drugega pedagoškega kadra, ki ga
angažira ta organizacija;
-       
kader, ki je potreben za uspešno usposabljanje in druge s tem povezane
naloge (sprejemanje prijav, vodenje potrebnih evidenc in podobno);
-       
opremo in prostore, ki so potrebni za usposabljanje in druge s tem
povezane naloge.
45. člen
(opomin ali odvzem pooblastila oziroma licence)
(1) Minister lahko z odločbo izreče opomin izdajatelju ali
odvzame pooblastilo iz 38. člena tega zakona.
(2) Opomin se izdajatelju izreče v primeru ugotovljenih
najmanj dveh istovrstnih nepravilnosti pri izdani energetski izkaznici.
(3) Pooblastilo se lahko odvzame, če izdajatelj:
-       
ne izpolnjuje katerega od pogojev iz 38. člena tega zakona ali
-       
neodvisni strokovnjak, angažiran pri izdajatelju, pri opravljanju nalog
več kot trikrat prekrši določbe tega zakona ali določbe podzakonskega predpisa.
(4) Minister lahko z odločbo izreče opomin ali odvzame
licenco neodvisnemu strokovnjaku.
(5) Opomin se imetniku licence izreče v primeru ugotovljenih
najmanj dveh istovrstnih nepravilnosti pri izdelavi energetske izkaznice.
(6) Licenca se odvzame, če imetnik:
-       
ne izpolnjuje katerega od pogojev iz prvega, drugega in tretjega
odstavka 40. člena tega zakona;
-       
po izdanem opominu ponovi napako;
-       
pri opravljanju nalog več kot enkrat prekrši določbo tega zakona ali
določbo podzakonskega predpisa;
-       
krši tretji odstavek 39. člena tega zakona ali
-       
ne opravi dopolnilnega usposabljanja v skladu s petim odstavkom
40. člena tega zakona.
(7) Licenca ali pooblastilo se lahko znova pridobi po poteku
treh let od pravnomočnosti odločbe o odvzemu.
46. člen
(strokovni nadzor nad izdanimi energetskimi izkaznicami in
poročili o pregledu klimatskih in ogrevalnih sistemov)
(1) Strokovni nadzor nad energetskimi izkaznicami in poročili
o pregledih izvaja ministrstvo.
(2) Ministrstvo vsako leto opravi naključni izbor med vsemi
letno izdanimi energetskimi izkaznicami in opravi nadzor nad izbranimi. Vzorec
mora biti dovolj velik, da se zagotovijo statistično pomembni rezultati glede
skladnosti.
(3) Strokovni nadzor nad energetskimi izkaznicami lahko
zajema preverjanje vhodnih podatkov o stavbi, ki so uporabljeni za izdajo
energetske izkaznice, rezultatov, navedenih v izkaznici, vključno z danimi
priporočili, in obiske stavb na kraju samem, če je to možno, da bi se preverilo
ujemanje med specifikacijami, navedenimi v energetski izkaznici, in stavbo, za
katero je bila izdana energetska izkaznica.
(4) Ministrstvo vsako leto opravi nadzor nad naključno
izbranim, vsaj statistično pomembnim deležem vseh letno izdanih poročil o
pregledu klimatskih in ogrevalnih sistemov ter ta poročila preveri.
(5) Za preverjanje iz drugega odstavka tega člena in
prejšnjega odstavka ministrstvo za vsako posamezno energetsko izkaznico ali
poročilo o pregledu, ki se preverja, naroči strokovno analizo, s katero se
preveri pravilnost izdane energetske izkaznice ali poročila o pregledu. V primeru
ugotovljenih nepravilnosti ministrstvo na podlagi strokovne analize izdajatelju
energetske izkaznice ali poročila o pregledu izda odločbo, s katero odredi
odpravo nepravilnosti.
(6) Za namene strokovnega nadzora lahko ministrstvo ali
oseba, ki izdeluje strokovne analize in pridobi izrecno pooblastilo
ministrstva, pridobiva podatke iz uradnih evidenc.
(7) Podrobnejšo vsebino, obliko, metodologijo in roke za
nadzor nad izdanimi energetskimi izkaznicami in poročili o pregledu klimatskih
in ogrevalnih sistemov predpiše minister.
(8) Če v postopku strokovnega nadzora ministrstvo podvomi o
pravilnosti energetske izkaznice ali poročila o pregledu, o ugotovitvah obvesti
pristojni inšpektorat.
V. poglavje: ZAHTEVE GLEDE ENERGETSKE UČINKOVITOSTI ZA
PROIZVODE
47. člen
(okoljske zahteve za proizvode na trgu in v uporabi)
(1) Proizvod, povezan z energijo (v nadaljnjem besedilu:
proizvod), se sme dati na trg, v uporabo oziroma je lahko dostopen na trgu, ko:
-       
izpolnjuje predpisane tehnične zahteve glede okoljsko primerne zasnove
proizvodov,
-       
je narejena ocena skladnosti proizvoda,
-       
je izdana izjava Evropske unije o skladnosti,
-       
je izdelana tehnična dokumentacija v enem od uradnih jezikov držav
članic Evropske unije,
-       
je označen z znakom skladnosti CE ter
-       
so zagotovljene jasne in razumljive informacije za končne uporabnike v
slovenskem jeziku.
(2) Proizvajalec ali njegov pooblaščeni zastopnik mora
hraniti tehnično dokumentacijo, ki omogoča oceno skladnosti proizvoda, in
izjavo Evropske unije o skladnosti še deset let po tem, ko je bil izdelan
zadnji proizvod.
(3) Če proizvajalec nima sedeža v Evropski uniji in v
Evropski uniji nima pooblaščenega zastopnika, je izpolnjevanje zahtev iz prvega
odstavka tega člena in prejšnjega odstavka dolžan zagotoviti uvoznik.
(4) Dobavitelj ali distributer proizvodov na poziv nadzornega
organa zagotovi tehnično dokumentacijo proizvoda, iz katere je za proizvod
razvidno izpolnjevanje zahtev glede okoljsko primerne zasnove.
(5) Prepovedano je označevanje proizvoda z znaki, ki bi lahko
zavajali uporabnike glede pomena ali oblike znaka skladnosti CE.
(6) Proizvod, ki ne izpolnjuje vseh zahtev glede okoljsko
primerne zasnove, se lahko prikazuje na sejmih, razstavah, demonstracijah in
drugih prireditvah, če je vidno označeno, da ne bo dan na trg oziroma v uporabo
pred zagotovitvijo skladnosti.
(7) Vlada z uredbo podrobneje določi tehnične zahteve glede
okoljsko primerne zasnove proizvodov.
48. člen
(energijsko označevanje proizvodov na trgu)
(1) Proizvodi smejo biti dani na trg, v uporabo oziroma so lahko
dostopni na trgu, ko:
-       
so zanje izvedeni merilni postopki v skladu z Uredbo 2017/1369/EU in
delegiranimi akti, sprejetimi na podlagi Uredbe 2017/1369/EU,
-       
so opremljeni z nalepko o energijski učinkovitosti (v nadaljnjem
besedilu: nalepka) in z informacijskim listom proizvoda,
-       
je zanje izdelana tehnična dokumentacija, ki zadostuje za oceno točnosti
podatkov, ki jih vsebujeta nalepka in informacijski list proizvoda.
(2) Energijsko označevanje proizvodov na trgu se zagotavlja
in izvaja v skladu z Uredbo 2017/1369/EU in delegiranimi akti, sprejetimi na
podlagi Uredbe 2017/1369/EU.
(3) Oblika in vsebina nalepke ter informacijski list
proizvoda morajo biti pravilni in navedeni v slovenskem jeziku.
49. člen
(poročanje o proizvodih)
(1) Proizvajalec ali njegov pooblaščeni zastopnik ali
uvoznik, ki daje na trg proizvode iz prejšnjega člena oziroma naprave za
proizvodnjo toplote iz obnovljivih virov energije (v nadaljnjem besedilu:
naprave), poroča ministrstvu o količini proizvodov, danih na trg v Republiki
Sloveniji, in o njihovem energijskem razredu, ki je zapisan na nalepki oziroma
v tehnični dokumentaciji proizvoda oziroma naprave. Podatke o količini in
energijskem razredu proizvodov oziroma naprav, dobavljenih na tržišče Republike
Slovenije, morajo podati tudi distributerji.
(2) Minister določi vrsto podatkov in način poročanja iz
prejšnjega odstavka.
VI. poglavje: ENERGETSKA UČINKOVITOST SISTEMOV OSKRBE Z
ENERGIJO
50. člen
(uporaba obnovljivih virov energije, soproizvodnje in
odvečne toplote v sistemih daljinskega ogrevanja)
(1) Sistemi daljinskega ogrevanja in hlajenja morajo biti
učinkoviti tako, da distributerji toplote na letni ravni zagotovijo toploto iz
vsaj enega od naslednjih virov:
-       
vsaj 50 % toplote proizvedene posredno ali neposredno iz obnovljivih
virov energije,
-       
vsaj 50 % odvečne toplote,
-       
vsaj 75 % toplote iz soproizvodnje ali
-       
vsaj 50 % kombinacije toplote iz najmanj dveh virov iz prejšnjih alinej.
(2) Preverjanje obveznosti iz prejšnjega odstavka izvaja
agencija na podlagi poročil, ki so jih agenciji dolžni poslati distributerji
toplote v skladu s predpisi, ki urejajo zagotavljanje oskrbe s toploto iz
distribucijskih sistemov. Agencija do 1. maja za preteklo leto objavi,
kateri sistemi daljinskega ogrevanja so energetsko učinkoviti.
(3) Ne glede na prvi odstavek tega člena in prejšnji odstavek
se vrednosti iz prvega odstavka tega člena lahko dosežejo tudi v več omrežjih
na območju iste lokalne skupnosti, če tako določa lokalni energetski koncept.
51. člen
(celovita ocena možnosti za uporabo soproizvodnje z visokim
izkoristkom, učinkovito daljinsko ogrevanje in hlajenje ter analiza stroškov in
koristi)
(1) Ministrstvo na zahtevo Evropske komisije pripravi
celovito oceno možnosti za uporabo soproizvodnje z visokim izkoristkom ter
učinkovito daljinsko ogrevanje in hlajenje, ki vsebuje informacije, kot so
določene s prilogo VIII Direktive 2012/27/EU.
(2) Celovita ocena iz prejšnjega odstavka mora vključevati
analizo stroškov in koristi.
(3) Analiza stroškov in koristi mora vsebovati določitev
izhodiščnega scenarija in izvedljive alternativne scenarije, v katerih se
morajo upoštevati samo soproizvodnja z visokim izkoristkom, učinkovito
daljinsko ogrevanje in hlajenje ali možnosti za učinkovito individualno
ogrevanje in hlajenje ter ekonomsko analizo z vsemi ekonomskimi učinki.
(4) Minister s pravilnikom predpiše podrobnejšo vsebino
analize stroškov in koristi iz drugega odstavka tega člena.
52. člen
(zagotavljanje statističnih podatkov o učinkovitosti pri
soproizvodnji)
Državni organ, pristojen za statistiko, predloži Evropski
komisiji vsako leto do 30. aprila statistične podatke o:
-       
nacionalni proizvodnji električne energije in toplote iz soproizvodnje z
visokim in nizkim izkoristkom v primerjavi s skupnimi zmogljivostmi za
proizvodnjo toplote in električne energije,
-       
zmogljivostih za proizvodnjo toplote in električne energije iz
soproizvodnje,
-       
gorivih, porabljenih za soproizvodnjo,
-       
proizvodnji in zmogljivostih daljinskega ogrevanja in hlajenja v
primerjavi s skupnimi zmogljivostmi za proizvodnjo toplote in električne
energije,
-       
prihrankih primarne energije.
53. člen
(način določanja izkoristka soproizvodnje z visokim
izkoristkom)
(1) Soproizvodnja z visokim izkoristkom je soproizvodnja, ki
zagotovi prihranke primarne energije v primerjavi z ločeno proizvodnjo električne
energije in toplote.
(2) Za posamezne vrste tehnologij proizvodnih naprav s
soproizvodnjo minister predpiše način izračunavanja prihranka primarne energije
v soproizvodnji z visokim izkoristkom, način določanja izkoristka soproizvodnje
z visokim izkoristkom in način izračunavanja količine električne energije iz
soproizvodnje, ki se šteje za električno energijo, proizvedeno v soproizvodnji
z visokim izkoristkom.
54. člen
(analiza stroškov in koristi pri posameznih investicijah)
(1) Investitor mora pri načrtovanju novih gradenj in obsežne
prenove proizvodne naprave v postopku pridobitve gradbenega dovoljenja ob
upoštevanju celovite ocene možnosti iz 51. člena tega zakona zagotoviti
analizo stroškov in koristi za možnosti za uporabo soproizvodnje z visokim
izkoristkom ter učinkovito daljinsko ogrevanje in hlajenje v primeru:
-       
termoelektrarne, katere skupna vhodna toplotna moč presega 20 MW, oceno
stroškov in koristi obratovanja elektrarne kot obrata za soproizvodnjo z
visokim izkoristkom;
-       
obsežno prenovljene termoelektrarne s skupno vhodno toplotno močjo nad
20 MW oceno stroškov in koristi pretvorbe elektrarne v obrat za soproizvodnjo z
visokim izkoristkom;
-       
načrtovanega ali obsežno prenovljenega industrijskega obrata, katerega
skupna vhodna toplotna moč presega 20 MW in ki proizvaja odvečno toploto pri
koristni ravni temperature, oceno stroškov in koristi uporabe odvečne toplote
za zadovoljevanje ekonomsko upravičenega povpraševanja, tudi za soproizvodnjo
in priključitev na omrežje za daljinsko ogrevanje in hlajenje;
-       
načrtovanega novega omrežja za daljinsko ogrevanje ali obstoječega
omrežja pri načrtovanju novega kotla ali elektrarne, katere skupna moč presega
20 MW, ali temeljite prenove tega obrata oceno stroškov in koristi rabe odvečne
toplote iz bližnjih industrijskih obratov.
(2) Minister določi metodologijo, predpostavke in časovni
okvir za analizo stroškov in koristi ter načela, ki jih je treba spoštovati pri
izvedbi analize stroškov in koristi iz prejšnjega odstavka.
VII. poglavje: INFORMIRANJE, OZAVEŠČANJE, USPOSABLJANJE
55. člen
(splošno informiranje, ozaveščanje in usposabljanje)
(1) Center za podpore pripravlja in izvaja programe za
informiranje, ozaveščanje in usposabljanje različnih ciljnih skupin o koristih
in praktičnih vidikih razvoja in uporabe tehnologij za učinkovito rabo energije
in uporabo obnovljivih virov.
(2) Center za podpore najmanj enkrat na dve leti izvaja
usposabljanje strokovnjakov za izvajanje energetskih pregledov, da se vsem
končnim odjemalcem zagotovijo kakovostni energetski pregledi. Center na svoji
spletni strani objavlja prostovoljni seznam strokovnjakov, ki se udeležijo teh
usposabljanj.
(3) Pri pripravi in izvedbi programov iz prvega odstavka tega
člena, ki se nanašajo na lokalne skupnosti, center za podpore sodeluje z organi
lokalne skupnosti, ki so pristojni za učinkovito rabo energije in obnovljive
vire energije.
(4) Center za podpore na spletu objavi informacije o
učinkoviti rabi energije in obnovljivih virih energije za različne skupine
oseb, in sicer:
-       
informacije o neto koristih, stroških ter energetski učinkovitosti
naprav in sistemov za ogrevanje, hlajenje in proizvodnjo električne energije iz
obnovljivih virov,
-       
informacije o programih podpore za ukrepe povečanja energetske
učinkovitosti in uporabe obnovljivih virov energije,
-       
informacije o sistemih certificiranja oziroma inštalaterjih energetskih
naprav za uporabo obnovljivih virov in seznam certificiranih inštalaterjev, ki
vključujejo ime, priimek in kontaktne podatke,
-       
smernice za najboljšo kombinacijo obnovljivih virov energije,
tehnologije z visokim izkoristkom ter daljinskega ogrevanja in hlajenja pri
načrtovanju, projektiranju, gradnji in prenovi poslovnih, industrijskih in
stanovanjskih območij,
-       
informacije o razpoložljivosti in okoljskih prednostih različnih obnovljivih
virov energije, namenjenih uporabi v prometu,
-       
informacije o razpoložljivih mehanizmih za povečanje energetske
učinkovitosti,
-       
informacije o energetskih izkaznicah,
-       
informacije o finančnih in pravnih okvirih za izvajanje ukrepov za
povečanje energetske učinkovitosti,
-       
informacije o vplivu ukrepov povečanja energijske učinkovitosti na
izboljšanje kakovosti notranjega okolja.
(5) Center za podpore objavi geografski prikaz možnosti za
uporabo obnovljivih virov energije in podatke o prejemnikih subvencij za projekte
za povečanje učinkovitosti rabe energije in za uporabo obnovljivih virov
energije, ki vključujejo ime oziroma firmo prejemnika, naslov prejemnika ter
vrsto in velikost financiranega projekta.
(6) Sredstva za izvajanje programov iz tega člena, ki jih
izvaja center za podpore, se zagotovijo iz sredstev za izvajanje programa za
povečanje energetske učinkovitosti Eko sklada iz 8. člena tega zakona.
(7) Ne glede na določbe tega člena lahko informacije o
ukrepih za povečanje energetske učinkovitosti in uporabe obnovljivih virov
energije porabnikom energije nudijo vsi udeleženci na trgu energetskih
storitev, vključno z dobavitelji energije in izvajalci energetskih storitev.
56. člen
(energetsko svetovanje)
(1) Energetsko svetovanje za učinkovito rabo energije se
organizira z mrežo svetovalnih pisarn.
(2) Eko sklad organizira in vodi svetovanje iz prejšnjega
odstavka.
(3) Eko sklad organizira mrežo svetovalnih pisarn v
sodelovanju z zainteresiranimi lokalnimi skupnostmi.
(4) Program dejavnosti izobraževanja, informiranja in
svetovanja poleg podajanja nasvetov lahko vsebuje pripravo in uporabo
promocijskega, informacijskega gradiva ter drugih navodil, pripomočkov in
orodij za ta namen.
(5) Energetsko svetovanje se sofinancira iz sredstev za
izvajanje programa za povečanje energetske učinkovitosti Eko sklada in iz
sredstev lokalnih skupnosti.
57. člen
(izvajalci energetskega svetovanja)
(1) Dejavnost informiranja in svetovanja iz prejšnjega člena
opravljajo neodvisni strokovnjaki posamezniki, ki:
-       
so opravili usposabljanje za neodvisne strokovnjake za izdelavo
energetskih izkaznic pri organizaciji iz 44. člena tega zakona in
-       
imajo veljavno licenco neodvisnega strokovnjaka za izdelavo energetskih
izkaznic iz 40. člena tega zakona.
(2) V okviru izvajanja energetskega svetovanja iz prejšnjega
člena se organizira tudi redno dodatno strokovno usposabljanje za izvajalce
energetskega svetovanja.
58. člen
(zagotavljanje informacij o energetskih storitvah)
(1) Ministrstvo spodbuja trg energetskih storitev tako, da:
-       
objavlja informacije o razpoložljivih pogodbah o energetskih storitvah,
vključno z vzorčnimi pogodbami za pogodbeno zagotavljanje prihranka energije,
-       
objavlja informacije o najboljših praksah pri pogodbenem zagotavljanju
prihranka energije.
(2) V pogodbe za zagotavljanje prihranka energije, sklenjene
z javnim sektorjem, ali med razpisne pogoje, ki so z njimi povezani, so
vključeni vsaj:
a)    
jasen in pregleden seznam ukrepov za povečanje učinkovitosti, ki jih je
treba izvajati, ali rezultatov povečanja učinkovitosti, ki jih je treba doseči,
b)    
zagotovljeni prihranki, ki bodo doseženi z izvajanjem ukrepov iz
pogodbe,
c)    
trajanje in ključne točke pogodbe, pogoji in odpovedni rok,
č)    jasen in pregleden seznam obveznosti vsake pogodbenice,
d)    
referenčni datumi za določitev doseženih prihrankov,
e)    
jasen in pregleden seznam faz pri izvajanju ukrepa ali paketa ukrepov in
če je ustrezno, s tem povezanih stroškov,
f)     
obveznost, da se v celoti izvajajo ukrepi iz pogodbe, in dokumentiranje
vseh sprememb med projektom,
g)    
predpisi, ki določajo vključitev enakovrednih zahtev v katero koli
podizvajalsko pogodbo s tretjimi stranmi,
h)    
jasen in pregleden prikaz finančnih posledic projekta in porazdelitev
deleža obeh strani pri doseženih denarnih prihrankih (plačilo ponudniku
storitve),
i)      
jasne in pregledne določbe o merjenju in preverjanju doseženih
zagotovljenih prihrankov, preverjanju kakovosti in jamstvih,
j)      
določbe, ki pojasnjujejo postopke v primeru spreminjanja okvirnih
pogojev, ki vplivajo na vsebino in rezultat pogodbe (tj. spremembe pri cenah
energije, intenzivnosti rabe obrata),
k)    
podrobnosti o obveznostih vsake pogodbenice in kaznih za njihovo
kršitev.
VIII. poglavje: INŠPEKCIJSKI NADZOR
59. člen
(inšpekcijski nadzor)
(1) Inšpektorat, pristojen za energijo (v nadaljnjem
besedilu: energetska inšpekcija), izvaja nadzor nad izvajanjem določb tega
zakona in na njegovi podlagi izdanih podzakonskih predpisov, razen tistih
določb, za katere je v tem zakonu izrecno določeno, da nadzor nad njihovim
izvajanjem izvaja agencija oziroma pristojni inšpektorat iz drugega ali
tretjega odstavka tega člena.
(2) Inšpektorat, pristojen za nadzor trga (v nadaljnjem
besedilu: tržni inšpektorat), izvaja nadzor nad okoljsko primerno zasnovo
proizvodov, povezanih z energijo, iz 47. člena tega zakona in energijskim
označevanjem iz 48. člena tega zakona ter nad izvajanjem 3. do
6. člena, drugega in četrtega odstavka 9. člena, trinajstega odstavka
11. člena ter tretjega odstavka 20. člena Uredbe 2017/1369/EU in
delegiranih aktov, sprejetih na podlagi Uredbe 2017/1369/EU, na trgu.
(3) Tržni inšpektorat izvaja nadzor nad izpolnjevanjem
obveznosti glede oglaševanja energetskih izkaznic iz devetega odstavka
31. člena tega zakona.
(4) Za izvajanje inšpekcijskega nadzora po tem zakonu se
uporabljajo določbe zakona, ki ureja inšpekcijski nadzor, kolikor posamezna
vprašanja s tem zakonom niso urejena drugače.
60. člen
(pooblastila inšpektorjev pri nadzoru nad proizvodi,
povezanimi z energijo)
(1) Pri nadzoru nad izpolnjevanjem zahtev glede okoljsko
primerne zasnove in energijskega označevanja proizvodov ima inšpektor,
pristojen za trg, poleg pooblastil po zakonu, ki ureja inšpekcijski nadzor, in
zakonu, ki ureja tržno inšpekcijo, še naslednja pooblastila:
a)    
izvesti ustrezne preglede in preskuse proizvodov glede skladnosti;
b)    
v primeru dvoma o točnosti podatkov od dobavitelja ali distributerja
zahtevati, da se zagotovijo dokazila o točnosti podatkov, ki jih vsebujejo
nalepke in informacijski listi proizvodov;
c)    
odrediti odpravo nepravilnosti in pomanjkljivosti;
č)    zahtevati potrebne informacije
in vpogled v izdane listine o skladnosti ter v tehnično dokumentacijo;
d)    
brezplačno odvzemati vzorce proizvodov;
e)    
prepovedati uporabo listin o skladnosti za neskladne proizvode;
f)     
zahtevati, da so proizvodi pravilno označeni;
g)    
odrediti odstranitev nedovoljenih oznak in prepovedati nedovoljeno rabo
nalepke;
h)    
do predložitve dokazil o skladnosti proizvoda ali izpolnjevanju zahtev
iz prvega odstavka 47. člena ali prvega odstavka 48. člena tega
zakona prepovedati dajanje proizvoda na trg, omejiti njegovo dostopnost na trgu
ali prepovedati njegovo uporabo;
i)      
prepovedati prikazovanje neskladnega proizvoda, dokler se ne označi z
vidno navedbo, da proizvod ne bo dan v promet ali uporabo, dokler se ne
zagotovi njegova skladnost;
j)      
odrediti odpravo ugotovljenih neskladnosti v primernem časovnem obdobju,
če se neskladnost nadaljuje, pa prepovedati dajanje proizvoda na trg, omejiti
dostopnost proizvoda na trgu ali prepovedati uporabo proizvoda;
k)    
zahtevati, da se proizvodi opremijo s predpisanimi nalepkami in podatki,
odrediti odstranitev nedovoljenih nalepk, znakov, simbolov ali napisov;
l)      
v času, ki je potreben za izvedbo pregledov in preskusov, začasno
prepovedati dobavo, ponudbo dobave ali razstavljanje proizvodov, če obstaja
utemeljen sum, da so ti proizvodi neskladni s predpisi;
m)   
zahtevati, da se nalepka, tudi prevrednotena, vidno prikaže, tudi pri
spletni prodaji na daljavo;
n)    
zahtevati podatke v skladu s šestim odstavkom 12. člena Uredbe
2017/1369/EU;
o)    
v primeru neskladnosti zahtevati povračilo stroškov pregleda
dokumentacije in fizičnih preskusov proizvodov;
p)    
zahtevati elektronsko različico tehnične dokumentacije;
r)    zahtevati od dobavitelja podatek, ali je od končnega uporabnika
pridobil izrecno soglasje za vse spremembe, ki jih je na proizvodu, povezanem z
energijo, izvedel s posodobitvami.
(2) Pri nadzoru nad izpolnjevanjem zahtev glede okoljsko
primerne zasnove iz 47. člena tega zakona in energijskega označevanja
proizvodov iz 48. člena tega zakona ima inšpektor, pristojen za trg, poleg
pooblastil po zakonu, ki ureja inšpekcijski nadzor, in zakonu, ki ureja tržno
inšpekcijo, še pooblastilo za izrek prepovedi zavajajočega oglaševanja.
(3) Če pristojni inšpekcijski organ ne razpolaga s potrebnim
strokovnim znanjem ali opremo za odvzem in pregled ali preskus vzorca, za
izvedbo teh dejanj določi strokovnjaka ali organizacijo, ki ima potrebno
strokovno znanje. Šteje se, da ima akreditirana organizacija potrebno strokovno
znanje.
(4) Kadar pristojni inšpekcijski organ sprejme odločitev o
prepovedi ali omejitvi trgovanja ali uporabe proizvoda ali odloči, da se
proizvod umakne s trga, se priglasi zaščitna klavzula v skladu s predpisom, ki
določa način mednarodne izmenjave informacij o ukrepih in dejanjih, ki
omejujejo trgovanje s proizvodi. V obvestilu se navedejo naslednji razlogi za
odločitev:
-       
neizpolnjevanje zahtev izvedbenega predpisa,
-       
nepravilna uporaba harmoniziranih standardov ali
-       
pomanjkljivosti v harmoniziranih standardih.
Te odločitve morajo biti dostopne javnosti.
(5) Ob prijavi fizične ali pravne osebe, v kateri je izkazana
verjetnost, da je proizvod na trgu ali v uporabi neskladen, je inšpektor dolžan
ukrepati v skladu z zakonom, ki ureja inšpekcijski nadzor.
61. člen
(posebnosti nadzora nad energetskimi izkaznicami)
(1) Energetska inšpekcija v primeru ugotovljenih
nepravilnosti osebi, ki je izdala energetsko izkaznico, odredi odpravo
nepravilnosti ali izdajo nove energetske izkaznice ter kopijo zapisnika in
odločbe pošlje ministrstvu, ki lahko začne postopek iz 45. člena tega
zakona.
(2) Energetska inšpekcija ministrstvu poroča o izvajanju inšpekcijskega
nadzora in predlaga ustrezne ukrepe za izboljšanje stanja.
62. člen
(dolžnost zavezancev)
Pravne ali fizične osebe ali posameznik morajo energetskemu
inšpektorju omogočiti oziroma zagotoviti nemoteno izvajanje inšpekcijskega
nadzora, mu omogočiti vstop v objekt ter dostop do energetskih naprav, omrežij,
postrojev in napeljav ter mu dati na voljo vse zahtevane podatke, tehnično
dokumentacijo, druge listine in poročila.
IX. poglavje: KAZENSKE DOLOČBE
63. člen
(prekrški glede prispevka za energetsko učinkovitost,
prihrankov energije in obveznega deleža uporabe obnovljivih virov energije)
(1) Z globo od 15.000 do 250.000 eurov se za prekršek kaznuje
pravna oseba, če:
-       
ne obračunava prispevka za energetsko učinkovitost končnim odjemalcem
ali zbranih sredstev ne nakaže Eko skladu (tretji odstavek 8. člena);
-       
ne dosega predpisane višine prihrankov energije pri končnih odjemalcih
in v tem primeru tudi ne plača Eko skladu predpisanega zneska kot nadomestila
za nedoseganje prihrankov energije (tretji in četrti odstavek 10. člena);
-       
kot distributer toplote ne zagotovi obveznega deleža uporabe obnovljivih
virov energije, soproizvodnje in odvečne toplote v sistemih daljinskega
ogrevanja v predpisanem roku (50. člen).
(2) Z globo od 3.000 do 150.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 2.000 do 10.000 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
64. člen
(prekrški glede prihrankov energije, energetskih pregledov,
obveščanja in zaračunavanja stroškov končnim uporabnikom ter polnilnih mest)
(1) Z globo od 5.000 do 125.000 eurov se za prekršek kaznuje
pravna oseba, če:
a)    
agenciji ne pošlje poročila o doseganju prihrankov v predpisanem roku
(prvi odstavek 13. člena);
b)    
kot velika družba ne izvede energetskega pregleda (drugi odstavek
16. člena);
c)    
končnemu odjemalcu ne zagotovi na predpisani način informacij o merjenju
ali obračunu porabe zemeljskega plina (21. člen);
č)    končnemu porabniku ne zagotovi
na predpisani način informacij o merjenju ali obračunu porabe toplote za
ogrevanje, hlajenje ali pripravo sanitarne tople vode (22. člen);
d)    
končnim odjemalcem zaračuna morebitne stroške dostopa do informacij o
merjenju ali obračunu za zemeljski plin ali če pogojuje dostop do informacij o
merjenju in obračunu s plačilom stroškov (23. člen);
e)    
končnim porabnikom, ki imajo nameščene individualne števce za merjenje
porabe toplote za ogrevanje, hlajenje in pripravo sanitarne tople vode,
zaračuna morebitne stroške dostopa do informacij o merjenju in obračunu porabe
toplote ali če pogojuje dostop do informacij o merjenju in obračunu s plačilom
stroškov (prvi odstavek 24. člena);
f)     
končnim porabnikom v večstanovanjski stavbi ali drugi stavbi, ki ima
nameščene individualne delilnike stroškov ogrevanja, zaračuna stroške v zvezi z
merjenjem, odčitavanjem, razdelitvijo stroškov med končne porabnike ali sestavo
obračunov v nasprotju z drugim odstavkom 24. člena tega zakona;
g)    
kot investitor pri graditvi ali večjih prenovah nestanovanjskih ali
stanovanjskih stavb ne zagotovi namestitve predpisanega števila polnilnih mest
in infrastrukture za napeljavo vodov za električna vozila (prvi in peti
odstavek 29. člena);
h)    
kot investitor pri graditvi in večjih prenovah počivališč zunaj vozišča
javne ceste, ki so namenjena kratkemu postanku udeležencev cestnega prometa,
ter samostojnih urejenih parkirišč za motorna vozila ne zagotovi namestitve
predpisanega števila polnilnih mest in infrastrukture za napeljavo vodov za
električna vozila (drugi odstavek 29. člena);
i)      
kot lastnik nestanovanjske stavbe ne zagotovi namestitve predpisanega
števila polnilnih mest in infrastrukture za napeljavo vodov (tretji odstavek
29. člena).
(2) Z globo od 5.000 do 125.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 2.000 do 10.000 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
65. člen
(prekrški glede namestitve števcev in rednih pregledov
ogrevalnih ter klimatskih sistemov)
(1) Z globo od 1.000 do 10.000 eurov se za prekršek kaznuje
pravna oseba, če:
-       
kot investitor ne zagotovi, da se nove stavbe, ki imajo centralni vir
ogrevanja za pripravo sanitarne tople vode ali se oskrbujejo iz sistemov
daljinskega ogrevanja ali daljinskega hlajenja, opremijo z individualnimi
števci za merjenje porabe toplote, hlajenja ali sanitarne tople vode (prvi
odstavek 19. člena);
-       
kot lastnik stavbe ali njenega posameznega dela, v katerega je vgrajen
klimatski sistem, ne zagotovi rednega pregleda klimatskega sistema (prvi, drugi
in deveti odstavek 35. člena);
-       
kot lastnik stavbe ali njenega posameznega dela, v katerega je vgrajen
ogrevalni sistem, ne zagotovi rednega pregleda ogrevalnega sistema (prvi, drugi
in deseti odstavek 36. člena).
(2) Z globo od 1.000 do 10.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 100 do 500 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika, odgovorna oseba posameznika, ki samostojno
opravlja dejavnost, ali odgovorna oseba v državnem organu ali samoupravni
lokalni skupnosti.
(4) Z globo 100 eurov se za prekršek iz prvega odstavka tega
člena kaznuje posameznik.
66. člen
(prekrški glede energetskih izkaznic)
(1) Z globo 1.000 eurov se za prekršek kaznuje posameznik, če
kot neodvisni strokovnjak ravna v nasprotju z obveznostmi iz tretjega odstavka
39. člena tega zakona.
(2) Z globo 300 eurov se za prekršek kaznuje lastnik stavbe
ali posameznega dela stavbe, če:
-       
pri prodaji ali oddaji stavbe ali posameznega dela stavbe v najem kupcu
oziroma najemniku najpozneje pred sklenitvijo pogodbe ne predloži izvirnika ali
kopije veljavne energetske izkaznice stavbe ali njenega posameznega dela (drugi
odstavek 31. člena);
-       
če pri prodajanju in oddajanju stavbe ali posameznega dela stavbe v
najem ne zagotovi, da se pri oglaševanju navedejo energijski kazalniki
energetske učinkovitosti stavbe ali posameznega dela stavbe iz energetske
izkaznice (deveti odstavek 31. člena).
(3) Z globo 100 eurov se za prekršek iz prejšnjega odstavka
kaznuje odgovorna oseba pravne osebe, odgovorna oseba samostojnega podjetnika
posameznika, odgovorna oseba posameznika, ki samostojno opravlja dejavnost, ali
odgovorna oseba v državnem organu ali samoupravni lokalni skupnosti.
(4) Z globo 1.000 eurov se za prekršek kaznuje upravljavec
stavbe ali posameznega dela stavbe, ki je pravna oseba, če ne zagotovi
namestitve veljavne energetske izkaznice na vidno mesto (prvi odstavek
34. člena).
(5) Z globo 500 eurov se za prekršek iz četrtega odstavka
tega člena kaznuje upravljavec stavbe ali posameznega dela stavbe, ki je
samostojni podjetnik posameznik ali posameznik, ki samostojno opravlja
dejavnost.
(6) Z globo od 100 do 500 eurov se za prekršek iz četrtega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika, odgovorna oseba posameznika, ki samostojno
opravlja dejavnost, ali odgovorna oseba v državnem organu ali samoupravni
lokalni skupnosti.
67. člen
(prekrški glede merjenja in obračunavanja stroškov porabe
toplote)
(1) Z globo 2.000 eurov se za prekršek kaznuje pravna oseba,
če:
-       
kot dobavitelj toplote iz omrežja ali upravljavec skupne kotlovnice ne
obračunava stroškov porabe toplote posamezne stavbe na podlagi meritev porabe
toplote na ravni posameznih stavb (tretji odstavek 18. člena);
-       
kot dobavitelj toplote iz omrežja ali upravljavec skupne kotlovnice ne
obračunava stroškov ogrevanja, hlajenja in priprave sanitarne tople vode v
večstanovanjskih stavbah in drugih stavbah z najmanj štirimi posameznimi deli
po dejanski porabi toplote za vsak posamezen del (četrti odstavek
19. člena);
-       
kot izvajalec obračuna stroškov ne obračunava stroškov ogrevanja,
hlajenja in priprave sanitarne tople vode toplote v večstanovanjskih stavbah in
drugih stavbah z najmanj štirimi posameznimi deli po dejanski porabi toplote za
vsak njen posamezen del (četrti odstavek 19. člena).
(2) Z globo 1.200 eurov se za prekršek iz prejšnjega odstavka
kaznuje samostojni podjetnik posameznik ali posameznik, ki samostojno opravlja
dejavnost.
(3) Z globo od 100 do 500 eurov se za prekršek iz prvega odstavka
tega člena kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost.
(4) Z globo od 1.000 do 5.000 eurov se za prekršek kaznuje
pravna oseba, če:
-       
kot lastnik stavbe ali posameznega dela stavbe ne zagotovi merjenja
porabe toplote posamezne stavbe z namestitvijo števca na mesto oddaje (drugi
odstavek 18. člena);
-       
kot lastnik posameznega dela v obstoječi večstanovanjski stavbi ali
drugi stavbi z najmanj štirimi posameznimi deli, ki ima centralni vir ogrevanja
ali hlajenja ali je oskrbovana iz sistema daljinskega ogrevanja ali daljinskega
hlajenja, ne zagotovi namestitve merilne naprave za merjenje porabe toplote,
hlajenja oziroma pripravo sanitarne tople vode, ki omogočajo odčitek dejanske
porabe toplote posameznega dela stavbe (drugi odstavek 19. člena);
-       
kot lastnik posameznega dela v obstoječi večstanovanjski stavbi ali
drugi stavbi z najmanj štirimi posameznimi deli, ki ima centralni vir ogrevanja
ali hlajenja ali je oskrbovana iz sistema daljinskega ogrevanja ali daljinskega
hlajenja, ne zagotovi namestitve individualnih delilnikov stroškov ogrevanja na
posameznem radiatorju (tretji odstavek 19. člena);
-       
kot lastnik stavbe ne zagotovi, da so števci in delilniki stroškov iz
18. in 19. člena tega zakona naprave z daljinskim odčitavanjem
(20. člen).
(5) Z globo od 100 do 500 eurov se za prekršek iz prejšnjega
odstavka kaznuje odgovorna oseba pravne osebe ali odgovorna oseba v državnem
organu ali samoupravni lokalni skupnosti.
(6) Z globo 200 eurov se za prekršek iz četrtega odstavka
tega člena kaznuje posameznik.
(7) Z globo od 300 do 500 eurov se za prekršek kaznuje
zavezanec za vzpostavitev sistema upravljanja z energijo, ki je pravna oseba,
če v roku iz četrtega odstavka 15. člena tega zakona ne vnese predpisanih
podatkov o rabi energije v stavbi ali posameznem delu stavbe, ki je v njenem
upravljanju.
(8) Z globo od 100 do 200 eurov se za prekršek iz prejšnjega
odstavka kaznuje odgovorna oseba pravne osebe ali odgovorna oseba v državnem
organu ali samoupravni lokalni skupnosti.
(9) Z globo od 200 do 500 eurov se za prekršek kaznuje pravna
oseba, če kot lastnik stavbe ne hrani dokumentacije v skladu z določbami tega
zakona (peti odstavek 28. člena).
(10) Z globo od 100 do 500 eurov se za prekršek iz prejšnjega
odstavka kaznuje odgovorna oseba pravne osebe ter odgovorna oseba v državnem
organu ali samoupravni lokalni skupnosti.
(11) Z globo 100 eurov se za prekršek iz devetega odstavka
tega člena kaznuje posameznik.
68. člen
(prekrški glede okoljskih zahtev za proizvode)
(1) Z globo od 5.000 do 20.000 eurov se za prekršek kaznuje
pravna oseba, če kot dobavitelj da na trg oziroma začne uporabljati proizvod,
povezan z energijo, in:
-       
proizvod ne izpolnjuje predpisanih tehničnih zahtev glede okoljsko
primerne zasnove proizvodov (prva alineja prvega odstavka 47. člena);
-       
ne naredi ocene skladnosti proizvoda (druga alineja prvega odstavka
47. člena);
-       
ne izda izjave Evropske unije o skladnosti (tretja alineja prvega
odstavka 47. člena);
-       
ne izdela oziroma ne hrani tehnične dokumentacije na predpisani način
(četrta alineja prvega odstavka in drugi odstavek 47. člena);
-       
ne zagotovi informacij za končne uporabnike v slovenskem jeziku (šesta
alineja prvega odstavka 47. člena);
-       
ne zagotovi tehnične dokumentacije nadzornemu organu (četrti odstavek
47. člena);
-       
označi proizvod z znakom, ki uporabnike zavaja glede skladnosti (peti
odstavek 47. člena).
(2) Z globo od 3.000 do 10.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost, če je kot dobavitelj dal na trg oziroma začel
uporabljati proizvod, povezan z energijo.
(3) Z globo od 250 do 500 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
69. člen
(prekršek glede označevanja proizvodov)
(1) Z globo od 500 do 1.000 eurov se za prekršek kaznuje
pravna oseba, samostojni podjetnik posameznik ali posameznik, ki samostojno
opravlja dejavnost, če kot dobavitelj ne označi proizvoda z znakom skladnosti
CE (peta alineja prvega odstavka 47. člena).
(2) Z globo od 250 do 500 eurov se za prekršek iz prejšnjega
odstavka kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost.
70. člen
(prekršek glede tehnične dokumentacije proizvoda in
zagotovitve informacij)
(1) Z globo od 2.000 do 5.000 eurov se za prekršek kaznuje
pravna oseba, če kot distributer:
-       
ne zagotovi informacij za končne uporabnike v slovenskem jeziku (šesta
alineja prvega odstavka 47. člena);
-       
ne zagotovi tehnične dokumentacije nadzornemu organu (četrti odstavek
47. člena).
(2) Z globo od 1.000 do 3.000 eurov se za prekršek iz
prejšnjega odstavka kot distributer kaznuje samostojni podjetnik posameznik ali
posameznik, ki samostojno opravlja dejavnost.
(3) Z globo od 200 do 400 eurov se za prekršek iz prvega odstavka
tega člena kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost.
71. člen
(prekrški glede energijskega označevanja proizvodov za
dobavitelje)
(1) Z globo od 3.000 do 10.000 eurov se za prekršek kaznuje
pravna oseba, če kot dobavitelj da na trg oziroma začne uporabljati proizvod
in:
-       
ne zagotovi izvedbe merilnih postopkov (prva alineja prvega odstavka
48. člena);
-       
ne opremi proizvodov z nalepko in informacijskim listom proizvoda (druga
alineja prvega odstavka 48. člena);
-       
ne zagotovi pravilne oblike in vsebine nalepke ter informacijskega lista
proizvoda (tretji odstavek 48. člena);
-       
ne izdela ali ne hrani tehnične dokumentacije, ki zadostuje za oceno točnosti
podatkov na nalepki in informacijskem listu proizvoda, v skladu s tretjo
alinejo prvega odstavka 48. člena tega zakona, tretjim odstavkom
3. člena in šestim odstavkom 4. člena Uredbe 2017/1369/EU in
delegiranimi akti, sprejetimi na podlagi Uredbe 2017/1369/EU;
-       
ne zagotovi elektronske različice tehnične dokumentacije za proizvode,
dane na trg ali v uporabo, v skladu s tretjim odstavkom 20. člena Uredbe
2017/1369/EU;
-       
ne vnese proizvoda v zbirko podatkov o izdelkih in v predpisanem roku ne
zagotovi elektronske različice tehnične dokumentacije v skladu s 4. členom
Uredbe 2017/1369/EU.
(2) Z globo od 2.000 do 5.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost, če kot dobavitelj da na trg oziroma začne
uporabljati proizvod.
(3) Z globo od 200 do 400 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
72. člen
(prekrški glede nalepk, posodobitve proizvoda in tehnične
dokumentacije)
(1) Z globo od 1.000 do 2.000 eurov se za prekršek kaznuje
pravna oseba, če kot dobavitelj oziroma distributer:
-       
trgovcem brezplačno ne zagotovi potrebne nalepke, tudi prevrednotene
nalepke, in informacijskega lista proizvoda v skladu s prvim in drugim
odstavkom 3. člena Uredbe 2017/1369/EU;
-       
ne pridobi soglasja končnega uporabnika proizvoda za izvedbo posodobitev
proizvoda v skladu s četrtim odstavkom 3. člena Uredbe 2017/1369/EU;
-       
na poziv nadzornega organa ne priskrbi potrebne tehnične dokumentacije,
iz katere je razvidna pravilnost podatkov na nalepki in informacijskem listu
proizvoda, v skladu s tretjim odstavkom 3. člena Uredbe 2017/1369/EU.
(2) Z globo od 800 do 1.500 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost, ki je dobavitelj ali distributer.
(3) Z globo od 200 do 400 eurov se za prekršek iz prvega odstavka
tega člena kaznuje odgovorna oseba pravne osebe, odgovorna oseba samostojnega
podjetnika posameznika ali odgovorna oseba posameznika, ki samostojno opravlja
dejavnost.
73. člen
(prekrški glede energijskega označevanja proizvodov)
(1) Z globo od 1.000 do 2.000 eurov se za prekršek kaznuje
pravna oseba, če kot dobavitelj, distributer ali trgovec:
a)    
ne zagotovi pravilne nalepke, pravilne vsebine nalepke in pravilnega
informacijskega lista proizvoda v slovenskem jeziku (tretji odstavek
48. člena);
b)    
vidno ne prikaže nalepke, tudi pri spletni prodaji na daljavo, v skladu
s točko (a) prvega odstavka 5. člena Uredbe 2017/1369/EU;
c)    
končnim uporabnikom ne da na voljo informacijskega lista proizvoda,
vključno na zahtevo končnega uporabnika na prodajnih mestih tudi v fizični
obliki, v skladu s točko (b) prvega odstavka 5. člena Uredbe 2017/1369/EU;
č)    v vizualnih oglasih ali
tehničnem promocijskem gradivu za določeni model ne navede razreda energijske
učinkovitosti izdelka in razpona razredov energijske učinkovitosti na nalepki v
skladu z ustreznim delegiranim aktom v skladu s točko (a) 6. člena Uredbe
2017/1369/EU;
d)    
ne sodeluje z organi za nadzor trga in na lastno pobudo ali zahtevo
organov za nadzor trga nemudoma ne ukrepa za odpravo primerov neskladnosti z
zahtevami iz Uredbe 2017/1369/EU in ustreznih delegiranih aktov, ki so v
njihovi pristojnosti v skladu s točko (b) 6. člena Uredbe 2017/1369/EU;
e)    
za proizvode, zajete v delegiranih aktih, daje na voljo ali prikazuje
druge nalepke, znake, simbole ali napise, ki ne izpolnjujejo zahtev iz Uredbe
2017/1369/EU in ustreznih delegiranih aktov v skladu s točko (c) 6. člena
Uredbe 2017/1369/EU;
f)     
za proizvode, ki niso zajeti v delegiranih aktih ali povezani z
energijo, zagotovi ali prikazuje nalepke, ki posnemajo nalepko, določeno Uredbi
2017/1369/EU in ustreznih delegiranih aktih v skladu s točkama (d) in (e)
6. člena Uredbe 2017/1369/EU;
g)    
ne izvede pravilnega postopka za uvedbo in prevrednotenje nalepk v
skladu z 11. členom Uredbe 2017/1369/EU;
h)    
ne izvede vseh ustreznih popravljalnih ali omejevalnih ukrepov v skladu
z drugim odstavkom 9. člena Uredbe 2017/1369/EU glede vseh zadevnih
izdelkov, katerih dostopnost je omogočila na trgu po vsej Evropski uniji, v
skladu s četrtim odstavkom 9. člena Uredbe 2017/1369/EU.
(2) Z globo od 800 do 1.500 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost, ki je dobavitelj, distributer ali trgovec.
(3) Z globo od 200 do 400 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
74. člen
(prekrški glede poročanja o proizvodih)
(1) Z globo od 400 do 800 eurov se kaznuje proizvajalec ali
njegov pooblaščeni zastopnik ali uvoznik ali distributer, ki je pravna oseba,
če ne poroča ministrstvu o količini proizvodov, danih na trg v Republiki
Sloveniji, in o njihovem energijskem razredu v skladu z 49. členom tega
zakona.
(2) Z globo od 200 do 400 eurov se za prekršek iz prejšnjega
odstavka kaznuje samostojni podjetnik posameznik ali posameznik, ki samostojno
opravlja dejavnost, ki je proizvajalec ali njegov pooblaščeni zastopnik ali
uvoznik ali distributer.
(3) Z globo 100 do 200 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
75. člen
(prekrški glede preprečevanja ali onemogočanja
inšpekcijskega nadzora)
(1) Z globo od 15.000 do 250.000 eurov se za prekršek kaznuje
pravna oseba, če prepreči energetskemu inšpektorju opraviti naloge
inšpekcijskega nadzora ali mu jih ne omogoči opraviti ali mu noče dati
potrebnih podatkov (62. člen).
(2) Z globo od 15.000 do 150.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 2.000 do 10.000 eurov se za prekršek iz prvega
odstavka tega člena kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost.
(4) Z globo od 400 do 2.000 eurov se za prekršek iz prvega
odstavka tega člena kaznuje posameznik.
76. člen
(višina globe v hitrem prekrškovnem postopku)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.
X. poglavje: PREHODNE IN KONČNE DOLOČBE
77. člen
(dolgoročna strategija energetske prenove stavb)
Dolgoročna strategija za spodbujanje naložb prenove stavb, ki
je bila sprejeta na podlagi 348. člena Energetskega zakona (Uradni list
RS, št. 60/19 – uradno prečiščeno besedilo in 65/20), se šteje za
dolgoročno strategijo energetske prenove stavb iz 9. člena tega zakona.
78. člen
(prehodno obdobje doseganje prihrankov energije)
(1) Dobavitelji elektrike, toplote, zemeljskega plina, trdnih
goriv ter kurilnega olja končnim odjemalcem morajo v letu 2020 doseči prihranke
v višini 0,75 % prodane energije v letu 2019.
(2) Dobavitelji tekočih goriv za promet morajo:
-       
v letu 2020 doseči prihranke v višini 0,25 % prodanega motornega bencina
in dizelskega goriva v letu 2019;
-       
v letu 2021 doseči prihranke v višini 0,30 % prodanega motornega bencina
in dizelskega goriva v letu 2020;
-       
v letu 2022 doseči prihranke v višini 0,40 % prodanega motornega bencina
in dizelskega goriva v letu 2021;
-       
v letu 2023 doseči prihranke v višini 0,50 % prodanega motornega bencina
in dizelskega goriva v letu 2022;
-       
v letu 2024 doseči prihranke v višini 0,60 % prodanega motornega bencina
in dizelskega goriva v letu 2023;
-       
v letu 2025 doseči prihranke v višini 0,70 % prodanega motornega bencina
in dizelskega goriva v letu 2024.
79. člen
(ocena stroškovne učinkovitosti naprednih merilnih sistemov
na področju zemeljskega plina)
Ocena stroškovne učinkovitosti uvedbe naprednih merilnih
sistemov, ki jo je agencija izdelala na podlagi 174. člena Energetskega
zakona (Uradni list RS, št. 60/19 – uradno prečiščeno besedilo in 65/20),
se šteje za oceno stroškovne učinkovitosti iz 17. člena tega zakona.
80. člen
(prehodno obdobje za namestitev individualnih števcev
toplote v posameznih delih novih večstanovanjskih stavb)
Zahteva za namestitev individualnih števcev toplote iz prvega
odstavka 19. člena tega zakona se uporablja za večstanovanjske stavbe, za
katere je bila vloga za izdajo gradbenega dovoljenja vložena po uveljavitvi
tega zakona.
81. člen
(prehodno obdobje v zvezi z daljinskim odčitavanjem)
Števce in delilnike stroškov ogrevanja, ki so bili nameščeni
do uveljavitve tega zakona in jih ni mogoče daljinsko odčitati, lastniki stavb
in njihovih posameznih delov do 1. januarja 2027 opremijo s funkcijo
daljinskega odčitavanja ali jih nadomestijo z napravami z daljinskim
odčitavanjem, razen kadar to ni stroškovno učinkovito.
82. člen
(obveščanje končnih porabnikov o porabi toplote v prehodnem
obdobju)
(1) Četrti odstavek 22. člena tega zakona se začne
uporabljati 1. januarja 2022.
(2) Kadar so nameščeni števci ali delilniki stroškov
ogrevanja z daljinskim odčitavanjem, se informacija o porabi na podlagi
dejanske porabe ali odčitanih podatkov z delilnikov stroškov ogrevanja od
25. oktobra 2020 do 1. januarja 2022 končnim porabnikom zagotavlja
vsaj vsako četrtletje, in sicer na zahtevo ali če so končni odjemalci izbrali
možnost elektronskega prejemanja obračuna, sicer pa dvakrat na leto.
83. člen
(uporaba določb glede zahtev za skoraj ničenergijske stavbe)
Prvi odstavek 25. člena tega zakona se začne uporabljati
za nove stavbe, za katere so vloge za izdajo gradbenega dovoljenja vložene od
31. decembra 2020 dalje.
84. člen
(akcijski načrt za skoraj ničenergijske stavbe)
Akcijski načrt za skoraj ničenergijske stavbe, ki je bil
sprejet na podlagi 331. člena Energetskega zakona (Uradni list RS,
št. 60/19 – uradno prečiščeno besedilo in 65/20), se šteje za akcijski
načrt iz 26. člena tega zakona.
85. člen
(izdelava študije izvedljivosti alternativnih sistemov za
oskrbo z energijo v prehodnem obdobju)
Ne glede na 27. člen tega zakona se glede obveznosti in
načina izdelave študije izvedljivosti alternativnih sistemov za oskrbo z
energijo za nove stavbe, za katere je bila vloga za izdajo gradbenega
dovoljenja vložena pred uveljavitvijo tega zakona, uporabljajo dosedanji
predpisi.
86. člen
(prehodno obdobje za namestitev polnilnih mest za električna
vozila)
(1) Prvi in peti odstavek 29. člena tega zakona se
uporabljata za stavbe, za katere je bila vloga za izdajo gradbenega dovoljenja
vložena po uveljavitvi tega zakona.
(2) Drugi odstavek 29. člena tega zakona se uporablja za
počivališča in parkirišča, za katere je bila vloga za izdajo gradbenega
dovoljenja vložena po uveljavitvi tega zakona.
(3) Tretji odstavek 29. člena tega zakona se uporablja
od 1. januarja 2025 dalje.
87. člen
(prehodno obdobje za namestitev sistemov za avtomatizacijo
in nadzor stavb v nestanovanjskih stavbah)
(1) Prvi odstavek 37. člena tega zakona se uporablja za
stavbe, za katere je bilo gradbeno dovoljenje izdano po uveljavitvi tega
zakona.
(2) Nestanovanjske stavbe, ki imajo nameščen ogrevalni
sistem, klimatski sistem, sistem za kombinirano ogrevanje in prezračevanje ali
sistem za kombinirano klimatizacijo in prezračevanje z nazivno izhodno močjo
nad 290 kW, se morajo do leta 2025 opremiti s sistemi za avtomatizacijo in
nadzor stavb, razen če bi bila namestitev teh sistemov v obstoječe stavbe
tehnično neizvedljiva in ekonomsko neupravičena.
88. člen
(pridobljene pravice izvajalcev usposabljanja za pridobitev
licenc, neodvisnih strokovnjakov in izdajateljev energetskih izkaznic)
(1) Odločbe o izbiri izvajalca usposabljanja za pridobitev
licenc, ki so bile izdane izvajalcem usposabljanja na podlagi 345. člena
Energetskega zakona (Uradni list RS, št. 60/19 – uradno prečiščeno
besedilo in 65/20), se štejejo za skladne s tem zakonom.
(2) Odločbe o podelitvi pooblastila za izdajanje energetskih
izkaznic, ki so bile izdane izdajateljem energetskih izkaznic na podlagi
339. člena Energetskega zakona (Uradni list RS, št. 60/19 – uradno
prečiščeno besedilo in 65/20), se štejejo za skladne s tem zakonom.
(3) Licence neodvisnih strokovnjakov za izdelavo energetskih
izkaznic, licence neodvisnih strokovnjakov za preglede klimatskih sistemov in
licence neodvisnih strokovnjakov za preglede ogrevalnih sistemov, ki so bile
izdane na podlagi 341. člena Energetskega zakona (Uradni list RS,
št. 60/19 – uradno prečiščeno besedilo in 65/20), se štejejo za skladne s
tem zakonom.
89. člen
(prehodno obdobje za izvajalce energetskega svetovanja)
Izvajalci energetskega svetovanja iz 57. člena tega
zakona, ki na dan uveljavitve tega zakona izvajajo svetovanje, morajo pridobiti
licenco neodvisnega strokovnjaka za izdelavo energetskih izkaznic iz druge
alineje prvega odstavka 57. člena tega zakona do 1. januarja 2024.
90. člen
(obvezna uporaba obnovljivih virov energije, soproizvodnje
in odvečne toplote v sistemih daljinskega ogrevanja)
Distributerji toplote iz sistemov daljinskega ogrevanja ali
daljinskega hlajenja morajo obveznost iz prvega odstavka 50. člena tega
zakona izpolniti do 31. decembra 2025.
91. člen
(prekrškovni, inšpekcijski in upravni postopki v teku)
Prekrškovni, inšpekcijski in upravni postopki v zadevah s
področja tega zakona, ki so se začeli pred uveljavitvijo tega zakona, se
dokončajo po dosedanjih predpisih.
92. člen
(izvršilni predpisi)
Izvršilni predpisi iz drugega odstavka 14. člena,
šestega odstavka 28. člena, desetega odstavka 35. člena, enajstega
odstavka 36. člena, tretjega odstavka 37. člena, osmega odstavka
40. člena glede neodvisnih strokovnjakov za preglede ogrevalnih sistemov
ter iz drugega odstavka 53. člena tega zakona se izdajo v enem letu od
uveljavitve tega zakona.
93. člen
(prenehanje uporabe) 
Z uveljavitvijo tega zakona se preneha uporabljati Pravilnik
o metodologiji izdelave in vsebini študije izvedljivosti alternativnih sistemov
za oskrbo stavb z energijo (Uradni list RS, št. 35/08 in 17/14 – EZ-1),
razen v postopkih za pridobitev gradbenega dovoljenja za nove stavbe iz
85. člena tega zakona, v katerih se uporablja do dokončanja teh postopkov.
94. člen
(podaljšanje veljavnosti)
(1) Pravilnik o metodologiji za izdelavo in vsebini
energetskega pregleda (Uradni list RS, št. 41/16), izdan na podlagi
drugega odstavka 354. člena Energetskega zakona (Uradni list RS,
št. 60/19 – uradno prečiščeno besedilo in 65/20), še naprej velja kot
predpis, izdan na podlagi sedmega odstavka 16. člena tega zakona.
(2) Uredba o tehničnih zahtevah za okoljsko primerno zasnovo
proizvodov, povezanih z energijo (Uradni list RS, št. 76/14), izdana na
podlagi sedmega odstavka 327. člena Energetskega zakona (Uradni list RS,
št. 60/19 – uradno prečiščeno besedilo in 65/20), še naprej velja kot
predpis, izdan na podlagi sedmega odstavka 47. člena tega zakona.
(3) Pravilnik o načinu delitve in obračunu stroškov za
toploto v stanovanjskih in drugih stavbah z več posameznimi deli (Uradni list
RS, št. 82/15 in 61/16), izdan na podlagi tretjega odstavka
357. člena Energetskega zakona (Uradni list RS, št. 60/19 – uradno
prečiščeno besedilo in 65/20), še naprej velja kot predpis, izdan na podlagi
šestega odstavka 19. člena tega zakona.
(4) Pravilnik o usposabljanju, licencah in registru licenc
neodvisnih strokovnjakov za redne preglede klimatskih sistemov (Uradni list RS,
št. 18/16), izdan na podlagi sedmega odstavka 341. člena ter za
izvajanje drugega in petega odstavka 341. člena Energetskega zakona
(Uradni list RS, št. 60/19 – uradno prečiščeno besedilo in 65/20), še
naprej velja kot predpis, izdan na podlagi osmega odstavka 40. člena tega
zakona.
(5) Pravilnik o usposabljanju, licencah in registru licenc
neodvisnih strokovnjakov za izdelavo energetskih izkaznic (Uradni list RS,
št. 30/18), izdan na podlagi sedmega odstavka 341. člena Energetskega
zakona (Uradni list RS, št. 60/19 – uradno prečiščeno besedilo in 65/20),
še naprej velja kot predpis, izdan na podlagi osmega odstavka 40. člena
tega zakona.
(6) Pravilnik o metodologiji izdelave in izdaji energetskih
izkaznic stavb (Uradni list RS, št. 92/14 in 47/19), izdan na podlagi
osmega odstavka 333. člena, četrtega odstavka 336. člena, šestega
odstavka 347. člena in za izvrševanje četrtega odstavka 333. člena
Energetskega zakona (Uradni list RS, št. 60/19 – uradno prečiščeno
besedilo in 65/20), še naprej velja kot predpis, izdan na podlagi tretjega
odstavka 32. člena tega zakona.
(7) Pravilnik o finančnih spodbudah za energetsko
učinkovitost, daljinsko ogrevanje in rabo obnovljivih virov energije (Uradni
list RS, št. 52/16 in 59/16 – popr.), izdan na podlagi prvega in tretjega
odstavka 316. člena Energetskega zakona na (Uradni list RS, št. 60/19
– uradno prečiščeno besedilo in 65/20), še naprej velja kot predpis, izdan na
podlagi prvega in četrtega odstavka 7. člena tega zakona.
(8) Uredba o zagotavljanju prihrankov energije (Uradni list
RS, št. 96/14), izdana na podlagi tretjega odstavka 317. člena, tretjega
in četrtega odstavka 318. člena ter drugega odstavka 319. člena
Energetskega zakona (Uradni list RS, št. 60/19 – uradno prečiščeno
besedilo in 65/20), še naprej velja kot predpis, izdan na podlagi četrtega
odstavka 8. člena, osmega odstavka 10. člena in drugega odstavka
11. člena tega zakona.
(9) Pravilnik o metodah za določanje prihrankov energije
(Uradni list RS, št. 67/15 in 14/17), izdan na podlagi 320. člena
Energetskega zakona (Uradni list RS, št. 60/19 – uradno prečiščeno
besedilo in 65/20) in drugega odstavka 8. člena Uredbe o zagotavljanju
prihrankov energije (Uradni list RS, št. 96/14), še naprej velja kot
prepis, izdan na podlagi 12. člena tega zakona.
(10) Uredba o upravljanju z energijo v javnem sektorju
(Uradni list RS, št. 52/16), izdana na podlagi 324. člena
Energetskega zakona (Uradni list RS, št. 60/19 – uradno prečiščeno
besedilo in 65/20), še naprej velja kot predpis, izdan na podlagi šestega
odstavka 15. člena tega zakona.
(11) Pravilnik o izdelavi analize stroškov in koristi za uporabo
soproizvodnje toplote in električne energije z visokim izkoristkom ter
učinkovito daljinsko ogrevanje in hlajenje (Uradni list RS, št. 6/19),
izdan na podlagi četrtega odstavka 360. člena in drugega odstavka
364. člena Energetskega zakona (Uradni list RS, št. 60/19 – uradno
prečiščeno besedilo in 65/20), še naprej velja kot predpis, izdan na podlagi
četrtega odstavka 51. člena in drugega odstavka 54. člena tega
zakona.
(12) Pravilnik o vrstah podatkov, ki jih zagotavljajo
izvajalci energetskih dejavnosti in drugi zavezanci (Uradni list RS,
št. 22/16 in 24/16 – popr.), izdan na podlagi drugega odstavka
32. člena, drugega odstavka 329. člena in tretjega odstavka
382. člena Energetskega zakona (Uradni list RS, št. 60/19 – uradno prečiščeno
besedilo in 65/20), še naprej velja kot predpis, izdan na podlagi drugega
odstavka 49. člena tega zakona.
(13) Predpisa iz osmega in desetega odstavka tega člena se
uskladita s tem zakonom v enem letu od uveljavitve tega zakona.
95. člen
(podaljšanje uporabe)
Do uveljavitve predpisov iz drugega odstavka 53. člena
in desetega odstavka 35. člena tega zakona se še naprej uporabljata Uredba
o določanju količine električne energije, ki je proizvedena v soproizvodnji
toplote in električne energije z visokim izkoristkom ter določanju izkoristka
pretvorbe energije biomase (Uradni list RS, št. 37/09 in 17/14 – EZ-1) in
Pravilnik o rednih pregledih klimatskih sistemov (Uradni list RS,
št. 26/08 in 17/14 – EZ-1).
96. člen
(prenehanje veljavnosti dela zakona)
V Energetskem zakonu (Uradni list RS, št. 60/19 – uradno
prečiščeno besedilo in 65/20):
1.     
v 2. členu:
- 
v prvem odstavku prenehajo veljati peta, šesta in sedma alineja,
- 
se v drugem odstavku v šesti alineji vejica nadomesti s piko in preneha
veljati sedma alineja,
2.     
v 4. členu prenehajo veljati 11., 12., 29., 30., 31., 37. in 38.
točka,
3.     
se v 31. členu v tretjem odstavku besedilo »343. člen tega
zakona« nadomesti z besedilom »42. člen Zakona o učinkoviti rabi energije
(Uradni list RS, št. 158/20)«,
4.     
v 170. členu v prvem odstavku preneha veljati zadnji stavek,
5.     
preneha veljati 174. člen,
6.     
v naslovu petega dela zakona preneha veljati besedilo »ENERGETSKA
UČINKOVITOST IN«,
7.     
v 312. členu preneha veljati besedilo »energetske učinkovitosti
in«,
8.     
v 313. členu:
- 
v prvem odstavku prenehajo veljati 3., 4., 7., 8., 9., 10., 13., 14.,
15., 16., 19.a, 20., 21., 21.a, 22., 26., 28., 30., 31., 32., 33., 35., 36.,
39., 42., 43., 45., 46., 47., 48. in 50. do 55. točka,
- 
v 41. točki preneha veljati besedilo »energetsko učinkovitost ali«,
9.     
v naslovu II. poglavja petega dela zakona preneha veljati besedilo
»ENERGETSKA UČINKOVITOST IN«,
10.  
v 314. členu:
- 
v naslovu in v tretjem odstavku preneha veljati besedilo »energetske
učinkovitosti in«,
- 
v prvem odstavku preneha veljati besedilo »ukrepov energetske
učinkovitosti in«,
- 
preneha veljati drugi odstavek,
11.  
v 315. členu:
- 
v naslovu preneha veljati besedilo »učinkovite rabe in«,
- 
v prvem odstavku preneha veljati besedilo »ukrepov učinkovite rabe
energije in«,
- 
se v drugem odstavku besedilo »iz prvega odstavka 316. člena tega
zakona« nadomesti z besedilom »četrtega odstavka 7. člena Zakona o
učinkoviti rabi energije (Uradni list RS, št. 158/20)«,
12.  
v 315.a členu se v devetem odstavku besedilo »317. člena tega
zakona« nadomesti z besedilom »8. člena Zakona o učinkoviti rabi energije
(Uradni list RS, št. 158/20)«,
13.  
prenehajo veljati 316., 317., 318. in 319. člen,
14.  
v 320. členu preneha veljati besedilo »energijske učinkovitosti
in«,
15.  
prenehajo veljati 321., 322. in 324. člen,
16.  
prenehajo veljati III. poglavje: ENERGETSKA UČINKOVITOST, 1. oddelek:
Zahteve za okoljsko primerno zasnovo proizvodov, povezanih z energijo ter
327. člen, 2. oddelek: Energijsko označevanje proizvodov ter 328. in
329. člen, 3. oddelek: Energetska učinkovitost stavb ter 330., 331., 332.,
333., 334., 335., 336., 337., 338., 339., 340., 341., 342., 343., 344., 345.,
346., 347., 348., 349., in 350. člen,
17.  
v naslovu IV. poglavja petega dela zakona prenehajo veljati besedilo
»INFORMIRANJE, OZAVEŠČANJE,« ter 351., 352., 353., 354., 355., 356., 357. in
358. člen,
18.  
prenehajo veljati 360., 362., 363. in 364. člen,
19.  
se v 367. členu v drugem odstavku v tretji in četrti alineji
besedilo »363. člena tega zakona« nadomesti z besedilom »53. člena
Zakona o učinkoviti rabi energije (Uradni list RS, št. 158/20)«,
20.  
se v 376. členu v drugem odstavku besedilo »351. člena tega
zakona« nadomesti z besedilom »55. člena Zakona o učinkoviti rabi energije
(Uradni list RS, št. 158/20)«,
21.  
v 451. členu:
- 
v prvem odstavku preneha veljati besedilo »oziroma pristojni inšpekciji
iz drugega in tretjega odstavka tega člena«,
- 
prenehata veljati drugi in tretji odstavek,
22.  
prenehata veljati 460. in 461. člen,
23.  
v 493. členu:
- 
v prvem odstavku v prvi alineji preneha veljati besedilo »317. in«,
podpičje se nadomesti s piko ter preneha veljati druga alineja,
- 
v četrtem odstavku preneha veljati prva do peta alineja,
- 
v sedmem odstavku preneha veljati besedilo »ali sedme«,
- 
prenehajo veljati osmi do enaindvajseti odstavek,
24.  
preneha veljati 494. člen.
97. člen
(začetek veljavnosti)
Ta zakon začne veljati petnajsti dan po objavi v Uradnem listu
Republike Slovenije.
Št. 320-01/20-14/22
Ljubljana, dne 21. oktobra 2020
EPA 1293-VIII
Državni zbor
Republike Slovenije
Igor Zorčič
predsednik