PRVI DEL
I. poglavje – SPLOŠNE DOLOČBE
1. člen
Ta zakonik ureja suverenost, suverene pravice, jurisdikcijo in nadzor Republike
Slovenije na morju, varnost plovbe po teritorialnem morju in notranjih morskih
vodah, varstvo morja pred onesnaževanjem s plovil ter pravni režim pristanišč;
stvarnopravna razmerja ter pogodbena in druga obligacijska razmerja, ki se
nanašajo na plovila; vpis plovil, omejitve ladjarjeve odgovornosti, skupno
havarijo, izvršbo in zavarovanje na plovilih in kolizijska pravila.
2. člen
Določbe tega zakonika (v nadaljnjem
besedilu: zakon) se uporabljajo za ladje, čolne in druga plovila, ki imajo
slovensko državno pripadnost, in za razmerja v zvezi s plovbo v teritorialnem
morju in notranjih morskih vodah Republike Slovenije ter po rekah do meje, do
koder so plovne z morske strani, če ni v tem zakonu drugače določeno.
3. člen
V tem zakonu imajo posamezni pojmi
naslednji pomen:
1.    
plovilo je stvar, ki je namenjena za plovbo po morju;
2.    
plavajoča naprava je stvar, ki je stalno privezana oziroma zasidrana ali
položena na morsko dno in ni namenjena za plovbo (plavajoči hoteli,
restavracije, delavnice, skladišča, pontonski mostovi, plavajoče ploščadi,
kopališčne ploščadi, privezne in signalne boje, školjčišča in druge naprave za
izkoriščanje morja);
3.    
ladja, razen vojaške ladje, je plovilo, ki je usposobljeno za plovbo po
morju in meri v dolžino 24 metrov ali več;
4.    
trgovska ladja je ladja, ki se uporablja za gospodarske namene;
5.    
potniška ladja je plovilo, s katero se sme prevažati več kot 12
potnikov;
6.    
tovorna ladja je trgovska ladja, ki je namenjena prevozu tovorov;
7.    
tanker je ladja, namenjena prevozu tekočin in plinov;
8.    
ribiška ladja je ladja, ki je namenjena in opremljena za ribolov ali lov
drugih živih bitij v morju in na morskem dnu;
9.    
znanstvenoraziskovalna ladja je ladja ali drugo plovilo, opremljeno za
znanstvena ali druga raziskovanja morja, morskega dna ali njegovega podzemlja;
10.  jedrska
ladja je ladja na jedrski pogon ali ladja, opremljena z jedrsko napravo;
11.  javna
ladja je ladja v lasti ali uporabi države, ki ni vojaška ladja, uporablja pa jo
država oziroma njen organ izključno v negospodarske namene;
12.  vojaška
ladja je plovilo, ki pripada vojski, je pod poveljstvom vojaškega častnika,
katere posadka je vojaška oziroma pod vojaško disciplino in ima zunanja
razpoznavna znamenja vojaških ladij;
13.  sestav
tujih vojaških ladij je več tujih vojaških ladij, ki plovejo skupaj pod
poveljstvom enega vojaškega častnika;
14.  ladja
v gradnji je stvar od trenutka položitve gredlja ali podobnih del med gradnjo,
do vpisa v ladijski register;
15.  čoln
je plovilo, ki meri v dolžino manj kot 24 metrov;
16.  ribiški
čoln je čoln, ki je namenjen in opremljen za ribolov ali lov drugih živih bitij
v morju in na morskem dnu;
17.  mednarodno
potovanje je potovanje iz slovenskega pristanišča v tuje pristanišče in
obratno;
18.  ladjar
je oseba, ki je kot posestnik ladje nosilec plovbnega podjema; dokler se ne
dokaže nasprotno, se šteje, da je ladjar oseba, za katero je v register ladij
vpisano, da je lastnik;
19.  SDR
(special drawing right, posebna pravica črpanja) je obračunska enota, kot jo je
definiral Mednarodni denarni sklad;
20.  potnik
je vsaka oseba na ladji ali čolnu, razen otrok, ki so stari manj kot eno leto,
oseb, zaposlenih na ladji, v katerikoli lastnosti;
21.  jahta
je ladja, ki je namenjena športu ali razvedrilu, ne glede na to ali se
uporablja za osebne ali gospodarske namene, in ki sme poleg posadke prevažati
do 12 potnikov;
22.  ladja
v razpremi je trgovska ladja, ki več kakor 30 dni ne opravlja gospodarskih
dejavnosti iz ekonomskih razlogov ali zaradi svoje nesposobnosti za plovbo;
23.  olje
je vsako obstojno olje, posebno surova nafta, težko dizelsko olje in olje za
mazanje, ne glede na to, ali se prevažajo na ladji kot tovor ali kot gorivo za
pogon;
24.  dolžina
ladje je največja dolžina ladje, brez pritiklin;
25.  akvatorij
je vodni prostor, ki služi pristanišču;
26.  ro-ro
je plovilo s posebnimi prostori za vozila;
27.  hitro
potniško plovilo je plovilo, ki ima posebne tehnične lastnosti, zaradi katerih
doseže visoke hitrosti.
Določbe tega zakona, ki se uporabljajo za
javne ladje, veljajo tudi za čolne, ki se uporabljajo za upravne namene.
Določbe tehničnih pravil mednarodnih
konvencij se v najnovejši različici objavijo na spletni strani ministrstva,
pristojnega za pomorstvo, in Uprave Republike Slovenije za pomorstvo.
Določbe tega zakona, ki veljajo za ladje,
se uporabljajo tudi za čolne in
plavajoče naprave, če tako določajo mednarodne
konvencije in predpisi Evropske unije.
Ta zakon prenaša v slovenski pravni red
določbe naslednjih direktiv Evropske unije:
-      
Direktiva 2009/15/ES Evropskega parlamenta in
Sveta z dne 23. aprila 2009 o skupnih pravilih in standardih za
organizacije, pooblaščene za tehnični nadzor in pregled ladij, ter za ustrezne
ukrepe pomorskih uprav (prenovitev) (UL L št. 131 z dne 28. 5. 2009,
str. 47), zadnjič spremenjena z Uredbo (EU) 2019/1243 Evropskega parlamenta in
Sveta z dne 20. junija 2019 o prilagoditvi več zakonodajnih aktov, v
katerih je določena uporaba regulativnega postopka s pregledom, členoma 290 in
291 Pogodbe o delovanju Evropske unije (UL L št. 198 z dne 25. 7.
2019, str. 241, v nadaljnjem besedilu: Uredba 2019/1243/EU);
-      
Direktiva 2009/16/ES Evropskega parlamenta in
Sveta z dne 23. aprila 2009 o pomorski inšpekciji države pristanišča (UL L
št. 131 z dne 28. 5. 2009, str. 57), zadnjič spremenjena z Direktivo
(EU) 2017/2110 Evropskega parlamenta in Sveta z dne 15. novembra 2017 o
sistemu inšpekcijskih pregledov za varno izvajanje linijskih prevozov z ro-ro
potniškimi ladjami in visokohitrostnimi potniškimi plovili ter spremembi
Direktive 2009/16/ES ter razveljavitvi Direktive Sveta 1999/35/ES (UL L
št. 315 z dne 30. 11. 2017, str. 61, v nadaljnjem besedilu: Direktiva
2009/16/ES);
-      
Direktiva 2014/90/EU Evropskega parlamenta in
Sveta z dne 23. julija 2014 o pomorski opremi in razveljavitvi Direktive
Sveta 96/98/ES (UL L št. 257 z dne 28. 8. 2014, str. 146), zadnjič
spremenjena z Delegirano direktivo Komisije (EU) 2021/1206 z dne
30. aprila 2021 o spremembi Priloge III k Direktivi 2014/90/EU Evropskega
parlamenta in Sveta o pomorski opremi glede veljavnega standarda za
laboratorije, ki jih uporabljajo organi za ugotavljanje skladnosti za pomorsko
opremo (UL L št. 261 z dne 22. 7. 2021, str. 45);
-      
Direktiva Sveta 97/70/ES z dne
11. decembra 1997 o vzpostavitvi usklajenega varnostnega režima za ribiška
plovila dolžine 24 metrov in več (UL L št. 34 z dne 9. 2. 1998,
str. 1), zadnjič spremenjena z Uredbo (ES) št. 219/2009 Evropskega
parlamenta in Sveta z dne 11. marca 2009 o prilagoditvi nekaterih aktov,
za katere se uporablja postopek iz člena 251 Pogodbe, Sklepu Sveta 1999/468/ES
glede regulativnega postopka s pregledom - Prilagoditve regulativnemu postopku
s pregledom – Drugi del (UL L št. 87 z dne 31. 3. 2009, str. 109);
-      
Direktiva 2009/45/ES Evropskega parlamenta in
Sveta z dne 6. maja 2009 o varnostnih predpisih in standardih za potniške
ladje (prenovitev) (UL L št. 163 z dne 25. 6. 2009, str. 1), zadnjič
spremenjena z Delegirano uredbo Komisije (EU) 2020/411 z dne 19. novembra
2019 o spremembi Direktive 2009/45/ES Evropskega parlamenta in Sveta o
varnostnih predpisih in standardih za potniške ladje glede varnostnih zahtev za
potniške ladje, ki opravljajo notranja potovanja (UL L št. 83 z dne
19. 3. 2020, str. 1);
-      
Direktiva Sveta 98/41/ES z dne 18. junija
1998 o registraciji oseb, ki potujejo s potniškimi ladjami, ki plujejo v
pristanišča držav članic Skupnosti ali iz njih (UL L št. 188 z dne
2. 7. 1998, str. 35), zadnjič spremenjena z Direktivo 2017/2109/EU
Evropskega parlamenta in Sveta z dne 15. novembra 2017 o spremembi
Direktive 98/41/ES o registraciji oseb, ki potujejo s potniškimi ladjami, ki
plujejo v pristanišča držav članic Skupnosti ali iz njih, in Direktive
2010/65/EU Evropskega parlamenta in Sveta o formalnostih poročanja za ladje, ki
priplujejo v pristanišča držav članic in/ali izplujejo iz njih (UL L
št. 315 z dne 30. 11. 2017, str. 52);
-      
Direktiva (EU) 2017/2110 Evropskega parlamenta
in Sveta z dne 15. novembra 2017 o sistemu inšpekcijskih pregledov za
varno izvajanje linijskih prevozov z ro-ro potniškimi ladjami in visokohitrostnimi
potniškimi plovili ter spremembi Direktive 2009/16/ES ter razveljavitvi
Direktive Sveta 1999/35/ES (UL L št. 315 z dne 30. 11. 2017, str.
61);
-      
Direktiva 2001/96/ES Evropskega parlamenta in
Sveta z dne 4. decembra 2001 o določitvi usklajenih zahtev in postopkov za
varno nakladanje in razkladanje ladij za prevoz razsutega tovora (UL L št. 13 z
dne 16. 1. 2002, str. 9), zadnjič spremenjena z Uredbo (ES) št. 1137/2008
Evropskega parlamenta in Sveta z dne 22. oktobra 2008 o prilagoditvi
nekaterih aktov, za katere se uporablja postopek, določen v členu 251 Pogodbe,
Sklepu Sveta 1999/468/ES, glede regulativnega postopka s pregledom –
Prilagoditev regulativnemu postopku s pregledom – Prvi del (UL L št. 311 z dne
21. 11. 2008, str. 1);
-      
Direktiva Evropskega parlamenta in Sveta
2010/65/EU z dne 20. oktobra 2010 o formalnostih poročanja za ladje, ki
priplujejo v pristanišča držav članic in/ali izplujejo iz njih, in o
razveljavitvi Direktive 2002/6/ES (UL L št. 283 z dne 29. 10. 2010,
str. 1), zadnjič spremenjena z Uredbo (EU) 2019/1239 Evropskega parlamenta in
Sveta z dne 20. junija 2019 o vzpostavitvi evropskega okolja enotnega
okenca za pomorski sektor in razveljavitvi Direktive 2010/65/EU (UL L
št. 198 z dne 25. 7. 2019, str. 64);
-      
Direktiva 2002/59/ES Evropskega parlamenta in
Sveta z dne 27. junija 2002 o vzpostavitvi sistema spremljanja in
obveščanja za ladijski promet ter o razveljavitvi Direktive Sveta 93/75/EGS (UL
L št. 208 z dne 5. 8. 2002, str. 10), zadnjič spremenjena z Uredbo
2019/1243/EU;
-      
Direktiva 2003/25/ES Evropskega parlamenta in
Sveta z dne 14. aprila 2003 o posebnih zahtevah glede stabilnosti RO-RO
potniških ladij (UL L št. 123 z dne 17. 5. 2003, str. 22), zadnjič
spremenjena z Uredbo 2019/1243/EU;
-      
Direktiva Evropskega parlamenta in Sveta
2005/35/ES z dne 7. septembra 2005 o onesnaževanju morja z ladij in uvedbi
kazni za kršitve (UL L št. 255 z dne 30. 9. 2005, str. 11), zadnjič
spremenjena z Direktivo 2009/123/ES Evropskega parlamenta in Sveta z dne
21. oktobra 2009 o spremembah Direktive 2005/35/ES o onesnaževanju morja z
ladij in uvedbi kazni za kršitve (UL L št. 280 z dne 27. 10. 2009, str.
52);
-      
Direktiva 2008/106/ES Evropskega parlamenta in Sveta
z dne 19. novembra 2008 o minimalni ravni izobraževanja pomorščakov
(prenovitev) (UL L št. 323 z dne 3. 12. 2008, str. 33), zadnjič
spremenjena z Direktivo (EU) 2019/1159 Evropskega parlamenta in Sveta z dne
20. junija 2019 o spremembi Direktive 2008/106/ES o minimalni ravni
izobraževanja pomorščakov in o razveljavitvi Direktive 2005/45/ES o vzajemnem
priznavanju spričeval pomorščakov, ki jih izdajo države članice (UL L
št. 188 z dne 12. 7. 2019, str. 94);
-      
Direktiva 2009/18/ES Evropskega parlamenta in
Sveta z dne 23. aprila 2009 o določitvi temeljnih načel za preiskovanje
nesreč v sektorju pomorskega prometa in o spremembi Direktive Sveta 1999/35/ES
in Direktive 2002/59/ES Evropskega parlamenta in Sveta (UL L št. 131 z dne
28. 5. 2009, str. 114) (v nadaljnjem besedilu: Direktiva 2009/18/ES);
-      
Direktiva 2009/20/ES Evropskega parlamenta in
Sveta z dne 23. aprila 2009 o zavarovanju lastnikov ladij za pomorske
zahtevke (UL L št. 131 z dne 28. 5. 2009, str. 128);
-      
Direktiva 2009/21/ES Evropskega parlamenta in Sveta
z dne 23. aprila 2009 o skladnosti z zahtevami države zastave (UL L št.
131 z dne 28. 5. 2009, str. 132);
-      
Direktiva Sveta 1999/63/ES z dne
21. junija 1999 o sporazumu o razporejanju delovnega časa pomorščakov,
sklenjenim med Združenjem ladjarjev Evropske skupnosti (ESCA) in Federacijo
sindikatov delavcev v prometu Evropske unije (FST) (UL L št. 167 z dne
2. 7. 1999, str. 33), zadnjič spremenjena z Direktivo Sveta 2009/13/ES z
dne 16. februarja 2009 o izvajanju Sporazuma, sklenjenega med Združenjem
ladjarjev Evropske skupnosti (ECSA) in Evropsko federacijo delavcev v prometu
(ETF) o Konvenciji o delovnih standardih v pomorstvu iz leta 2006, ter o
spremembi Direktive 1999/63/ES (UL L št. 124 z dne 20. 5. 2009, str. 30);
-      
Direktiva Sveta 2009/13/ES z dne 16. februarja
2009 o izvajanju Sporazuma, sklenjenega med Združenjem ladjarjev Evropske
skupnosti (ECSA) in Evropsko federacijo delavcev v prometu (ETF) o Konvenciji o
delovnih standardih v pomorstvu iz leta 2006, ter o spremembi Direktive
1999/63/ES (UL L št. 124 z dne 20. 5. 2009, str. 30), zadnjič
spremenjena z Direktivo Sveta (EU) 2018/131 z dne 23. januarja 2018 o
izvajanju Sporazuma, sklenjenega med Združenjem ladjarjev Evropske skupnosti
(ECSA) in Evropsko federacijo delavcev v prometu (ETF), o spremembi Direktive
2009/13/ES v skladu s spremembami iz leta 2014 Konvencije o delu v pomorstvu iz
leta 2006, kot jih je odobrila Mednarodna konferenca dela 11. junija 2014
(UL L št. 22 z dne 26. 1. 2018, str. 28) in
-       Direktiva 2013/54/EU Evropskega parlamenta in Sveta z dne
20. novembra 2013 o nekaterih odgovornostih države zastave za zagotovitev
skladnosti s Konvencijo o delovnih standardih v pomorstvu iz leta 2006 in
njenega izvrševanja (UL L št. 329 z dne 10. 12. 2013, str. 1).
3.a člen
Nevladne organizacije, ki delujejo na
področjih, pomembnih za varnost pomorskega prometa ali drugih področjih
pomorske politike, pridobijo status nevladne organizacije v javnem interesu v
skladu z zakonom, ki ureja status nevladne organizacije v javnem interesu, če
razvijajo in izvajajo programe s področja preventive in varnosti v pomorskem
prometu (usposabljanje, dodatno izobraževanje, izdaja gradiv, promocija,
razprave, predstavitve s področja varnosti pomorskega prometa in podobno) ali
nudijo brezplačno pravno pomoč na področju pomorstva.
II. poglavje – SUVERENOST REPUBLIKE SLOVENIJE
4. člen
Suverenost Republike Slovenije na morju se
razteza prek njenega kopnega območja in njenih notranjih morskih voda na
teritorialno morje Republike Slovenije, na zračni prostor nad njim, kakor tudi
na morsko dno in podzemlje tega morja.
Republika Slovenija lahko izvršuje svoje
suverene pravice, jurisdikcijo in nadzor nad morsko površino, morskim vodnim 
stebrom, morskim dnom in morskim podzemljem onkraj meja državne suverenosti v
skladu z mednarodnim pravom.
Republika Slovenija skrbi za varstvo svojih
notranjih morskih voda in teritorialnega morja pred onesnaženjem ter ohranja in
pospešuje izboljšanje morskega okolja.
5. člen
Notranje morske vode Republike Slovenije
obsegajo vsa pristanišča, zalive ter sidrišče koprskega pristanišča, ki ga
omejuje poldnevnik 13° 40' vzhodno in vzporednik 45° 35' severno.
6. člen
Tuja trgovska ladja in tuja potniška ladja,
sme vpluti v notranje morske vode Republike Slovenije zaradi vplovitve v
pristanišče Republike Slovenije, namenjeno za mednarodni pomorski promet, tuja jahta ali čoln pa tudi v druga pristanišča
v skladu s predpisi, ki urejajo pomorsko plovbo.
Tuja trgovska ladja sme pluti po notranjih
morskih vodah zaradi vplovitve v pristanišče oziroma izplovitve iz pristanišča
ter plovbe med pristanišči, odprtimi za mednarodni pomorski promet, po
najkrajši običajni poti.
Minister, pristojen za pomorstvo (v
nadaljnjem besedilu: minister), določi za ladje iz
prejšnjega odstavka drug način plovbe po notranjih morskih vodah, če to
zahtevajo interesi obrambe države ali varnost plovbe.
7. člen
Prevoz blaga in potnikov iz enega
slovenskega pristanišča v drugega (kabotažo) opravljajo domače osebe prosto,
tuje osebe pa pod pogojem vzajemnosti.
8. člen
Tuji vojaški ladji, tuji javni ladji, tuji
jedrski ladji, tuji ribiški ladji in tuji znanstveno raziskovalni ladji je
prepovedan prehod skozi notranje morske vode Republike Slovenije.
Tuja vojaška ladja, tuja javna ladja, tuja vojaška jedrska ladja, tuja vojaška ladja z jedrskim
orožjem, tuja ribiška ladja oziroma tuja znanstvenoraziskovalna ladja
sme vpluti v notranje morske vode Republike Slovenije z namenom, da se tu mudi,
če dobi za to prej dovoljenje, ki ga izda:
1.    
za tujo vojaško ladjo, tujo vojaško jedrsko ladjo in tujo vojaško ladjo
z jedrskim orožjem – minister, pristojen za obrambo;
2.    
za tujo javno ladjo in tujo znanstvenoraziskovalno ladjo – minister,
pristojen za notranje zadeve;
3.    
za tujo ribiško ladjo – minister, pristojen za ribolov.
Obisk oziroma muditev v
notranjih morskih vodah Republike Slovenije se ne sme dovoliti tuji vojaški
ladji, ki s svojim obiskom ogroža varnost Republike Slovenije.
Tuja znanstvenoraziskovalna ladja sme
vpluti v notranje morske vode Republike Slovenije zaradi vplovitve v pristanišče
Republike Slovenije, namenjeno za mednarodni pomorski promet brez predhodnega
dovoljenja iz 2. točke drugega odstavka tega člena ob pogoju vzajemnosti ali če
gre za znanstvenoraziskovalno ladjo, ki plove pod zastavo mednarodne
organizacije, katere članica je Republika Slovenija.
9. člen
V notranje morske vode Republike Slovenije
smejo hkrati pripluti na obisk največ tri vojaške ladje iste državne
pripadnosti.
Obisk tuje vojaške ladje v notranjih
morskih vodah Republike Slovenije ne sme trajati dlje kot deset dni.
Slovensko pristanišče, namenjeno za obisk
tuje vojaške ladje ali sestava vojaških ladij, je pristanišče Koper, ki je
namenjeno za mednarodni javni promet.
Ne glede na prvi in drugi odstavek tega člena
sme Vlada Republike Slovenije (v nadaljnjem besedilu: vlada) v posameznih
primerih, če to zahtevajo posebni interesi Republike Slovenije, dovoliti obisk
tuje vojaške ladje, čeprav niso izpolnjeni pogoji iz prejšnjih dveh odstavkov.
Med obiskom v notranjih morskih vodah
Republike Slovenije je lahko na tuji vojaški ladji vkrcana samo ladijska
posadka in tiste druge osebe, za katere je izdal soglasje minister, pristojen
za zunanje zadeve.
10. člen
Vlada odpove muditev v slovenskih notranjih
morskih vodah tuji vojaški ladji ali sestavu tujih vojaških ladij, če se ladja,
njen čoln ali letalo oziroma njena posadka na kopnem ne ravna po določbah tega
zakona in drugih predpisov Republike Slovenije, kot tudi v drugih opravičenih
primerih.
11. člen
Tuja ladja, ki se mora zaradi višje sile
oziroma stiske na morju umakniti v notranje morske vode Republike Slovenije,
mora o tem takoj obvestiti Upravo Republike Slovenije za pomorstvo ta pa organ
za notranje zadeve, ki je pristojen za nadzor državne meje.
12. člen
Domače in tuje fizične in pravne osebe
smejo v notranjih morskih vodah in teritorialnem morju Republike Slovenije
znanstveno raziskovati, proučevati, in meriti morje, morsko dno ali njegovo
podzemlje ali opravljati druge podvodne dejavnosti samo na osnovi predhodnega
dovoljenja, ki ga izda minister ob soglasju ministra, pristojnega za notranje
zadeve, in ministra, pristojnega za obrambo, če za to obstoji interes Republike Slovenije.
Osebe iz prvega odstavka tega člena morajo
pristojnim državnim organom posredovati podatke, ki so jih pridobile na ta način.
Vlada predpiše pogoje glede varnosti ljudi
in plovil ter varstva okolja, ki se morajo upoštevati ob izdaji dovoljenja iz
prvega odstavka tega člena.
13. člen
Teritorialno morje Republike Slovenije je
morsko območje, ki se razteza od temeljne črte v smeri odprtega morja do
njegove zunanje meje, dopustne po mednarodnem pravu oziroma do mejne črte, določene
z mednarodno pogodbo.
Temeljna črta je črta srednjega nivoja
nizkih nižjih vod ali ravna črta, ki zapira vhod v zaliv.
Pri določanju temeljne črte teritorialnega
morja se kot del obale štejejo tudi najbolj izpostavljene stalne pristaniške
zgradbe, ki so sestavni del pristaniškega sistema.
Zunanja meja teritorialnega morja je
državna meja Republike Slovenije na morju. (prenehal
veljati)
14. člen
Pod pogoji, ki so predpisani s tem zakonom
in predpisi, izdanimi na njegovi podlagi, imajo ladje vseh držav pravico do
neškodljivega prehoda skozi teritorialno morje Republike Slovenije.
Neškodljiv prehod ladje pomeni plovbo skozi
teritorialno morje Republike Slovenije brez vplovitve v notranje morske vode
ali plovbo zaradi vplovitve v notranje morske vode oziroma zaradi izplovitve iz
teh voda na odprto morje, če ne posega v red, mir ali varnost Republike
Slovenije.
Neškodljiv prehod iz drugega odstavka tega člena
mora tuja ladja opraviti brez prekinitev in odlašanja.
Tuja ladja, ki izkoristi pravico do
neškodljivega prehoda, se sme ustaviti in zasidrati samo zaradi dogodkov, ki
jih zahteva redna plovba oziroma višja sila in stiska na morju ali zaradi pomoči
ljudem, ladjam ali letalom, ki so v nevarnosti ali stiski.
15. člen
Za neškodljiv prehod po prejšnjem členu se
ne šteje prehod tuje ladje skozi teritorialno morje Republike Slovenije, kadar
ta ladja opravlja kakšno izmed naslednjih dejavnosti:
1.    
grožnjo s silo ali uporabo sile zoper suverenost, teritorialno
celovitost in z Ustavo Republike Slovenije določeno pravno ureditev ali
kakršnokoli drugo ravnanje, s katerim se kršijo načela mednarodnega prava;
2.    
kakršnokoli vajo ali urjenje z orožjem katerekoli vrste;
3.    
kakršnokoli zbiranje obvestil ali podatkov, ki utegne škodovati obrambi
ali varnosti Republike Slovenije;
4.    
kakršnokoli propagandno dejavnost, ki škoduje obrambi ali varnosti
Republike Slovenije;
5.    
vzletanje z ladje, pristajanje ali sprejemanje kakršnegakoli letala na
ladjo;
6.    
lansiranje z ladje in spuščanje ali sprejemanje na ladjo kakršnekoli
vojaške naprave;
7.    
vkrcanje ali izkrcanje tovora, denarja ali ljudi v nasprotju s
carinskimi, davčnimi, zdravstvenimi ali drugimi predpisi Republike Slovenije
ali predpisi o vstopu in muditvi tujcev v Republiki Sloveniji;
8.    
kakršnokoli dejavnost, ki onesnažuje morje ali okolje;
9.    
kakršenkoli ribolov ali ulov rib in drugih morskih organizmov v morju;
10.  kakršnokoli
raziskovanje, proučevanje ali merjenje;
11.  kakršnokoli
dejavnost zaradi neupravičenega in nedovoljenega vključevanja v katerikoli
komunikacijski sistem ali kakšen drug sistem ali naprave Republike Slovenije;
12.  kakršnokoli
drugo dejavnost, ki ni v neposredni zvezi s prehodom.
16. člen
Kadar je tuja ladja v teritorialnem morju
Republike Slovenije, mora izobesiti zastavo državne pripadnosti, v notranjih
morskih vodah pa tudi zastavo Republike Slovenije.
Tuja ladja v razpremi se sme muditi v
notranjih morskih vodah ali v teritorialnem morju Republike Slovenije pod
pogoji, ki jih glede stanja ladje, pozicije in časa določi za vsak posamezen
primer vlada.
Ladja, ki ne zaprosi za dovoljenje za
razpremo ali ne spoštuje pogojev, ki jih določi vlada, mora na zahtevo in pod
pogoji Uprave Republike Slovenije za pomorstvo izpluti iz notranjih morskih
voda in teritorialnega morja Republike Slovenije. Če tega ne stori, jo lahko
vlada proda na javni dražbi ali na drug najprimernejši način, kupnino pa po
odbitju stroškov prodaje ladje položi za račun ladjarja pri pristojnem sodišču.
17. člen
Tuji ribiški ladji je med prehodom skozi
teritorialno morje Republike Slovenije prepovedan vsak ribolov ali ulov rib in
drugih morskih organizmov v morju in na morskem dnu.
Tuja ribiška ladja iz prejšnjega odstavka
mora imeti vidne oznake ribiške ladje in mora pluti skozi teritorialno morje
Republike Slovenije po najkrajši poti s hitrostjo, ki ni manjša od ekonomske,
brez zaustavljanja ali sidranja, razen če je to nujno zaradi višje sile oziroma
stiske na morju.
Prvi in drugi odstavek tega člena se ne
nanašata na ribiško ladjo, ki ima dovoljenje za ribolov v teritorialnem morju
Republike Slovenije, dokler je v območju, v katerem je ribolov dovoljen.
Določbe prejšnjih odstavkov veljajo tudi za
tuje ribiške čolne.
18. člen
Tuje vojaške ladje, tuji tankerji, tuje
jedrske ladje in druge tuje ladje, ki prevažajo jedrske ali druge nevarne ali
škodljive snovi, morajo pri neškodljivem prehodu skozi teritorialno morje
Republike Slovenije uporabljati plovno pot, določeno s posebnim predpisom za te
vrste ladij ali sisteme ločene plovbe na območju, kjer so ti sistemi določeni
in predpisani ter izpolnjevati druge predpisane pogoje, ki se nanašajo na
varnost plovbe, preprečevanje trčenja na morju in varstvo morskega okolja pred
onesnaženjem.
Država tuje vojaške ladje mora o namenu
neškodljivega prehoda svoje vojaške ladje skozi teritorialno morje Republike
Slovenije obvestiti po diplomatski poti ministrstvo, pristojno za zunanje
zadeve najmanj 24 ur pred vplovitvijo v teritorialno morje Republike Slovenije.
19. člen
Tuja podmornica in druga tuja podvodna
plovila morajo med prehodom skozi teritorialno morje Republike Slovenije pluti
na morski površini in imeti izobešeno zastavo svoje države.
20. člen
Minister, pristojen za obrambo, lahko s
soglasjem ministra, pristojnega za notranje zadeve, in ministrom določi kot
nujen varnostni ukrep cono v teritorialnem morju Republike Slovenije, skozi
katero je prehod tujih ladij začasno ustavljen ali omejen.
Akt o mejah cone iz prvega odstavka tega člena
s potrebnimi podatki se objavi v obvestilih za pomorščake, ki jih izda pomorski
organ pristojen za Sredozemlje.
21. člen
Če se tuja vojaška ali tuja javna ladja ne
ravna po določbah 15. do 20. člena tega zakona o neškodljivem prehodu ter ne
upošteva poziva, ki ji je bil dan, naj se ravna po teh predpisih, pooblaščeni
organi za nadzor državne meje od nje zahtevajo, naj nemudoma zapusti
teritorialno morje Republike Slovenije.
22. člen
Tuja ladja se preganja, če pristojni organ
utemeljeno sumi, da je ladja, njen čoln ali čoln, ki dela skupaj z njo, kršil
ta zakon ali druge slovenske predpise.
Pregon tuje ladje se sme začeti samo, če se
ladja, njen čoln ali čoln, ki dela skupaj z njo, nahaja v notranjih morskih
vodah ali teritorialnem morju Republike Slovenije in če se ne ustavi, ko ji je
z razdalje, ki omogoča sprejem poziva, dan za to optični ali zvočni poziv.
Pregon tuje ladje se sme nadaljevati po
splošno priznanih pravilih mednarodnega prava, če ni bil prekinjen, vse dokler
ladja ne vplove v teritorialno morje svoje ali katere druge države. Preganjati
jo smejo samo ladje ali letala organa, pooblaščenega za nadzor državne meje. Za
začetek pregona ni nujno, da je ladja ali letalo, ki preganja, v teritorialnem
morju Republike Slovenije.
Tuja ladja, zajeta pri pregonu, se izroči
pristojnemu organu v najbližjem pristanišču Republike Slovenije.
23. člen
Nadzor nad izvajanjem določb tega poglavja
opravlja policija, razen nad 12. členom tega zakona,
ki ga opravlja tudi Uprava Republike Slovenije za pomorstvo.
DRUGI DEL – VARNOST PLOVBE
I. poglavje – SKUPNE DOLOČBE
24. člen
Varnost plovbe po tem zakonu se zagotavlja
z določanjem pogojev, ki jih morajo izpolnjevati plovne poti v teritorialnem
morju in notranjih morskih vodah, objekti za varnost plovbe, pristanišča,
sidrišča, ladje in člani ladijske posadke ter pogoje, ki jih morajo
izpolnjevati plovila in plavajoče naprave ter posadke na njih.
Z namenom zagotoviti varnost plovbe
zagotavlja Republika Slovenija hidrografske dejavnosti v teritorialnem morju in
notranjih morskih vodah v skladu z mednarodnimi konvencijami.
25. člen
Osebe, ki opravljajo prevoz v javnem
prometu, izkoriščajo pristanišče ali skrbijo za vzdrževanje in zaznamovanje
plovnih poti v teritorialnem morju in notranjih morskih vodah Republike
Slovenije so dolžne:
1.    
organizirati kontrolo nad izvajanjem nalog, ki se nanašajo na varnost
plovbe;
2.    
trajno izvajati kontrolo nad varnostjo plovbe;
3.    
voditi predpisane podatke, ki so pomembni za varnost plovbe;
4.    
voditi dokumente in zbrati podatke o pomorščakih, ki so vkrcani na
ladjah, o njihovih izkušnjah, usposabljanju, zdravstveni sposobnosti in
sposobnosti za dodeljene dolžnosti in dela na ladji.
Družba, ki upravlja ladje, za katere velja
Uredba Evropskega parlamenta in Sveta (ES) št. 336/2006 z dne 15. februarja
2006 o izvajanju Mednarodnega kodeksa za varno upravljanje ladij v Skupnosti in
razveljavitvi Uredbe Sveta (ES) št. 3051/95, (UL L št. 64, z dne 4. 3. 2006,
str. 1), mora zagotavljati varno upravljanje ladij v skladu z določbami te
uredbe.
26. člen
Uprava Republike Slovenije za pomorstvo je
pristojna za:
-      
posamezne naloge v zvezi z razvojem pristaniške
infrastrukture, ki je v lasti Republike Slovenije;
-      
nadzor nad varnostjo plovbe, nad izvajanjem
reda v pristaniščih in preostalih delih teritorialnega morja in notranjih
morskih voda;
-      
organiziranje radijske službe bedenja ter
službe spremljanja in
upravljanja ter nadzora plovbe;
-      
izdajanje dovoljenj za obratovanje pristanišč;
-      
urejanje pomorskega prometa;
-      
strokovni nadzor nad rednim vzdrževanjem
objektov za varnost plovbe in plovnih poti, nad rednim vzdrževanjem pristaniške
infrastrukture, namenjene za javni promet ter nad oddajo odpadkov s plovil;
-      
izdajanje soglasij za gradnjo in obnovo
objektov na obali ali v morju z vidika varnosti plovbe;
-      
izdajanje dovoljenj za vodne prireditve in
druge aktivnosti na vodi v območju pristanišča in drugih delih morja;
-      
izdajanje pilotskih izkaznic in vodenje
registra pilotov;
-      
odrejanje obvezne pilotaže ter obvezne vleke
plovil in določanje potrebnega števila vlačilcev za izvajanje vleke, gašenje in
reševanje;
-      
izdajanje dovoljenj ladjam za poskusno vožnjo;
-      
ugotavljanje sposobnosti čolnov dolžine do 12 metrov
za plovbo;
-      
ugotavljanje usposobljenosti oseb za
upravljanje čolnov in ladij,
izdajanje ustreznih listin, izvajanje strokovnih izpitov ter izdajanje
pomorskih knjižic in vodenje evidenc o izdanih listinah;
-      
izdajanje dovoljenj za stalni privez, sidranje
ali položitev plavajoče naprave na morsko dno, izdajanje dovoljenj za dviganje
potopljenih stvari;
-      
sprejemanje zapisnika o rojstvu, smrti in
sprejeti izjavi poslednje volje, ki jih sestavi poveljnik ladje;
-      
vodenje ladijskega registra in vodenje vpisnika
morskih čolnov ter potrjevanje ladijskih knjig;
-      
izdajanje dovoljenj za prosti promet z obalo in
izdajanje dovoljenj za odhod ladje;
-      
vzdrževanje objektov za varnost plovbe v
pristaniščih, namenjenih za javni promet, krajevnih pristaniščih, vojaških
pristaniščih in izven območij naštetih pristanišč;
-      
pobiranje pristojbine za uporabo objektov za
varnost plovbe;
-      
izvajanje iskanja in reševanja na morju v
skladu z veljavnimi predpisi;
-      
vodenje koordinacije državnih organov, ki
izvajajo pristojnosti na morju.
Izvajanje nalog iz zadnje alineje prvega
odstavka tega člena določi vlada z uredbo.
Program strokovnega usposabljanja oziroma
izpita, način preizkusa usposobljenosti, sestavo izpitne komisije, pristojbine
in cene tiskovin ter podrobnejši način izvajanja nalog iz prvega odstavka tega
člena predpiše minister ter določi plačilo za delo in povračilo stroškov
izpitnih komisij.
26.a člen
Uprava Republike Slovenije za pomorstvo ima
svoj znak in zastavo, katerih obliko in barvo določi vlada.
Uprava Republike Slovenije za pomorstvo za
prispevek k razvijanju in izboljšanju varnosti pomorske plovbe ter za
sodelovanje in pomoč pri iskanju in reševanju na morju podeljuje uslužbencem
Uprave Republike Slovenije za pomorstvo, državnim organom, samoupravnim
lokalnim skupnostim, gospodarskim družbam, samostojnim podjetnikom posameznikom
in drugim pravnim osebam ter posameznikom priznanja.
Vrste priznanj in postopek podeljevanja
priznanj predpiše minister.
26.b člen
Evidence o izdanih listinah iz 26. člena
tega zakona, ki jih vodi Uprava Republike Slovenije za pomorstvo, so:
-      
evidenca o pomorskih knjižicah,
-      
register pilotov,
-      
evidenca potrdil o usposobljenosti za
upravljanje s čolni,
-      
evidenca pooblastil, ki se ne izdajo na podlagi
mednarodnih konvencij,
-      
evidenca pooblastil, potrdil in overitev o
priznanju, ki se izdajajo na podlagi mednarodnih konvencij.
Osebni podatki v evidenci iz prve alineje
prejšnjega odstavka se obdelujejo za namene preverjanja istovetnosti imetnika
pomorske knjižice. Osebni podatki v evidencah iz druge do pete alineje
prejšnjega odstavka se obdelujejo za namen spremljanja imetnikov in njihove
pravice do opravljanja pomorske pilotaže, upravljanja plovil oziroma del na
ladji. Osebni podatki v evidencah in registrih iz prejšnjega odstavka se
obdelujejo tudi zaradi njihovega posredovanja organom in organizacijam, ki
imajo za izvajanje zakonsko določenih nalog te podatke pravico obdelovati.
Na podlagi evidenc iz prejšnjega odstavka
se vodi evidenca o osebah, ki so jim bile izdane listine, oziroma pomorščakih.
Evidenca o pomorskih knjižicah obsega
naslednje podatke: osebno ime, datum in kraj rojstva, državljanstvo, spol,
višino ter barvo las in oči, stalno oziroma začasno prebivališče, datum izdaje
in veljavnosti ter serijsko številko pomorske knjižice.
Register pilotov obsega naslednje podatke:
osebno ime, EMŠO, datum in kraj rojstva, stalno oziroma začasno prebivališče,
številko in datum vloge, datum izpita, uspeh, dosežen na izpitu, datum izdaje
in veljavnosti ter serijsko številko pilotske izkaznice, podatke o odvzemu
pilotske izkaznice, podatke o preklicu pilotske izkaznice zaradi izgube, kraje
ali uničenja, območje pilotaže in podatke za stike (naslov, elektronski naslov
in telefonska številka). Podatki o osebnih imenih pilotov z veljavnimi
pilotskimi izkaznicami, o območjih pilotaže in njihovi podatki za stike so
javni.
Evidenca o listinah o usposobljenosti za
upravljanje s čolni in evidenca pooblastil, ki se ne izdajajo v skladu z
mednarodnimi konvencijami, obsega naslednje podatke: osebno ime, EMŠO, datum in
kraj rojstva, stalno oziroma začasno prebivališče, državljanstvo, številko in
datum vloge, vrsta in datum izpita, uspeh, dosežen na izpitu, datum izdaje in
serijsko številko listine, podatke o preklicu listine zaradi izgube, kraje ali
uničenja, o odvzemu listine in izrečenih ukrepih prepovedi vožnje motornega
vozila. Evidenca o listinah o usposobljenosti za upravljanje s čolni vsebuje
tudi fotografijo.
Evidenca pooblastil, potrdil in overitev o
priznanju, ki se izdajajo na podlagi mednarodnih konvencij, obsega naslednje
podatke: osebno ime, datum rojstva, spol, stalno ali začasno prebivališče,
državljanstvo, vrsta listine, številka, služba in morebitne omejitve, datum
izdaje, veljavnost, datum zadnje obnovitve, začasni ali trajni odvzem, preklic
listine zaradi izgube, kraje ali poškodovanja, zapisi o spremembah pooblastila
in datum spremembe ter datum opravljanja izpita za pridobitev pooblastila ali
potrdila. Ob soglasju stranke se v evidenci iz tega odstavka zajame in shrani
skenirana kopija lastnoročnega podpisa stranke za potrebe izdaje pooblastil po
Mednarodni konvenciji o standardih za usposabljanje, izdajanje spričeval in
ladijsko stražarjenje pomorščakov, 1978 (Uradni list SFRJ–MP, št. 3/84, v
nadaljnjem besedilu: konvencija STCW). Zajem ne vključuje biometričnih
lastnosti podpisa.
Uprava Republike Slovenije za pomorstvo
zagotovi pristojnim organom v državah članicah EU in drugih pogodbenicah
konvencije STCW ter družbam, ki upravljajo ladje, podatke o statusu pooblastil
in overitev o priznanju ter oprostitvah, ki jih potrebujejo zaradi preverjanja
verodostojnosti in veljavnosti pooblastil, overitev ali oprostitev, izdanih
poveljnikom ladij in častnikom v skladu s pravili V/1–1 in V/1–2 iz Priloge I
konvencije STCW, ki so jim jih pomorščaki predložili za priznanje na podlagi
pravila I/10 konvencije STCW ali za pridobitev zaposlitve na ladji.
Uprava Republike Slovenije za pomorstvo izda
na zahtevo države pogodbenice STCW pisno potrdilo o verodostojnosti ali pisno
zavrne verodostojnost pooblastil, overitve o priznanju ali katerih koli drugih
listinskih dokazil o usposabljanju, ki so bila izdana v Republiki Sloveniji.
Uprava Republike Slovenije za pomorstvo
Evropski komisiji letno v elektronski obliki zagotovi podatke, registrirane do
31. decembra prejšnjega leta, iz Priloge V Direktive 2008/106/ES. Ti
podatki se posredujejo le za statistične analize.
Za zagotovitev varstva osebnih podatkov
Uprava Republike Slovenije za pomorstvo vse osebne podatke iz prejšnjega
odstavka posreduje v anonimni obliki, kar stori s programsko opremo, ki jo
zagotovi ali odobri Evropska komisija, in zagotovi, da so merila za zbiranje,
posredovanje, hrambo, analiziranje in širjenje podatkov oblikovana tako, da je
mogoče izvesti statistično analizo.
Evidence in registri iz devete, trinajste
in šestnajste alineje prvega odstavka 26. člena tega zakona se za namen
pridobivanja točnih in ažurnih podatkov povežejo s Centralnim registrom
prebivalstva, Evidenco vozniških dovoljenj, Registrom davčnih zavezancev in
evidencami po predpisih o šolstvu za prevzem naslednjih podatkov: osebno ime,
EMŠO, davčna številka, datum in kraj rojstva, državljanstvo, prebivališče,
naslov za vročanje in elektronski naslov za vročanje, območje dvojezičnosti, zaposlitev, šolska izobrazba in vozniško
dovoljenje z omejitvami.
Vloga za izdajo listin iz tega člena mora
vsebovati vse podatke, ki se vodijo v evidencah o izdanih listinah, razen
podatka o EMŠO, če je stranka tujec, ki nima EMŠO. Vloga za izdajo listin iz
devete in trinajste alineje prvega odstavka 26. člena tega zakona mora
vsebovati tudi dve fotografiji. Podatki za stike se pridobivajo iz vlog na
podlagi pisnega soglasja subjekta.
Zaradi zagotavljanja varnosti pravnega
prometa so na državnem portalu eUprava javno dostopni podatki o izgubljenih,
uničenih in ukradenih listinah, ki se po uradni dolžnosti brišejo po poteku
veljavnosti listin, in sicer: organ, pristojen za izdajo listine, serijska
številka, datum izdaje in veljavnosti, datum naznanitve pogrešitve, uničenja
ali kraje, podatki o veljavnosti in spletno preverjanje veljavnosti listin iz
prvega odstavka tega člena, tako da se ugotovi veljavnost oziroma neveljavnost
listine. Namesto pogrešane, uničene ali ukradene veljavne listine iz tega člena
se na zahtevo stranke izda nova listina.
II. poglavje – PLOVNE POTI
27. člen
Plovna pot v teritorialnem morju in
notranjih morskih vodah Republike Slovenije je pas na morju, ki je dovolj globok
in dovolj širok za varno plovbo ladje in je po potrebi zaznamovan z objekti za
varnost plovbe.
Objekti za varnost plovbe na plovnih poteh
v teritorialnem morju in notranjih morskih vodah Republike Slovenije so
svetilniki, obalne luči, boje in druga znamenja, signalne in radijske postaje,
optične, zvočne, električne, elektronske, radarske in druge naprave za varno
plovbo po morju, plovnih poteh in v pristaniščih.
Kadar je zaradi gostega prometa ali
naravnih danosti za zagotovitev varnosti plovbe potrebno, lahko minister določi
režim ločene plovbe, tako da se smer plovbe ladij določi s signalnimi bojami,
radarskimi odbojniki in drugimi oznakami. Shematični prikaz take plovne poti,
za katero velja režim ločene plovbe, se vriše na pomorske karte, opiše v priročnikih
in navodilih za pomorščake.
28. člen
Plovnost plovnih poti v teritorialnem morju
in notranjih morskih vodah Republike Slovenije je treba vzdrževati tako, da se
na njih postavlja objekte za varnost plovbe in zagotavlja njihovo pravilno
delovanje.
29. člen
Investitor, lastnik ali uporabnik objektov
ali sredstev, ki pomenijo stalne ali začasne ovire na plovni poti (mostovi,
kabli, potopljeni objekti ipd.) mora v roku, ki ga določi Uprava Republike
Slovenije za pomorstvo, postaviti in vzdrževati luči in znamenja za
zaznamovanje teh ovir.
Če oseba iz prejšnjega odstavka ne postavi
predpisane luči ali drugega znamenja ali če postavljene luči ali drugega
znamenja ne vzdržuje v dobrem stanju, stori to na njen račun oseba, ki skrbi za
vzdrževanje in zaznamovanje plovne poti, na zahtevo Uprave Republike Slovenije
za pomorstvo.
Oseba iz prvega odstavka tega člena mora o
oviri takoj obvestiti Upravo Republike Slovenije za pomorstvo, ki podatke o
oviri objavi v obvestilih za pomorščake, ki jih izda pomorski organ, pristojen
za Sredozemlje.
30. člen
Za uporabo objektov za varnost plovbe na
pomorskih plovnih poteh plačujejo lastniki oziroma uporabniki plovil
pristojbino.
Pristojbino iz prejšnjega odstavka plačujejo
zavezanci Upravi Republike Slovenije za pomorstvo. Pristojbina za uporabo
objektov za varnost plovbe je prihodek državnega proračuna.
Upravljalec pristanišča, ki oddaja privez
jahti ali čolnu, ki nista vpisana v slovenski ladijski register, mora pobirati
pristojbino hkrati s plačilom priveza za plovilo.
Upravljalec pristanišča iz prejšnjega
odstavka mora pobirati in odvajati pristojbino tudi, če jahti ali čolnu ne
zaračunava plačila svojih storitev.
Upravljalec pristanišča nakazuje pobrano
pristojbino na poseben račun, namenjen pristojbini za uporabo objektov za
varnost plovbe, do 25. dne v mesecu za pretekli mesec in mora hkrati predložiti
Upravi Republike Slovenije za pomorstvo mesečno poročilo, iz katerega mora biti
razvidno število zavezancev in znesek pobrane pristojbine.
Minister določi višino pristojbine za
uporabo objektov za varnost plovbe ter pogoje in način plačila.
31. člen
Obalne radijske postaje opravljajo radijsko
službo za varstvo človekovega življenja in varnost plovbe na morju.
Uprava Republike Slovenije za pomorstvo
zagotovi radijsko službo bdenja ter službo spremljanja in nadzora pomorske
plovbe v teritorialnem morju Republike Slovenije.
Plovila, ki imajo radijsko postajo, morajo
med plovbo organizirati službo bdenja v skladu s predpisi o radijskem prometu.
II.a poglavje – HIDROGRAFSKA DEJAVNOST
31.a člen
Hidrografska dejavnost obsega hidrografsko
izmero morja, temeljne in obalne črte, hidrografski monitoring, hidrografske
meritve objektov in pojavov na priobalnem območju, površini morja, vodnem
stebru, morskem dnu in v podzemlju, upravljanje, zbiranje, vodenje,
vzdrževanje, obdelavo in objavo pridobljenih hidrografskih podatkov ter
pomorsko kartografijo in objavo hidrografskih publikacij.
31.b člen
Za izvajanje hidrografske dejavnosti je
odgovorno ministrstvo, pristojno za pomorstvo.
Naloge hidrografske dejavnosti v skladu z
31.c členom tega zakona izvaja Geodetski inštitut Slovenije po programu
hidrografske dejavnosti.
Program hidrografske dejavnosti pripravi
ministrstvo, pristojno za pomorstvo, v sodelovanju z Geodetskim inštitutom
Slovenije. Program hidrografske dejavnosti je na predlog ministra vključen v
program del inštituta in je sestavni del letnega programa državne geodetske
službe po zakonu, ki ureja geodetsko dejavnost. V programu hidrografske
dejavnosti se podrobneje določi naloge hidrografske dejavnosti in predvideno
višino sredstev za njihovo izvajanje.
Delo Geodetskega inštituta Slovenije na
področju hidrografske dejavnosti nadzira ministrstvo, pristojno za pomorstvo.
31.c člen
Geodetski inštitut Slovenije kot javno
službo na področju hidrografske dejavnosti izvaja naslednje naloge:
1.    
organizacijo izvedbe in nadzora hidrografskih izmer morja, obalne in
temeljne črte, hidrografskega monitoringa in hidrografskih meritev objektov ter
pojavov na priobalnem območju, površini morja, vodnem stebru, morskem dnu in v
podzemlju;
2.    
zbiranje, vodenje, vzdrževanje, obdelavo in objavo hidrografskih
podatkov, pomorskih kart in hidrografskih publikacij;
3.    
vodenje, izdelavo, izdajanje, vzdrževanje in distribucijo pomorskih kart
v klasični in elektronski obliki;
4.    
distribucijo hidrografskih podatkov uporabnikom;
5.    
pripravo hidrografskega gradiva za obvestila pomorščakom in izdajanje
slovenskih obvestil za pomorščake;
6.    
izvedbo raziskovalnih in razvojnih nalog ter drugih strokovno-tehničnih
nalog v zvezi s hidrografsko dejavnostjo in
7.    
strokovno-tehnično sodelovanje s hidrografskimi uradi drugih držav.
Geodetski inštitut Slovenije zagotovi, da
so naloge iz prejšnjega odstavka izvedene v skladu s standardi Mednarodne
hidrografske organizacije (IHO).
31.č člen
Materialne avtorske pravice in druge
pravice avtorja na avtorskih delih, ki jih izdela Geodetski inštitut Slovenije
med izvajanjem javne službe na podlagi tega zakona, se z nastankom avtorskega
dela prenesejo na Republiko Slovenijo. O izvrševanju teh pravic odloča minister.
31.d člen
Hidrografski podatki so izvorni
hidrografski podatki in hidrografski originali.
Izvorni hidrografski podatki so vsi
podatki, pridobljeni z izmero morja, temeljne in obalne črte, hidrografskim
monitoringom in hidrografskimi meritvami objektov ter pojavov na priobalnem
območju, površini morja, vodnem stebru, morskem dnu in v podzemlju. Izvorni
hidrografski podatki o površini, globini in strukturi morskega dna in objektov
na morskem dnu so strateškega obrambnega interesa in niso javni. Pravico do
pridobivanja in dostopa do zbranih izvornih hidrografskih podatkov strateškega
obrambnega interesa imajo samo pristojne osebe ministrstva, pristojnega za
obrambo, za potrebe opravljanja svojih nalog, druge osebe pa samo s soglasjem
ministra, pristojnega za obrambo.
Izvorne hidrografske podatke strateškega
obrambnega interesa hrani Geodetski inštitut Slovenije.
Hidrografski originali so zbirka
procesiranih izvornih hidrografskih podatkov, potrebnih za zagotavljanje
varnosti plovbe. Hidrografski originali so javni podatki.
Podrobnejši način pridobivanja, hranjenja, zbiranja,
upravljanja in vzdrževanja izvornih hidrografskih podatkov in hidrografskih
originalov predpiše minister v soglasju z ministrom, pristojnim za obrambo.
III. poglavje – PRISTANIŠČA
1. Splošno
32. člen
Pristanišče je vodni in priobalni prostor,
ki obsega sidrišče, grajene ali negrajene dele obale, valolome, naprave in
objekte, ki so namenjeni za privezovanje, za zasidranje in varstvo ladij, za
izgradnjo in vzdrževanje plovil, vkrcevanje in izkrcevanje oseb in tovora,
skladiščenje in druga opravila z blagom, proizvodnjo, oplemenitenje, kontrolo
in dodelavo blaga in za druge gospodarske aktivnosti, ki so s temi dejavnostmi
v medsebojni gospodarski, prometni ali tehnološki zvezi. Grajeni deli obale,
namenjeni za privezovanje ladij, vkrcavanje in izkrcavanje oseb in tovora, so
operativne obale.
Grajene obale, akvatorij, valolomi,
pristopi na pomole, naprave za privezovanje, dovozne poti, železniški tiri,
vhodi, ograje, kanalizacijsko in vodovodno omrežje, elektroinstalacije,
razsvetljava, drugi objekti, ki po namenu služijo varnosti plovbe in varnemu
privezu ter nemotenemu izvajanju pristaniških dejavnosti in drugih aktivnosti,
navedenih v prvem odstavku tega člena, ter telekomunikacijske instalacije so
pristaniška infrastruktura. Pristaniška
infrastruktura je gospodarska javna infrastruktura državnega pomena v skladu s
predpisom, ki ureja urejanje prostora, ter se deli na pristaniško
infrastrukturo, namenjeno za javni promet, in pristaniško infrastrukturo, ki ni
namenjena za javni promet.
Pristaniška infrastruktura brez akvatorija
je last Republike Slovenije oziroma lokalne skupnosti ali oseb zasebnega prava.
Republika Slovenija oziroma lokalna skupnost prepusti upravljanje, vodenje in
razvoj pristaniške infrastrukture iz prejšnjega odstavka upravljalcu
pristanišča s podelitvijo koncesije. V koncesijskem aktu za podelitev koncesije, ki ga izda vlada, se
določi delež koncesijske dajatve, ki pripada lokalnim skupnostim, na območju
katerih se nahaja kopenski del koprskega tovornega pristanišča. Delež
koncesijske dajatve se deli na podlagi pomožnih meril, ki se nanašajo na
območje kopenskega dela pristanišča in območje ter prebivalstvo lokalne
skupnosti. Koncesijska dajatev je namenjena za financiranje javne občinske
infrastrukture in občinskih javnih služb, kar se podrobneje določi s
koncesijskim aktom.
Dovozne poti, železniški tiri, vhodi,
ograje, kanalizacijsko in vodovodno omrežje, elektro instalacije, razsvetljava
in telekomunikacijske instalacije na območju koprskega tovornega pristanišča,
predstavljajo vložek premoženja Republike Slovenije v osnovni kapital Luke
Koper, d.d.. Luka Koper d.d. mora ohranjati osnovno funkcijo teh objektov kot
del pristaniške infrastrukture.
Pristaniška infrastruktura se uporablja za
namen, kateremu služi in ne more biti del stečajne mase.
Republika Slovenija ali samoupravna lokalna
skupnost je predkupni upravičenec pri nakupu zemljišč ali
pristaniške infrastrukture znotraj pristanišča v skladu s prostorskimi akti.
Republika Slovenija je razlastitveni
upravičenec na zemljiščih ali pristaniški infrastrukturi znotraj pristanišča v
skladu s prostorskimi akti, za katere obstaja javni interes.
Nadzor nad izvajanjem Uredbe (EU) 2017/352
Evropskega Parlamenta in Sveta z dne 15. februarja 2017 o vzpostavitvi
okvira za izvajanje pristaniških storitev in skupnih pravil o finančni
preglednosti pristanišč (UL L št. 57 z dne 3. 3. 2017, str. 1),
zadnjič spremenjene z Uredbo (EU) 2020/697 Evropskega parlamenta in Sveta z dne
25. maja 2020 o spremembi Uredbe (EU) 2017/352, da se upravnemu organu
pristanišča ali pristojnemu organu dovoli zagotavljanje prožnosti pri pobiranju
pristojbin za pristaniško infrastrukturo v okviru izbruha COVID-19 (UL L
št. 165 z dne 27. 5. 2020, str. 7), v nadaljnjem besedilu:
Uredba 2017/352/EU) opravlja:
-      
Urad Republike Slovenije za nadzor proračuna v
zvezi z 11. členom Uredbe 2017/352/EU,
-      
ministrstvo, pristojno za pomorstvo, v zvezi z
12. in 13. členom Uredbe 2017/352/EU.
33. člen
Usmeritve za trajnostni razvoj pomorstva in
zagotavljanje varnosti pomorskega prometa se določijo z nacionalnim programom
razvoja pomorstva Republike Slovenije, ki ga na predlog vlade sprejme Državni
zbor Republike Slovenije, in strategijo razvoja
prometa Republike Slovenije, ki jo sprejme vlada.
34. člen
Razvoj pristaniške infrastrukture načrtuje
upravljalec pristanišča s programom razvoja pristanišča, ki mora biti usklajen
z nacionalnim programom in
strategijo razvoja prometa iz prejšnjega člena tega
zakona in na katerega mora predhodno pridobiti soglasje vlade.
35. člen
Pristanišča so:
-      
pristanišča, namenjena za javni promet;
-      
pristanišča za posebne namene;
-      
vojaška pristanišča.
Pristanišča, namenjena za mednarodni javni
promet in vojaška pristanišča ter pogoje, ki jih morajo izpolnjevati, določi
vlada.
Ostala pristanišča določi organ lokalne
skupnosti, na območju katere leži pristanišče.
Organ, ki določa vrsto pristanišča, lahko
določi, da se del pristanišča odredi za posebne namene.
36. člen
Pristanišče, namenjeno za javni promet, je
tisto, v katerem se izvajajo javni prevoz potnikov in blaga v pomorskem prometu
in s tem povezane pristaniške dejavnosti.
Pristanišče, namenjeno za javni promet, je
lahko odprto za domači ali za mednarodni promet ali za domači in mednarodni
promet.
Šteje se, da so pristanišča, ki so po tem
zakonu odprta za mednarodni promet, odprta tudi za domači promet.
37. člen
Pristanišča za posebne namene so:
-      
športna pristanišča;
-      
turistična pristanišča (marine);
-      
krajevna pristanišča;
-      
šolska pristanišča;
-      
druga pristanišča.
38. člen
Turistično pristanišče (marina) je
pristanišče, namenjeno za pristajanje, shranjevanje, prezimovanje in
oskrbovanje ladij, namenjenih za šport in razvedrilo in čolnov.
Športno pristanišče je pristanišče,
namenjeno za športne dejavnosti.
Krajevno pristanišče je namenjeno privezu
in shranjevanju plovil, ki je organizirano v obliki komunalnih privezov,
mestnega pristanišča, lokalnega pristanišča ali mandrača.
Šolsko pristanišče je pristanišče,
namenjeno za izvajanje usposabljanja in izobraževanja ter za pristajanje,
shranjevanje, prezimovanje in oskrbovanje plovil, ki se uporabljajo za
usposabljanje in izobraževanje.
Druga pristanišča so pristanišča, ki jih za
opravljanje svoje dejavnosti uporabljajo gospodarski subjekti, niso pa
namenjena javnemu prometu.
39. člen
Pristanišče je odprto za javni promet ali
za posebne namene, če ima uporabno dovoljenje in obratovalno dovoljenje.
Obratovalno dovoljenje je dovoljenje, ki ga izda Uprava Republike Slovenije za
pomorstvo, potem ko ugotovi, da so izpolnjeni pogoji za varnost plovbe v
pristanišču in varen privez plovil, ki se nanašajo na geografske danosti
pristanišča, pristaniško infrastrukturo, opremo in druge tehnične zahteve.
Obratovalno dovoljenje se izda na podlagi pisne vloge investitorja oziroma upravljalca
pristanišča.
Uprava Republike Slovenije za pomorstvo v
postopku izdaje obratovalnega dovoljenja odredi tudi izvedbo poskusne vplovitve
oziroma izplovitve ter priveza tipičnega plovila, kadar je to potrebno za
ugotovitev, da so izpolnjeni pogoji iz prejšnjega odstavka.
Investitor oziroma upravljalec pristanišča
mora najpozneje v 24 urah obvestiti Upravo Republike Slovenije za pomorstvo, če
se spremenijo okoliščine, na podlagi katerih je bilo izdano obratovalno
dovoljenje. Uprava Republike Slovenije za pomorstvo v primeru bistvenih
sprememb pristaniške infrastrukture, namena pristanišča ali spremenjenih
pogojev obratovanja, ki vplivajo na varno vplovitev, izplovitev ali privez
plovil, odredi investitorju oziroma upravljalcu pristanišča predložitev listin
o izpolnjevanju pogojev za varnost plovbe in varen privez plovil (v nadaljnjem
besedilu: maritimna študija).
Uprava Republike Slovenije za pomorstvo v
celoti ali delno prekliče obratovalno dovoljenje, če ugotovi, da pristanišče ne
izpolnjuje predpisanih pogojev iz prvega odstavka tega člena.
Podrobnejše pogoje za varnost plovbe v
pristanišču in varen privez plovil, vsebino vloge za izdajo obratovalnega
dovoljenja ter maritimno študijo predpiše minister.
2. Pristaniška dejavnost
40. člen
Pristaniška dejavnost je vkrcevanje in
izkrcevanje tovora, vstopanje in izstopanje potnikov, skladiščenje, sortiranje,
dodelava in oplemenitenje blaga, oskrba ladij in prevoznih sredstev ter
njihovih posadk in potnikov, pristaniška pilotaža in vleka ladij ter druge
gospodarske dejavnosti, vključno z industrijsko proizvodnjo, ki omogočajo
popolnejše in gospodarnejše izkoriščanje pristanišča oziroma njegovih objektov
in opreme.
41. člen
Upravljalec pristanišča mora organizirati
delovanje pristanišča tako, da zagotavlja varno plovbo in varstvo okolja in
voda in zaščito pristanišča ter zagotavlja dejavnosti, ki so potrebne za
nemoteno delovanje pristanišča, za katerega je pristanišče namenjeno (pilotaža,
vleka plovil, izvajanje prekladalnih storitev ter podobno).
41.a člen
Med stavko morajo delavci
v pristanišču, ki zagotavljajo dejavnosti za nemoteno delovanje pristanišča iz
prejšnjega člena, v skladu s predpisi o varnosti
pomorskega prometa ter zaščiti na ladjah in v pristaniščih, zagotavljati
minimalni obseg pristaniških storitev, s katerim se zagotavlja varnost ljudi,
premoženja in okolja, ter pretovor živih živali, hitro pokvarljivega blaga in
nevarnega tovora.
42. člen
Upravljalec pristanišča, ki je odprto za
javni promet, mora omogočiti vsaki osebi pod enakimi pogoji uporabo operativnih
obal, valolomov in drugih objektov v pristanišču, glede na njihov namen in v
mejah razpoložljivih zmogljivosti, če ni v tem zakonu drugače določeno.
Upravljalec pristanišča, ki ni odprto za
javni promet, vendar izpolnjuje pogoje, da se vanj zatečejo plovila ob
elementarnih nesrečah, mora pod pogoji iz prejšnjega odstavka zagotoviti
uporabo pristanišča kot objekta za varnost plovbe, dokler trajajo naravne nesreče.
3. Gospodarska javna služba
43. člen
Na področju pomorskega prometa se v pogojih
gospodarske javne službe izvajajo naslednje storitve:
-      
redno vzdrževanje pristaniške infrastrukture,
namenjene za javni promet;
-      
redno zbiranje odpadkov s plovil;
-      
redno vzdrževanje objektov za varnost plovbe in
plovnih poti;
-      
pomorska pilotaža;
-      
obvezna vleka plovil.
Gospodarska javna služba iz prve in druge
alineje prejšnjega odstavka je obvezna gospodarska javna služba. Gospodarska
javna služba iz tretje alineje prejšnjega odstavka je izbirna občinska
gospodarska javna služba in se izvaja samo v marinah in športnih pristaniščih.
Gospodarska javna služba iz četrte in pete alineje prejšnjega odstavka je
izbirna gospodarska javna služba ter se izvaja samo v koprskem tovornem
pristanišču.
44. člen
Gospodarska javna služba na področju
pomorskih dejavnosti koprskega tovornega pristanišča so naslednje storitve:
-      
redno vzdrževanje pristaniške infrastrukture,
namenjene za javni promet;
-      
redno zbiranje odpadkov s plovil;
-      
pomorska pilotaža;
-      
obvezna vleka plovil.
Izvajanje gospodarske javne službe iz tega člena
zagotavlja Republika Slovenija. Pomorsko pilotažo in obvezno vleko plovil
zagotavlja Republika Slovenija kot izbirno gospodarsko javno službo. Kadar se
pomorska pilotaža in obvezna vleka plovil izvajata kot gospodarska javna
služba, drugi izvajalci na območju izvajanja gospodarske javne službe teh
storitev ne smejo opravljati.
45. člen
Lokalne skupnosti, na območju katerih
ležijo pristanišča, razen pristanišča iz prejšnjega člena tega zakona,
zagotavljajo gospodarsko javno službo na področju pomorskih dejavnosti za naslednje
storitve:
-      
redno vzdrževanje pristaniške infrastrukture,
namenjene za javni promet;
-      
redno zbiranje odpadkov s plovil.
46. člen
Izvajalec gospodarske javne službe na področju
pomorskih dejavnosti:
-      
z rednim vzdrževanjem pristaniške
infrastrukture zagotavlja takšno stanje te infrastrukture, da je v celoti zagotovljen
njen namen;
-      
skrbi za vsakodnevno zbiranje odpadkov s
plovil;
-      
redno vzdržuje objekte za varnost plovbe in
plovne poti v takšnem stanju, da ti v celoti zagotavljajo funkcijo, kateri so
namenjeni;
-      
zagotavlja stalno in nemoteno izvajanje
pomorske pilotaže;
-      
zagotavlja stalno in nemoteno izvajanje obvezne
vleke plovil.
47. člen
Gospodarska javna služba na področju
pomorskih dejavnosti se zagotavlja v naslednjih oblikah:
-      
z dajanjem koncesij osebam zasebnega prava;
-      
v javnem podjetju;
-      
v režijskem obratu.
Akt o oblikah in načinu izvajanja
gospodarske javne službe sprejme vlada za tiste storitve, ki jih zagotavlja
Republika Slovenija in pristojni organ lokalne skupnosti za tiste, ki jih
zagotavlja lokalna skupnost.
Kadar se gospodarski javni službi pomorska
pilotaža ali obvezna vleka plovil zagotavljata z dajanjem koncesij, vlada s
koncesijskim aktom med drugim določi najvišje cene za storitev pomorske
pilotaže in za storitev obvezne vleke plovil ter dobo podelitve koncesije, ki
ne sme biti daljša od 15 let.
4. Financiranje gospodarske javne službe
48. člen
Gospodarske javne službe iz 43. člena tega
zakona se financirajo zlasti iz naslednjih virov:
-      
pristojbine za uporabo pristanišča,
-      
ladijske ležnine,
-      
pristojbine za privez,
-      
cene za storitev zbiranja in odvoza odpadkov s
plovil,
-      
cene za storitev pomorske pilotaže,
-      
cene za storitev obvezne vleke plovil,
-      
proračuna.
Pristaniške pristojbine in cene za storitve
iz prejšnjega odstavka, se plačujejo izvajalcu gospodarske javne službe, ki jih
evidentira kot del prihodkov iz naslova opravljanja gospodarske javne službe na
področju pomorskega prometa oziroma pristaniških storitev.
Izvajalec gospodarske javne službe mora ločeno
voditi računovodsko evidenco glede obračuna stroškov in prihodkov iz prvega
odstavka tega člena.
Razlika med stroški izvajanja gospodarske
javne službe in prihodki iz naslova pristojbin se nakazujejo v proračun.
49. člen
Glede uporabe pristanišč, ki so odprta za
mednarodni javni promet, in glede plačevanja pristaniških pristojbin, so tuje
ladje ob pogoju vzajemnosti izenačene s slovenskimi.
50. člen
Pristojbino za uporabo pristanišča plača
plovilo za vkrcevanje in izkrcevanje potnikov in tovora, in sicer od vsakega
vkrcanega oziroma izkrcanega potnika oziroma v določenem znesku od vsake tone ali
druge primerne količinske enote vkrcanega ali izkrcanega tovora ali od
velikosti plovila (dolžine oziroma nosilnosti plovila).
51. člen
Ladijsko ležnino plačuje plovilo za uporabo
obale ali pristaniškega vodnega prostora v kakršenkoli namen, razen za
vkrcevanje ali izkrcevanje potnikov in tovora.
Kadar plovilo uporablja samo pristaniški
vodni prostor, plača zmanjšano ležnino.
52. člen
Pristojbino za privez plačujejo plovila, ki
trajno ali začasno uporabljajo privez.
53. člen
Domače in tuje vojaške ladje in ladje, na
katerih so vodje držav ter ladje ali čolni, ki se uporabljajo za upravne
namene, ne plačajo pristaniških pristojbin.
54. člen
Pristaniških pristojbin ne plačajo plovila,
kadar pristanejo v pristanišču zaradi reševanja brodolomcev, smrti ali bolezni
oseb na ladji ter nudenja zdravniške pomoči osebam na ladji, vendar le za čas,
ki je nujen za izvršitev potrebnih dejanj in plovila, ki se v pristanišče zatečejo zaradi neurja in drugih
okoliščin zaradi višje sile za čas trajanja višje sile.
55. člen
Pristaniške pristojbine so lahko glede na
naravo storitev pogodbeno določene pavšalno (mesečno, letno).
56. člen
Pristaniške pristojbine morajo biti javno
objavljene.
Minister daje soglasje k pristaniškim pristojbinam,
ki se plačujejo izvajalcu gospodarske javne službe rednega vzdrževanja
pristaniške infrastrukture, namenjene za javni promet, ki jo zagotavlja
Republika Slovenija, pred njihovo objavo. Minister izda soglasje k
pristojbinam, ki po obsegu, vrsti in višini zagotavljajo nemoteno izvajanje
storitev gospodarske javne službe rednega vzdrževanja pristaniške
infrastrukture, namenjene za javni promet.
Kadar je v tem zakonu določeno, da je
zavezanec za plačilo plovilo, ladja ali čoln, se šteje, da je zavezanec ladjar
oziroma lastnik ali uporabnik čolna.
IV. poglavje – RED V PRISTANIŠČIH IN DRUGIH DELIH
TERITORIALNEGA MORJA
57. člen
Uprava Republike Slovenije za pomorstvo
opravlja stalen nadzor nad izvajanjem reda v pristaniščih in preostalih delih
teritorialnega morja in notranjih morskih voda, varnostjo plovbe, opravljanjem
pomorskega prometa in vzdrževanjem objektov za varnost plovbe in plovnih poti.
Za opravljanje nalog nadzorstva iz
prejšnjega odstavka so pooblaščeni pristaniški nadzorniki pri Upravi Republike
Slovenije za pomorstvo.
Pristaniški nadzornik je lahko oseba, ki
ima opravljen strokovni izpit za naziv častnik krovne straže na ladji z bruto
tonažo 500 ali več ali za naziv častnik strojne straže na ladji s pogonskim
strojem z močjo 750 kW ali več.
Pristaniški nadzornik ima predpisano
uniformo in službeno izkaznico, ki jo izda predstojnik Uprave Republike
Slovenije za pomorstvo. Način in pogoje nošenja uniforme, službene oznake in
obrazec službene izkaznice predpiše minister.
Minister predpiše pogoje za opravljanje
varnega prometa in vzdrževanje reda v pristaniščih in ostalih delih
teritorialnega morja in notranjih morskih voda na območju Republike Slovenije.
Ministrstvo, pristojno za obrambo, opravlja
nadzor nad izvajanjem reda v vojaškem pristanišču.
57.a člen
Pristaniški nadzorniki ter pomorski
inšpektorji morajo v primeru stavke zagotavljati varnost pomorskega prometa ter
zaščito na ladjah in v pristaniščih v skladu z določbami tega zakona in drugimi
predpisi, ki urejajo stavko, ter kolektivno pogodbo.
57.b člen
Za zagotavljanje stalnega nadzora iz prvega
odstavka 57. člena tega zakona, iskanja in reševanja ter spremljanja in
upravljanja pomorskega prometa lahko Uprava Republike Slovenije za pomorstvo
izvaja videonadzor dela morja, kjer je to potrebno za zagotavljanje varnosti
plovbe, snema komunikacijo z udeleženci pomorskega prometa ter ugotavlja
položaj in hitrost plovbe plovil ter druge podatke o poteku pomorskega prometa
z videonadzornimi, radijskimi in radarskimi napravami, ki se uporabljajo v pomorskem
prometu.
Videonadzor za zagotavljanje stalnega
nadzora se izvaja na način, da pri tem ni možna obdelava osebnih podatkov.
Kadar je to nujno potrebno za iskanje in reševanje ali zagotavljanje varnosti
plovbe, se videonadzor izvaja na način, pri katerem je možna določitev
posameznika ali snemanje obale, vendar največ toliko časa, kolikor je to nujno
potrebno za opravljanje te naloge.
Osebni podatki iz prvega odstavka tega
člena so: video posnetek plovila oziroma plavajoče naprave, udeleženca pomorskega
prometa, kraj, datum in čas posnetka, posnetek komunikacije, podatek o
komunikacijskem kanalu posnetka in čas posnetka ter identifikacijska označba
plovila, položaj in čas plovila v določenem časovnem obdobju, če se nanašajo na
določljivega posameznika. Osebni podatki se hranijo največ 30 dni od njihove
pridobitve, razen če so ti podatki potrebni v postopku preiskovanja pomorske
nesreče, kazenskem postopku ali postopku o prekršku, nato se podatki samodejno
brišejo. Pri pregledovanju in izvozu videoposnetkov je treba vse osebne podatke
anonimizirati, razen če obstaja zakonska podlaga za obdelavo teh osebnih
podatkov.
Prepovedana je uporaba osebnih podatkov za
druge namene, razen če tako določa zakon. Videonadzorni sistem ne omogoča
sprotnega ali naknadnega sledenja plovilom, razen za namene iz prvega odstavka
tega člena.
Dostopi do osebnih podatkov morajo biti
urejeni z nivojem uporabniških pravic na podlagi gesel, za vsak vpogled pa je
treba navesti podlago in razlog. Zagotovljena mora biti revizijska sled v
skladu s predpisi, ki urejajo varstvo osebnih podatkov. Podrobni sistem
dodeljevanja pravic, uporabniških imen in gesel določi Uprava Republike
Slovenije za pomorstvo z internim aktom.
58. člen
Nadzorstvo nad varnostjo plovbe, ki ga
izvajajo pristaniški nadzorniki pri Upravi Republike Slovenije za pomorstvo,
obsega nadzorstvo nad:
1.    
člani posadke čolnov;
2.    
prevozom oseb in blaga s čolni;
3.    
izvajanjem plovbnega režima plovil;
4.    
čolni glede njihove sposobnosti za plovbo;
5.    
vzdrževanjem in zaznamovanjem plovnih poti v teritorialnem morju in
notranjih morskih vodah Republike Slovenije in stanjem objektov za varnost
plovbe na njih;
6.    
plavajočimi napravami, glede varnosti za njihovo uporabo in glede
njihove plovne sposobnosti;
7.    
izvajanjem pilotaže in obvezne vleke ladij.
Pristaniški nadzornik ima pravico zahtevati
in dobiti na vpogled dokumente, ki se nanašajo na čoln, in dokumente oseb, ki
upravljajo s čolnom. Pristaniški
nadzornik ima prost dostop do obale zaradi izvajanja svojih pristojnosti.
Pritožba zoper odločbo pristaniškega
nadzornika v upravnem postopku ne zadrži izvršitve.
V primerih ugotovitve nepravilnosti iz 182.
člena tega zakona, razen nepravilnosti iz prvega odstavka tega člena,
pristaniški nadzornik o tem obvesti pomorskega inšpektorja.
59. člen
Če pristaniški nadzornik pri nadzoru
pomorskega prometa ugotovi, da oseba, ki upravlja čoln ni za to usposobljena ali je s kršitvijo predpisov neposredno
ogrozila varnost ljudi, ji prepove nadaljnje
upravljanje čolna.
Pristaniški nadzornik lahko zaseže listino
za upravljanje s čolnom in dovoljenje za plovbo, če sumi, da je listina
ponarejena. Ob zasegu listine izda osebi potrdilo o zasegu. Pristaniški
nadzornik listino izroči pristojnemu organu, pri katerem poteka nadaljnji
postopek. Če zoper osebo, ki ji je bila listina zasežena, ni bil uveden
postopek pred pristojnim organom, listino osebi vrne.
Pri izreku ukrepa iz prvega in drugega
odstavka tega člena pristaniški nadzornik na stroške
lastnika plovila odredi spremstvo ali vleko plovila, če ni možno na drugačen
način zagotoviti varnega upravljanja čolna v najbližje
ustrezno pristanišče.
60. člen
Če pristaniški nadzornik ugotovi, da se na čolnu
nahaja več oseb ali tovora, kot je dovoljeno, prepove čolnu odhod iz pristanišča
oziroma ga na morju usmeri v najbližje pristanišče, dokler ugotovljena
nepravilnost ni odpravljena.
61. člen
Če pristaniški nadzornik pri nadzoru
pomorskega prometa ugotovi, da upravljalec čolna ne upošteva plovbnega režima,
kot to določajo pravila o izogibanju trčenj na morju ali drugi predpisi varnosti
plovbe, prepove nepravilen način plovbe.
62. člen
Če pristaniški nadzornik pri nadzoru
ugotovi, da čoln ne izpolnjuje pogojev glede sposobnosti plovbe, odredi, da se
nepravilnosti odpravijo v določenem roku. V primeru, da so pomanjkljivosti take
narave, da ogrožajo varnost čolna, oseb na njem in ostale udeležence v
pomorskem prometu, čolnu prepove nadaljnjo plovbo in ravna v skladu s tretjim odstavkom
59. člena tega zakona.
63. člen
Oseba, ki upravlja čoln, ne sme upravljati
čolna v pomorskem prometu niti ga začeti upravljati, če je pod vplivom
alkohola.
Količina alkohola v organizmu je določena s
koncentracijo alkohola v krvi ali tej ustrezno koncentracijo alkohola v
izdihanem zraku.
Šteje se, da oseba, ki upravlja čoln, ni
pod vplivom alkohola, če ima največ do vključno 0,50 grama alkohola na kilogram
krvi ali do vključno 0,24 miligrama alkohola v litru izdihanega zraka, pod
pogojem, da tudi pri nižji koncentraciji alkohola ne kaže znakov motenj v
vedenju, katerih posledica je lahko nezanesljivo ravnanje v pomorskem prometu.
Oseba, ki upravlja čoln za javni prevoz potnikov ali čoln za gospodarski namen,
ne sme imeti alkohola v organizmu.
Če je oseba, ki upravlja čoln, pod vplivom
alkohola, se ugotavlja z ustreznimi sredstvi, napravami ali s strokovnim pregledom.
Strokovni pregled obsega zdravniški pregled, s katerim se ugotavljajo znaki
motenj v vedenju, ki lahko povzročijo nezanesljivo ravnanje v pomorskem
prometu, in odvzem vzorcev krvi, urina ali drugih telesnih tekočin oziroma tkiv
zaradi ugotavljanja prisotnosti alkohola.
Če se s preizkusom alkoholiziranosti
ugotovi, da ima oseba, ki upravlja čoln, v organizmu več alkohola, kot je
dovoljeno, ji pristaniški nadzornik prepove nadaljnjo plovbo in upravljanje
čolna ter začasno odvzame listino o usposobljenosti za upravljanje čolna, zoper
druge udeležence pomorskega prometa, ki so očitno pod vplivom alkohola, zaradi
česar je njihovo ravnanje v pomorskem prometu nezanesljivo, in ovirajo ali
ogrožajo pomorski promet, pa sme odrediti ukrepe, s katerimi jim onemogoči
oviranje ali ogrožanje pomorskega prometa.
Pristaniški nadzornik ob začasnem odvzemu
listine izda imetniku listine potrdilo o začasnem odvzemu.
Listina, ki je bila odvzeta zaradi plovbe
pod vplivom alkohola, se vrne imetniku po poteku 24 ur od odvzema.
Če na čolnu ni druge osebe, usposobljene za
upravljanje čolna, pristaniški nadzornik ravna v skladu s tretjim odstavkom
59. člena tega zakona.
63.a člen
Oseba, ki upravlja čoln, ne sme upravljati
čolna niti ga začeti upravljati, če je pod vplivom prepovedanih drog,
psihoaktivnih zdravil ali drugih psihoaktivnih snovi in njihovih presnovkov, ki
zmanjšujejo njeno sposobnost za upravljanje čolna.
Če pristaniški nadzornik sumi, da je oseba,
ki upravlja čoln, uporabila snovi iz prejšnjega odstavka, odredi preizkus z
napravo ali sredstvom za hitro ugotavljanje prisotnosti teh snovi v organizmu.
Če je preizkus pozitiven, ali če oseba odkloni sodelovanje pri preizkusu ali
postopku, ali če preizkusa ali postopka ni mogoče opraviti zaradi drugega
razloga, pristaniški nadzornik osebi odredi strokovni pregled za ugotavljanje
prisotnosti snovi iz prejšnjega odstavka in ravna v skladu s tretjim odstavkom
59. člena tega zakona. Če zdravnik, ki opravi strokovni pregled, ugotovi,
da je oseba pod vplivom snovi iz prejšnjega odstavka, pristaniški nadzornik
začasno odvzame listino o usposobljenosti za upravljanje čolna.
63.b člen
Pristaniški nadzornik sme zaradi
ugotovitve, ali ima oseba, ki upravlja čoln, v organizmu alkohol ali več
alkohola, kot je dovoljeno, izvesti preizkus s sredstvi ali napravami za
ugotavljanje alkohola. Neposrednemu udeležencu pomorske nesreče pristaniški
nadzornik odredi preizkus s sredstvi ali napravami za ugotavljanje alkohola.
Če pristaniški nadzornik s sredstvom za
hitro ugotavljanje prisotnosti alkohola v izdihanem zraku (v nadaljnjem
besedilu: indikator alkohola v izdihanem zraku) ugotovi, da ima oseba, ki
upravlja čoln, v organizmu več alkohola, kot dovoljuje ta zakon, izpolni
zapisnik o preizkusu, ki ga podpiše tudi preizkušena oseba. Če ta oporeka
rezultatu preizkusa z indikatorjem alkohola v izdihanem zraku, iz katerega je
razvidno, da ima v organizmu več alkohola, kot dovoljuje ta zakon, ji
pristaniški nadzornik odredi strokovni pregled. Če oseba, ki upravlja čoln,
odkloni strokovni pregled, se vzrok odklonitve vpiše v zapisnik, poleg tega se
šteje, da se strinja z rezultatom preizkusa z indikatorjem alkohola v izdihanem
zraku.
Oseba, ki ji je bil odrejen preizkus s
sredstvi ali napravami za ugotavljanje alkohola, mora ravnati po odredbi pristaniškega
nadzornika. Če preizkus odkloni, pristaniški nadzornik prepove nadaljnje
upravljanje čolna in začasno odvzame listino o usposobljenosti za upravljanje
čolna. Če zaradi zdravstvenega stanja ali zaradi drugega s tem povezanega
objektivnega vzroka oseba, ki upravlja čoln, ne more opraviti preizkusa, ji
pristaniški nadzornik odredi strokovni pregled. Če zdravnik, ki opravi
strokovni pregled, ugotovi, da je oseba, ki upravlja čoln, pod vplivom
alkohola, ji pristaniški nadzornik prepove nadaljnjo plovbo in začasno odvzame
listino o usposobljenosti za upravljanje čolna. Pristaniški nadzornik odredi
strokovni pregled tudi v primeru, če oseba ne opravi odrejenega preizkusa po
navodilih proizvajalca.
Za odklonitev preizkusa ali strokovnega
pregleda se poleg neposredne odklonitve šteje tudi ravnanje osebe, ki upravlja
čoln, s katerim ovira ali onemogoči izvedbo preizkusa oziroma strokovnega
pregleda ali poškoduje oziroma uniči vzorec za analizo.
Pristaniški nadzornik izpolni zapisnik o
preizkusu alkoholiziranosti tudi v primeru, če oseba, ki upravlja čoln, odkloni
neposredno odrejeni preizkus z indikatorjem alkohola v izdihanem zraku ali
strokovni pregled.
Osebi, ki upravlja čoln, ki kaže znake
motenj v vedenju, katerih posledica je lahko nezanesljivo ravnanje v pomorskem
prometu, rezultat preizkusa s sredstvi ali napravami za ugotavljanje alkohola
pa kaže na prisotnost alkohola v dovoljenih mejah, odredi pristaniški nadzornik
strokovni pregled. Za strokovni pregled se uporablja predpis, ki ureja pravila
cestnega prometa.
64. člen
Investitor mora za gradnjo ali posege na
pristaniški infrastrukturi ali objektih, ki lahko vplivajo na varnost plovbe na
obali ali v morju, pridobiti mnenje o varnosti plovbe, ki ga izda Uprava Republike
Slovenije za pomorstvo.
Investitor mora pred izdajo mnenja iz
prejšnjega odstavka predložiti maritimno študijo, če gre za posege, ki vplivajo
na varno vplovitev, izplovitev ali privez plovil.
Investitor mora Upravi Republike Slovenije
za pomorstvo in Geodetskemu inštitutu Slovenije pred začetkom del, med gradnjo
in ob zaključku del sporočiti vse spremembe morskih globin.
65. člen
Ladja, ki prihaja iz tujine in je namenjena
v pristanišče Republike Slovenije, mora Upravi Republike Slovenije za pomorstvo
prijaviti prihod, sporočiti podatke o ladji ter ji ob prihodu posredovati
splošno izjavo, izjavo o tovoru, izjavo o ladijskih zalogah, izjavo o osebnih
predmetih članov posadke, seznam članov posadke, zdravstveno izjavo in seznam
potnikov ter druge podatke v
skladu z mednarodnimi pogodbami. Ladja, ki prevaža
nevarno blago, mora pred prihodom v pristanišče ali izplutjem iz pristanišča
Republike Slovenije posredovati Upravi Republike Slovenije za pomorstvo tudi
deklaracijo o nevarnem tovoru, ki jo v skladu s predpisi Evropske unije
predpiše vlada. Vlada v skladu s predpisi Evropske unije določi podatke, ki jih
mora ladja posredovati po elektronski poti v enotno okno, ki ga upravlja Uprava
Republike Slovenije za pomorstvo, in rok za prijavo prihoda ladje in
posredovanje podatkov. Posredovani podatki so zaupni in se jih lahko uporablja
na način, ki jih v skladu s predpisi Evropske unije predpiše vlada. Podatki se
hranijo elektronsko pet let od odhoda ladje iz pristanišča.
Ladji, ki prihaja iz tujine, ni dovoljen
promet z drugimi ladjami, organi in osebami na obali, dokler ne dobi od Uprave
Republike Slovenije za pomorstvo dovoljenja za prost promet z obalo.
Ko ladja odplove iz pristanišča v tujino,
mora prijaviti odhod vsaj eno uro pred izplovitvijo in v skladu s prvim odstavkom tega člena posredovati seznam posadke in seznam potnikov samo za tiste osebe, ki so se vkrcale
na ladjo ali izkrcale iz nje medtem, ko je bila ladja v pristanišču.
Na potniški ladji, ki izpluje iz
pristanišča Republike Slovenije, mora družba, ki upravlja ladje, za namen
iskanja in reševanja na morju zbrati podatke o številu vkrcanih oseb ter jih
pred izplutjem posredovati poveljniku ladje in v nacionalno enotno okno. Če je
namembno pristanišče oddaljeno več kot 20 morskih milj, zbrani podatki obsegajo
ime in priimek, spol, državljanstvo in datum rojstva vkrcanih oseb, na podlagi
privolitve potnika pa tudi podatke o posebni negi ali pomoči ter številko za
stik za nujne primere. Družba, ki upravlja ladje, mora zagotoviti, da se
podatki o posebni negi ali pomoči sporočijo poveljniku pred izplutjem ladje.
Vse podatke je treba zbrati pred izplutjem ladje in jih posredovati v
nacionalno enotno okno v 15 minutah po izplutju ladje. Družba, ki upravlja
ladje, hrani zbrane podatke najpozneje do prihoda ladje v naslednje
pristanišče, in sicer do prejema podatkov v nacionalnem enotnem oknu, nato pa
jih mora samodejno in nemudoma izbrisati. Določbe tega odstavka se uporabljajo
tudi za ladje, ki plujejo pod zastavo Republike Slovenije in izplujejo iz
pristanišča izven Evropske unije v pristanišče Evropske unije, ter za ladje, ki
izplujejo iz pristanišča izven Evropske unije v pristanišče Republike
Slovenije. Način vodenja in tehnične zahteve sporočanja podatkov predpiše
minister.
Uprava Republike Slovenije za pomorstvo in
drugi organi, pristojni za iskanje in reševanje na morju, imajo neposreden
dostop do podatkov iz prejšnjega odstavka in jih lahko obdelujejo samo za namen
iskanja in reševanja na morju, nato pa jih morajo samodejno in nemudoma
izbrisati. Uprava Republike Slovenije za pomorstvo zagotovi, da se zbrani podatki
hranijo v nacionalnem enotnem oknu do trenutka, ko se potovanje ladje varno
konča, oziroma najpozneje 60 dni po izplutju ladje iz pristanišča ter v primeru
nesreče do končanega preiskovalnega ali sodnega postopka.
Ladja, ki vpluje v pristanišče Republike
Slovenije, mora biti opremljena s samodejnim sistemom identifikacije (AIS),
sistemom zapisovanja podatkov (VDR) in sistemom dolgega dometa za prepoznavanje
in sledenje ladjam (LRIT) in jih mora uporabljati v skladu z mednarodnimi
pogodbami in predpisi Evropske unije.
Ribiško plovilo, ki meri v dolžino več kot
15 metrov in pluje pod zastavo Republike Slovenije, mora biti opremljeno s
samodejnim sistemom identifikacije (AIS) ne glede na to, kje se nahaja. Tuje
ribiško plovilo, ki meri v dolžino več kot 15 metrov, mora biti opremljeno s
samodejnim sistemom identifikacije (AIS), če ribari v notranjih morskih vodah
ali teritorialnem morju Republike Slovenije ali iztovarja svoj ulov v
pristanišču Republike Slovenije. Samodejni sistem identifikacije (AIS) mora
ribiško plovilo uporabljati v skladu z mednarodnimi pogodbami in predpisi
Evropske unije.
Vlada v skladu s predpisi Evropske unije
podrobneje določi, katere ladje in katera ribiška plovila morajo biti
opremljeni v skladu s šestim in sedmim odstavkom tega člena, ter podrobneje
predpiše naprave iz šestega in sedmega odstavka tega člena ter obseg in način
izvajanja sistema za spremljanje, upravljanje in nadzor plovbe (VTS).
Minister predpiše organizacijo službe VTS,
usposobljenost in naloge operaterjev VTS, način komunikacije z udeleženci v
pomorskem prometu ter drugimi organi, primere začasne omejitve izvajanja službe
VTS, podatke ter način posredovanja podatkov.
Plovilo, ki se uporablja pri obvezni
pilotaži in vlačilec, ki se uporablja pri obvezni vleki, ali ki vleče plovilo z nevarnim tovorom zaradi vplutja ali izplutja
v slovensko sidrišče ali pristanišče, mora biti
opremljeno s samodejnim sistemom identifikacije (AIS), ki mora med obvezno
pilotažo in obvezno vleko delovati.
65.a člen
Izjava o osebnih predmetih članov posadke
iz prvega odstavka prejšnjega člena vsebuje naslednje podatke: ime in priimek,
naziv, osebne predmete, ki se carinijo, ali so predmet prepovedi ali omejitev.
Seznam članov posadke iz prvega odstavka
prejšnjega člena vsebuje naslednje podatke: ime in priimek, spol, naziv,
državljanstvo, datum in kraj rojstva in vrsta ter serijska številka osebnega
dokumenta, datum veljavnosti osebnega dokumenta in podatke o vizi.
Seznam potnikov iz prvega odstavka
prejšnjega člena vsebuje naslednje podatke: ime in priimek, spol,
državljanstvo, datum in kraj rojstva, vrsta in serijska številka osebnega
dokumenta, datum veljavnosti, podatki o vizi, pristanišče vkrcanja in
izkrcanja.
Priloga k zdravstveni izjavi iz prvega
odstavka prejšnjega člena vsebuje naslednje podatke: ime in priimek, naziv,
starost, spol, državljanstvo, pristanišče vkrcanja, vrsta bolezni, datum
začetka simptomov, zdravila in terapije pacientu in morebitne pripombe.
Uprava Republike Slovenije za pomorstvo,
pomorski inšpektorji, policija, organ, pristojen za carino, Statistični urad
Republike Slovenije ter Nacionalni inštitut za javno
zdravje, zdravstvena, fitosanitarna in veterinarska inšpekcija imajo pri svojem delu pravico do neposrednega dostopa do podatkov
iz tega člena, ki jih potrebujejo pri opravljanju svojih zakonsko določenih
nalog. Tem organom zagotavlja Uprava Republike Slovenije za pomorstvo
brezplačni dostop do podatkov z neposredno računalniško povezavo in uporabo
ustrezne tehnologije.
Podatki iz tega člena se v skladu s
predpisi Evropske unije posredujejo v sistem, ki je dostopen državam članicam
Evropske unije ali Evropskega gospodarskega prostora. Koncesionar v koprskem
tovornem pristanišču, ki ima koncesijo iz četrtega odstavka 32. člena tega
zakona, ima pravico dostopa do podatkov iz prvega
odstavka prejšnjega člena, ki so potrebni za
zagotavljanje varnega izvajanja pristaniških storitev in niso osebni podatki
ali podatki, ki so poslovna skrivnost. Osebe, ki v pristanišču opravljajo
naloge kontrole dostopa do pristanišča v skladu s predpisi o zagotavljanju
zaščitnih ukrepov na ladjah in v pristaniščih, imajo možnost elektronsko
preveriti, ali je oseba z določenim imenom in priimkom, ki vstopa ali izstopa
iz pristanišča, na seznamu potnikov ali članov posadke.
Priloga k zdravstveni izjavi se posreduje v
nacionalni sistem SafeSeaNet oziroma nacionalno enotno okno, če je to nujno
zaradi ozdravitve člana posadke ali potnika, ki je hudo bolan ali v smrtni
nevarnosti, ali zaradi preprečitve širjenja nalezljivih bolezni.
66. člen
Poveljnik domače ladje mora takoj po
prihodu ladje iz drugega domačega pristanišča prijaviti Upravi Republike
Slovenije za pomorstvo svoj prihod in odhod iz pristanišča v drugo domače
pristanišče ter ob odhodu iz
pristanišča sporočiti število vkrcanih oseb na ladji.
Potniška ladja v redni linijski plovbi ali
križarjenju v teritorialnem morju in notranjih morskih vodah Republike
Slovenije, prijavi odhod le v pristanišču, kjer se prične redna linija ali
križarjenje in prijavi prihod v tistem pristanišču, kjer se potovanje na redni
liniji ali križarjenju konča.
Potniška ladja v nacionalni plovbi mora
biti opremljena s samodejnim sistemom identifikacije (AIS) in ga uporabljati v
skladu s petim odstavkom 65. člena tega zakona.
66.a člen
Posebne vrste potniških ladij lahko
opravljajo mednarodno linijsko plovbo v pristanišča Republike Slovenije, če
ladja in ladjar izpolnjujeta posebne varnostne pogoje, ki jih glede na območje
plovbe, vrsto ladje in namen plovbe predpiše minister.
66.b člen
Ladja bruto tonaže 300 ali več, razen
vojaška in javna ladja, ki vpluje v pristanišče Republike Slovenije, mora imeti
zavarovanje, ki pokriva pomorske terjatve po Konvenciji o omejitvi odgovornosti
za pomorske terjatve, 1976, kakor je bila spremenjena s Protokolom iz leta
1996, in potrdilo o tem zavarovanju.
Obstoj zavarovanja iz prejšnjega odstavka
se dokazuje s potrdilom, ki ga izda zavarovalnica, in vsebuje naslednje
podatke:
a) 
ime ladje, njeno identifikacijsko številko IMO in pristanišče vpisa;
b) 
ime in glavni kraj poslovanja lastnika ladje;
c) 
vrsto in trajanje zavarovanja;
d) 
ime in glavni kraj poslovanja zavarovatelja in kraj poslovanja, kjer je
zavarovanje sklenjeno.
Zavarovalnina iz zavarovanja po prvem
odstavku tega člena mora biti najmanj v višini najvišjega zneska za omejitev
odgovornosti, kakor ga določa Konvencija o omejitvi odgovornosti za pomorske
terjatve, 1976, kot je bila spremenjena s Protokolom iz leta 1996. Zavarovanje
iz prvega odstavka tega člena pomeni zavarovanje z odbitki ali brez njih in je
lahko v obliki zavarovanja odgovornosti za škodo, ki ga dajejo člani
mednarodnega združenja vzajemnih zavarovalnih skladov (P&I klubi), ali v
obliki drugega učinkovitega zavarovanja (vključno z dokazanim samozavarovanjem)
in finančne varnosti, ki daje podobne pogoje kritja kot zavarovanje odgovornosti
za škodo.
Če je bila ladja izgnana na podlagi odločbe
o izgonu pomorskega inšpektorja ali pristojnega organa druge države članice
Evropske unije, ker ni imela potrdila o zavarovanju iz drugega odstavka tega
člena, ne sme vpluti v pristanišče Republike Slovenije, dokler ladjar ne
predloži tega potrdila Upravi Republike Slovenije za pomorstvo.
67. člen
Ladji, ki prevaža več kakor 2.000 ton olja
kot razsuti tovor in nima potrdila o zavarovanju ali drugem finančnem poroštvu
za odgovornost za škodo, povzročeno z onesnaženjem z olji, kot ga določa
Mednarodna konvencija o civilni odgovornosti za škodo, povzročeno z
onesnaženjem z nafto, s spremembami, ni dovoljeno vpluti v pristanišče in ne
izpluti iz pristanišča Republike Slovenije in tudi ne v njem nakladati ali
razkladati olja.
Ladja, katere bruto tonaža je večja od
1000, mora imeti potrdilo o zavarovanju ali drugem finančnem poroštvu za
odgovornost za škodo, ki jo povzroči onesnaženje z gorivom iz ladijskih
rezervoarjev, kot ga določa Mednarodna konvencija o civilni odgovornosti za
škodo, ki jo povzroči onesnaženje z gorivom, 2001, kadar vpluje v ali izpluje
iz pristanišča Republike Slovenije.
Ladjar ali agent, ki zastopa ladjarja, je
dolžan pred prihodom v pristanišče Upravi Republike Slovenije za pomorstvo predložiti
potrdilo iz prvega in drugega odstavka tega člena.
68. člen
Če nastane v pristanišču ali na morju požar
ali druga nesreča, ki ogroža varnost človeških življenj ali plovila, mora določeno
plovilo po ukazu Uprave Republike Slovenije za pomorstvo takoj kreniti na kraj
požara oziroma nesreče, in sicer:
1.    
najbližje ali drugo plovilo – da reši ogrožena človeška življenja;
2.    
slovensko plovilo – da reši drugo slovensko plovilo ali stvari na njem,
ki so v lasti slovenskih oseb, ali da zavaruje okolje.
69. člen
V pristanišču, teritorialnem morju in
notranjih morskih vodah je prepovedano vsako dejanje, ki bi ogrožalo varnost
ljudi ali plovil, onesnažilo okolje oziroma s katerim bi se poškodovalo obalo,
naprave in objekte, ki služijo za varnost plovbe, kakor tudi dejanje, ki je v
nasprotju s predpisanim redom v pristaniščih in drugih delih teritorialnega
morja oziroma notranjih morskih vodah.
70. člen
Uprava Republike Slovenije za pomorstvo
lahko določi posebne varnostne ukrepe in način nakladanja ali razkladanja nevarnega
blaga z ladje ali na ladjo, pri čemer mora upoštevati pogoje, ki veljajo za
promet nevarnega blaga.
Uprava Republike Slovenije za pomorstvo
lahko prepove vplovitev ladje v pristanišče ali izplovitev iz pristanišča
oziroma odloži njeno vplovitev ali izplovitev ali prepove nadaljnje ravnanje z
nevarnim blagom na ladji, kadar niso v celoti izvršeni predpisani varnostni
ukrepi ali kadar preti nevarnost nezgode.
71. člen
Pravna ali fizična oseba, ki v pristanišču
opravlja izkrcevanje, prekrcevanje ali vkrcevanje olj ali drugih tekočih
kemikalij, mora izvršiti potrebne varnostne ukrepe za preprečitev onesnaženja
morja in širjenja izlitij tekočin v morje.
Minister izda predpis o varnostnih ukrepih
iz prejšnjega odstavka. Predpis mora biti izdan s soglasjem ministra,
pristojnega za okolje.
72. člen
Ladje smejo odlagati odpadna olja in druge
odpadne snovi v pristanišču samo na mestih, ki so za to določena.
Ladijske odpadke morajo ladje, dokler so v
pristanišču, oddati osebi, ki zbira in odvaža odpadke s plovil.
73. člen
Čiščenje ladij z nevarnimi plini
(degazacija, fumigacija ipd.) ali deratizacija na ladjah se lahko opravi v
pristanišču le po predhodnem soglasju Uprave Republike Slovenije za pomorstvo
in to na posebej določenih mestih ter v določenem času in na predpisan način.
74. člen
Plovila in plavajoče naprave ne smejo
ovirati javnega prometa v pristanišču.
V pristaniškem območju, ki služi
mednarodnemu prometu, ni dovoljena plovba plovil brez dovoljenja Uprave
Republike Slovenije za pomorstvo.
Vodne prireditve in druge aktivnosti na
vodi v območju pristanišča se lahko opravljajo le z dovoljenjem Uprave
Republike Slovenije za pomorstvo in soglasjem subjekta, ki upravlja pristanišče,
na drugih delih teritorialnega morja in notranjih morskih vodah pa le z dovoljenjem
Uprave Republike Slovenije za pomorstvo.
V pristanišču ni dovoljeno kopanje in
ribolov.
75. člen
Poškodovana, nasedla ali potopljena plovila
in plavajoče naprave, ki ovirajo ali ogrožajo varnost plovbe ali pomenijo
nevarnost onesnaženja, mora lastnik ali imetnik po nalogu Uprave Republike
Slovenije za pomorstvo ali pomorskega inšpektorja odstraniti. Če ta oseba ni
znana, poskrbi za odstranitev na svoje stroške Uprava Republike Slovenije za
pomorstvo.
Za odstranitev se smiselno uporabljajo
določbe III. poglavja Sedmega dela tega zakona.
76. člen
Iz plovila je v morje prepovedano
izpuščati, odlagati ali odmetavati odpadke, snovi ali predmete, ki bi lahko
ovirali ali ogrožali varnost plovbe ali onesnaževali okolje.
Prepoved iz prejšnjega odstavka velja tudi
v delih morja, ki niso notranje morske vode ali teritorialno morje Republike
Slovenije.
77. člen
Ladje, čolni in druga plovila, ki plovejo v
notranjih morskih vodah in teritorialnem morju, razen čolnov na vesla, morajo pluti oddaljeni od obale najmanj:
1.    
ladje 300 metrov;
2.    
čolni, ki glisirajo 250 metrov;
3.    
ostali 200 metrov.
Določbe tega odstavka ne
veljajo za vplutje v pristanišče in izplutje iz pristanišča ter plovbo v
območju pristanišča ter za primere iz tretjega odstavka 74. člena tega zakona,
če je izdano dovoljenje Uprave Republike Slovenije za pomorstvo.
Na območjih, kjer so označena morska kopališča, morajo plovila
pluti in sidrati najmanj 50 metrov od zunanjega roba kopališča, vedno pa
najmanj v razdalji, določeni v prejšnjem odstavku.
Območje potapljanja mora biti na območjih,
kjer je plovba dovoljena, vidno označeno v skladu s predpisi o potapljanju.
Plovila morajo pluti v oddaljenosti najmanj 100 m od označbe.
Uprava Republike Slovenije za pomorstvo
lahko zaradi varnosti plovbe in varstva kopalcev označi območja, kjer je plovba
ali sidranje prepovedano.
V. poglavje – POMORSKA PILOTAŽA IN OBVEZNA VLEKA PLOVIL
1. Pilotaža
78. člen
Pomorska pilotaža po tem zakonu je dajanje
nasvetov poveljniku ladje s strani strokovne osebe (pilota) glede vodenja ladje,
da se zagotovi varna plovba v pristaniščih in drugih območjih teritorialnega
morja in notranjih morskih voda.
Pilotaža se opravlja za vsako ladjo pod
enakimi pogoji.
79. člen
Pilotiranje ladij izvajajo piloti.
Piloti morajo imeti določeno strokovno usposobljenost,
predpisano dobo plovbe in strokovni izpit za pilota.
Za izvajanje pilotaže morajo imeti piloti
pilotsko izkaznico, ki jo izda Uprava Republike Slovenije za pomorstvo, in
morajo biti vpisani v register pilotov.
Program strokovnega usposabljanja, način
preizkusa usposobljenosti pilota, meje območja pilotaže ter pogoje in način
izvajanja pomorske pilotaže predpiše minister.
Uprava Republike Slovenije za pomorstvo
odvzame pilotu pilotsko izkaznico za največ eno leto, če je na podlagi
pravnomočne odločitve pristojnega organa dvakrat v dveh zaporednih letih
ugotovljena kršitev pomorskih predpisov pri opravljanju pomorske pilotaže.
80. člen
Pomorska pilotaža je obalna in pristaniška.
Obalna pilotaža je pilotaža ladje v delu
teritorialnega morja izven območja pristaniške pilotaže.
Pristaniška pilotaža je pilotaža v območju
pristanišča.
81. člen
Če to narekuje varnost plovbe, odredi
Uprava Republike Slovenije za pomorstvo za določene vrste in velikosti ladij
ali vrsto in naravo blaga, ki ga prevažajo, oziroma za posamezna območja plovbe
ter vremenske razmere, obvezno pilotažo.
Pilotaža ni obvezna za ladje, ki se
uporabljajo za upravne namene in za domače vojaške ladje.
Pilotaža ni obvezna za ladje bruto tonaže
do 500.
82. člen
Pilotaža se začne oziroma konča na meji
območja pilotaže.
Če se mora pilotirana ladja privezati ali
zasidrati, se pilotaža konča, ko je ladja privezana ali zasidrana.
83. člen
Pilot je dolžan svoje delo opravljati s
skrbnostjo dobrega strokovnjaka.
84. člen
Pilot mora Upravi Republike Slovenije za
pomorstvo poročati o opravljeni pilotaži v skladu z njenimi navodili in o vseh
pomanjkljivostih, ki lahko vplivajo na varnost plovbe.
Pilot mora zavrniti pilotažo ladje, če
ugrez ladje ne ustreza globini na poti do kraja, ki je določen za privez ali za
zasidranje ali če ladja ni sposobna za plovbo ali če nima dovoljenja za
vplovitev ali izplovitev ali če število uporabljenih vlačilcev ni v skladu s
predpisi o obvezni vleki in o tem poročati Upravi Republike Slovenije za
pomorstvo.
85. člen
V času obvezne pilotaže pilot ne sme
opustiti svoje dolžnosti in zapustiti ladje, ne glede na to, ali poveljnik
ladje sprejme njegove strokovne nasvete ali ne.
Če pilotaža ni obvezna, mora pilot
prekiniti pilotažo na zahtevo poveljnika ladje.
86. člen
Pilotaža ladje ne odvezuje poveljnika
ladje, da vodi plovbo in manevrira z ladjo, in ne odgovornosti, ki iz tega
nastane.
Ladjar pilotirane ladje je odgovoren za
dejanja in opustitve pilota enako kot za dejanja in opustitve članov posadke
svoje ladje.
87. člen
Za škodo, ki jo povzroči pilot ladjarju
pilotirane ladje, odgovarja oseba, ki opravlja pilotažo, do 6.666 SDR.
Pogodbeno določilo, s katerim bi bila
odgovornost osebe, ki opravlja pilotažo, omejena do zneska, ki je nižji od
zneska iz prejšnjega odstavka, je nično.
Na omejitev iz tega člena se ni mogoče
sklicevati, če je bila škoda povzročena namenoma.
2. Obvezna vleka plovil
88. člen
Ladja mora pri vplovitvi, premiku med
privezi ali izplovitvi ladje uporabiti predpisano število vlačilcev.
Pogoje in način izvajanja obvezne vleke
plovil ter obvezno število vlačilcev predpiše minister.
Ne glede na prejšnji odstavek Uprava
Republike Slovenije za pomorstvo v izjemnih okoliščinah zaradi varnosti plovbe
odredi obvezno vleko plovil ali uporabo drugačnega števila vlačilcev.
89. člen
Za izvajanje vleke, gašenje in reševanje
mora biti v stalni pripravljenosti potrebno število vlačilcev, kot to določi
Uprava Republike Slovenije za pomorstvo.
Vlačilci morajo biti opremljeni za gašenje
požarov na ladjah ali objektih na obali.
3. Nadzor nad pilotažo in vleko plovil
90. člen
Nadzor nad opravljanjem pilotaže in vleke
plovil izvaja pristaniški nadzornik.
Pilotažo in vleko plovil med in v pristaniščih
v Republiki Sloveniji lahko opravljajo tuje osebe le pod pogojem vzajemnosti.
VI. poglavje – LADJA
1. Ugotovitev sposobnosti ladje za plovbo
91. člen
Ladja je sposobna za plovbo v določenih
mejah plovbe in za določen namen:
1.    
če njena konstrukcija in plovbne lastnosti ter stroji, naprave in
oprema, ki so namenjeni za ohranjanje varnosti njene plovbe, po svojih tehničnih
lastnostih, količini, vrsti in razporeditvi na ladji ustrezajo zahtevam tehničnih
pravil Uprave Republike Slovenije za pomorstvo in klasifikacijskega zavoda iz
92. člena tega zakona, tehničnim zahtevam za pomorsko opremo, ki jih
predpiše minister in določbam mednarodnih konvencij, ki obvezujejo Republiko
Slovenijo (v nadaljnjem besedilu: tehnična pravila), glede:
a)      
prostorov za ljudi na ladji in varnosti človeškega življenja na morju;
b)      
varnosti članov posadke pri delu in drugih oseb, ki delajo na ladji;
c)      
varnosti ladje;
d)      
varnosti tovora na ladji;
e)      
varstva morja pred onesnaženjem z ladje;
2.    
če ima predpisano število strokovno usposobljenih članov posadke;
3.    
če sta prostor in število vkrcanih potnikov na ladji v skladu s pogoji,
predpisanimi za prevoz potnikov;
4.    
če je tovor na ladji naložen v skladu s tovorno črto oziroma z nadvodjem
in je pravilno razporejen.
Ladji, ki je sposobna za plovbo v določenih
mejah in za določen namen, klasifikacijski zavod izda ustrezno spričevalo.
Določbe tega poglavja se smiselno
uporabljajo tudi za čolne in plavajoče naprave.
92. člen
Sposobnost ladje za plovbo po 1. točki 91. člena
se ugotavlja s tehničnim nadzorstvom, ki ga opravljajo pooblaščeni
klasifikacijski zavodi (v nadaljnjem besedilu: klasifikacijski zavodi).
Za tehnični nadzor o sposobnosti ladje za
plovbo po 1. točki 91. člena tega zakona pooblasti minister klasifikacijski
zavod, ki ga izbere na podlagi zbiranja ponudb izmed klasifikacijskih zavodov
priznanih v Evropski uniji.
Klasifikacijskemu zavodu, ki ne izpolnjuje
pogojev v skladu s predpisi Evropske unije ali deluje v nasprotju s tem zakonom
in mednarodnimi predpisi, minister odvzame pooblastilo.
Sposobnost ladje za plovbo po prejšnjem členu
tega zakona se preverja z inšpekcijskim nadzorstvom, ki ga opravlja pomorska
inšpekcija pri ministrstvu, pristojnem za pomorstvo.
93. člen
Tehnično nadzorstvo ladje, ki ga opravljajo
klasifikacijski zavodi, obsega:
1.    
potrditev tehnične dokumentacije, po kateri se ladja gradi ali
predeluje, in tehnične dokumentacije, po kateri se izdelujejo materiali,
stroji, naprave in oprema, namenjeni za zgraditev, predelavo in popravilo
ladje;
2.    
nadzorstvo nad gradnjo in predelavo ladje med njeno gradnjo oziroma
predelavo in nadzorstvo nad izdelavo materialov, strojev, naprav in opreme iz
1. točke tega člena med njihovo izdelavo, za kar se izdaja potrdilo ter
nadzorstvo nad izdelavo, vgraditvijo in namestitvijo strojev, naprav in opreme
na ladjo;
3.    
pregled obstoječih ladij, vključno z nadzorstvom nad popravili in
obnovitvijo tistih delov ladje, za katere je bilo pri pregledu ugotovljeno, da
jih je treba popraviti ali obnoviti;
4.    
druge preglede, ki jih določajo mednarodne konvencije, ki obvezujejo
Republiko Slovenijo, in preglede, ki jih glede na vrsto in namen ladje predpiše
minister.
94. člen
Pregledi ladij so: osnovni, redni in
izredni.
Preglede po tem členu so dolžni opraviti
klasifikacijski zavodi po tehničnih pravilih. Klasifikacijski zavod o pregledu ladje izda spričevalo o
ustreznosti.
Odpravo pomanjkljivosti, ki so bile
ugotovljene ob pregledu iz prvega odstavka tega člena, preveri kontrolor
pooblaščenega klasifikacijskega zavoda.
95. člen
Osnovni pregled je obvezen za ladjo:
1.    
pred njenim vpisom v register ladij, če gradnje ladje ali njene
predelave ni nadzoroval klasifikacijski zavod iz 92. člena tega zakona;
2.    
vsakokrat, kadar ladja trajno spreminja svoj namen ali razširja meje
plovbe, in sicer pred začetkom uporabe;
3.    
vsakokrat, kadar ladjo predelujejo tako, da se spreminjajo njene
konstrukcijske lastnosti in lastnosti njenih pogonskih naprav, in sicer pred začetkom
njene uporabe.
96. člen
Pri rednem pregledu se v določenih časovnih
obdobjih ugotavlja, ali stanje ladje ustreza tehničnim pravilom.
97. člen
Izreden pregled ladje se opravi:
1.    
po poškodbi ladje, ki je takšne vrste, da poškodba vpliva na sposobnost
za njeno plovbo;
2.    
pri večjih popravilih ali obnovitvah ladje izven zahtev, ki izhajajo iz
osnovnega ali rednega pregleda;
3.    
če je bila ladja v razpremi dalj kot leto dni;
4.    
pri začasni spremembi namena ali razširitvi meje plovbe;
5.    
pri preložitvi rednega pregleda za več kot tri mesece.
98. člen
Pregled ladje za ugotovitev njene
sposobnosti za poskusno vožnjo se opravi pred odhodom na poskusno vožnjo.
Pregled ladje iz prejšnjega odstavka opravi
klasifikacijski zavod. Če klasifikacijski zavod ugotovi sposobnost ladje, da
lahko opravi poskusno vožnjo, izda ustrezno spričevalo o sposobnosti ladje za
poskusno vožnjo.
Na podlagi spričevala klasifikacijskega
zavoda o sposobnosti ladje za poskusno vožnjo izda Uprava Republike Slovenije
za pomorstvo dovoljenje za poskusno vožnjo.
99. člen
Po opravljenem nadzorstvu nad gradnjo
oziroma predelavo ali po kateremkoli pregledu ladje, niso dovoljene spremembe
ali predelave ladijskega trupa, njenih strojev, naprav in opreme, na katere se
nanašajo zahteve tehničnih pravil, brez poprejšnjega soglasja klasifikacijskega
zavoda in Uprave Republike
Slovenije za pomorstvo.
100. člen
Klasifikacijski zavod lahko ladjo, za
katero veljajo določbe Mednarodne konvencije o varstvu človekovega življenja na
morju ali Mednarodne konvencije o tovornih črtah ali Mednarodne konvencije o
preprečevanju onesnaževanja morja z ladij, čeprav ne izpolnjuje posameznih
pogojev za mednarodna potovanja, v primerih in pod pogoji, ki so določeni v
navedenih konvencijah, oprosti izpolnjevanja tistih njihovih določb, katerih je
po določbah konvencij lahko oproščena, če se s pregledom ugotovi, da je ladja
sposobna za mednarodna potovanja oziroma za določena mednarodna potovanja.
Klasifikacijski zavod lahko ladjo, ki sicer
ne opravlja mednarodnih potovanj in bi zanjo, če bi jih redno opravljala,
veljala Mednarodna konvencija o varstvu človekovega življenja na morju,
Mednarodna konvencija o tovornih črtah ali Mednarodne konvencije o preprečevanju
onesnaževanja morja z ladij, ki pa mora zaradi izjemnih okoliščin na eno samo
mednarodno potovanje, v skladu z določbami navedenih konvencij oprosti
izpolnjevanja katerekoli njihove določbe, če se s pregledom ugotovi, da je
ladja sposobna za to potovanje.
Klasifikacijski zavod lahko ladji, za
katero velja Mednarodna konvencija o varstvu človekovega življenja na morju,
Mednarodna konvencija o tovornih črtah ali Mednarodna konvencija o preprečevanju
onesnaževanja morja z ladij, ki pa pomeni nov tip ladje, dovoli za preizkušnjo
mednarodna potovanja oziroma določena mednarodna potovanja, ne da bi izvajal
določbe omenjenih konvencij, če s pregledom ugotovi, da je ladja zanje
sposobna.
101. člen
Klasifikacijski zavod lahko ugotovi, da je
ladja sposobna pluti v določenih ožjih mejah, če se s pregledom ugotovi, da je
nesposobna za plovbo v mejah, v katerih je imela dotlej pravico pluti, sposobna
pa je za plovbo v teh ožjih mejah.
Klasifikacijski zavod lahko ugotovi, da je
ladja sposobna pluti izjemoma na enem ali več določenih potovanjih, ki
presegajo meje plovbe, v katerih ima sicer pravico pluti, če se s pregledom
ugotovi, da je ladja sposobna za ta potovanja.
Za plovbo v ožjih ali širših mejah po prvem
in drugem odstavku tega člena je mogoče postaviti pogoj, da vkrca ladja manj
potnikov ali naloži manjšo količino tovora, kot pa je določeno število potnikov
oziroma dovoljena količina tovora, ter druge pogoje, s katerimi se zavaruje
njena plovba.
102. člen
Klasifikacijski zavod lahko ugotovi, da je
ladja, ki ni potniška, sposobna, da v mejah teritorialnega morja in notranjih
morskih voda Republike Slovenije prevaža potnike na enem ali več potovanjih ali
določen čas, če je bila njena sposobnost za plovbo ugotovljena po tem zakonu in
je bilo s pregledom ugotovljeno, da ladja izpolnjuje pogoje za tak prevoz
potnikov.
103. člen
Klasifikacijski zavod lahko ladjo, za
katero ne veljajo določbe Mednarodne konvencije o varstvu človekovega življenja
na morju ali Mednarodne konvencije o tovornih črtah, ki pa pomeni nov tip
ladje, oprosti izpolnitve posameznih zahtev iz tehničnih pravil oziroma ji
dovoliti določena potovanja za preizkušnjo, čeprav ne zadovoljuje posameznih
zahtev iz tehničnih pravil, če se s pregledom ugotovi, da je bila ladja pri
poskusih sposobna za plovbo.
104. člen
Z ladjo je dovoljeno prevažati le določeno
število potnikov.
Dovoljeno število potnikov in prostor zanje
na ladji določajo tehnična pravila glede na predpisane pogoje, plovbne
lastnosti ladje, površino, ki je na voljo za potnike, napravo in opremo, ki so
namenjeni za potnike in higienske razmere.
105. člen
Tovor na ladji mora biti razporejen tako,
da zagotavlja njene plovbne lastnosti in da ne povzroča čezmerne obremenitve
konstrukcijskih delov ladje v različnih okoliščinah.
Tovor na ladji mora biti naložen v mejah
njene dovoljene obremenitve in v skladu s tehničnimi pravili, zložen,
razporejen in zavarovan pa mora biti tako, da se v nobenih okoliščinah, ki
utegnejo nastati med plovbo, ne more toliko premakniti, da bi to lahko ogrožalo
varnost ladje, ljudi, tovora in okolja.
Največjo dovoljeno obremenitev ladje in
razporeditev tovora določajo tehnična pravila.
Poveljnik ladje in upravljavec pristanišča
morata voditi nakladanje in razkladanje ladje tako, da ne pride do čezmerne
obremenitve ladje in da so zagotovljene njene plovbne lastnosti ter v skladu z mednarodnimi konvencijami,
ki obvezujejo Republiko Slovenijo.
2. Izmeritev ladij
106. člen
Izmeritev ladje se opravi tako, da se
ugotovi njena bruto in neto tonaža.
107. člen
Izmeritev ladij opravlja klasifikacijski
zavod v skladu s tehničnimi
pravili.
108. člen
Po določbah tega zakona je izmeritev
obvezna za slovensko ladjo, ter za tujo ladjo, ki mora v slovenskem pristanišču
plačati pristojbino, ki se odmerja po registrski tonaži oziroma največjem
dovoljenem spodrivu ladje, če nima izmeritvenega spričevala ali nima izmeritvenega
spričevala, ki se priznava v Republiki Sloveniji.
Tuje spričevalo o izmeritvi tuje ladje se
priznava v Republiki Sloveniji pod pogojem, da je bila ladja izmerjena po
izmeritvenem sistemu, ki se bistveno ne razlikuje od izmeritvenega sistema, ki
velja v Republiki Sloveniji.
109. člen
Izmeritev ladje, ki jo slovenska
ladjedelnica gradi za tujega naročnika, je potrebno opraviti po tehničnih
pravilih.
110. člen
Če se slovenska ladja gradi ali kupuje v
tujini ali če se v tujini predeluje tako, da mora biti po določbah tega zakona
znova izmerjena, se sme takšna ladja po potrebi izmeriti v državi, v kateri se
kupuje oziroma predeluje.
111. člen
Izmeritev slovenske ladje, grajene v tujini
za slovenskega naročnika ali kupljene ali predelane v tujini, ter tuje ladje,
ki jo je po določbah tega zakona treba izmeriti, se opravi takoj, ko ladja
prispe v prvo slovensko pristanišče.
112. člen
Prošnjo za izmeritev slovenske ladje mora
vložiti lastnik ladje.
Prošnjo za izmeritev slovenske ladje, ki jo
gradi slovenska ali tuja ladjedelnica, je treba vložiti takoj, ko so na ladji
vgrajeni opločje, krovi in pregraje.
113. člen
Ponovna izmeritev slovenske ladje se
opravi:
1.    
če sledijo po izmeritvi na ladji kakšne predelave, zaradi katerih se
spremeni njena bruto ali neto tonaža;
2.    
če se dvomi o pravilnosti že opravljene izmeritve morskih ladij.
Pri ponovni izmeritvi po 1. točki
prejšnjega odstavka, odloči klasifikacijski zavod na podlagi predelav na ladji,
ali mora biti ponovna izmeritev popolna ali delna.
Prošnjo za ponovno izmeritev v primeru iz
1. točke prvega odstavka tega člena je treba vložiti, preden je končana
predelava ladje.
Preden je končana predelava, je treba
prošnjo za ponovno izmeritev iz 1. točke prvega odstavka tega člena vložiti
tudi za tujo ladjo, ki mora biti po določbah tega zakona izmerjena v Republiki
Sloveniji, če tujo ladjo predeluje slovenska ladjedelnica.
Prošnjo za ponovno izmeritev ladje v
primerih iz 1. in 2. točke prvega odstavka tega člena vložijo osebe iz prvega
odstavka prejšnjega člena, prošnjo za ponovno izmeritev v primeru iz 2. točke
prvega odstavka tega člena pa lahko vloži poleg oseb iz prvega odstavka
prejšnjega člena tudi kdor
ima pravico zaračunavati pristojbino po registrski tonaži.
Ni dovoljeno, da bi ponovno izmeritev ladje
po 2. točki prvega odstavka tega člena opravljale osebe, ki so opravile
prejšnjo izmeritev, za katero je nastal dvom, da je bila pravilna.
3. Ladijske listine in knjige
a) Skupne določbe
114. člen
Ladja mora imeti tiste listine in knjige,
ki so določene v tem zakonu in v mednarodnih konvencijah, ki obvezujejo
Republiko Slovenijo.
Ladijske listine, ki jih morajo imeti
ladje, so dokaz za istovetnost, sposobnost za plovbo in druge lastnosti ladje.
V ladijske knjige, ki jih morajo voditi
ladje, se vpisujejo podatki o pomembnejših dogodkih na ladji in opravljenih
dejanjih na njej.
115. člen
Ladijske listine in knjige morajo biti v
slovenskem jeziku. Ladijske listine in knjige, ki jih morajo imeti ladje v
mednarodni plovbi, morajo biti tudi v angleškem jeziku.
116. člen
S tem zakonom predpisane ladijske listine
in knjige se morajo nahajati na ladji.
Ladijske listine in knjige je treba na
zahtevo pokazati pomorski inšpekciji pri ministrstvu pristojnem za pomorstvo
ter diplomatskim ali konzularnim predstavništvom Republike Slovenije.
Prepis potrdila o zavarovanju ali drugem
finančnem poroštvu za odgovornost za škodo, povzročeno zaradi onesnaženja z
oljem, mora biti pri ladijskem registru.
117. člen
Tuje ladje, ki pristajajo v pristaniščih
Republike Slovenije, morajo imeti ladijske listine in knjige v skladu s tem
zakonom, mednarodnimi konvencijami, ki obvezujejo Republiko Slovenijo, in
predpisi Evropske unije.
Ladijske listine tujih ladij, izdane po
zakonu zastave ladje, se praviloma priznavajo ob vzajemnosti.
b) Listine in knjige ladij
118. člen
Ladja ki je vpisana v register ladij, dobi
vpisni list.
Z vpisnim listom se dokazuje slovenska
državna pripadnost ladje, z navedbo, da ima ladja pravico in dolžnost izobešati
zastavo trgovske mornarice Republike Slovenije, njen namen in meje plovbe.
Vpisni list vsebuje vse vpise iz vložka
glavne knjige registra ladij, v katerega je ladja vpisana.
Če se vsebina vpisnega lista glede vpisanih
pravic na ladji ne ujema z vsebino registra ladij, velja tisto, kar je vpisano
v register ladij.
Vpisni list izda register.
119. člen
Register mora po uradni dolžnosti vpisati
vpise iz prejšnjega člena v vpisni list ladje.
V tujini mora ladja za vpis podatkov v
vpisni list zaprositi diplomatsko ali konzularno predstavništvo Republike
Slovenije.
Če ladja spremeni ime, pristanišče vpisa,
tonažo, vrsto pogona ali klicni znak, ji je treba zamenjati tudi vpisni list.
119.a člen
(črtan)
120. člen
Ladja, ki opravlja mednarodna potovanja in
druga ladja, na kateri je vpisana posadka, morata imeti seznam posadke.
S seznamom posadke se ugotavlja, kdo je
vpisan na ladjo kot član posadke, za katera dela in s kakšnimi kvalifikacijami.
Na seznamu posadke se potrjuje prihod ladje
v pristanišče in njen odhod iz pristanišča.
121. člen
Ladja, za katero je ugotovljeno, da je
sposobna za plovbo, mora imeti zaradi varnosti plovbe, varstva pri delu in
varstva okolja poleg listin in knjig, ki jih določajo mednarodne konvencije, ki
obvezujejo Republiko Slovenijo, tudi listine in knjige, ki jih v skladu s
predpisi Evropske unije predpiše minister ali vlada ali ki so predpisane s predpisi Evropske unije.
Ladja, za katero je ugotovljeno, da je
sposobna za plovbo, vendar zanjo niso predpisane listine in knjige v skladu s
prejšnjim odstavkom, mora imeti naslednje listine in knjige v skladu s
tehničnimi pravili:
1.    
spričevalo o sposobnosti ladje za plovbo;
2.    
spričevalo o tovorni črti;
3.    
spričevalo o preprečevanju onesnaževanja z olji;
4.    
potrdilo o preizkusu brezhibnosti žerjava oziroma dvigalne naprave, ki
se uporablja za dela na ladji, če znaša njegova oziroma njena nosilnost več
kakor 1000 kilogramov ter register tovorne naprave in snemljive opreme (ladja
za nakladanje in razkladanje);
5.    
spričevalo o hlajenem tovoru (ladja za prevoz hlajenega tovora);
6.    
spričevalo o prevozu nevarnega blaga (ladja za prevoz nevarnega blaga);
7.    
knjigo stabilnosti;
8.    
izmeritveno spričevalo.
Za veljavnost listin iz prejšnjega odstavka
se smiselno uporabljajo predpisi, ki določajo ta spričevala. Če za posamezno
listino ni določb o njeni veljavnosti, se obnavlja letno.
122. člen
(črtan)
123. člen
(črtan)
124. člen
(črtan)
125. člen
Spričevalo o sposobnosti ladje za poskusno
plovbo mora imeti ladja, ki namerava odpluti na poskusno plovbo.
125.a člen
Ladja bruto tonaže 300 ali več, razen
vojaška in javna ladja, mora imeti zavarovanje, ki pokriva pomorske terjatve po
Konvenciji o omejitvi odgovornosti za pomorske terjatve, 1976, kakor je bila
spremenjena s Protokolom iz leta 1996. Obstoj zavarovanja se dokazuje s
potrdilom o tem zavarovanju, izdanim v skladu z drugim in tretjim odstavkom
66.b člena tega zakona. Potrdilo o zavarovanju mora vključevati prevod v
angleščino, francoščino ali španščino.
126. člen
(črtan)
127. člen
(črtan)
128. člen
Ladja, ki prevaža več kakor 2.000 ton olja
kot razsuti tovor, mora imeti potrdilo o zavarovanju ali drugem finančnem
poroštvu za odgovornost za škodo, povzročeno z onesnaženjem z olji, kot ga
določa Mednarodna konvencija o civilni odgovornosti za škodo, povzročeno z
onesnaženjem z nafto, s spremembami.
Ladja, katere bruto tonaža je večja od
1000, mora imeti potrdilo o zavarovanju ali drugem finančnem poroštvu za
odgovornost za škodo, ki jo povzroči onesnaženje z gorivom iz ladijskih
rezervoarjev, kot ga določa Mednarodna konvencija o civilni odgovornosti za
škodo, ki jo povzroči onesnaženje z gorivom, 2001 (Uradni list RS – MP, št.
14/04). Višina zavarovanja ali drugega finančnega poroštva mora biti v znesku,
ki je enak mejam odgovornosti, določenih v Konvenciji o omejitvi odgovornosti
za pomorske terjatve, 1976, kakor je bila spremenjena s Protokolom iz leta
1996.
Ladja, registrirana za prevoz več kakor 12
potnikov, ki prevaža potnike, in za katero velja Uredba (ES) št. 392/2009
Evropskega parlamenta in Sveta z dne 23. aprila 2009 o odgovornosti prevoznikov
potnikov po morju v primeru nesreč (UL L št. 131, z dne 28. 5. 2009, str. 24),
mora imeti za vsak prevoz ali del prevoza, ki ga dejansko opravi, potrdilo o
zavarovanju ali drugem finančnem poroštvu za kritje odgovornosti v skladu z
Atensko konvencijo o prevozu potnikov in njihove prtljage po morju, 1974, kakor
je bila spremenjena s Protokolom iz leta 2002, za smrt ali telesne poškodbe
potnikov.
Potrdilo iz prvega, drugega in tretjega
odstavka tega člena izda za ladjo pod slovensko zastavo Uprava Republike
Slovenije za pomorstvo, če ugotovi, da zavarovanje ali drugo finančno poroštvo
izpolnjuje zahteve iz mednarodne konvencije, ki potrdilo predpisuje, in pogoje
glede ustreznosti zavarovanja, ki jih predpiše vlada.
Uprava Republike Slovenije za pomorstvo
lahko prekliče veljavnost potrdil iz prejšnjega odstavka, če ugotovi, da
zavarovanje ali drugo finančno poroštvo ne ustreza več predpisanim pogojem.
129. člen
Ladja, ki opravlja mednarodna potovanja, pa
so se na njej zaredili glodalci, mora imeti spričevalo o deratizaciji.
Ladja, ki opravlja mednarodna potovanja, pa
na njej ni glodalcev, mora imeti spričevalo, da je oproščena deratizacije. Z
njim dokazuje, da na ladji ni glodalcev in da je za čas, določen v spričevalu,
oproščena ponovne deratizacije.
Spričevalo o deratizaciji in spričevalo o
oprostitvi deratizacije izda pristojni upravni organ.
130. člen
(črtan)
131. člen
(črtan)
132. člen
(črtan)
133. člen
(črtan)
134. člen
(črtan)
135. člen
(črtan)
136. člen
Ladja, ki ima pogonski stroj z močjo na
gredi 110 kW ali več, mora ne glede na tonažo voditi ladijski in strojni
dnevnik.
Ladja v dolgi plovbi ali veliki obalni plovbi
ter druga ladja z bruto tonažo 400 ali več mora voditi zdravstveni dnevnik.
137. člen
Ladja mora imeti radijsko napravo in mora
voditi radijski dnevnik.
138. člen
(črtan)
139. člen
Listine in knjige, ki jih mora imeti ladja,
izda klasifikacijski zavod, če ni v tem zakonu določeno drugače. O izdanih
listinah in knjigah mora obvestiti Upravo Republike Slovenije za pomorstvo. Spričevalo o oprostitvi izpolnjevanja obveznosti po določbah
mednarodnih konvencij, ki obvezujejo Republiko Slovenijo, in spričevalo za
enkratno potovanje lahko izda klasifikacijski zavod samo po predhodnem soglasju
Uprave Republike Slovenije za pomorstvo.
Klasifikacijski zavod ne sme izdati listin
in knjig iz 121. člena tega zakona ali podaljšati njihove veljavnosti, če
pomorska oprema na ladji ne ustreza predpisanim tehničnim zahtevam.
Uprava Republike Slovenije za pomorstvo
izda spričevalo o posebnih stabilnostnih zahtevah za ro-ro potniške ladje,
potrdilo o zavarovanju ali drugem finančnem poroštvu iz prvega in drugega
odstavka 128. člena tega zakona in spričevalo o najmanjšem številu članov
posadke.
139.a člen
Uprava Republike Slovenije za pomorstvo
razveljavi listine iz 121. člena tega zakona:
1.    
ki so bile izdane na podlagi neresničnih podatkov ali
2.    
ki potrjujejo ustreznost konstrukcije ali opreme ladje, če ugotovi, da
ladja ne izpolnjuje predpisanih zahtev.
Ladjar mora razveljavljeno listino nemudoma
vrniti Upravi Republike Slovenije za pomorstvo.
VII. poglavje – ČOLN
1. Splošno
140. člen
Določbe tega zakona, ki se nanašajo na ladje,
se uporabljajo za čolne samo, če je to v tem zakonu izrecno predpisano.
Določbe tega poglavja se nanašajo na tiste čolne,
ki morajo biti vpisani v register in so določeni v 217. členu tega zakona.
Ne glede na določbo prejšnjega odstavka
veljajo določbe 143. in 144. člena tega zakona za vse čolne.
2. Sposobnost čolna za plovbo
141. člen
Sposobnost čolna za plovbo se ugotovi z
osnovnim, rednim ali izrednim pregledom, ki ga za čolne do 12 metrov opravi
Uprava Republike Slovenije za pomorstvo ali klasifikacijski zavod, za čolne nad
12 metrov pa klasifikacijski zavod. Uprava Republike Slovenije za pomorstvo lahko odloči, da zaradi
zahtevnosti pregleda klasifikacijski zavod opravi tudi pregled čolna do 12
metrov in čolna v samogradnji. Dovoljenje za plovbo
čolna izda Uprava Republike Slovenije za pomorstvo na podlagi zapisnika o
uspešno opravljenem pregledu.
Brez dovoljenja za plovbo ni dovoljena
plovba čolna v teritorialnem morju in notranjih morskih vodah Republike
Slovenije.
Med plovbo mora biti na čolnu veljavna
listina o vpisu in dovoljenje za plovbo.
142. člen
Čoln sme izpluti:
-      
če je glede na konstrukcijske in plovne
lastnosti ter opremo ugotovljena njegova sposobnost za plovbo,
-      
če je zanj izdano dovoljenje za plovbo in če ima sklenjeno obvezno zavarovanje in
-      
če je plačana pristojbina iz 30. člena tega
zakona in
-      
če ga upravlja usposobljena oseba.
143. člen
Oseba, ki upravlja čoln, mora med plovbo
ravnati skladno s predpisi in tehničnimi pravili o varnosti plovbe, varstvu človeškega
življenja in okolja.
144. člen
Čoln sme upravljati oseba, katere
usposobljenost za opravljanje čolnov je bila ugotovljena na predpisan način in
ji je bila pri tem izdana ustrezna listina, katero mora ta oseba imeti med
upravljanjem čolna vedno pri sebi. Postopek ugotavljanja usposobljenosti za
upravljanje čolna in izdajo ustreznih listin vodi Uprava Republike Slovenije za
pomorstvo.
3. Listine o sposobnosti čolnov
145. člen
Listine o sposobnosti čolna za plovbo, ki
jih izdajo tuje države, se priznavajo ob vzajemnosti.
Če čoln nima listine o sposobnosti za
plovbo, mu pomorski inšpektor ali pristaniški nadzornik plovbo prepove, dokler
ta sposobnost ni ugotovljena s pregledom.
Določba prejšnjega odstavka velja tudi za čolne,
katerih stanje očitno ne ustreza veljavni listini o njihovi sposobnosti za
plovbo. Hkrati s prepovedjo
plovbe pomorski inšpektor ali pristaniški nadzornik odvzame listino o
sposobnosti za plovbo in izda potrdilo o odvzemu. Odvzeta listina o sposobnosti
za plovbo se vrne, ko je s pregledom ugotovljena sposobnost za plovbo.
Ko je čoln po drugem odstavku tega člena
pregledan, dobi listino o sposobnosti za plovbo.
Pri izreku ukrepa iz drugega in tretjega
odstavka tega člena pristaniški nadzornik ravna v
skladu s tretjim odstavkom 59. člena tega zakona.
VIII. poglavje – PLAVAJOČE NAPRAVE
146. člen
Določbe tega poglavja se nanašajo na tiste
plavajoče naprave, ki morajo biti vpisane v register in so določene v 218. členu
tega zakona, razen določb 149. člena tega zakona, ki veljajo za vse
plavajoče naprave.
147. člen
Sposobnost plavajoče naprave za varno
uporabo se ugotovi z osnovnim, rednim ali izrednim pregledom.
Pregled plavajoče naprave opravi
klasifikacijski zavod.
Osnovni pregled se opravi pred izdajo
dovoljenja za stalni privez in obsega preverjanje vseh elementov glede varnosti
plavajoče naprave.
Redni pregledi se opravljajo vsaka štiri
leta, izredni pregled pa po vsaki poškodbi plavajoče naprave.
148. člen
Če se pri pregledu ugotovi, da plavajoča
naprava ustreza pogojem glede varnosti za uporabo, izda klasifikacijski zavod
spričevalo o varnosti plavajoče naprave.
Spričevalo velja za čas, ki je določen v
spričevalu, vendar ne več kot štiri leta od dneva izdaje spričevala.
149. člen
Lastnik oziroma uporabnik plavajoče naprave mora imeti dovoljenje za stalni privez, sidranje
ali položitev plavajoče naprave na morsko dno.
Dovoljenje izda Uprava Republike Slovenije
za pomorstvo.
Uprava Republike Slovenije za pomorstvo
prekliče dovoljenje, če se pri rednem ali izrednem pregledu ugotovi, da plavajoča
naprava ne izpolnjuje pogojev glede varne uporabe.
IX. poglavje – LADIJSKA POSADKA
1. Skupne določbe
150. člen
Ladijsko posadko sestavljajo osebe (pomorščaki),
ki v kakršni koli vlogi
delajo na ladji in so vpisane v seznam posadke za delo
na ladji.
151. člen
Za opravljanje del, s katerimi se zagotavlja
plovba, mora imeti ladja ustrezno število usposobljenih
članov posadke in spričevalo o najmanjšem številu
članov posadke.
Ladijska straža mora biti organizirana in
se izvajati tako, da učinkovitost osebja na straži ni poslabšana zaradi
utrujenosti in da so naloge organizirane tako, da so prva ladijska straža na
začetku plovbe in vse nadaljnje straže dovolj spočite in sposobne za delo.
Minister predpiše najmanjše število članov
posadke, ki jih mora imeti ladja za varno plovbo.
152. člen
Član posadke ladje, ki je vpisana v
slovenski ladijski register, je lahko tisti, ki si je pridobil ustrezno listino
o strokovni usposobljenosti, na podlagi pogojev, ki
jih predpiše vlada v skladu z mednarodnimi konvencijami in predpisi Evropske
unije.
Pooblastilo za dela na ladji lahko dobi le
tisti, ki je telesno in duševno zmožen opravljati dela na ladji in ni zasvojen
z alkoholom, mamili ali psihotropnimi substancami, kar se ugotovi z zdravniškim
pregledom, kontrolira pa s periodičnimi pregledi.
Splošne in posebne zdravstvene pogoje za
delo na ladji, ki jih mora izpolnjevati član posadke, način, postopek in pogoje
opravljanja predhodnih in obdobnih zdravstvenih pregledov ter obvezne
imunizacije proti določenim nalezljivim boleznim in merila za oblikovanje najvišje cene zdravstvenih pregledov predpiše minister, pristojen za zdravje,
s soglasjem ministra.
Uprava Republike Slovenije za pomorstvo
odvzame listino o strokovni usposobljenosti pomorščaku:
-      
trajno, če je trajno zdravstveno nesposoben,
-      
začasno za obdobje zdravstvene nesposobnosti
ali za največ pet let na podlagi pravnomočne odločitve pristojnega organa
zaradi ogrožanja varnosti človeškega življenja, premoženja ali okolja pri
izvajanju nalog na ladji.
Zoper odločbo o odvzemu listin iz
prejšnjega odstavka je dovoljena pritožba. Pritožba ne zadrži izvršitve.
Neveljavno listino mora imetnik vrniti Upravi Republike Slovenije za pomorstvo.
152.a člen
Izvajalci izobraževanj ali usposabljanj
pomorščakov za pridobitev pooblastil morajo izpolnjevati zahteve glede programa
izobraževanja ali usposabljanja, strokovne usposobljenosti učiteljev oziroma
predavateljev, tehnične opremljenosti in sistema kakovosti v skladu z
mednarodnimi konvencijami, predpisi Evropske unije, posebnimi zakoni in s tem
zakonom ter na njihovi podlagi izdanimi podzakonskimi akti.
Postopek sprejemanja in izvajanja
izobraževalnih programov ter nadzor nad izvajalci izobraževanja se izvaja v
skladu s predpisi s področja šolstva ob upoštevanju predpisov iz prejšnjega
odstavka.
Dovoljenje za izvajanje usposabljanj iz
prvega odstavka tega člena izdaja Uprava Republike Slovenije za pomorstvo. Če
Uprava Republike Slovenije za pomorstvo pri izvajanju nadzora ugotovi, da niso
izpolnjene zahteve iz prvega odstavka tega člena, izvajalcu usposabljanja
dovoljenje odvzame.
153. člen
Kot član posadke se lahko vkrca na ladjo
samo oseba s pomorsko knjižico in veljavno sklenjeno pisno pogodbo o
zaposlitvi.
Pomorska knjižica je osebna listina, ki
vsebuje naslednje osebne podatke člana posadke: ime, priimek, datum in kraj
rojstva, stalno prebivališče, državljanstvo, spol, slika, podpis, višina, barva
oči in las, izdana pooblastila in potrdila ter podatke o zdravstveni
sposobnosti.
154. člen
Na ladji ne sme delati oseba, ki še ni
dopolnila 16 let starosti.
Pogodbo o zaposlitvi skleneta član posadke
in ladjar ali njegov zastopnik.
Član posadke lahko pred podpisom in po
podpisu pogodbe o zaposlitvi pri posrednikih zaposlovanja iz 154.b člena tega
zakona zahteva pojasnila in nasvete o vsebini pogodbe ter o pravicah in
obveznostih, ki iz nje izhajajo.
Pogodba o zaposlitvi se sklene v dveh
izvirnikih, eden za ladjarja in eden za člana posadke.
Na ladji morajo biti članom posadke na
voljo listine v skladu s Konvencijo o delu v pomorstvu, 2006 (Konvencija MOD
št. 186) (Uradni list RS – MP, št. 2/16, v nadaljnjem besedilu: Konvencija o
delu v pomorstvu), v slovenskem in angleškem jeziku.
154.a člen
Določbe tega zakona in Konvencije o delu v
pomorstvu, ki se nanašajo na pogodbo o zaposlitvi, veljajo za vse člane
posadke, ki plujejo na ladjah pod slovensko zastavo, razen če delajo na ladji,
ki pluje izključno znotraj notranjih morskih voda in teritorialnega morja
Republike Slovenije.
Za vsebine, ki se nanašajo na delovno
razmerje in niso urejene s tem zakonom ali Konvencijo o delu v pomorstvu, se
smiselno uporabljajo predpisi, ki urejajo delovna razmerja, sklenjena v
Republiki Sloveniji, razen določb, ki se nanašajo na razporejanje delovnega
časa, odmore in počitke, odrejanje nadurnega dela ter nočnega dela.
Če obstaja dvom, ali naj se določene kategorije
oseb ali vrste ladij za namen Konvencije o delu v pomorstvu obravnavajo kot
člani posadke oziroma ladja, o tem odloči Uprava Republike Slovenije za
pomorstvo po posvetovanju z organizacijami, ki zastopajo ladjarje in
pomorščake. Pri odločitvi se upošteva Resolucijo 94. zasedanja (pomorske)
Generalne konference Mednarodne organizacije dela v zvezi z informacijami o
poklicnih skupinah.
154.b člen
Pri izvajanju storitve posredovanja
zaposlovanja je treba poleg predpisov o urejanju trga dela upoštevati tudi
določbe Konvencije o delu v pomorstvu.
154.c člen
Dnevni delovni čas člana posadke ne sme
trajati več kot 14 ur na dan in ne več kot 72 ur na teden.
Čas dnevnega počitka se sme zagotoviti
članu posadke največ v dveh delih, pri čemer mora en del trajati najmanj šest
nepretrganih ur, presledek med zaporednima obdobjema počitka pa ne sme biti
daljši od 14 ur.
Nadurno delo člana posadke lahko izjemoma
traja 86 ur na mesec.
Zahtev po počitku iz tega člena ni treba
izpolnjevati v izjemnih okoliščinah. Zbori, požarne in reševalne vaje ter
urjenja se opravijo tako, da čim manj motijo počitek in ne povzročajo
utrujenosti.
Ne glede na določbe tega člena in drugih
predpisov o delovnem času ima poveljnik zaradi varnosti ladje, oseb ali tovora
ali pomoči drugim ladjam ali osebam v stiski na morju pravico od pomorščaka
zahtevati, da opravi toliko delovnih ur, kolikor je potrebnih za zagotovitev
normalnega stanja. Po prenehanju izjemnih okoliščin mora poveljnik pomorščaku,
ki je v predvidenem času počitka delal, zagotoviti primeren počitek.
Član posadke, mlajši od 18 let, ne sme
delati ponoči med 22. in 7. uro naslednjega dne, razen v primerih izvajanja
praktičnega usposabljanja v okviru programa in urnika.
O izjemi iz prejšnjega odstavka odloči
Uprava Republike Slovenije za pomorstvo po posvetovanju z organizacijami, ki
zastopajo ladjarje in pomorščake.
Članu posadke se mora zaradi njegovega
zdravja in dobrega počutja zagotoviti izhod na kopno v vsakem pristanišču
postanka v skladu z načrtom razporeditve dela na ladji tako, da je zagotovljeno
nemoteno delo na ladji.
154.č člen
Član posadke ima pravico do plačanega
letnega dopusta, ki se izračuna na podlagi najmanj 2,5 dne na mesec zaposlitve
in sorazmerno za nedokončane mesece.
Najmanjšega obdobja plačanega dopusta ni
mogoče zamenjati za nadomestilo za dopust, razen kadar je delovno razmerje
prekinjeno.
Član posadke lahko izrabi letni dopust v
celoti do konca naslednjega koledarskega leta.
154.d člen
Pogodba o zaposlitvi mora vsebovati:
a) 
ime in priimek, datum in kraj rojstva člana posadke;
b) 
ime in naslov ladjarja;
c) 
kraj in datum sklenitve pogodbe o zaposlitvi;
č)  delo, ki ga bo član posadke opravljal;
d) 
znesek plače člana posadke ali formulo, uporabljeno za izračun plače, in
določbo o izplačilu najmanj enkrat na mesec;
e) 
določbo, da se članu posadke omogoči prenos celotne ali dela plače na
družinske člane;
f)  
število dni plačanega letnega dopusta ali formulo, ki se uporablja za
njegov izračun, in način izrabe letnega dopusta;
g) 
določbe o prenehanju pogodbe, in sicer:
- za
pogodbo za nedoločen čas: pogoji, pod katerimi imata stranki pravico odpovedati
pogodbo z odpovednim rokom, ki za ladjarja ni krajši kot za člana posadke;
- za
pogodbo za določen čas: datum prenehanja pogodbe,
- za
pogodbo za eno potovanje: namembno pristanišče in čas, ki mora preteči po
prihodu, preden je član posadke izkrcan;
h) 
dokazilo o zdravstvenem varstvu in socialni varnosti ter finančnem
poroštvu za zagotovitev povratnega potovanja v skladu s Konvencijo o delu v
pomorstvu, ki ga članu posadke zagotovi ladjar, in način zagotavljanja;
i)   
določbe, ki se nanašajo na pravico člana posadke do povratnega potovanja
v skladu s 155. členom tega zakona, in sicer:
- okoliščine,
v katerih so člani posadke upravičeni do povratnega potovanja;
- najdaljše
trajanje dela na ladji, po katerem je član posadke upravičen do povratnega
potovanja, ki ne sme biti daljše od 12 mesecev; in
- natančno
določene pravice člana posadke, ki se nanašajo na namembni kraj, način prevoza,
bivanje in hrano, stroškovne postavke in druge ukrepe, ki jih zagotovi ladjar;
j)   
sklicevanje na morebitno kolektivno pogodbo in
k) 
druge podatke v skladu z zakonodajo Republike Slovenije.
Veljavnost pogodbe o zaposlitvi ne preneha,
ko je pomorščak zadržan v ujetništvu na ladji ali izven nje zaradi piratstva
ali oboroženega ropa ladje, ne glede na to, ali je datum, določen za njen
iztek, potekel ali je katera od strank podala obvestilo o njeni začasni ali
dokončni prekinitvi. Plače in druge upravičenosti po pogodbi o zaposlitvi se
izplačujejo v celotnem obdobju ujetništva, dokler pomorščaku ni zagotovljeno
povratno potovanje v skladu s 155. členom tega zakona, ali če pomorščak
umre med ujetništvom, do dneva smrti.
Dokazilo o zdravstvenem varstvu in socialni
varnosti ter finančnem poroštvu za zagotovitev povratnega potovanja iz točke h)
prejšnjega odstavka je lahko v obliki zavarovanja, ki ga dajejo člani
mednarodnega združenja vzajemnih zavarovalnih skladov (P&I klubi), ali v
obliki drugega učinkovitega zavarovanja.
155. člen
Član posadke ima pravico do povratnega
potovanja na ladjarjeve stroške, če:
a) 
pogodba o zaposlitvi preneha veljati med tem, ko je član posadke v
tujini,
b) 
pogodbo o zaposlitvi prekine ladjar ali član posadke zaradi utemeljenih
razlogov, ali
c) 
član posadke ni več sposoben izpolnjevati svojih dolžnosti iz pogodbe o
zaposlitvi ali se od njega ne more pričakovati, da jih bo opravljal.
Ladjar ne sme od člana posadke zahtevati,
naj zagotovi predplačilo za kritje stroškov povratnega potovanja na začetku
zaposlitve, ali odšteti stroškov od plače člana posadke ali drugih pravic.
Če ladjar ne zagotovi članu posadke
povratnega potovanja v skladu s prvim odstavkom tega člena, mu na ladjarjeve
stroške povratno potovanje iz tujine zagotovi diplomatsko ali konzularno
predstavništvo Republike Slovenije.
Ladjar mora zagotoviti članu posadke pravico
do povratnega potovanja ne glede na finančne okoliščine ladjarja ali nezmožnost
nadomestitve člana posadke.
Na ladji mora biti članu posadke na voljo
izvod določb tega zakona in Konvencije o delu v pomorstvu glede povratnega
potovanja v slovenskem in angleškem jeziku.
Ladjar ima pravico zahtevati povračilo vseh
stroškov za povratno potovanje od člana posadke, ki se je brez dovoljenja ali
po svoji krivdi izkrcal z ladje.
156. člen
(črtan)
157. člen
Član posadke mora opravljati dela na ladji
v skladu s svojimi dolžnostmi, ki jih predpisujejo zakon in pravila navigacije.
Delo mora opravlja tako, da ne ogroža
varnosti prometa in ne poškoduje ladje ali tovora na njej, ne ogroža varnosti
potnikov ali drugih oseb na ladji in ne onesnažuje okolja z ladje.
Član posadke, ki je v takem psihofizičnem
stanju, pod vplivom alkohola ali drugih psihotropnih snovi, da je nesposoben za
opravljanje del v zvezi z varnostjo plovbe, ne sme upravljati plovila, niti
opravljati drugih del v zvezi z varnostjo plovbe. Najmanj štiri ure pred
nastopom ladijskega stražarjenja je članom posadke prepovedano vsako uživanje
alkohola.
Za ugotavljanje psihofizičnega stanja člana
posadke, vpliva alkohola ali drugih psihotropnih snovi se smiselno uporabljajo
določbe 63., 63.a in 63.b člena tega zakona.
158. člen
Član posadke mora dežurnega častnika ali
poveljnika ladje nemudoma obvestiti:
1.    
vsakem izrednem dogodku, ki bi utegnil ogrožati varnost ladje, potnikov,
drugih oseb ali tovora na ladji ter onesnažiti okolje z nevarnimi in
škodljivimi snovmi z ladje;
2.    
kadar pri plovbi po plovnih poteh opazi, da posamezni svetilniki in luči
ne delujejo oziroma da označbe ali signalni plovki niso na svojem mestu.
Ob nevarnosti, brodolomu ali drugi nezgodi
si morajo člani posadke prizadevati, da rešijo ladjo, potnike, druge osebe na
ladji in tovor ter da zavarujejo okolje, dokler jim poveljnik ladje ne ukaže,
naj ladjo zapustijo.
159. člen
Ob brodolomu ali drugi nezgodi ladje je
ladjar dolžan članu posadke povrniti škodo zaradi uničenih ali poškodovanih
osebnih stvari na ladji.
Član posadke ima po brodolomu ali drugi
nezgodi ladje pravico do izplačila najmanj polovice preostanka predvidene
plače, ki bi mu pripadala za čas vkrcanja na ladji, če ne bi prišlo do
brodoloma ali druge nezgode, vendar najmanj v višini dveh mesečnih plač, če je
to za člana posadke ugodnejše.
Glede povratnega potovanja člana posadke
ladje, ki je pretrpela brodolom, se uporabljajo določbe 155. člena tega zakona.
159.a člen
Ladja mora imeti predpisan in vzpostavljen
postopek, ki omogoča članom posadke, da vložijo prijavo v zvezi s katero koli
domnevno kršitvijo zahtev Konvencije o delu v pomorstvu. Zaradi vložene prijave
član posadke ne sme utrpeti posledic.
Nadzor nad določbami tega poglavja, ki se
nanašajo na delovna razmerja, izvaja na plovilih inšpektor za delo v
sodelovanju s pomorskim inšpektorjem.
160. člen
Za škodo zaradi telesne poškodbe ali smrti člana
posadke je odgovoren ladjar, če ne dokaže, da škoda ni nastala zaradi njegove
krivde.
Za sojenje v sporih iz tega člena je
pristojno sodišče za pomorske (plovbne) spore.
2. Poveljnik ladje
161. člen
Poveljnik ladje je odgovoren za varnost
ladje in red na njej, zastopa ladjarja ter izvršuje javna pooblastila na ladji
v mejah, ki jih določajo ta zakon in drugi zakoni.
Poveljnika ladje imenuje in razrešuje
ladjar.
Če poveljnik ladje umre, če je zadržan ali
odsoten, ga z vsemi njegovimi pravicami in dolžnostmi nadomešča po stopnji
najvišji član posadke krovne službe.
162. člen
Poveljnik ladje mora skrbeti za preskrbo
ladje, za ladijsko administracijo, za vzdrževanje ladje, za varnost ladijskih
naprav, za pravilno nakladanje, zlaganje, prevoz in razkladanje tovora, za
pravilno vkrcevanje, oskrbo in izkrcevanje potnikov ter za izvrševanje vseh
nalog v zvezi z delovnim procesom.
Poveljnik ladje mora v predpisanih rokih
opravljati vaje z rešilnimi čolni in drugimi sredstvi za reševanje ter z
napravami za odkrivanje, preprečevanje in gašenje požara ter druge predpisane
vaje.
Poveljnik ladje mora biti med plovbo na
ladji.
Poveljnik ladje se mora pred odhodom ladje
na pot prepričati, ali je ladja sposobna za plovbo in ali bo lahko opravila
določeno potovanje, ter poskrbeti, da so na ladji vse predpisane listine in
knjige ter vsi člani posadke; če ladja prevaža potnike, se mora zlasti prepričati,
ali je zagotovljena njihova varnost.
163. člen
Poveljnik ladje oziroma krovni častnik v
izmeni, ki vodi ladjo, mora ukreniti vse, kar je potrebno za varnost ladje in
plovbe.
Poveljnik ladje mora osebno voditi ladjo
vselej, kadar je to potrebno za njeno varnost, zlasti, kadar ladja plove v
pristanišče, kanal, prekop, ožino in druga nevarna navigacijska območja ali
reko in iz njih ter kadar je slaba vidljivost ali megla.
164. člen
Če je ladja ali osebe na njej v nevarnosti,
mora poveljnik ladje ukreniti vse, da se rešijo ljudje in odvrne nevarnost za
ladjo in stvari na njej ter zavaruje okolje.
Če je treba v primeru iz prejšnjega
odstavka žrtvovati ali poškodovati del ladje ali tovor ali druge stvari na
ladji, mora poveljnik ladje najprej žrtvovati stvari, ki niso nujne za plovbo,
ki so manj uporabne in manjše vrednosti, tako, da je škoda povzročena ladjarju
in lastniku tovora čim manjša.
165. člen
Če ostane ob nevarnosti za ladjo brez
uspeha vse, kar je bilo storjenega za njeno rešitev, in če je potopitev ladje
neizbežna, mora poveljnik ladje po možnosti ladjo odstraniti s plovne poti in
rešiti potnike in druge osebe na ladji, ter nato ukazati zapustitev ladje.
V primeru iz prejšnjega odstavka mora
poveljnik ladje rešiti tudi ladijski dnevnik, če okoliščine to dopuščajo, pa
tudi druge ladijske knjige, ladijske listine, pomorske karte tega potovanja in
gotovino v ladijski blagajni.
Poveljnik sme zapustiti ladjo šele potem,
ko v mejah dejanskih možnosti ukrene vse, kar je določeno v prvem in drugem
odstavku tega člena.
166. člen
Če se pripeti na ladji, ki se nahaja v
teritorialnem morju Republike Slovenije dogodek, ki ogroža varnost ladje ali
plovbe, ali če se pripeti kaj izrednega ladji, potnikom ali drugim osebam ali
stvarem na ladji, odkrije pomanjkljivost ladje ali njene opreme za zaščito
okolja pred onesnaženjem z ladje ali če se opazi na plovni poti onesnaženje z
nevarnimi ali škodljivimi snovmi, mora poveljnik ladje takoj, najpozneje v 24
urah, dogodek oziroma opaženo onesnaženje vpisati v ladijski dnevnik.
O dogodku iz prejšnjega odstavka mora
poveljnik ladje obvestiti Upravo Republike Slovenije za pomorstvo iz pristanišča,
kjer se ladja nahaja, oziroma mora poveljnik ladje o dogodku nemudoma,
najpozneje v 24 urah po prihodu ladje v pristanišče, predložiti poročilo z
izpiskom iz ladijskega dnevnika Upravi Republike Slovenije za pomorstvo.
167. člen
Poveljnik ladje mora po ladijskih
telekomunikacijah poslati obvestilo o kakršnikoli neposredni nevarnosti za
varnost plovbe, na katero naleti, zlasti če opazi na plovni poti spremembe iz
2. točke prvega odstavka 158. člena tega zakona, če naleti na onesnaženje z
nevarnimi ali škodljivimi snovmi, na nevaren led, nevarno nevihto ali na
kakršnokoli drugo neposredno nevarnost za plovbo, ali če zaide v tropsko
nevihto ali na temperaturo zraka pod lediščem, ki jo spremljajo vetrovi
nevihtne moči, ki povzročajo veliko nabiranje ledu na nadgradnjah, ali v veter
10 ali več stopenj po Beaufortovi lestvici, za katerega ladja ni prejela
opozorila.
Poveljnik ladje mora zaznamek o obvestilu
iz prejšnjega odstavka vpisati v ladijski dnevnik.
168. člen
Poveljnik ladje vpiše v ladijski dnevnik
rojstvo in smrt osebe na ladji, navede kraj ali geografski položaj ladje in čas
rojstva oziroma smrti, ter sprejme izjavo poslednje volje, jo vpiše v ladijski
dnevnik in navede čas, kdaj jo je sprejel.
Poveljnik ladje mora o rojstvu in smrti ter
sprejeti izjavi poslednje volje sestaviti zapisnik tako, kot je predpisano in
ga izročiti Upravi Republike Slovenije za pomorstvo v prvem domačem pristanišču,
v katero priplove ladja, v tujini pa najbližjemu diplomatskemu oziroma
konzularnemu predstavništvu Republike Slovenije.
169. člen
V izrednem ali vojnem stanju mora poveljnik
ladje ukreniti vse, kar je iz previdnosti potrebno, da ohrani ladjo, posadko,
potnike, tovor in drugo premoženje ter ladijske listine in knjige.
Če izbruhne vojna med Republiko Slovenijo
in drugo državo, mora poveljnik ladje ukreniti vse potrebno, da obvaruje ladjo,
ljudi, tovor in drugo premoženje ter ladijske listine in knjige pred sovražnikom.
Če izbruhne vojna med drugimi državami, v
kateri ostane Republika Slovenija nevtralna, in se ladja nahaja v pristanišču
vojskujoče se države, ali na poti v pristanišče te države, ali pa mora skozi
teritorialno morje ali reke in jezera te države, je poveljnik ladje dolžan
zahtevati navodila od ladjarja, če to ni mogoče pa od pristojnih slovenskih
organov.
170. člen
Poveljnik ladje lahko sklepa v kraju izven
ladjarjevega sedeža kot ladjarjev zastopnik, v njegovem imenu in na njegov račun,
pogodbe o reševanju in pravne posle, ki so potrebni za izvršitev potovanja.
Poveljnik ladje ima kot ladjarjev zastopnik
pravico začeti pred tujimi sodnimi in upravnimi organi postopek za varstvo
ladjarjevih pravic in interesov v poslih iz prvega odstavka tega člena in v tem
postopku opravljati procesna dejanja.
Če ladjar omeji poveljnikova pooblastila,
taka omejitev nima učinka nasproti tretjim, ki zanjo niso vedeli in glede na
okoliščine tudi niso mogli vedeti.
171. člen
Poveljnik ladje ima pravico in dolžnost izdajati
ukaze vsem osebam na ladji, s katerimi zagotavlja varnost ladje in njene plovbe
in ohranja red na ladji, ter pravico in dolžnost nadzorovati izvršitev izdanih
ukazov.
172. člen
Poveljnik ladje ima pravico med plovbo
omejiti gibanje na ladji vsakemu, ki ogroža varnost ladje, članov posadke,
potnikov in drugih oseb in stvari na ladji ali okolja z onesnaženjem z
nevarnimi ali škodljivimi snovmi. Omejitev gibanja je dovoljena le v takšni
meri, ki je nujna, da se zavarujejo potniki in druge osebe in stvari na ladji
ali da se zavaruje ladja in okolje, in sme trajati za tujega državljana ali
osebo brez državljanstva najdalj do prihoda ladje v prvo pristanišče, za
državljana Republike Slovenije pa najdalj do prihoda ladje v prvo slovensko
pristanišče.
Ukrepe iz prvega odstavka tega člena je
treba z obrazložitvijo vpisati v ladijski dnevnik.
173. člen
Poveljnik ladje ima pravico, da člana
ladijske posadke, ki ogroža varnost plovbe, odstrani z dela, po potrebi pa tudi
izkrca z ladje in vrne v kraj njegovega bivanja.
174. člen
V primeru stiske ima poveljnik ladje
pravico zmanjšati članom ladijske posadke obroke hrane in vode, da se varčno
izkoristijo zaloge na ladji.
Ukrepe iz prejšnjega odstavka je treba z
obrazložitvijo vpisati v ladijski dnevnik.
175. člen
Če stori med potovanjem član posadke,
potnik ali kdo drug na ladji kaznivo dejanje, mora poveljnik ladje glede na
okoliščine ukreniti, kar je potrebno, da se preprečijo in omilijo škodljive
posledice takega dejanja, storilec pa pokliče na odgovornost.
Če obstoja nevarnost, da storilec dejanje
ponovi ali pobegne, odredi poveljnik ladje, da se storilcu kaznivega dejanja
omeji gibanje na ladji ali da se mu vzame prostost; da se zaslišijo storilec,
priče in oškodovanec ter tako ugotovijo vse okoliščine, v katerih je bilo
dejanje storjeno in njegove posledice; da se o vsakem zaslišanju opravi
zapisnik; da se kot dokazila spravijo predmeti, na katerih ali s katerimi je
bilo dejanje storjeno oziroma na katerih so vidni sledovi storjenega dejanja in
da se ukrene drugo, kar je potrebno za ugotovitev okoliščin v katerih je bilo
kaznivo dejanje storjeno.
Če se ladja nahaja v tujini, mora poveljnik
ladje o storjenem kaznivem dejanju poročati diplomatskemu ali konzularnemu
predstavništvu Republike Slovenije v državi, v kateri pripluje ladja v prvo
pristanišče. Poveljnik mora ravnati s storilcem kaznivega dejanja po navodilih
tega predstavništva.
Po prihodu ladje v prvo slovensko pristanišče
mora poveljnik ladje izročiti storilca kaznivega dejanja organu za notranje
zadeve, s pisnim poročilom o kaznivem dejanju, z zapisniki in s predmeti iz
drugega odstavka tega člena.
Ukrepe iz drugega in četrtega odstavka tega
člena je treba z obrazložitvijo vpisati v ladijski dnevnik.
176. člen
Če član ladijske posadke samovoljno zapusti
ladjo v tujem pristanišču z namenom, da ostane v tujini, mora poveljnik ladje
to sporočiti tamkajšnjim pristaniškim oblastem ali drugemu pristojnemu organu.
Poveljnik ladje mora sestaviti zapisnik in
ugotoviti, katere stvari in listine člana posadke, ki je samovoljno zapustil
ladjo, so ostale na njej. Zapisnik je treba sestaviti v navzočnosti dveh prič,
podpišejo pa ga poveljnik ladje in priči.
Zaznamek o samovoljni zapustitvi ladje in o
stvareh člana posadke, ki so ostale na ladji, ter o njihovi izročitvi
pristojnemu organu mora poveljnik ladje zapisati v ladijski dnevnik.
177. člen
Šteje se, da je član posadke samovoljno
zapustil ladjo z namenom, da ostane v tujini, če se nanjo ne vrne do njenega
odhoda iz pristanišča.
Če se član posadke ni mogel pravočasno
vrniti na ladjo do njenega odhoda iz pristanišča, se šteje, da je samovoljno
zapustil ladjo, če se v treh dneh od dneva, ko je ovira prenehala, ne prijavi
organu iz prvega odstavka prejšnjega člena.
178. člen
Poveljnik ladje, ki kakorkoli zve, da so
ljudje, vključno tudi sovražniki, ob oboroženem spopadu na morju v smrtni
nevarnosti, jim mora takoj z največjo možno hitrostjo kreniti na pomoč in jim
to, če more, sporočiti ter se lotiti reševanja.
Poveljnik ladje, ki je v nevarnosti, ima
pravico, da si potem, ko se je po možnosti posvetoval s poveljniki ladij, ki so
odgovorili na njegov klic na pomoč, izbere eno ali več ladij, za katere sodi,
da mu bodo najlažje pomagale.
Poveljnik ali poveljniki ladij, izbrani za
pomoč ladji v nevarnosti, morajo sprejeti izbiro in takoj z največjo možno
hitrostjo kreniti na pomoč ljudem, ki so v smrtni nevarnosti.
Poveljnik ladje je dolžan reševati ljudi,
ki so v smrtni nevarnosti, čeprav se sami temu upirajo ali se temu upira
poveljnik njihove ladje.
179. člen
Ne glede na določbe prejšnjega člena
poveljnik ladje ni dolžan kreniti na pomoč in se lotiti reševanja ljudi, ki so
v smrtni nevarnosti:
1.    
če bi reševanje spravilo v resno nevarnost ladjo, ki ji poveljuje in
ljudi na njej;
2.    
če opravičeno sodi, da glede na posebne okoliščine reševanje ljudi v
nevarnosti ne bi bilo uspešno;
3.    
če zve, da je za pomoč izbrana druga ladja, ter da je izbrana ladja to
sprejela;
4.    
če mu poveljnik ladje, ki je v nevarnosti, ali neposredno ljudje, ki so
bili v smrtni nevarnosti, ali poveljnik druge ladje, ki je prišel do njih,
sporočijo, da pomoč ni več potrebna.
Poveljnik mora zapisati v ladijski dnevnik
razloge, zakaj ni krenil na pomoč ljudem v nevarnosti in se lotil njihovega
reševanja.
Lastnik ladje in ladjar nista odgovorna za
škodo, ki nastane zaradi tega, ker je poveljnik ladje prekršil dolžnosti iz
prejšnjega člena tega zakona in tega člena.
Določbe prejšnjega člena tega zakona in
tega člena veljajo tudi za vojaške ladje.
180. člen
Poveljnik slovenske ladje, ki izve, da je
na morju v nevarnosti kakšna druga ladja, mora reševati predvsem ljudi na njej,
poleg tega pa se lotiti reševanja ladje in stvari na njej, če se reševanju
ladje ali njenih stvari izrecno ne upira poveljnik ladje, lastnik ali ladjar
ladje v nevarnosti.
Poveljnik ladje ni dolžan reševati ladje po
prejšnjem odstavku, če tega ne more storiti, ne da bi spravil v resno nevarnost
ljudi na svoji ladji ali svojo ladjo, ali če upravičeno sodi, da reševanje
ladje ne bi bilo smotrno in ne razumno glede na vrednost ladje v nevarnosti in
stvari na njej ter glede na tveganje in stroške, katerim bi z reševanjem
izpostavil svojo ladjo.
Poveljnik ladje mora zapisati v ladijski
dnevnik razlog, zakaj se ni lotil reševanja ladje in stvari na njej.
Lastnik ladje in ladjar nista odgovorna za
škodo, ki nastane zaradi tega, ker je poveljnik ladje prekršil dolžnosti iz
178. in 179. člena tega zakona in tega člena.
Določbe 178. in 179. člena tega zakona in
tega člena veljajo tudi za vojaške ladje.
X. poglavje – INŠPEKCIJSKO NADZORSTVO
181. člen
Inšpekcijsko nadzorstvo nad izvajanjem
določb tega zakona, predpisov, ki so izdani na njegovi podlagi in drugih
predpisov, ki urejajo varnost pomorske plovbe, izvaja pomorska inšpekcija pri
ministrstvu, pristojnem za pomorstvo.
Pomorski inšpektor samostojno opravlja
zadeve inšpekcijskega nadzora, izdaja odločbe in sklepe v upravnem postopku in
odreja druge ukrepe, za katere je pooblaščen. Vlada podrobneje uredi način in
pogoje za delo pomorske inšpekcije in inšpektorjev.
Določbe o inšpekcijskem nadzoru se
uporabljajo za ladje, vpisane v slovenski ladijski register, in za tuje ladje,
razen če ni drugače določeno.
Pomorski inšpektor ima predpisano uniformo
in službeno izkaznico, ki jo izda minister. Način in pogoje nošenja uniforme,
službene oznake in obrazec službene izkaznice predpiše minister.
Pomorski inšpektor ima prosti dostop do
obale zaradi izvajanja svojih pristojnosti.
Inšpekcijo nad domačimi vojaškimi ladjami
izvaja pristojna inšpekcija ministrstva, pristojnega za obrambo.
182. člen
Inšpekcijsko nadzorstvo nad varnostjo
plovbe po tem zakonu obsega nadzor nad:
1.    
plovili glede njihove sposobnosti za plovbo, varstva oseb na njih in
varstva okolja,
2.    
izvajanjem mednarodnega režima pristanišč v skladu z mednarodnimi
obveznostmi Republike Slovenije, nad stanjem pristanišč, o izpolnjevanju
pogojev za varno plovbo in za varen privez plovil, vkrcanje in izkrcanje oseb
in nakladanje in razkladanje tovora,
3.    
graditvijo objektov na morju in morski obali glede varnosti plovbe,
4.    
opravljanjem javnega prevoza oseb ali blaga po morju,
5.    
člani posadke na plovilu,
6.    
izvajanjem varstva pri delu članov posadk.
Po obvestilu pristaniškega nadzornika se
zaradi zagotavljanja varnosti plovbe lahko izvede inšpekcijsko nadzorstvo nad:
1.    
izvajanjem plovbnega režima,
2.    
plavajočimi napravami glede varnosti za njihovo uporabo in njihove
plovne sposobnosti,
3.    
službo pilotaže,
4.    
službo vleke ladij.
183. člen
Pri opravljanju inšpekcijskega nadzorstva
nad ladjo po 1. točki prvega odstavka prejšnjega člena pomorski inšpektor
preverja, ali ima ladja, ki vpluje v pristanišče Republike Slovenije,
predpisane listine in knjige in njihovo veljavnost, ter stanje ladje, vključno
s strojnico, nastanitvijo pomorščakov, delovnimi in higienskimi razmerami, na
način, ki ga skladno s predpisi Evropske unije predpiše vlada.
Poleg preverjanja listin in knjig iz prvega
odstavka tega člena pomorski inšpektor preveri tudi, ali ima ladja, ki naklada
ali razklada tovor, veljavno listino, s katero dokazuje brezhibnost ladijskih
naprav za nakladanje ali razkladanje tovora in, ali je stanje teh naprav v
skladu s podatki iz te listine.
184. člen
Če pomorski inšpektor ugotovi, da ladja
nima veljavnih listin in knjig iz prvega odstavka prejšnjega člena, da položaj
tovorne črte ali nadvodja ne ustreza podatkom iz teh listin, da ni naložena v
skladu z dobljeno tovorno črto ali črto nadvodja, da tovor ni pravilno
razporejen ali da ima v nasprotju z veljavnimi mednarodnimi konvencijami in
drugimi predpisi, ki zavezujejo ladjo, ki vpluje v pristanišče Republike
Slovenije, druge pomanjkljivosti, ki očitno ogrožajo varnost plovbe, zdravje
ljudi ali okolje, ladji prepove odhod iz pristanišča ali nadaljevanje trgovskih
operacij. Prepoved odhoda iz pristanišča in prepoved nadaljevanja trgovskih
operacij veljata, dokler pomorski inšpektor ne ugotovi, da ladja lahko
nadaljuje plovbo ali trgovske operacije brez nevarnosti za varnost plovbe,
zdravje ljudi ali okolje. Če pomanjkljivosti ni mogoče hitro odpraviti v
pristanišču, v katerem je bila ladja zadržana, lahko pomorski inšpektor dovoli
ladji nadaljevanje plovbe do primerne najbližje ladjedelnice.
Če pomorski inšpektor ugotovi, da ladja
onesnažuje okolje ali se utemeljeno sumi, da ga bo onesnažila, ji prepove odhod
iz pristanišča, dokler niso odpravljene ugotovljene pomanjkljivosti ali okoliščine,
ki so bile razlog za prepoved.
Če pomorski inšpektor pri nadzorstvu po drugem
odstavku prejšnjega člena ugotovi, da ladja nima veljavne listine, s katero
dokazuje brezhibnost ladijskih naprav za nakladanje in razkladanje tovora ali če
ugotovi, da stanje teh naprav ni v skladu s podatki iz te listine, ladji prepove
nakladanje in razkladanje tovora z lastnimi napravami.
185. člen
Če pomorski inšpektor iz upravičenih
razlogov sumi, da stanje ladje bistveno ne ustreza podatkom, navedenim v spričevalih
in listinah iz prvega odstavka 183. člena tega zakona ali, da je ladja vkrcala
več potnikov, kot je dovoljeno ali, da nima minimalnega števila strokovno
usposobljenih članov posadke in da v takšnem stanju oziroma s tolikšnim
številom potnikov ali s takšnim stanjem posadke očitno ne bi bila sposobna
nadaljevati plovbe, ne da bi bilo to nevarno za življenje ljudi na njej, ladji
prepove odhod iz pristanišča, dokler ne more nadaljevati plovbe brez nevarnosti
za življenje ljudi na njej.
Pomorski inšpektor pri nadzoru ladje
postopa glede ladijske posadke tudi po določilih Konvencije o standardih za
usposabljanje, izdajanje spričeval in ladijsko stražarjenje pomorščakov.
186. člen
Pri opravljanju inšpekcijskega nadzorstva
nad sposobnostjo ladje za plovbo, vpisane v slovenski ladijski register,
pomorski inšpektor preverja:
1.    
ali ima ladja veljavne predpisane ladijske listine in knjige;
2.    
ali so na ladji od dneva, ko so bile ladijske listine izdane oziroma na
podlagi tehničnega nadzorstva potrjene, nastale takšne bistvene spremembe,
zaradi katerih je očitno, da v takem stanju ladja ni sposobna pluti, ne da bi
bilo to nevarno za ljudi in tovor na njej ter okolje;
3.    
ali ladja izpolnjuje pogoje iz 92. člena tega zakona;
4.    
ali ima ladja na svojih bokih predpisano označbo tovorne črte oziroma črto
nadvodja;
5.    
izurjenost posadke v ravnanju z rešilnimi čolni in drugimi sredstvi za
reševanje in z napravami za odkrivanje, preprečevanje in gasitev požara.
Inšpekcijsko nadzorstvo obsega tudi
preverjanje, ali ima ladja veljaven register tovorne naprave in ali stanje
naprav za nakladanje in razkladanje tovora ustreza podatkom iz registra tovorne
naprave.
Kadar je na ladji, vpisani v slovenski
ladijski register, pristojni organ tuje države ugotovil pomanjkljivosti, ki
ogrožajo varnost plovbe, zdravje ljudi ali okolje, mora ladjar o tem nemudoma
obvestiti pomorskega inšpektorja in v čim krajšem roku, ki ga določi pomorski
inšpektor, odpraviti ugotovljene pomanjkljivosti.
187. člen
Če pomorski inšpektor ugotovi
pomanjkljivosti ladje ali čolna glede sposobnosti za plovbo, naloži poveljniku
oziroma osebi, ki upravlja čoln, da jih v določenem roku odpravi.
Če ugotovljene pomanjkljivosti niso v določenem
roku odpravljene ali če so po naravi takšne, da ogrožajo varnost ladje ali čolna,
ljudi in tovora na njih ter okolja, pomorski inšpektor prepove ladji oziroma čolnu
nadaljnjo plovbo, dokler navedene pomanjkljivosti niso odpravljene, ter ji
vzame listino o sposobnosti za plovbo oziroma plovbno dovoljenje.
Če pomorski inšpektor ugotovi, da ladja
nima veljavnega registra tovorne naprave po drugem odstavku prejšnjega člena
ali če stanje teh naprav ni v skladu z registrom, ladji prepove nakladanje,
razkladanje ali prekladanje tovora z lastnimi napravami za to delo.
188. člen
Če pomorski inšpektor ugotovi, da se v
pristanišču, kjer je prehod za mednarodni promet, ne izvaja režim, ki je določen
z mednarodnimi obveznostmi Republike Slovenije, naloži osebi, ki upravlja
pristanišče, da mora v določenem roku odpraviti pomanjkljivosti.
189. člen
Če pomorski inšpektor ugotovi, da stanje
operativne obale, valoloma, ali globine v pristanišču ali na sidrišču pomeni
nevarnost za plovila, naloži osebi, ki upravlja pristanišče, da mora v določenem
roku opraviti določena dela in ukreniti, kar je potrebno, da se odpravijo
ugotovljene pomanjkljivosti.
Če dela oziroma ukrepi iz prejšnjega odstavka
niso izvršena v določenem roku, kot tudi, če v določenem roku niso odpravljene
nepravilnosti iz prejšnjega člena, sme pomorski inšpektor:
1.    
prepovedati pristajanje plovil določene velikosti ob posameznem delu
obale, na katerem je ugotovljena pomanjkljivost, dokler ni zanje zagotovljeno
varno pristajanje;
2.    
prepovedati uporabo operativne obale ali druge obale ali njenega dela
kot tudi sidrišč, če neposredno ogrožajo varnost plovil, oseb in tovora pri
vkrcevanju in izkrcevanju;
3.    
prepovedati plovbo v pristanišču in na sidrišču, dokler je varnost
plovil neposredno ogrožena zaradi nevzdrževanja pristaniških objektov in
potrebnih globin.
Če stanje operativne obale, valoloma ali
globine v pristanišču ali na sidrišču pomeni neposredno nevarnost za plovila,
sme pomorski inšpektor odrediti ukrepe iz prejšnjega odstavka tudi brez
predhodnega naloga za odpravo ugotovljenih pomanjkljivosti.
190. člen
Če pomorski inšpektor ugotovi, da je plovna
pot ali da so objekti za varnost plovbe na njej v takem stanju, da ogrožajo
varnost plovbe, mora:
1.    
osebi, ki skrbi za vzdrževanje in zaznamovanje plovnih poti, naložiti,
naj začasno zaznamuje oviro na plovni poti oziroma naj jo odstrani in naj znova
postavi ali aktivira signalne označbe in luči, če jih ni ali če niso v redu;
2.    
začasno prepovedati plovbo, če na plovni poti niso bili storjeni ukrepi
za varnost plovbe.
Če pomorski inšpektor ugotovi na plovni
poti še druge pomanjkljivosti, ki utegnejo ogrožati varnost plovbe, te
ugotovitve, skupaj s predlogi za ukrepe, pošlje osebi, ki skrbi za vzdrževanje
in zaznamovanje plovnih poti, da ustrezno ukrepa.
191. člen
(črtan)
192. člen
Če pomorski inšpektor pri opravljanju
nadzorstva nad graditvijo objektov na obalah, v teritorialnem morju ali
notranjih morskih vodah ugotovi, da se ta dela izvajajo na način, da je
ogrožena varnost plovbe, odredi začasno ustavitev nadaljnjih del.
Pomorski inšpektor mora o odredbi iz
prejšnjega odstavka, obvestiti upravni organ, ki je izdal gradbeno dovoljenje.
193. člen
Če pomorski inšpektor ugotovi, da je na
plovilu vkrcano več oseb ali tovora, kot je dovoljeno, ali da je tovor tako
razporejen, da ogroža varnost plovila in oseb na njem, prepove plovilu odhod iz
pristanišča, dokler ugotovljene nepravilnosti niso odpravljene.
194. člen
Če pomorski inšpektor ugotovi, da član
posadke ladje nima ustreznega pooblastila za opravljanje del ali veljavne
listine o vpisu na ladjo, določi rok za odpravo teh pomanjkljivosti.
Če član posadke ladje v določenem roku iz
prejšnjega odstavka ne odpravi ugotovljenih pomanjkljivosti, pomorski inšpektor
naloži poveljniku ladje, da tega člana posadke izkrca z ladje.
195. člen
Če pomorski inšpektor ugotovi, da je član
posadke plovila pod vplivom alkohola ali drugih psihotropnih snovi, ali da je v
takem psihofizičnem stanju, da bi utegnil ogrožati varnost plovbe, odredi
poveljniku ladje, da ga odstrani z dela. Če je ta oseba poveljnik ladje,
pomorski inšpektor odredi poveljnikovo odstranitev z dela poveljnikovemu
namestniku.
V času plovbe in kadar se ladja nahaja
izven teritorialnega morja Republike Slovenije, ima pooblastila za ukrepanje iz
prejšnjega odstavka poveljnik ladje.
196. člen
Pomorski inšpektor prepove uporabo plavajoče
naprave, če ne izpolnjuje pogojev glede varnosti.
197. člen
Pomorski inšpektor je pri izvajanju
inšpekcijskega nadzorstva upravičen ukrepati tudi skladno z drugimi predpisi,
ki urejajo vprašanja s področja varnosti plovbe.
198. člen
Zoper odločbo pomorskega inšpektorja je v
roku 15 dni od prejema odločbe dovoljena pritožba na ministrstvo, pristojno za
pomorstvo.
Pritožba ne odloži izvršitve odločbe.
199. člen
Ladja, ki ji je pomorski inšpektor
prepovedal izplutje iz pristanišča zaradi neizpolnjevanja pogojev predpisanih v
184., 185. in 193. členu tega zakona, mora za vsak naslednji pregled, da se
ugotovi ali so bile pomanjkljivosti in okoliščine zaradi katerih je bilo ladji
prepovedano izplutje iz pristanišča, odpravljene, plačati stroške takega
pregleda kot jih določi pomorski inšpektor.
Prepoved izplutja iz pristanišča se
odpravi, ko so izpolnjeni pogoji iz prejšnjega odstavka in, ko ladja v celoti
plača predpisani strošek vseh naslednjih pregledov ali za njihovo plačilo
predloži pomorski inšpekciji pri ministrstvu, pristojnem za pomorstvo,
sprejemljivo zavarovanje plačila.
200. člen
Če pomorski inšpektor na kakršenkoli način
izve, da prihaja v slovenske vode ladja, ki ne ustreza splošno sprejetim
mednarodnim predpisom in standardom varnosti plovbe, ji lahko prepove vplovitev
v slovenske vode.
Če je ladja iz prejšnjega odstavka že
vplula v slovenske vode, ima pomorski inšpektor pravico naložiti ladji, da
takoj izpluje iz slovenskih voda.
Ladji, ki ni izpolnila pogojev, ki jih je
odredil pristojni organ države članice Evropske unije v pristanišču
inšpekcijskega pregleda, ali ki zavrne izpolnitev veljavnih zahtev konvencij,
tako da ne odpluje v določeno ladjedelnico, pomorski inšpektor prepove vplutje
v vsa pristanišča in sidrišča Evropske unije.
Če pomorski inšpektor ugotovi, da ladja v
nasprotju s predpisi Evropske unije nima potrdila o zavarovanju za pomorske
terjatve iz 66.b člena tega zakona in ni razlogov za njeno zadržanje, lahko izda
odločbo o izgonu ladje ter o tem uradno obvesti Evropsko komisijo, druge države
članice Evropske unije in državo zastave, pod katero pluje ladja.
Če ladja iz drugega, tretjega in četrtega
odstavka tega člena ne ravna po odločbi pomorskega inšpektorja, sme ta na njene
stroške in njeno nevarnost odrediti usposobljeni organizaciji, da to ladjo
odstrani iz slovenskih voda.
XI. poglavje – PREISKOVANJE POMORSKIH NESREČ
200.a člen
Namen preiskovanja pomorskih nesreč v
skladu s tem zakonom ni ugotavljanje odgovornosti ali krivde, ampak
ugotavljanje vzrokov nesreče in preprečevanje nastajanja podobnih nesreč.
200.b člen
To poglavje se uporablja za pomorske
nesreče: 
-      
v katere so vključene ladje, ki plujejo pod
slovensko zastavo; 
-      
do katerih pride v notranjih morskih vodah ali
teritorialnem morju Republike Slovenije; 
-      
če zadevajo druge pomembne interese Republike
Slovenije.
200.c člen
Opredelitev pomorskih nesreč, obveznost in
načrt preiskovanja, obveznost in način obveščanja, pogoje za preiskovalce
pomorskih nesreč (v nadaljnjem besedilu: preiskovalec), način dela in
financiranja preiskovalcev, vsebino poročila o nesreči, sodelovanje z drugimi
organi v Republiki Sloveniji in organi drugih držav članic Evropske unije
predpiše vlada v skladu s predpisi Evropske unije.
200.č člen
Za preiskovanje pomorskih nesreč, v skladu
s tem zakonom in na njegovi podlagi izdanimi predpisi, je pristojen
preiskovalec, ki je pri svojem delu in odločanju neodvisen, samostojen in ima
zagotovljena finančna sredstva. Preiskovalec deluje v okviru samostojne
organizacijske enote v ministrstvu, pristojnem za pomorstvo, ali drugem organu,
katerega interesi niso v nasprotju z nalogami in pooblastili preiskovalca.
Enega ali več preiskovalcev imenuje vlada. Preiskovalec je lahko oseba z
najmanj deset let delovnih izkušenj na področju varnosti prometa.
Preiskovalec odloči o uvedbi preiskave,
vodi preiskavo in pripravi podrobno poročilo o pomorski nesreči.
Preiskovalec lahko izvedbo preiskave in
pripravo poročila o pomorski nesreči prepusti preiskovalcem iz 200.h člena tega
zakona. V tem primeru mora potrditi poročilo o pomorski nesreči.
200.d člen
Preiskovalec lahko opravi razgovore z
vsemi, za katere domneva, da lahko zagotovijo informacije, ki so pomembne za
preiskavo, ter lahko prouči predmete, dokumente, zapise in druge pomembne
podatke, pri čemer ima naslednja pooblastila: 
-      
za takojšen prost pristop na kraj pomorske
nesreče in do ladje, njenih delov in tovora; 
-      
da začasno zadrži ladjo ali njene dele, dokler
je to nujno potrebno za namen preiskovanja pomorske nesreče; 
-      
za takojšen popis in odreditev zavarovanja
dokazov ter nadzor nad iskanjem in odstranjevanjem razbitin, naplavin, drugih
sestavnih delov in snovi za potrebe preiskave; 
-      
za izvedbo preiskave predmetov iz prejšnje
alineje in za prost dostop do rezultatov takšnih preiskav; 
-      
da zahteva katero koli informacijo ali zapis,
ki se nanaša na ladjo, plovbo, tovor, posadko ali druge osebe, predmete, pogoje
in okoliščine, če za to ni zakonske ovire; 
-      
da dobi na razpolago rezultate medicinskih in
patoloških preiskav trupel žrtev, če so bili ti rezultati predhodno pridobljeni
na podlagi odločbe sodišča; 
-      
da dobi na podlagi soglasja preiskovalnega
sodnika na razpolago rezultate preiskav na vzorcih, vzetih posadki ali drugim
osebam, brez njihove privolitve; 
-      
da predlaga preiskovalnemu sodniku, da odredi
preiskavo na vzorcih, vzetih posadki ali drugim osebam, če rezultatov iz
prejšnje alineje ni mogoče pridobiti drugače; 
-      
da brez odločbe sodišča opravi razgovore s
pričami in udeleženci; 
-      
da zaprosi za katero koli informacijo, ki jo
ima država, pod katere zastavo pluje ladja, ladjarji, klasifikacijski zavodi
ali druge subjekti, ki bi lahko pripomogli k preiskavi.
Kadar preiskovalec opravlja razgovore s
pričami in udeleženci v skladu s prejšnjim odstavkom, jih mora opozoriti, da
imajo pravico odreči sodelovanje v skladu z zakonom, ki ureja upravni postopek.
Preiskovalec lahko začasno odvzame plovilo
za potrebe vodenja preiskave proti ustreznemu nadomestilu, o čemer se izda
potrdilo.
Če osebe, ki lahko zagotovijo informacije,
ovirajo preiskovalca brez zakonitega razloga pri izvajanju pooblastil iz prvega
odstavka tega člena, obvesti policijo, ki ukrepa v skladu s svojimi
pristojnostmi.
200.e člen
Podatki, ki jih pridobi preiskovalec pri
preiskavi pomorske nesreče, so zaupni in niso dostopni javnosti. Ti podatki so
lahko dostopni javnosti samo, če za to obstaja prevladujoč javni interes, ki
izhaja iz končnega poročila preiskovalca o pomorski nesreči.
200.f člen
Preiskovalec mora drugemu pristojnemu
preiskovalnemu organu ali državnemu tožilcu na njegovo zahtevo strokovno
pomagati pri delu.
Določbe tega zakona o preiskovanju
pomorskih nesreč ne omejujejo pristojnosti organov po drugih predpisih.
200.g člen
Preiskovanje pomorske nesreče je neodvisno
od preiskav kaznivih dejanj ali drugih vzporednih preiskav, ki ugotavljajo
odgovornost ali delitev krivde. Zaradi teh preiskav ne sme biti neutemeljeno
ovirano, prekinjeno ali odloženo preiskovanje nesreče na morju.
200.h člen
Vlada Republike Slovenije lahko za
preiskovanje pomorskih nesreč sklene sporazum z državo članico Evropske unije.
Na podlagi tega sporazuma lahko preiskovalci te države, ki so za preiskovanje
pomorskih nesreč pooblaščeni v skladu z Direktivo 2009/18/ES, izvedejo
preiskavo in pripravijo poročilo o pomorski nesreči v skladu s tem zakonom, če
jim preiskovalec na podlagi tretjega odstavka 200.č člena tega zakona prepusti
izvedbo preiskave in pripravo poročila. 
V sporazumu iz prejšnjega odstavka se
določi naloge preiskovalcev, financiranje ter druge vsebine v skladu z
Direktivo 2009/18/ES.
TRETJI DEL – DRŽAVNA PRIPADNOST, IDENTIFIKACIJA
IN VPIS LADJE
I. poglavje – DRŽAVNA PRIPADNOST IN IDENTIFIKACIJA LADIJ
201. člen
Slovensko državno pripadnost si ladja
pridobi z vpisom v slovenski ladijski register.
202. člen
Ladja, ki ima slovensko državno pripadnost,
ima pravico in dolžnost, da izobesi slovensko pomorsko zastavo.
Pravica in dolžnost, da izobesi zastavo iz
prejšnjega odstavka, ne velja za ladjo brez posadke.
Čolni, vpisani v vpisnik čolnov na območju
Republike Slovenije, morajo izven meja teritorialnega morja Republike Slovenije
izobesiti slovensko pomorsko zastavo.
203. člen
Slovenska pomorska zastava je znak
slovenske državne pripadnosti ladje.
Slovenska pomorska zastava je državna
zastava Republike Slovenije.
Minister izda predpis o izobešanju
slovenske pomorske zastave.
204. člen
Ladja, ki je vpisana v register, mora imeti
ime in klicni znak.
Potniška ladja bruto tonaže nad 100 in
ladja bruto tonaže nad 300 mora imeti številko IMO.
Dve ladji ne smeta imeti enakega imena in
klicnega znaka.
Uprava Republike Slovenije za pomorstvo
določi ime ladje v odločbi o vpisu ladje v register, klicni znak in številko
MMSI (Maritime Mobile Service Identity – identifikacijska številka pomorske
mobilne postaje) pa določi Agencija za komunikacijska omrežja in storitve
Republike Slovenije.
Čoln in plavajoča naprava mora imeti označbo,
lahko pa ima tudi ime.
205. člen
Na ladji morata biti vidno označeni ime ladje
in pristanišče vpisa.
Pristanišče vpisa je pristanišče, na območju
katerega je register, v katerega je ladja vpisana.
Ribiške ladje morajo imeti poleg označb iz
prvega odstavka tega člena označeno tudi registrsko številko.
206. člen
Ladja in čoln, ki imata radijsko napravo,
morata imeti klicni znak in
številko MMSI (Maritime Mobile Service Identity – identifikacijska številka
pomorske mobilne postaje) po predpisih o mednarodnem
radijskem prometu.
II. poglavje – SLOVENSKI LADIJSKI REGISTER
1. Splošne določbe
207. člen
V slovenski ladijski register (v nadaljnjem
besedilu: register) se vpisujejo ladje, čolni in plavajoče naprave po določbah
tega zakona.
Register vodi Uprava Republike Slovenije za
pomorstvo (v nadaljnjem besedilu: organ, pristojen za vodenje registra).
Določbe tega poglavja in Četrtega dela tega zakona se smiselno uporabljajo tudi za ladje v gradnji, čolne in
plavajoče naprave.
Minister izda predpis o načinu vpisovanja v
register.
208. člen
Register je javna knjiga, ki je sestavljena
iz vpisnikov ladij, čolnov in plavajočih naprav. Vsak vpisnik sestavljata
glavna knjiga in zbirka listin.
Vsak ima pravico pod nadzorom pooblaščenega
delavca pregledovati podatke iz glavne knjige.
Organ, pristojen za vodenje registra, je
dolžan izdati osebi, ki to zahteva, proti določenemu plačilu, potrdilo o stanju
vpisov v vpisniku.
Potrdila iz prejšnjega odstavka so javne
listine.
Zbirko listin sme pregledovati oziroma
zahtevati prepis listine, samo oseba, ki ima za to upravičen interes.
Dobroverne osebe ne zadenejo pravne
posledice, ki izvirajo iz nepravilnosti podatkov iz registra.
Register se lahko vodi kot elektronska
zbirka podatkov.
Register se za namen pridobivanja točnih in
ažurnih podatkov povezuje s Poslovnim registrom Slovenije in registrom frekvenc
za radijska dovoljenja, za prevzem naslednjih podatkov: matična številka,
sedež, klicni znak in številka MMSI.
2. Vpis ladij
209. člen
Ladje se vpisujejo v naslednje vpisnike:
-      
vpisnik trgovskih ladij;
-      
vpisnik jaht;
-      
vpisnik ribiških ladij;
-      
vpisnik javnih ladij;
-      
vpisnik ladij v gradnji;
-      
vpisnik vojaških ladij.
Vpisnik vojaških ladij se vodi pri
ministrstvu, pristojnem za obrambo.
210. člen
Ladja, ki ni trgovska, je lahko vpisana v
register, če izpolnjuje naslednje pogoje:
1.    
je v več kakor polovični lasti državljanov Republike Slovenije, držav
članic Evropske unije ali pravnih oseb s sedežem v Republiki Sloveniji ali v
državah članicah Evropske unije;
2.    
je v več kakor polovični lasti tuje osebe, katere ladjar je oseba iz
prejšnje točke, če se z vpisom strinja lastnik ladje.
Trgovska ladja se lahko vpiše v register,
če izpolnjuje naslednje pogoje:
1.    
ni starejša od 12 let,
2.    
ni zelo rizična ladja v skladu z mednarodnimi konvencijami, ki
zavezujejo Republiko Slovenijo, in predpisi Evropske unije,
3.    
ustreza zahtevam mednarodnih konvencij, ki zavezujejo Republiko Slovenijo,
in predpisom Evropske unije,
4.    
zoper ladjo ni izdana prepoved vplutja v skladu s predpisi Evropske
unije,
5.    
ladjar ni na seznamu nizke ali zelo nizke učinkovitosti, ki je objavljen
v skladu s predpisi Evropske unije.
Če lastnik ali solastnik ladje ni državljan
Republike Slovenije ali pravna oseba s sedežem v Republiki Sloveniji, mora pred
vpisom ladje v register imenovati pooblaščenca za sprejemanje upravnih in
sodnih pisanj v Republiki Sloveniji ali sporočiti naslov za vročanje po varni
elektronski poti v skladu s predpisi, ki urejajo varno elektronsko vročanje v
sodnem postopku, ali predpisi, ki urejajo elektronsko vročanje v upravnem
postopku. O imenovanju pooblaščenca mora obvestiti organ, pristojen za vodenje registra.
Če lastnik ali solastnik ladje po njenem vpisu prekliče pooblastilo in ne
imenuje drugega pooblaščenca za sprejemanje pisanj, se sodna pisanja vročajo s
pritrditvijo na sodno desko, upravna pisanja pa na desko Uprave Republike
Slovenije za pomorstvo in z objavo na državnem portalu eUprava.
V register se ne more vpisati jedrska
ladja.
211. člen
(črtan)
212. člen
V register se na zahtevo lastnika ladje
vpiše ladja, ki jo gradijo v slovenski ladjedelnici.
213. člen
Glavna knjiga je sestavljena iz vložkov.
Vložek ima list A, list B in list C.
Vsaka ladja se vpiše v poseben vložek.
214. člen
V list A se vpisujejo podatki o identiteti
ladje oziroma ladje v gradnji ter njene osnovne tehnične značilnosti.
215. člen
V list B se vpisujejo ime in stalno prebivališče
oziroma firma in sedež lastnika ladje in njegove omejitve glede prostega
razpolaganja z ladjo. V list B se vpisujejo tudi EMŠO
oziroma matična in davčna številka lastnika, ki ni rezident Republike
Slovenije, ter davčna številka pravne osebe, ki niso javni podatki.
V list B se vpisujejo tudi ime in stalno
prebivališče oziroma firma in sedež ladjarja v primerih vpisa iz 2. točke
prvega odstavka 210. člen tega zakona.
V list B vpisnika ladij v gradnji se lahko
vpišeta tudi ime in stalno prebivališče oziroma firma in sedež ladjarja in naročnika.
V list B se lahko na podlagi privolitve
lastnika vpisujejo tudi podatki za stike (elektronski naslov ali telefonska
številka) za nujne primere, kot je iskanje in reševanje na morju ali varstvo
človekovega življenja ali morskega okolja. Za potrebe sodnega ali upravnega
postopka se vpisuje tudi varni elektronski predal, za potrebe upravnega
postopka pa lahko tudi drug elektronski predal v skladu z zakonom, ki ureja
splošni upravni postopek. Ti podatki niso javni in se ne smejo uporabiti za
druge namene.
216. člen
V list C se vpisujejo stvarne pravice, s
katerimi je obremenjena ladja ali njen del, ter na teh pravicah pridobljene
pravice, zakup ladje, ladjarska pogodba za čas za vso ladjo, predkupna pravica
in druge omejitve razpolaganja z ladjo, ki veljajo za vsakega lastnika
obremenjene ladje, prepovedi obremenitve in odtujitve kot tudi vse zaznambe in druge opombe,
za katere ni izrecno določeno, da se vpisujejo v kakšen drug list.
216.a člen
V zbirki listin se poleg listin vodijo tudi
naslednji podatki: 
-      
datumi pregledov, vključno z morebitnimi
dodatnimi in dopolnilnimi pregledi in možnimi presojami; 
-      
navedba klasifikacijskega zavoda, ki je izdal
spričevalo in klaso ladje; 
-      
navedba inšpekcijskega organa države pristanišča,
ki je ladjo pregledal, datum pregleda in rezultat pregleda (pomanjkljivosti
ladje in ali je bila ladja zadržana) ter 
-      
o pomorskih nesrečah v katerih je bila ladja
udeležena.
3. Vpis čolnov
217. člen
V vpisnik čolnov morajo biti vpisani vsi čolni,
razen:
1.    
čolna, ki pripada ladji ali drugemu plovilu;
2.    
športnega veslaškega čolna, kajaka ali podobnega plovila;
3.    
čolna, krajšega od 3 metrov, razen če ima motorni pogon z močjo več kot
3,7 kW.
Vpisnik vojaških čolnov se vodi pri
ministrstvu, pristojnem za obrambo.
4. Vpis plavajočih naprav
218. člen
Plavajoče naprave, ki so daljše od 15 metrov
in širše od 3 metrov, se vpisujejo v vpisnik plavajočih naprav.
ČETRTI DEL – STVARNE PRAVICE NA LADJAH
I. poglavje – SPLOŠNE DOLOČBE
219. člen
Ladja in ladja v gradnji sta premičnini.
220. člen
Na ladji in na ladji v gradnji lahko
obstaja lastninska pravica, hipoteka in zakonita zastavna pravica.
221. člen
Na podlagi pravnega posla med živimi se
pridobita lastninska pravica na ladji in hipoteka na ladji z vpisom v register.
Za pravni posel iz prejšnjega odstavka je
potrebna pisna oblika.
222. člen
Prvi odstavek prejšnjega člena ne velja za
pridobitev pravic na podlagi javne dražbe.
223. člen
Lastninska pravica na ladji v gradnji
zajema stvari, ki so vanjo vgrajene.
Če v vpisnik ladij v gradnji ni vpisano kaj
drugega, zajema lastninska pravica na ladji v gradnji tudi stvari, ki so v
ladjedelnici, pa še niso vgrajene vanjo, če so po svoji izdelavi namenjene
izključno za vgraditev v določeno ladjo ali za njeno pritiklino ali če so vidno
zaznamovane ali izločene za vgraditev v to ladjo.
II. poglavje – ZASTAVNE PRAVICE
1. Hipoteka
224. člen
Hipoteka na ladji je pravica, po kateri se
je upnik upravičen poplačati iz kupnine, dosežene s sodno prodajo ladje.
Hipoteka lahko zajema tudi pravico upnika,
da si v primeru neizplačila dolga poplača svojo terjatev z izkoriščanjem ladje,
če je to določeno s pogodbo.
Hipoteka nastane na podlagi pogodbe ali
sodne odločbe.
Zakonita zastavna pravica (pomorski
privilegij) na ladji ima prednost pred hipoteko.
Hipoteka na ladji ne preneha s spremembo
lastnika ladje, razen če ni v tem zakonu drugače določeno.
225. člen
Na hipoteki na ladji se lahko ustanovi s
pogodbo nadhipoteka v korist koga drugega.
V primeru iz prejšnjega odstavka sme
hipotekarni dolžnik plačati svoj dolg hipotekarnemu upniku le, če to dovoli
nadhipotekarni upnik ali če dolgovani znesek položi pri sodišču.
Če hipotekarni dolžnik ne ravna tako,
ostane hipoteka v veljavi za terjatev nadhipotekarnega upnika.
226. člen
Hipoteka na ladji zajema tudi njene
naslednje pripadne terjatve:
1.    
odškodninske terjatve za še ne popravljene materialne poškodbe, ki jih
je pretrpela ladja;
2.    
terjatve iz skupne havarije, če se nanašajo na materialne poškodbe
ladje, ki še niso popravljene.
227. člen
Hipoteka na ladji ne zajema voznine,
prevoznine, vlečnine in zakupnine in tudi ne nagrad za reševanje, če ni drugače
dogovorjeno.
Hipoteka na ladji ne zajema izkoriščanja
ladje, če ni drugače dogovorjeno.
228. člen
Hipoteka na ladji zajema tudi zavarovalnino
za ladjo, ki pripada lastniku ladje, če ni drugače dogovorjeno.
Hipoteka na zavarovalnini preneha, če jo je
zavarovalnica izplačala, preden jo je hipotekarni upnik obvestil o obstoju
hipoteke.
Če je bila zavarovalnica obveščena o
hipoteki na zavarovalnini, je ne sme izplačati zavarovancu brez privolitve
pogodbenega upnika.
229. člen
Hipoteka za glavnico zajema tudi stroške
vpisa hipoteke ter stroške pravdnega in izvršilnega postopka.
Triletni zaostanki obresti, ki pripadajo
upniku po pogodbi ali zakonu, imajo enako prednost kot glavnica.
230. člen
Če pretrpi ladja takšne poškodbe ali je
njeno stanje takšno, da hipoteka ne daje zadostne varnosti za poravnavo
terjatev, lahko hipotekarni upnik zahteva izplačilo terjatev še pred
zapadlostjo, če mu dolžnik za razliko, nastalo s tem zmanjšanjem varnosti, ne
ponudi drugačnega zavarovanja.
231. člen
Ladja, obremenjena s hipoteko, se sme za
stalno umakniti iz plovbe samo s poprejšnjo privolitvijo hipotekarnih upnikov.
Če hipotekarni upniki ne dajo privolitve v
smislu prejšnjega odstavka, ima hipotekarni dolžnik pravico zahtevati od sodišča,
naj se ladja proda na javni dražbi.
232. člen
Določbe tega zakona o hipoteki na ladji
veljajo tudi za hipoteko na ladji v gradnji, ki je vpisana v vpisnik ladij v
gradnji.
233. člen
Hipoteka na ladji preneha:
1.    
z izbrisom;
2.    
s prodajo ladje v izvršilnem ali stečajnem postopku;
3.    
z razglasitvijo ladje za pomorski plen oziroma vojni plen na morju.
Če je v primeru iz 3. točke prejšnjega
odstavka ladja sproščena, začne hipoteka znova veljati.
234. člen
Pravice in njihov vrstni red, pridobljen z
vpisom hipoteke, ne prenehajo z izbrisom ladje iz registra ladij zato, ker je
bila uničena ali se domneva, da je uničena, kot tudi ne za to, ker je bila za
stalno umaknjena iz plovbe (1. in 3. točka prvega odstavka 369. člena tega
zakona).
235. člen
Hipoteka za isto terjatev se lahko vpiše
nerazdelno na dve ali več ladij ali ladij v gradnji ali na dve ali več hipotek
(skupna hipoteka).
V primeru iz prejšnjega odstavka ima upnik
pravico zahtevati poplačilo celotne terjatve iz vsake posamezne ladje, na
kateri je hipoteka.
236. člen
Hipoteka, vpisana v tujem registru na
ladji, ki pridobi slovensko državno pripadnost in je navedena v listini o
izbrisu ladje iz tujega registra, se vpiše v slovenski ladijski register kot predznamba
hipoteke; pri tem se ji prizna vrstni red po trenutku, ki je bil določen za
njen vrstni red v tujem registru.
Hipotekarni upnik, v čigar korist je
vpisana takšna predznamba, mora opravičiti predznambo v 60 dneh od vročitve
obvestila o vpisu.
2. Zakonita zastavna pravica (pomorski
privilegij)
237. člen
Z zakonito zastavno pravico (v nadaljnjem
besedilu: pomorski privilegij) na ladji so zavarovani:
1.    
sodni stroški, ki so potrebni v skupnem interesu vseh upnikov v postopku
izvršbe ali zavarovanja, da bi bila ladja obvarovana ali prodana, ter stroški
varovanja in nadzorstva od prihoda ladje v zadnje pristanišče; pristaniške
pristojbine in pristojbine za storitve službe za varnost plovbe; stroški
pilotaže in obvezne vleke; prispevki za socialno zavarovanje; terjatve
pristojnega organa za odrejeno in opravljeno dviganje ali odstranitev
razbitine;
2.    
terjatve poveljnika in drugih članov posadke iz delovnega razmerja na
ladji;
3.    
nagrade za reševanje in prispevki ladje k skupni havariji;
4.    
odškodninske terjatve zaradi trčenja ladij ali drugih nezgod med plovbo
ter zaradi škode na pristaniških napravah, dokih in plovnih poteh; odškodninske
terjatve zaradi telesnih poškodb potnikov in članov posadke; odškodninske
terjatve zaradi izgube ali poškodbe tovora ali prtljage;
5.    
terjatve iz pogodb ali poslov, ki jih je sklenil oziroma opravil
poveljnik izven sedeža ladjarja na podlagi svojega zakonitega pooblastila za
dejanske potrebe, da je ladjo ohranil ali nadaljeval potovanje, ne glede na to,
ali je poveljnik hkrati tudi lastnik oziroma ladjar in ali ima terjatve on sam,
ali pa jih ima dobavitelj, popravljalec, posojilodajalec ali kakšen drug
pogodbenik;
6.    
terjatve pomorskih agencij iz naslova zastopanja ladjarja, ladje in
posadke.
Pomorski privilegij na ladji za glavnico
zajema tudi obresti.
238. člen
Pomorski privilegiji na ladji zajemajo tudi
voznino oziroma prevoznino in vlečnino tistega potovanja, med katerim je
nastala terjatev, zavarovana s pomorskim privilegijem, ter pripadne terjatve
ladje in voznine oziroma prevoznine in vlečnine, pridobljene od začetka
potovanja.
239. člen
Za terjatve poveljnika in drugih članov
posadke iz delovnega razmerja v smislu 2. točke prvega odstavka 237. člena tega
zakona se štejejo terjatve iz njihovih plač, kadar gre za razmerja, za katere
se uporablja izključno slovensko pravo ter za druge terjatve iz pogodbe o
zaposlitvi.
240. člen
Določbe o pomorskih privilegijih na ladji
ne veljajo za terjatve za povračilo jedrske škode.
241. člen
Pomorski privilegiji ne prenehajo s
spremembo lastnika ladje, če ni v tem zakonu drugače določeno.
242. člen
Pomorski privilegiji na ladji zajemajo tudi
njene naslednje pripadne terjatve in voznine:
1.    
odškodninske terjatve, dolgovane za še ne popravljene materialne
poškodbe, ki jih je pretrpela ladja, ali za izgubo voznine, oziroma prevoznine
in vlečnine;
2.    
terjatve, dolgovane zaradi skupne havarije, če se nanašajo na še
nepopravljene materialne poškodbe ladje ali na izgubo voznine oziroma
prevoznine in vlečnine;
3.    
terjatve nagrade, dolgovane za opravljeno reševanje, in sicer po odbitku
zneskov, ki pripadajo poveljniku in drugim članom ladijske posadke.
243. člen
Pomorski privilegiji na ladji se ne
nanašajo na terjatve, dolgovane lastniku ladje iz zavarovalne pogodbe, kot tudi
ne na premije, subvencije in druge pomoči države.
244. člen
V smislu določb tega zakona o pomorskih
privilegijih se šteje za voznino oziroma prevoznino ladje tista voznina oziroma
prevoznina, ki jo naročnik prevoza oziroma potnik dolguje ladjarju.
Pomorski privilegiji v korist oseb iz 2. točke
prvega odstavka 237. člena tega zakona bremenijo zneske voznine oziroma
prevoznine in vlečnine, dolgovane za vsa potovanja, ki so bila opravljena med
trajanjem istega delovnega razmerja na isti ladji.
Pomorski privilegiji za terjatve iz 3. in
5. točke prvega odstavka 237. člena tega zakona ter za terjatve zaradi trčenj
in drugih nezgod med plovbo in za škode, prizadejane pristaniškim napravam,
dokom in plovnim potem iz 4. točke prvega odstavka 237. člena tega zakona
zajemajo samo tiste pripadne terjatve ladje in voznine oziroma prevoznine in
vlečnine iz 242. člena tega zakona, ki so nastale po nastanku omenjenih
terjatev.
245. člen
Terjatve, zavarovane s pomorskim
privilegijem, ki se nanaša na isto potovanje ladje, se poravnajo po vrstnem
redu, navedenem v prvem odstavku 237. člena tega zakona, terjatve iz 2. točke
prvega odstavka 237. člena tega zakona pa imajo enak vrstni red kot terjatve iz
zadnjega potovanja.
Če terjatev, ki so navedene v posameznih točkah
prvega odstavka 237. člena tega zakona, ni mogoče v celoti poravnati, se poravnajo
v sorazmerju z njihovimi zneski. Pri terjatvah, navedenih v 3. in 5. točki
prvega odstavka 237. člena tega zakona, ima v vsaki teh točk pozneje nastala
terjatev prednost pred prej nastalo.
Šteje se, da so z istim dogodkom povezane
terjatve nastale istočasno.
246. člen
Terjatve, zavarovane s pomorskim
privilegijem zadnjega potovanja ladje, imajo prednost pred terjatvami
prejšnjega potovanja.
Pomorski privilegiji v korist oseb,
navedenih v 2. točki prvega odstavka 237. člena tega zakona, nastali iz istega
delovnega razmerja, ki se nanaša na več potovanj, imajo isti vrstni red kot
terjatve iz zadnjega potovanja.
247. člen
Pomorski privilegij na voznini oziroma
prevoznini in vlečnini se lahko uveljavlja, vse dokler je voznina oziroma
prevoznina in vlečnina še dolgovana ali dokler je njen znesek še pri poveljniku
ali agentu ladje ali pri ladjarju.
Pomorski privilegiji na pripadnih terjatvah
se lahko uveljavljajo, vse dokler je terjatev dolgovana ali dokler je znesek,
ki je bil zanjo izplačan, še pri poveljniku ali agentu ladje ali pri ladjarju.
248. člen
Pomorski privilegiji na ladji prenehajo:
1.    
s prenehanjem terjatve, zavarovane s pomorskim privilegijem;
2.    
s potekom enega leta, pri pomorskih privilegijih iz 5. točke prvega
odstavka 237. člena tega zakona pa s potekom šestih mesecev;
3.    
s prodajo ladje v izvršilnem ali stečajnem postopku;
4.    
s prodajo ladje pod naslednjimi pogoji:
- 
da je prenos lastninske pravice na ladji vpisan v register;
- 
da je vpis prenosa lastninske pravice na ladji v register objavljen v
Uradnem listu Republike Slovenije in objavljen na razglasni deski sodišča, na
katerega območju se vodi register, v katerega je ladja vpisana;
- 
da privilegirani upnik ne začne postopka za poravnavo svoje terjatve v
dveh mesecih od objave vpisa v Uradnem listu Republike Slovenije ali pred
potekom roka iz 2. točke tega odstavka;
5.    
z ustanovitvijo sklada omejene odgovornosti za terjatve, zavarovane s
pomorskim privilegijem, za katere velja omejena odgovornost.
Pomorski privilegiji na ladji prenehajo z
razglasitvijo ladje za pomorski plen oziroma vojni plen na morju. Če je ladja
sproščena, začno znova veljati tisti pomorski privilegiji, ki po 2. točki
prejšnjega odstavka niso prenehali veljati pred zaplembo ladje.
249. člen
Rok iz 2. točke prvega odstavka prejšnjega člena
prične teči prvi naslednji dan:
-      
pri pomorskih privilegijih za terjatve iz
reševanja – od dneva, ko je bilo končano reševanje;
-      
pri pomorskih privilegijih zaradi trčenja ladij
ali druge nezgode med plovbo ter za terjatve zaradi telesnih poškodb – od
dneva, ko je bila škoda prizadejana;
-      
pri pomorskih privilegijih zaradi izgube ali
poškodbe tovora ali prtljage – od dneva, ko sta bila tovor oziroma prtljaga
izročena ali bi morala biti izročena;
-      
pri pomorskih privilegijih za popravila in
nabave ter za druge terjatve iz 5. točke prvega odstavka 237. člena tega zakona
– od dneva, ko je terjatev nastala;
-      
v vseh drugih primerih – od dneva zapadlosti
terjatve.
Rok iz 2. točke prvega odstavka prejšnjega člena
preneha teči z vložitvijo tožbe za uveljavitev terjatve, zavarovane s pomorskim
privilegijem. Če gre za pomorski privilegij na ladji, preneha ta rok teči z
vložitvijo tožbe samo, če se ladja zaustavi ali če se zaznamba vložene tožbe
vpiše v register, v katerega je ladja vpisana.
Ko postane sodba na podlagi vložene tožbe,
ki je bila predmet zaznambe, izvršljiva, preneha pravica pomorskega privilegija
v 60 dneh od izvršljivosti sodbe, če upnik v tem roku ne zahteva prodaje ladje,
ali če sodišče na njegovo zahtevo ne zaustavi ladje. Upnik ima pravico v tem
roku zahtevati od sodišča, da se njegov pomorski privilegij vpiše v register z
vrstnim redom od trenutka, ko je bila vanj vpisana zaznamba tožbe za
uveljavitev pomorskega privilegija.
250. člen
Določbe tega zakona o pomorskih
privilegijih na ladji se uporabljajo tudi, če izkorišča ladjo oseba, ki ni
lastnik, razen če je bila ladja lastniku odvzeta z nedovoljenim dejanjem,
privilegirani upnik pa ni pošten.
251. člen
S prenehanjem pomorskega privilegija na
ladji ne preneha terjatev, ki je bila z njo zavarovana.
Z odstopom terjatve, zavarovane s pomorskim
privilegijem, se prenese tudi pomorski privilegij na ladji.
252. člen
Pomorski privilegij na ladji ne preneha z
izbrisom ladje iz registra.
253. člen
Določbe 237. člena do 252. člena tega
zakona ne veljajo za javne ladje.
254. člen
Določbe tega zakona o pomorskih
privilegijih na ladji veljajo tudi za čolne in ladje v gradnji, ki plavajo na
vodi.
III. poglavje – POSTOPEK VPISOVANJA LADIJ
1. Skupne določbe
255. člen
Vpis v register vsebuje besedilo izreka
odločbe o vpisu.
Če se po stanju vpisa v registru odločba o
vpisu ne more izvršiti, se sme vpis opraviti le na podlagi nove odločbe, s
katero se prejšnja odločba popravi ali spremeni.
256. člen
Vpisi na podlagi tega zakona so:
1.    
prvi vpis v vpisnik ladij – s katerim se v slovenski ladijski register
vpiše ladja, ki do tedaj ni bila vpisana v register;
2.    
(črtana);
3.    
vknjižba – s katero se opravi vpis, prenos, omejitev ali prenehanje
pravic brez posebne opravičbe (nepogojni vpis pravic ali nepogojni izbris);
4.    
predznamba – s katero se opravi vpis, prenos, omejitev ali prenehanje
pravic pod pogojem poznejše opravičbe (pogojni vpis pravic ali pogojni izbris);
5.    
zaznamba – s katero se evidentirajo osebna razmerja, ki so pomembna za
razpolaganje s premoženjem ali druga dejstva, s katerih zaznambo so po zakonu
povezani določeni pravni učinki;
6.    
prenos vpisa ladje – s katerim se ladja izbriše iz enega vpisnika ladij
v registru in vpiše v drug vpisnik;
7.    
izbris ladje – s katerim se ladja izbriše iz slovenskega ladijskega
registra.
257. člen
Lastninska pravica ter druge stvarne
pravice na ladji se lahko vpišejo na celo ladjo ali na delež, določen glede na
celoto, vendar ne na njene posamezne sestavne dele.
Hipoteke se ne more vpisati na delež določen
glede na celoto, če je lastninska pravica na ladji vpisana na eno samo osebo,
kot tudi ne na del tistega deleža, za katerega je v registru vpisan en sam
solastnik.
Vpis prenosa terjatve, zavarovane s
hipoteko, in pridobitve nadhipoteke je dovoljen glede cele terjatve kot tudi
glede njenega dela, določenega sorazmerno ali številčno.
258. člen
Za določene stvari, ki so pritiklina ladje,
se sme s privolitvijo lastnika ladje zaznamovati v registru, da spadajo v
lastnino druge osebe.
259. člen
Vpis hipoteke na ladji mora obsegati
najmanj naslednje podatke:
1.    
denarni znesek terjatve, ki je zavarovana s hipoteko;
2.    
višino obresti, če se morajo plačati poleg terjatve;
3.    
ime in stalno prebivališče oziroma firmo in sedež hipotekarnega upnika;
4.    
določila o zapadlosti terjatve v celoti ali po delih.
260. člen
Če so s hipoteko zavarovane terjatve, ki bi
utegnile nastati zaradi odobrenega posojila, prevzetega zavarovanja ali zaradi
povračila škode, je treba v listini, na podlagi katere se opravljajo vpisi,
navesti najvišji znesek, ki ga smeta doseči kredit ali odgovornost.
Če je s hipoteko zavarovana terjatev vezana
na valutno klavzulo ali kakšen indeks za določanje njene vrednosti, je to
potrebno vpisati v register.
Na ladjo se lahko vpiše tudi hipoteka na
podlagi sporazuma strank.
261. člen
Vpisi so dovoljeni le zoper tistega, na katerega
je ob vložitvi predloga v register vpisana ali se sočasno vpisuje lastninska
pravica na ladji oziroma tista pravica, glede katere se opravlja vpis.
262. člen
Če več oseb zaporedoma pridobi pravico do
vpisa kakšne pravice na ladji ali na pravici, ki je vpisana na ladji, te pa
svoje pravice niso vpisale, lahko zadnji pridobitelj zahteva vpis zadevne
pravice neposredno nanj, če dokaže, kdo so njegovi predniki.
Če je bila na nekoga prenesena terjatev,
zavarovana s hipoteko, ki je vpisana v register, terjatev pa je poravnana,
lahko dolžnik zahteva, da se vpis izbriše brez predhodnega vpisa, če dokaže
prenos.
263. člen
Če upnik, ki ima pravico zahtevati vpis
hipoteke na ladji ali nadhipoteke na vpisani hipoteki svojega dolžnika, ne
zahteva tega vpisa, lahko zahteva vpis teh pravic v korist upnika tudi porok.
Vsak solastnik deleža lahko zahteva zase in
v imenu drugih solastnikov vpis skupnih pravic, ki se ne dajo razdeliti v
razmerju do celote.
264. člen
Vpisi v register po sklepu sodišča o
dedovanju in volilu ali po sklepu sodišča o vpisu hipoteke na podlagi sporazuma
strank, se opravijo na podlagi pravnomočnega sklepa pristojnega zapuščinskega
oziroma izvršilnega sodišča.
2. Vrstni red
265. člen
Za vrstni red vpisa je odločilen trenutek,
ko je predlog za vpis prispel k registru.
Vpisi, opravljeni na podlagi predlogov, ki
so prispeli ob istem času, imajo isti vrstni red, če ni v kakšnem drugem zakonu
drugače določeno.
266. člen
Z vknjižbo ali predznambo odstopa prednosti
se lahko spremeni vrstni red pravic, ki so vknjižene na ladji.
Za to spremembo je potrebna privolitev
upravičenca, ki odstopa svoj vrstni red in se njegova pravica umika, kot tudi
upravičenca, ki stopa na njegovo mesto. Če je pravica, ki se umika, hipoteka,
je potrebna tudi privolitev lastnika ladje; če je pravica, ki se umika,
obremenjena s pravico koga drugega, pa tudi njegova privolitev.
Ta sprememba ne posega v obseg in vrstni
red drugih vpisanih pravic.
267. člen
Pravica, ki stopa naprej, pridobi brez
omejitve vrstni red pravice, ki se umika, če je ta vpisana v register
neposredno pred njo ali če ji odstopijo prednost tudi vsi upravičenci, katerih
pravice so vpisane med njima.
268. člen
Če gre za odstop prednosti med pravicama,
ki nista vpisani neposredno druga za drugo, brez privolitve upravičencev,
katerih pravice so vpisane med njima, pridobi pravica, ki stopa naprej, vrstni
red pravice, ki se umika, le v njenem obsegu in vsebini.
Če je pravica, ki se umika, pogojna ali
vezana na rok, se sme v izvršilnem postopku, opravljenem pred nastopom tega
pogoja ali roka, pravica, ki stopa naprej, poravnati samo v tolikšnem znesku,
kolikor ji pripada po njenem prvotnem vrstnem redu.
Če mora kupec na javni dražbi prevzeti
pravico, ki se umika, po njenem prejšnjem vrstnem redu brez vštetja v kupnino,
se pri razdelitvi kupnine pravica, ki stopa naprej, upošteva po njenem prvotnem
vrstnem redu.
269. člen
Če ni drugače dogovorjeno, ima pravica, ki
stopa naprej, tudi na svojem prvotnem mestu prednost pred pravico, ki se umika.
270. člen
Če stopi z odstopom prednosti več pravic na
mesto druge pravice in je odstop sočasno vknjižen, gre tudi na novem mestu
prednost pravici, ki je imela dotlej prednost v vrstnem redu, če ni drugače
dogovorjeno.
271. člen
Poznejše spremembe glede obstoja ali obsega
pravice, ki se je z odstopom prednosti umaknila, ne vplivajo na vrstni red
pravice, ki je stopila naprej, če ni drugače dogovorjeno.
3. Predlogi
272. člen
Odločba o vpisu ladje v register se izda na
predlog upravičene stranke oziroma na zahtevo pristojnega organa, če v tem
zakonu ni drugače določeno.
Predlogi oziroma zahteve iz prejšnjega
odstavka se vlagajo pri organu, pristojnem za vodenje registra.
273. člen
Predloge za vpis ladje v register je
potrebno vložiti v zadostnem številu izvodov, in sicer za register in za stranke,
ki jim je treba odločbo vročiti.
Če ni vloženo zadostno število izvodov
predloga, zahteva organ, pristojen za vodenje registra, od vložnika, naj vlogo
dopolni v določenem roku. Če vložnik ne ravna po tem nalogu, določi register,
da se vloga prepiše na vložnikove stroške.
274. člen
Če je vloga vezana na rok, predpisan v določbah
tega zakona o vpisovanju v register, je pravočasna, če pred potekom roka prispe
k organu, pristojnem za vodenje registra. Če se vloga pošlje po pošti
priporočeno ali brzojavno, se za dan, ko je organ prejel vlogo, šteje dan
oddaje na pošto.
Roki iz določb tega zakona o vpisovanju v
register, razen rokov za opravičbo predznambe (327. člen tega zakona), roka za
predložitev izvirnika (293. člen tega zakona) in roka za predložitev prevoda
(294. člen tega zakona) se ne morejo podaljševati.
Zaradi zamude rokov, določenih s tem
zakonom za vpise v register, ni dopustna vrnitev v prejšnje stanje.
275. člen
(črtan)
276. člen
V predlogu za vpis ladje v register je
treba navesti organ, pristojen za vodenje registra, pri katerem se predlog
vlaga, firmo ali ime in sedež oziroma osebno ime in naslov stalnega prebivališča
vložnika kot tudi tistih oseb, katerim je treba vročiti odločbo o vpisu ter ime
oziroma označbo ladje, na katero se vpis nanaša.
Predlog mora vsebovati vse podatke, ki se
vpisujejo v register.
V predlogu je treba natančno navesti, kaj
naj se vpiše v register. V predlogu se lahko vložnik sklicuje na natančno določena
mesta v listinah, na podlagi katerih se utemeljuje predlog.
277. člen
Predlog za vknjižbo vsebuje tudi predlog za
predznambo, če predlagatelj predznambe ni izrecno izključil.
Z enim samim predlogom se lahko zahteva več
vpisov na podlagi ene listine, kot tudi vpis iste pravice v več vložkov ali
vpis več pravic v en vložek.
278. člen
Predlogu, ki ga vloži zakoniti zastopnik
fizične osebe za vpis pridobitve, prenosa, omejitve ali prenehanja vpisanih
pravic na ladjah, je treba priložiti dovoljenje pristojnega skrbstvenega
organa, kadar je takšno dovoljenje potrebno.
279. člen
Vpisi v register, ki se opravljajo na
podlagi tega zakona se smejo dovoliti samo na podlagi listin, sestavljenih v
obliki, ki je predpisana za njihovo veljavnost.
Firme in imena oziroma osebna imena oseb,
ki sodelujejo v pravnem poslu, morajo biti v listini, na podlagi katere se
opravlja vpis, natančno navedena. V tej listini mora biti naveden tudi kraj,
kjer je bila listina sestavljena in datum, kdaj je bila sestavljena.
Listine, na podlagi katerih se opravlja
vpis v register, ne smejo imeti takšnih vidnih pomanjkljivosti, ki bi vplivale
na njihovo verodostojnost; če pa so sestavljene iz več listov, morajo biti
listi speti tako, da ni mogoče vstaviti nobenega novega.
280. člen
Zasebne listine, na podlagi katerih se
opravljajo vpisi v list B in list C vložka glavne knjige vpisnika ladij, je
treba priložiti v izvirniku, druge listine pa so lahko priložene tudi v
overjenem prepisu.
Potrebno je priložiti tudi po en neoverjen
prepis ali fotokopijo vsake listine iz prejšnjega odstavka za zbirko listin.
Organ, pristojen za vodenje registra potrdi, da se prepis oziroma fotokopija
ujema z izvirnikom.
Če je izvirnik listine v uradnih spisih ali
v hrambi pri registru ali če je priložen že vloženemu predlogu, zadostuje
priložiti prepis ali fotokopijo v dveh izvodih in navesti, kje je izvirnik.
Če izvirnika ni mogoče takoj predložiti
zato, ker je pri kakšnem drugem organu, je treba to navesti v predlogu in
priložiti overjen prepis ali fotokopijo ter en neoverjen prepis ali fotokopijo.
281. člen
(črtan)
4. Opravljanje vpisa
a) Skupne določbe
282. člen
Vpisi v register se opravljajo po določbah
zakona, ki ureja splošni upravni postopek, če ni v tem zakonu drugače določeno.
283. člen
Pri vpisih v register so stranke tisti, ki
prosijo za vpis in tudi tisti, katerih pravice so vpisane v register.
284. člen
(črtan)
285. člen
(črtan)
286. člen
V postopku za vpis v register nosi vsaka
stranka svoje stroške.
287. člen
Za odločanje o predlogu je odločilen
trenutek, ko je predlog prispel k organu, pristojnem za vodenje registra.
288. člen
Predlog za vpis v register se vpiše v dnevnik;
v njem se navede dan, uro in minuto, ko je predlog prejet. Obenem se mora v
vložku, v katerega je ladja vpisana, če je že odprt, evidentirati, da je vložen
predlog za vpis in zapisati številko, pod katero je vloga vpisana v dnevnik.
Če vložek še ni odprt, ga je treba odpreti
takoj, ko prispe predlog za prvi vpis ladje k organu, pristojnemu za vodenje
registra in vanj zapisati številko, pod katero je vloga vpisana v dnevnik, ime
oziroma označbo ladje, kot tudi številke vseh nadaljnjih predlogov, ki prispejo,
dokler ladja ni vpisana ali dokler sklep o zavrnitvi vpisa ladje v vpisnik ne
postane dokončen.
Vložka za prvi vpis ladje v register se ne
odpre, če je predlog popolnoma nerazumljiv ali nedoločen.
289. člen
(črtan)
290. člen
Če je vložen predlog za prenos ladje iz
enega vpisnika v drug vpisnik, se predlog za prenos zaznamuje v vpisniku ladij,
v katerega je vpisana. Ko je izdana odločba o vpisu ladje z vsemi podatki iz
prejšnjega vpisnika v novi vpisnik, se ladja izbriše iz vpisnika v katerega je
vpisana.
291. člen
Organ, pristojen za vodenje registra,
dovoli vpis na podlagi predloga in njegovih prilog:
1.    
če iz registra, glede ladje ali pravic na ladji ne izhaja, da obstoji
kakšna ovira za zahtevani vpis oziroma, če so pri predlogu za prvi vpis ladje v
slovenski ladijski register izpolnjeni pogoji iz 210. člena tega zakona;
2.    
če ni utemeljenega dvoma o tem, da ima predlagatelj pravico predlagati
vpis in da so udeleženci, na katerih pravice se nanaša vpis, sposobni
razpolagati s temi pravicami;
3.    
če je predlog glede na vsebino predloženih listin utemeljen;
4.    
če imajo listine takšno obliko, kakršna se zahteva za dovolitev
vknjižbe, predznambe ali zaznambe.
292. člen
Organ, pristojen za vodenje registra, odloči
glede vsakega predloga o sami stvari, praviloma ne da bi zaslišal stranke in
praviloma brez predhodne odločbe, razen kadar ta zakon izrecno določa drugače.
Organ, pristojen za vodenje registra, mora
v odločbi izrecno navesti, ali je predlogu ugodil ali ga je zavrnil.
Če ugodi predlogu le delno, odredi vpis v
delu, v katerem je predlogu ugodil, zavrne pa tisti del predloga, ki mu ni
ugodil.
Če predlog v celoti ali delno zavrne,
navede v odločbi vse razloge, zaradi katerih predlog zavrača.
293. člen
Organ, pristojen za vodenje registra, izda
odločbo o vpisu na podlagi ustreznih listin.
Če iz predloga in priloženih prepisov
listin izhaja, da bi bilo zahtevi mogoče ugoditi, če bi bila predložena izvirna
ali ustrezno overjena listina, organ, pristojen za vodenje registra, odredi, da
se za zadevno pravico ohrani vrstni red in zaznambo predloga v registru ladij z
opombo “dokler ne prispe izvirnik.
Obenem organ, pristojen za vodenje
registra, določi predlagatelju primeren rok, v katerem mora predložiti ustrezno
listino, če je ni organ, pri katerem listina je, dolžan poslati že po uradni
dolžnosti. Če register naknadno prejme ustrezno listino, ali če je listino
predlagatelj predložil v določenem roku, se odloči v predlogu o sami stvari.
Če ustrezna listina ni predložena v določenem
ali podaljšanem roku, organ, pristojen za vodenje registra, predlog zavrže in
po uradni dolžnosti opravi izbris zaznambe.
Če iz predloga in priloženih listin izhaja,
da zahtevi ne bi bilo mogoče ugoditi, tudi če bi bila izvirna ali ustrezno
overjena listina priložena, organ, pristojen za vodenje registra, predlog
zavrne.
Določbe tega člena se smiselno uporabljajo
tudi za prijave za vpis ladje v gradnji.
294. člen
Če predlogu ni priložen prevod listine, ki
je sestavljena v tujem jeziku, iz vloge pa ne sledi, da je treba zahtevo
zavrniti, odredi organ, pristojen za vodenje registra, da ohrani vrstni red
zadevne pravice in zaznambo predloga v registru z opombo “dokler ne prispe
prevod“. Obenem določi predlagatelju primeren rok, v katerem mora predložiti
prevod. Če ta izroči prevod v določenem ali podaljšanem roku, odloči o sami
stvari; v nasprotnem primeru pa predlog zavrže in po uradni dolžnosti opravi
izbris zaznambe.
295. člen
Organ, pristojen za vodenje registra, ne
more dovoliti, da bi bilo vpisano kaj več ali kaj drugega, kot je stranka
zahtevala, čeprav bi bila ta po predloženih listinah upravičena zahtevati kaj
več ali kaj drugega.
Če je predlagana samo predznamba, ni mogoče
odrediti vknjižbe, čeprav so dani pogoji za vknjižbo.
296. člen
Če iz listin izhaja, da je pridobitelju
knjižne pravice dano dovoljenje za vknjižbo, da pa so mu hkrati naložene
omejitve glede razpolaganja s pridobljeno pravico, ali pa so mu naložene
obveznosti, glede katerih je dogovorjena sočasna vknjižba v korist določenih
upravičencev, zahtevanega vpisa ni mogoče dovoliti, če ni obenem predlagana
tudi vknjižba, ali glede na to, kakšna je listina, vsaj predznamba dogovorjenih
omejitev ali obveznosti.
Sočasen vpis medsebojnih pravic in
obveznosti lahko predlaga katerakoli stranka.
297. člen
Odločba, s katero se dovoljuje vpis, mora
navajati:
1.    
številko vložka, v katerega se mora vpisati in ime ladje, na katero se
nanaša vpis;
2.    
firmo ali ime in sedež oziroma ime in stalno prebivališče osebe, v
katere korist naj bo vpis opravljen;
3.    
ladja ali pravica na ladji, na kateri naj bo vpis opravljen;
4.    
listine, na podlagi katerih se vpis dovoljuje;
5.    
vrsto vpisa, ki ga je treba opraviti;
6.    
glavno vsebino pravice, ki se vpisuje in
7.    
podatke, ki se vpisujejo v list A.
Če vsebine besedila, ki se vpisuje, ni mogoče
kratko izraziti, je dovoljeno sklicevati se na natančno označena mesta v
listinah, na podlagi katerih je bil dovoljen vpis, in sicer z učinkom, kot da
bi bila ta mesta vpisana v glavno knjigo.
298. člen
Če organ, pristojen za vodenje registra,
zavrne predlog za vknjižbo ali predznambo, predlog za prvi vpis ladje v
register, predlog za zaznambo vrstnega reda ali predlog za dovolitev prodaje,
da bi se izterjala terjatev, za katero ni vknjižena hipoteka, opravi vpis
zaznambe, da je omenjene zahtevke zavrnil.
Zaznamba se ne vpiše:
1.    
če iz predloga in njegovih prilog ni bilo mogoče ugotoviti, za katero
ladjo ali pravico gre ali če ladja oziroma pravica, na kateri se zahteva vpis,
ni vpisana v navedenem registru, ali če ob predlogu za prvi vpis ni bil odprt
vložek za vpis;
2.    
če lastninska pravica oziroma kakšna druga pravica na ladji ni vpisana v
korist osebe, zoper katero se po vsebini listine lahko opravi vknjižba ali
predznamba.
Vpis zaznambe se označi na odločbi.
299. člen
Ko postane odločba, s katero je zavrnjen
vpis iz prejšnjega člena, pravnomočna, ker ni bilo pritožbe, izda organ,
pristojen za vodenje registra, po uradni dolžnosti sklep o izbrisu zaznambe o
zavrnitvi vpisa in o tem obvesti stranke.
300. člen
Odločbo o vpisu skupaj s predlogom in vsemi
listinami, ki so bile priložene predlogu, se vroči osebam, ki so v odločbi
navedene.
301. člen
Vpis se izvede po uradni dolžnosti.
302. člen
Vsak vpis, razen vpisa tehničnih podatkov v
list A, mora navajati:
1.    
datum, ko je bil predlog prejet ter številko dnevnika;
2.    
oznako listine, ki je podlaga za vpis, kraj, kjer je bila listina
sestavljena in datum, ko je bila sestavljena;
3.    
številko in datum odločbe, s katero je dovoljen vpis;
4.    
vrsto vpisa in glavno vsebino pravice oziroma dejstva, ki ga je treba
vpisati;
5.    
firmo ali ime in sedež oziroma stalno prebivališče osebe, v katere
korist je vpis.
Če prispe k organu, pristojnemu za vodenje
registra sočasno več predlogov, ki se nanašajo na isto ladjo, zaznamuje ta pri
vsakem vpisu na podlagi teh predlogov številke drugih predlogov z označbo, da
so prispeli hkrati.
303. člen
Ko organ, pristojen za vodenje registra,
izda odločbo s katero odreja vpis ladje, vpiše ladjo sočasno v list A in list B
in nato ravna po določbah 310. in 313. člena tega zakona.
304. člen
Z izjemo primerov iz drugega odstavka 298. člena
tega zakona se odločba o zavrnitvi predloga za vpis ladje v register zaznamuje
v listu A vložka, ki je bil odprt ob vložitvi predloga, odločba o zavrnitvi
vpisa v list B se zaznamuje v tem listu, odločba o zavrnitvi vpisa v C list pa
v listu C vložka glavne knjige.
305. člen
V vsaki odločbi se navede, komu jo je treba
vročiti in komu je potrebno poslati posamezno listino.
306. člen
Odločbe o predlogih za vpis v register je
treba vročiti vložniku predloga in tistemu, na čigar lastnini je pridobil kdo
kakšno pravico ali čigar pravice se prenašajo, omejujejo, obremenjujejo ali
razveljavljajo, kot tudi tistemu, zoper katerega je v register vpisana
zaznamba.
Odločbe, s katerimi se dovoljuje popoln ali
delen izbris kakšnega vpisa, se vroči tudi vsem tistim, v katerih korist so
bile na vpisani pravici vpisane nadaljnje vknjižbe ali predznambe.
Odločbe o vknjižbi ali predznambi, s
katerimi se na vpisanih pravicah drugih vpisuje hipoteka ali odstop pravice, je
treba vročiti tudi lastniku ladje.
Odločba, s katero se na predlog pooblaščenca
dovoljuje vpis zoper stranko, ki je dala pooblastilo, se vroči stranki osebno, če
pooblastilo ne ustreza drugemu odstavku 316. člena tega zakona.
307. člen
Vročitev iz prejšnjega člena se opravlja po
določbah zakona, ki ureja splošni upravni postopek o osebnem vročanju strankam.
Če je treba stranki vrniti priložene
izvirnike listin (313. člen tega zakona), se izvirniki vrnejo stranki, ki jih
je priložila, če ta ne zahteva drugače.
308. člen
Veljavnosti vpisa ni mogoče izpodbijati
zato, ker vročitev ni bila opravljena v redu ali sploh ni bila opravljena.
Oseba, ki iz opravljenega vpisa izvaja zase
kakšno pravico ali oprostitev obveznosti, ni dolžna dokazovati, da je bila vročitev
opravljena.
309. člen
Organ, pristojen za vodenje registra ki je
opravil vpis izbrisa ladje iz registra, izda stranki na njeno zahtevo potrdilo
o izbrisu. V potrdilu navede razlog izbrisa in odločbo, na podlagi katere je
opravil izbris.
310. člen
Na izvirniku listine, na podlagi katere je
opravil vpis, potrdi organ, pristojen za vodenje registra, da je vpis
opravljen.
V potrdilu iz prejšnjega odstavka navede
odločbo o vpisu in vložek, v katerega je bil vpis opravljen.
Če je bil vpis opravljen na podlagi več
listin, ki so med seboj povezane, zapiše potrdilo na tisto listino, iz katere
neposredno izhaja pravica vpisanega (262. in 263. člen tega zakona).
311. člen
V registru se ne sme nič brisati niti kako
drugače narediti nečitljivo; tudi se ne sme nič dodati ali spremeniti.
Vsi vpisi v registru se morajo vpisovati na
tak način in s takim sredstvom, da ostane zapis trajen.
Napako pri vpisovanju je treba prečrtati
tako, da ostane čitljiva.
Napaka, ki je bila opažena šele po
opravljenem vpisu, se sme popraviti le na podlagi odločbe.
Organ, pristojen za vodenje registra, mora
zaslišati udeleženca, če bi napaka utegnila imeti kakšno pravno posledico.
Uvedba tega postopka se zaznamuje v listu, na katerem je bil opravljen napačen
vpis. Ta zaznamba ima učinek, da poznejši vpisi ne ovirajo popravka napake. Ko
postane odločba v zvezi s popravkom napake pravnomočna, se zaznamba po uradni
dolžnosti izbriše.
Popravki napačnih vpisov morajo imeti
datum, podpis in pečat organa, pristojnega za vodenje registra.
312. člen
Odločba o izbrisu ladje iz registra ter
zaznamba, da je bil predlog za izbris ladje iz registra zavrnjen, se vpišeta v
list A.
Potem, ko postane odločba o izbrisu ladje
iz registra dokončna, organ, pristojen za vodenje registra, prečrta vsako stran
vložka glavne knjige z dvema rdečima navzkrižnima črtama in eno vodoravno črto
na vsaki strani pod vsakim vpisom, pri čemer posameznih vpisov ne prečrta.
Organ, pristojen za vodenje registra, ravna
po omenjenem odstavku tudi potem, ko postane dokončna odločba o zavrnitvi
predloga za prvi vpis ladje v register.
313. člen
Po opravljenem vpisu vrne organ, pristojen
za vodenje registra, stranki izvirne listine oziroma overjene prepise, če je
bil predlogu priložen njihov neoverjen prepis. Sicer ostanejo izvirne listine
oziroma njihovi overjeni prepisi v zbirki listin, organ, pristojen za vodenje
registra pa obvesti stranko, da jih lahko v določenem času dvigne, če predloži
overjene prepise. Organ, pristojen za vodenje registra, lahko tudi sam naredi
te prepise in zaračuna predpisane takse.
Glede prepisov, potrebnih za zbirko listin,
je treba ravnati po prejšnjem odstavku.
b) Posebne določbe
Prvi vpis v slovenski ladijski register
314. člen
Prvi vpis ladje dovoli register, če so
predlogu za vpis priložene naslednje listine:
1.    
listina, s katero se dokazuje lastninska pravica na ladji;
2.    
izpisek iz sodnega registra oziroma druga listina, s katero se dokazuje,
da je lastnik slovenski državljan ali slovenska pravna oseba oziroma, da so
izpolnjeni pogoji za vpis ladje v register;
3.    
odločba o določitvi imena oziroma označbe ladje in vpisnega pristanišča;
4.    
(črtana);
5.    
listine in knjige iz 121. člena tega zakona;
6.    
listina, s katero je določen klicni znak ladje po mednarodnem signalnem
kodeksu, če mora ladja imeti takšen znak;
7.    
listine, s katerimi se dokazujejo drugi podatki, ki se vpisujejo v list
A vložka glavne knjige;
8.    
potrdilo organa, ki vodi tuji register ladij, da je bila ladja
izbrisana, če se ta prenaša iz tujega registra v slovenski ladijski register,
ter opombe o morebitnih pomanjkljivostih, ki vplivajo na varnost plovbe.
V primerih, kadar organ, ki vodi tuj register
ladij, v katerega je vpisana ladja za katero se vloži pisni predlog za prvi
vpis v slovenski ladijski register skladno s predpisi te tuje države, izda
potrdilo o izbrisu šele po opravičbi izbrisa, odredi organ, pristojen za
vodenje registra, brez potrdila iz 8. točke prejšnjega odstavka, da se za
zadevni prvi vpis ohrani vrstni red z zaznambo v registru ladij, z opombo “dokler
ne prispe potrdilo o izbrisu“.
Obenem določi organ, pristojen za vodenje
registra, primeren rok, v katerem mora stranka predložiti izvirnik potrdila o
izbrisu. Če izvirna listina ni predložena v določenem ali podaljšanem roku,
organ, pristojen za vodenje registra, predlog zavrne in po uradni dolžnosti
odredi izbris zaznambe.
315. člen
Prvi vpis v vpisnik ladij v gradnji dovoli
register, če so predlogu za vpis priložene naslednje listine:
1.    
listina, s katero se dokazuje lastninska pravica na ladji v gradnji;
2.    
potrdilo ladjedelnice o tehničnih podatkih, ki se vpisujejo v list A
vpisnika ladij v gradnji, ter kraju in začetku gradnje;
3.    
izjava lastnika ladje v gradnji o imenu ladje v gradnji, če nima imena,
pa izjava ladjedelnice o označbi ladje v gradnji.
Vknjižba
316. člen
Če ni v tem ali drugem zakonu drugače določeno,
se sme vknjižba (3. točka 256. člena tega zakona) dovoliti le na podlagi javnih
listin ali takšnih zasebnih listin, na katerih je podpise oseb, katerih pravico
je treba omejiti, obremeniti, razveljaviti ali prenesti na drugo osebo, overil
organ, ki je pristojen za overitev podpisov.
Na podlagi zasebne listine, ki jo je izdal
pooblaščenec, se sme vknjižba zoper pooblastitelja dovoliti le, če se
pooblastilo, ki ga je ta izdal, glasi na določen posel ali na določeno vrsto
poslov, od dneva izdaje pooblastila do dneva zahtevane vknjižbe pa ni minilo več
kot leto dni.
Overitev podpisov na zasebni listini ni
potrebna, če je na listini odobritev organa, pristojnega za varstvo pravic in
interesov oseb, katerih pravico je treba omejiti, obremeniti, razveljaviti ali
prenesti na drugo osebo.
317. člen
Zasebna lastnina, na podlagi katere se sme
dovoliti vknjižba, mora poleg podatkov iz 279. člena tega zakona vsebovati še:
1.    
natančno označbo ladje ali pravice, glede katere naj se opravi vknjižba;
2.    
izrecno izjavo tistega, čigar pravica se omejuje, obremenjuje,
razveljavlja ali prenaša na koga drugega, da dovoljuje vknjižbo.
Določba 2. točke prejšnjega odstavka ne
velja za listine o pridobitvi lastninske pravice na tuji ladji, če se zahteva
prvi vpis ladje v slovenski ladijski register.
318. člen
Javne listine, na podlagi katerih se sme
dovoliti vknjižba, so:
1.    
listine o pravnih poslih, ki jih sestavi sodišče ali notar v mejah
svojih pooblastil, če vsebujejo podatke, ki so predpisani v 279. členu tega
zakona;
2.    
listine, ki jih v predpisani obliki izda sodišče, notar ali upravni
organ v mejah svojih pristojnosti, katerim zakon priznava lastnost izvršilnega
naslova ali na podlagi katerih se sme po posebnih predpisih opraviti vpis v
javne knjige.
Vknjižba na podlagi odločbe tujega sodišča
je dovoljena pod pogojem, da je bila ta odločba priznana v predpisanem postopku.
Predznamba
319. člen
Če predložena listina izpolnjuje splošne
pogoje za vpis, ne izpolnjuje pa vseh posebnih pogojev, ki so za vknjižbo
predpisani v 316. do 318. členu tega zakona, dovoli organ, pristojen za vodenje
registra, predznambo (4. točka 256. člena tega zakona).
320. člen
Predznamba hipoteke je dopustna le, če sta
terjatev in pravna podlaga hipoteke izkazani za verjetni.
321. člen
Kadar se v slovenski ladijski register
vpisuje ladja, ki je bila vpisana v tujem registru, iz listine o izbrisu ladje
iz tujega registra pa je razvidno, da je ladja obremenjena s hipoteko, se po
uradni dolžnosti vpiše predznamba hipoteke z vrstnim redom po trenutku, ki je
bil odločilen za določitev vrstnega reda v tujem registru ladij, če ob vpisu
niso izpolnjeni pogoji za vknjižbo hipoteke, ki so določeni s tem zakonom.
322. člen
Predznamba zakupne pravice, ladjarske
pogodbe za čas za vso ladjo in predkupne pravice je dopustna le, če sta obstoj
pravice in privolitev v vpis izkazana za verjetna.
323. člen
Predznamba se dovoli tudi na podlagi
naslednjih listin:
1.    
nepravnomočnih sodnih odločb, s katerimi je zahtevi za ugotovitev,
pridobitev, omejitev ali prenehanje vpisane pravice ugodeno ali je ta
zavrnjena;
2.    
sodnih odločb, s katerimi se predznamba dovoljuje v postopku za zavarovanje
po predpisih o izvršilnem postopku;
3.    
zahteve sodišča, upravnega organa ali osebe v izvrševanju javnih
pooblastil, ki so jim zaupana z zakonom, kadar so po zakonu upravičeni, da po
uradni dolžnosti odredijo, naj se določene terjatve zavarujejo s hipoteko.
324. člen
Če je pri sodišču položen dolg, zavarovan s
hipoteko, ki ga po pravilih obligacijskega prava upravičeno ni mogoče plačati
upniku, se na podlagi potrdila sodišča, da je dolgovani znesek položen, dovoli
predznamba. Pri tem se dovoli:
1.    
predznamba izbrisa hipoteke – če je dolg pri sodišču položil dolžnik ali
oseba, ki odgovarja za dolg;
2.    
predznambo odstopa terjatve, zavarovane s hipoteko – če je dolg pri
sodišču položil kdo drug, ki mu je po pravilih obligacijskega prava upnik
dolžan odstopiti svojo terjatev.
325. člen
S predznambo se pridobijo, prenesejo,
omejijo ali razveljavijo vpisane pravice pod pogojem, da se predznamba pozneje
opraviči, in sicer v obsegu, v katerem je opravičena.
326. člen
Predznamba se opraviči:
1.    
na podlagi listine, s katero je mogoče dovoliti vknjižbo, izdala pa jo
je oseba, zoper katero je bila predznamba vpisana;
2.    
na podlagi potrdila, da je sodna odločba iz 1. točke 323. člena tega
zakona postala pravnomočna in izvršljiva;
3.    
na podlagi dokončne odločbe pristojnega organa o obstoju terjatve iz 3.
točke 323. člena tega zakona, za katere zavarovanje je bila predznamba vpisana;
4.    
na podlagi pravnomočne in izvršljive odločbe sodišča v pravdi zoper
osebo, zoper katero je bila predznamba vpisana.
327. člen
Če se predznamba opravičuje z listino,
primerno za vknjižbo (1. točka prejšnjega člena), jo je treba opravičiti v
tridesetih dnevih od vročitve odločbe o predznambi.
Če se preznamba opravičuje s pravnomočno in
izvršljivo sodno odločbo (4. točka prejšnjega člena) je potrebno začeti pravdo
v 15 dneh od vročitve odločbe o predznambi.
Rok, v katerem se mora predznamba opravičiti
oziroma je potrebno začeti pravdo, mora biti naveden v odločbi o predznambi.
Rok za opravičbo predznambe ali začetek
pravde sme organ, pristojen za vodenje registra, na predlog stranke podaljšati,
če so za to podani opravičeni razlogi.
328. člen
Če se predznamba opravičuje z listinami,
navedenimi v 1., 2. in 3. točki 326. člena tega zakona, je treba predlog za
opravičbo predznambe vložiti pri organu, pristojnem za vodenje registra.
Če se predznamba opravičuje z odločbo sodišča
v pravdi (4. točka 326. člena tega zakona), mora tisti, ki je zahteval
predznambo, začeti pravdo pri pristojnem sodišču in o tem obvestiti organ,
pristojen za vodenje registra.
329. člen
Če ob vložitvi predloga za predznambo že teče
pravda o obstoju pravice, katere predznamba se zahteva, ni potrebna posebna
pravda za opravičbo predznambe, če se po določbah zakona o pravdnem postopku v
obstoječi pravdi še lahko uveljavlja tudi zahtevek za opravičbo predznambe.
330. člen
Če predznamba ni opravičena, lahko tisti,
zoper katerega je bila dovoljena, predlaga njen izbris.
Če iz spisov ne izhaja, da je bila tožba za
opravičbo predznambe vložena pravočasno, ali da rok za opravičbo še teče
tistega dne, ko je vložen predlog za izbris, odredi organ, pristojen za vodenje
registra v kratkem času narok, na katerem mora predlagatelj predznambe
dokazati, da rok za opravičbo še teče, ali da je bila tožba pravočasna.
Če organ, pristojen za vodenje registra,
ugotovi, da je rok potekel oziroma da se pravda ni pravočasno začela, dovoli
izbris predznambe.
Šteje se, da je bila tožba za opravičbo
predznambe vložena pravočasno, čeprav je potekel zanjo določeni rok, če je bila
vložena pred predlogom za izbris predznambe ali vsaj istega dne, ko je bil
vložen predlog.
331. člen
Če sodišče v pravdi, s katero se opravičuje
predznamba ugodi tožnikovemu zahtevku za opravičbo, se na predlog katerekoli
stranke zaznamuje opravičba predznambe v registru po vsebini pravnomočne sodbe.
Če je bil v pravdi iz prejšnjega odstavka
zahtevek za opravičbo predznambe pravnomočno zavrnjen, se na predlog katerekoli
stranke predznamba izbriše.
332. člen
Če je predznamba izbrisana zato, ker tožba
za opravičbo ni bila pravočasno vložena, se lahko predlaga nova predznamba,
vendar ima ta pravni učinek šele od trenutka, ko je bil vložen nov predlog.
Lastnik ladje ali upravičenec iz vpisane
pravice lahko s tožbo zahteva, naj se ugotovi, da ne obstaja predznamovana
pravica. Sodba, s katero sodišče ugodi temu zahtevku, se na predlog stranke
zaznamuje v registru in s tem prepreči ponovna dovolitev predznambe.
333. člen
Če se predznamba izbriše iz kakšnega
drugega razloga, ne pa iz razlogov, ki so navedeni v prejšnjem členu, organ,
pristojen za vodenje registra po uradni dolžnosti zavrne vsak nov predlog za
predznambo iste pravice na podlagi iste listine. Če to opusti in novo
predznambo vpiše, se ta izbriše takoj, ko nasprotnik prijavi, da je bila
predznamba enkrat že izbrisana.
334. člen
Če je predznamovana pravica lastninska
pravica, je nadaljnje vpise mogoče dovoliti ne samo zoper vknjiženega, temveč
tudi zoper predznamovanega lastnika ladje; vendar je pravni učinek teh vpisov
odvisen od tega, ali bo predznamba opravičena ali ne.
Če se predznamba opraviči, se hkrati z
vpisom njene opravičbe po uradni dolžnosti izbrišejo vsi tisti vpisi, ki so
bili zoper vknjiženega lastnika ladje opravljeni potem, ko je bil vložen
predlog, na podlagi katerega je bila vpisana predznamba lastninske pravice.
Če se predznamba lastninske pravice
izbriše, se hkrati po uradni dolžnosti izbrišejo tudi vsi vpisi, ki so bili
opravljeni glede na to predznambo.
Določbe tega člena se uporabijo tudi v
primeru, ko je bila zoper hipotekarnega upnika vpisana predznamba prenosa
njegove terjatve na drugo osebo.
335. člen
Če je izbris kakšne pravice predznamovan,
se smejo glede te pravice dovoliti nadaljnji vpisi (na primer nadhipotek ali
odstopa), vendar je pravni učinek teh vpisov odvisen od tega, ali bo predznamba
izbrisa opravičena ali ne.
Če se predznamba izbrisa opraviči, se
hkrati z vpisom opravičbe po uradni dolžnosti izbrišejo tudi vsi vpisi, ki so
bili glede izbrisane pravice medtem dovoljeni.
336. člen
Če so na terjatvi, zavarovani s hipoteko,
takrat, ko se zahteva njen izbris, še vpisane nadhipoteke, se sme izbris te
terjatve dovoliti le s pripombo, da bo pravni učinek izbrisa glede nadhipotek
nastopil šele, ko bodo izbrisane.
Ko je vknjižen izbris s hipoteko zavarovane
terjatve, ni mogoče več dovoliti nadaljnjih vpisov na hipoteko; če pa je izbris
hipoteke le predznamovan, se smejo nadaljnji vpisi na to pravico dovoliti,
vendar samo s pravnim učinkom iz 325. člena tega zakona.
Zaznamba
337. člen
Pravna posledica zaznambe osebnih razmerij,
zlasti glede omejitve pravice razpolaganja s premoženjem je, da se nihče, v čigar
korist je v register vpisana kakšna pravica, ne more sklicevati na to, da mu ta
razmerja niso bila znana (na primer mladoletnost, podaljšanje roditeljske
pravice ali skrbništva, stečaj idr.).
Zaznambo osebnih razmerij in izbris takšne
zaznambe odredi organ, pristojen za vodenje registra na podlagi listin, s
katerimi se ta razmerja dokazujejo in sicer na predlog strank, njihovih
zakonitih zastopnikov ali pristojnih organov.
338. člen
Zaznamba drugih dejstev, poleg tistih, ki so
navedena v prejšnjem členu, se sme dovoliti le, če je z zakonom dovoljena in
ima učinek, ki ga določa zakon (na primer vrstni red, skupna hipoteka, odpoved
terjatve zavarovane s hipoteko, tožba za uveljavitev pomorskega privilegija,
zaznamba spora in podobno).
339. člen
Lastnik ladje lahko zahteva vpis zaznambe
vrstnega reda za nameravano odtujitev ladje ali obremenitev s hipoteko. Pravni
učinek zaznambe je, da se vrstni red pravic, pridobljenih s to odtujitvijo ali
obremenitvijo, šteje od takrat, ko je bil vložen predlog za vpis zaznambe, če
je vpis navedenih pravic zahtevan, da bi veljala zaznamba.
Hipotekarni upnik lahko s pravnim učinkom,
navedenim v prejšnjem odstavku, zahteva vpis zaznambe vrstnega reda za
nameravani odstop ali nameravani izbris svoje terjatve.
Zaznambe iz tega člena se smejo dovoliti
le, če bi bila po stanju vpisov v register dovoljena vknjižba pravice, ki jo je
treba vpisati, oziroma izbris vpisane pravice in če je podpis predlagatelja na
predlogu overil organ, ki je pristojen za overjanje podpisov.
340. člen
Odločba, s katero organ, pristojen za
vodenje registra, ugodi predlogu za vpis zaznambe iz prejšnjega člena, se izda
v enem samem izvodu (odpravku). Ko se zaznamba vpiše v register, se na tem
izvodu potrdi, da je bila zaznamba opravljena.
341. člen
Zaznambe vrstnega reda, navedene v
339. členu tega zakona, izgubijo učinek po poteku enega leta od izdaje
odločbe, s katero so bile dovoljene.
V odločbi, s katero dovoljuje zaznambo,
navede organ, pristojen za vodenje registra, datum, ko bo zaznamba izgubila učinek.
342. člen
Predlog za vpis pravice ali vpis izbrisa z
vrstnim redom, ki je zavarovan z zaznambo (339. člen tega zakona), se mora
vložiti v rokih, določenih v 341. členu tega zakona; predlogu je treba
priložiti izvod odločbe, s katero je bila zaznamba dovoljena.
Listina, na podlagi katere se vpisuje ali
briše pravica, za katero je zaznamovan vrstni red, je lahko sestavljena tudi po
vložitvi predloga za vpis zaznambe.
V odločbi, s katero na predlog, ki je
vložen po prvem odstavku tega člena, dovoljuje vknjižbo ali predznambo, navede
organ, pristojen za vodenje registra, da ima dovoljeni vpis tisti vrstni red,
ki je bil pridobljen z zaznambo. Ob vpisu se potrdi na izvodu sklepa, s katerim
je bila zaznamba vrstnega reda dovoljena, da je vpis opravljen.
Vpis z zaznamovanim vrstnim redom se dovoli
tudi, če je bila ladja ali terjatev, zavarovana s hipoteko, prenesena na koga
drugega ali obremenjena potem, ko je bil predlog za zaznambo vrstnega reda že
vložen.
Če je lastnik ladje ali hipotekarni upnik
prišel v stečaj, preden je bil vložen predlog za vpis, se vpis dovoli le, če je
bila listina o pravnem poslu že sestavljena pred dnem, ko je bil uveden stečaj
in če je dan, ko je bila sestavljena, dokazan z overitvijo organa, pristojnega
za overjanje podpisov. Če listina ne ustreza tem pogojem, se po predpisih o stečaju
presoja, ali je vpis dopusten.
343. člen
Če dovoli vknjižbo prenosa lastninske
pravice ali odtujitve ladje oziroma odstopa ali izbrisa terjatve z vrstnim
redom, pridobljenim z zaznambo (prvi odstavek 339. člena tega zakona), odredi
organ, pristojen za vodenje registra, na predlog stranke, v katere korist je
bila vknjižba vpisana, izbris tistih vpisov, ki so bili glede te ladje ali
terjatve opravljeni po vložitvi predloga za zaznambo. Predlog za izbris teh
vpisov se mora vložiti v 15 dneh od dneva, ko je postala vknjižba z
zaznamovanim vrstnim redom pravnomočna.
344. člen
Če predlog za vpis ni vložen pred potekom
roka, po katerem zaznamba izgubi učinek (341. člen tega zakona), ali če znesek
terjatve, glede katere je zaznamovan vrstni red, do konca tega roka ni izčrpan,
odredi organ, pristojen za vodenje registra, po uradni dolžnosti izbris
zaznambe vrstnega reda.
Pred potekom roka iz 341. člena tega zakona
se sme izbris zaznambe dovoliti le, če je predlogu za izbris priložen izvod
odločbe, s katero je bila zaznamba dovoljena. Ko se vpiše izbris, potrdi organ,
pristojen za vodenje registra, na tem izvodu odločbe, da je bil izbris
opravljen.
345. člen
Organ, pristojen za vodenje registra,
dovoli na upnikovo zahtevo zaznambo overjene odpovedi terjatvi, ki je
zavarovana s hipoteko, ter zaznambo hipotekarne tožbe, če je tisti, zoper
katerega je odpoved ali tožba vložena, vpisan kot lastnik ladje in če se
dokaže, da je hipotekarna tožba vložena.
Zaznambo hipotekarne tožbe sme dovoliti
tudi pravdno sodišče.
Posledica zaznambe iz prvega odstavka tega člena
je, da deluje odpoved ali tožba zoper poznejšega lastnika ladje, zlasti pa še,
da je na podlagi pravnomočne sodbe, izdane v pravdi o zaznamovani tožbi, ali na
podlagi izvršljive sodne poravnave, sklenjene v tej pravdi, dopustna izvršba na
zastavljeno ladjo neposredno zoper vsakega poznejšega lastnika ladje.
346. člen
Zaznamba tožbe za uveljavitev pomorskega
privilegija se izbriše po uradni dolžnosti, če upnik s hipoteko zavarovane
terjatve v 60 dneh od izvršljivosti sodbe, izdane na podlagi tožbe, ki je bila
predmet zaznambe, ne zahteva prodaje ladje ali vpisa hipoteke ali če se na
njegovo zahtevo ladja v tem roku ne zaustavi (drugi odstavek 249. člena tega
zakona).
Če iz spisov ne izhaja, da je bila v
zakonskem roku zahtevana prodaja ladje ali vpis hipoteke ali da je bila ladja
zaustavljena, ravna organ, pristojen za vodenje registra, po drugem in tretjem
odstavku 330. člena tega zakona.
347. člen
Kdor začne pravdo, da bi izpodbil vknjižbo,
za katero trdi, da so z njo kršene njegove vpisane pravice, in zahteva vrnitev
v prejšnje knjižno stanje, lahko zahteva pri pravdnem sodišču ali pri organu,
pristojnem za vodenje registra, zaznambo tega spora v registru in sicer hkrati
z vložitvijo tožbe ali pozneje.
Posledica zaznambe spora iz prejšnjega
odstavka je, da deluje v tem sporu izdana sodba tudi zoper tiste, ki so si
vpisane pravice pridobili potem, ko je predlog za zaznambo spora prispel k organu,
pristojnem za vodenje registra.
348. člen
V pravdi za izbris vknjižbe zoper osebe, ki
so si neposredno z vknjižbo, katere izbris se zahteva s tožbo, pridobile
pravice ali so bile oproščene bremena in v primerih, ko temelji tožba na
razmerjih, ki obstajajo neposredno med tožnikom in tožencem, se zastaranje
tožbenega zahtevka presoja po pravilih obligacijskega prava o zastaranju.
Rok za vložitev tožbe iz prejšnjega
odstavka zoper nedobrovernega neposrednega pridobitelja je neomejen.
349. člen
Kdor želi izpodbijati zoper koga drugega
vknjižbo, o kateri je bil skladno s predpisi obveščen, da je dovoljena, mora v
roku, v katerem je mogoče vložiti pritožbo zoper dovolitev te vknjižbe,
predlagati organu, pristojnem za vodenje registra vpis zaznambe, da je vknjižba
sporna, najpozneje v 60 dneh od poteka roka za pritožbo pa vložiti tožbo za
izbris vknjižbe zoper vse tiste, ki so si z izpodbijano vknjižbo pridobili
kakšno vpisano pravico ali so na kakšni vpisani pravici dosegli nadaljnje
vknjižbe ali predznambe.
Po poteku roka iz prejšnjega odstavka se
sme zoper druge, ki so pred zaznambo spora na vpisani pravici pridobili
nadaljnje vpisane pravice, z izbrisno tožbo izpodbijati vknjižba le, če niso
bili pošteni glede veljavnosti izpodbijane vknjižbe.
350. člen
Če tožnik ni bil skladno s predpisi obveščen
o dovoljeni vknjižbi, ki jo izpodbija, preneha pravica do tožbe za njen izbris
zoper druge, ki so si na vpisani pravici pošteno pridobili nadaljnje vpisane
pravice, v treh letih od takrat, ko je predlog za izpodbijanje vknjižbe prispel
k organu, pristojnem za vodenje registra.
351. člen
Če tožnik umakne tožbo, ali se po zakonu
šteje, da jo je umaknil, ali če je tožba s pravnomočno odločbo zavržena ali
tožbeni zahtevek zavrnjen, ali če v primeru iz 349. člena tega zakona tožba ni
bila vložena v predpisanem roku, se odredi na predlog nasprotne stranke izbris
zaznambe spora.
Če je sodišče s pravnomočno sodbo popolnoma
ali delno ugodilo zahtevku za izbris izpodbijane vknjižbe ali če so stranke o
izbrisu vknjižbe sklenile sodno poravnavo, se dovoli na predlog stranke vpis
izbrisa izpodbijanje vknjižbe po vsebini sodbe oziroma sodne poravnave in
odredi hkrati izbris zaznambe spora ter vseh vknjižb in predznamb, za katere je
glede izbrisane pravice predlog za vpis prispel k organu, pristojnem za vodenje
registra potem, ko je ta prejel predlog za zaznambo spora.
352. člen
Kdor trdi, da je prišlo do vknjižbe zaradi
kaznivega dejanja, lahko zahteva, da bi dosegel pravni učinek iz 347. člena
tega zakona glede poznejših vpisov, od organa, pristojnega za vodenje registra,
naj dovoli zaznambo, da je vknjižba sporna. Predlogu mora priložiti potrdilo
pristojnega organa o uvedbi kazenskega postopka.
Če je predlagana zaznamba spora, da bi bil
dosežen učinek tudi zoper druge, ki so si pošteno pridobili vpisane pravice
pred zaznambo spora, je treba predlog za zaznambo vložiti pri organu,
pristojnem za vodenje registra, v roku, v katerem se je stranka upravičena
pritožiti zoper dovoljeno vknjižbo.
353. člen
Če odloči sodišče v kazenskem postopku, da
se izbriše vknjižba skupaj z vpisanimi pravicami, ki so bile pridobljene pred
zaznambo iz prejšnjega člena, odredi organ, pristojen za vodenje registra,
izbris vknjižbe po drugem odstavku 351. člena tega zakona, če priloži stranka,
zoper katero je bila izpodbijana vknjižba opravljena, predlogu za izbris
vknjižbe odločbo sodišča, izdano v tem kazenskem postopku, s potrdilom o njeni
pravnomočnosti.
Če ugotovi sodišče v kazenskem postopku
kazensko odgovornost obtoženca, vendar pa napoti oškodovanca z njegovim
zahtevkom za izbris vknjižbe na pravdo, ima oškodovanec pravico vložiti tožbo
za izbris vknjižbe in vpisanih pravic iz prejšnjega odstavka v 60 dneh od
dneva, ko je postala odločba sodišča o napotitvi na pravdo pravnomočna.
Če sodišče v kazenskem postopku ne izda
odločbe o tem, da je obtoženec kazensko odgovoren in če upravičenec ne vloži
tožbe v roku iz prejšnjega odstavka, dovoli organ, pristojen za vodenje
registra, izbris zaznambe spora na predlog tistega, ki ima pravni interes, da
ostane izpodbijana vknjižba v veljavi.
354. člen
Če je zahtevan izbris zaznambe spora zato,
ker tožba za izbris ni bila vložena v rokih, določenih v 349. in 353. členu
tega zakona, ravna organ, pristojen za vodenje registra, po drugem in tretjem
odstavku 330. člena tega zakona.
355. člen
Če vloži lastnik ladje ali upnik, na čigar
ladji oziroma terjatvi je vknjižena pravica, tožbo, da se ta pravica popolnoma
ali delno izbriše, ker je zastarana, dovoli organ, pristojen za vodenje
registra, na predlog tožnika zaznambo spora v registru.
356. člen
Če se začne pravda, s katero zahteva
tožnik, naj se ugotovi, da je bila s priposestvovanjem pridobljena določena
stvarna pravica, dovoli organ, pristojen za vodenje registra, na tožnikov
predlog zaznambo spora v registru.
357. člen
Zaznamba spora v primeru tožbe za izbris
zaradi zastaranja (355. člen tega zakona) ali v primeru tožbe za ugotovitev
pridobitve stvarne pravice zaradi priposestvovanja (356. člen tega zakona) nima
učinka zoper druge, ki so se zanesli na register in dosegli določene vknjižbe
pred trenutkom, ko je predlog za zaznambo spora prispel k organu, pristojnem za
vodenje registra. Če je s pravnomočno sodbo ugotovljeno, da je tožnik s
priposestvovanjem pridobil določeno stvarno pravico, ima s priposestvovanjem
pridobljena pravica vrstni red pred vsemi vpisi, ki so bili opravljeni po
zaznambi spora, vse po zaznambi spora vpisane pravice, ki so s tem v nasprotju,
pa se na predlog stranke izbrišejo.
V postopku za izbris se smiselno uporablja
drugi odstavek 351. člena tega zakona.
358. člen
Sodišče, ki je opravilo prodajo ladje,
odredi po uradni dolžnosti, da se sklep o domiku prodane ladje zaznamuje v
registru.
Zaznamba iz prejšnjega odstavka ima učinek,
da je mogoče pridobiti vpisane pravice zoper dotedanjega lastnika ladje z
nadaljnjimi vpisi le, če je sklep o domiku pravnomočno razveljavljen.
Če sklepa o domiku ni nihče izpodbijal, ali
če je bila izpodbojna tožba pravnomočno zavrnjena, se na predlog prizadete
osebe izbrišejo vsi vpisi, opravljeni po zaznambi sklepa zoper dotedanjega
lastnika ladje, kot tudi vsi nadaljnji vpisi glede njegovih pravic.
359. člen
Če ni drugače določeno, se morajo predlogi
za vpis ali izbris zaznamb vložiti pri organu, pristojnem za vodenje registra.
Vpisovanje skupnih hipotek
360. člen
Pri skupnih hipotekah (235. člen tega
zakona), ki se ustanovijo z vpisom v več vložkov, je treba enega od vložkov
označiti za glavni vložek, druge pa za stranske. V predlogu za vpis je treba
navesti, kateri vložek naj bo glavni, kateri pa stranski; če v predlogu to ni
navedeno, se šteje, da se mora za glavni vložek označiti tisti, ki je v
predlogu za vpis naveden na prvem mestu.
Če je zahtevano, naj se že obstoječa
hipoteka za isto terjatev raztegne tudi na druge vložke, se s prvotno
obremenjenim vložkom ravna kot z glavnim vložkom.
V glavnem vložku se je treba z zaznambo
sklicevati na stranske vložke, v vsakem stranskem vložku pa na glavni vložek.
361. člen
Če zahteva upnik, da bi zavaroval svojo
terjatev, vpis hipoteke v določeni vložek, mora prijaviti obstoj hipoteke, ki
je za to terjatev že vpisana v kakšnem drugem vložku, da bi se mogla
zaznamovati skupna hipoteka.
Upnik je odgovoren za škodo, povzročeno s
tem, da je zamolčal obstoj hipoteke.
Če zaznamba skupne hipoteke ni vpisana,
lahko hipotekarni dolžnik predlaga to zaznambo in zahteva, da mu upnik povrne
stroške, če po njegovi krivdi ni bila vpisana.
Če organ, pristojen za vodenje registra, ko
dovoli vknjižbo ali predznambo hipoteke, opazi, da je za isto terjatev že
vpisana hipoteka v kakšnem drugem vložku, odredi po uradni dolžnosti, da je
vložek, v katerem je ta hipoteka vpisana, glavni vložek.
362. člen
Če se vknjižba ali predznamba, ki je
vpisana v kakšen stranski vložek, na pritožbo izbriše, je treba ta izbris
zaznamovati v glavnem vložku.
363. člen
Vrstni red pri skupni hipoteki se določi
samostojno za vsak vložek; pri tem je odločilen trenutek, ko je predlog za
dovolitev vpisa skupne hipoteke prispel.
364. člen
Vse predloge glede spremembe hipoteke za
terjatve, za katere je vpisana skupna hipoteka v več vložkih, je treba vložiti
pri organu, pristojnem za vodenje registra.
O predlogih se odloča po stanju vpisov v
glavnem vložku.
Predlog, vložen pri drugem organu, ne pa
pri organu, pristojnem za vodenje registra, je treba vrniti vložniku z
navodilom, da je treba predlog vložiti pri pristojnem organu.
365. člen
Vse spremembe, ki jih je treba na skupni
hipoteki opraviti s prenosom, omejitvijo obremenitvijo, izbrisom ali kako drugače,
se vpišejo le v glavni vložek.
Vpis sprememb v glavnem vložku ima takšen
pravni učinek, kot da bi bil opravljen v vseh že obstoječih ali bodočih
stranskih vložkih.
Delen ali popoln izbris skupne hipoteke, ki
se nanaša na vse ladje ali na vse terjatve (nadhipoteka), ki so predmet skupne
hipoteke, se zaznamuje v vseh stranskih vložkih, izbris skupne hipoteke, ki se
nanaša na določeno ladjo ali na določeno terjatev, pa se zaznamuje le v
stranskem vložku, v katerega je ta ladja oziroma terjatev vpisana.
366. člen
Če je izbrisana hipoteka na ladji oziroma
na terjatvi, zavarovani s hipoteko, ki je vpisana v glavnem vložku, se v tem
vložku izbrišejo tudi vsi nadaljnji vpisi na skupni hipoteki in prenesejo v
enega od stranskih vložkov. Če skupna hipoteka še obstaja, se s tem vložkom
ravna kot z glavnim vložkom.
Sprememba stranskega vložka v glavni vložek
se po uradni dolžnosti zaznamuje pri vsakem že obstoječem stranskem vložku.
367. člen
Za opravičbo predznambe, s katero je bila
skupna hipoteka predznamovana za isto terjatev pri raznih vložkih, je potrebna
le ena tožba.
368. člen
V izpiskih iz vložkov, ki se glede na
skupno hipoteko vodijo kot stranski vložki, je treba napotiti na glavni vložek
in pripomniti, da so spremembe na skupno vpisani hipoteki vpisane samo v
glavnem vložku.
Izbris ladje iz registra
369. člen
Organ, pristojen za vodenje registra, izda
odločbo o izbrisu ladje:
1.    
če ugotovi, da je ladja uničena ali se domneva, da je uničena;
2.    
če ladja, ki ni trgovska, ne izpolnjuje več pogojev iz prvega odstavka
210. člena tega zakona;
3.    
če je trajno umaknjena iz plovbe;
4.    
če se vpiše v drug register;
5.    
če je ladja v 24 mesecih trikrat zadržana po mednarodnih konvencijah o
pomorski inšpekciji, ki zavezujejo Republiko Slovenijo, in predpisih Evropske
unije o pomorski inšpekciji;
6.    
če ladjar zapusti ladjo za obdobje, daljše od 30 dni.
Domneva se, da je ladja uničena, ko pretečejo
trije meseci od zadnjega poročila o njej. V tem primeru se domneva, da je bila
ladja uničena tistega dne, ko je bilo prejeto zadnje sporočilo o njej.
Prvi in drugi odstavek tega člena se
smiselno uporabljata tudi za izbris ladij v gradnji.
370. člen
Ladja se ne more izbrisati iz registra, če
temu ugovarja upnik, ki ima pomorski privilegij ali hipoteko na ladji.
Šteje se, da upnik ne ugovarja izbrisu, če
v petnajstih dneh po tem, ko je bil o predlogu za izbris pisno obveščen, ugovora
pisno ne sporoči organu, pristojnemu za vodenje registra.
Ladja se izbriše kljub upnikovemu ugovoru, če
se pri sodišču položi znesek v višini upnikove terjatve ali drugo ustrezno
zavarovanje.
Določbe tega člena veljajo tudi za ladjo v
gradnji.
Določbe tega člena ne veljajo za izbris
ladij po 1. točki prejšnjega člena in če se ladja vpiše v drug register.
371. člen
V odločbi o izbrisu ladje iz registra je
treba v smislu 370. člena tega zakona ugotoviti, da upniki pomorskih
privilegijev ne ugovarjajo izbrisu oziroma da se hipotekarni upniki strinjajo z
izbrisom, razen če gre za izbris po 1. točki prvega odstavka 369. člena tega
zakona.
Ugovor, s katerim privilegirani upniki
ugovarjajo izbrisu ladje iz registra, se vloži pri organu, pristojnemu za
vodenje registra, ki o njem odloči.
V primeru iz prejšnjega odstavka se sme
izbris ladje iz registra odrediti šele potem, ko postane sklep, s katerim je
organ, pristojen za vodenje registra, ugovor zavrnil, pravnomočen.
372. člen
Če se ladja, ki je bila izbrisana iz
registra zato, ker je bila uničena, ali se je domnevalo, da je uničena, ker je
bila za stalno umaknjena iz plovbe, ali zato, ker je bila razglašena za
pomorski plen oziroma vojni plen na morju, znova vpisuje, izda organ, pristojen
za vodenje registra, odločbo o ponovnem vpisu z vsemi tistimi podatki in
vpisanimi pravicami iz registra, s katerimi je bila prej vpisana in so veljali
ob izbrisu; o tem obvesti lastnika ladje ter vse druge, v katerih korist je
bila vpisana kakšna pravica.
372.a člen
Ladjar mora v osmih dneh po pravnomočnosti
odločbe o izbrisu ladje iz registra Upravi Republike Slovenije za pomorstvo
vrniti vse ladijske listine in knjige, izdane v imenu Republike Slovenije.
5. Pravna sredstva
373. člen
Zoper odločbo organa, pristojnega za vodenje
registra, o predlogu za vpis je dopustna pritožba na ministrstvo, pristojno za
pomorstvo.
Stranke smejo v pritožbi navesti nova
dejstva in predlagati nove dokaze le, če se nanašajo na bistvene kršitve pravil
postopka.
374. člen
Rok za pritožbo zoper odločbo, ki je bila
vročena v Republiki Sloveniji, je 15 dni, pri vročitvi v tujini pa 30 dni.
375. člen
Prepozno, nepopolno ali nedovoljeno
pritožbo organ, pristojen za vodenje registra, zavrže.
Če organ, pristojen za vodenje registra ne
zavrže pritožbe, pošlje izvod strankam, ki jim je bila vročena izpodbijana odločba.
Pritožbo, vloženo neposredno pri organu
druge stopnje, pošlje ta organu, pristojnemu za vodenje registra in se šteje,
da je bila pritožba vložena na dan, ko je prispela k organu druge stopnje.
376. člen
Če je pritožba vložena zoper odločbo, s
katero se dovoljuje vknjižba ali predznamba ali prvi vpis, odredi organ,
pristojen za vodenje registra zaznambo pritožbe.
Če je pritožba zavrnjena, se opravi izbris
zaznambe.
Zaznambo in izbris zaznambe iz prvega in
drugega odstavka tega člena opravi organ, pristojen za vodenje registra po
uradni dolžnosti.
Če je pritožba vložena zoper odločbo o
zahtevi za prvi vpis v register ladij, mora organ, pristojen za vodenje
registra ravnati po tretjem odstavku 288. člena tega zakona.
377. člen
Če organ druge stopnje zavrne pritožbo
zoper odločbo, s katero je bil predlog za vpis zavrnjen, odredi organ,
pristojen za vodenje registra po uradni dolžnosti, da se zaznamba te odločbe
izbriše in o tem obvesti stranke.
378. člen
Če organ druge stopnje spremeni odločbo
organa, pristojnega za vodenje registra in ugodi kateremu od predlogov iz 298. člena
tega zakona, ki ga je organ, pristojen za vodenje registra, zavrnil, se opravi
dovoljeni vpis. V tem primeru se šteje, da je bil vpis opravljen v trenutku, ko
je bil zanj vložen predlog.
379. člen
Če organ druge stopnje spremeni odločbo, s
katerim je organ, pristojen za vodenje registra, dovolil izbris vpisa in
predlog za izbris vpisa zavrne, se vzpostavi izbrisana vknjižba oziroma
predznamba.
Če organ druge stopnje spremeni odločbo, s
katero je organ, pristojen za vodenje registra ugodil kakšnemu od predlogov,
navedenih v 298. členu tega zakona in ta predlog zavrne, se vknjižba ali
predznamba izbriše.
380. člen
Odločba, s katero organ druge stopnje
odreja vpis, se pošlje organu, pristojnemu za vodenje registra, z vsemi
listinami, ki so bile priložene predlogu, da opravi vročitev in vpis, pri čemer
ravna po 310. in 313. členu tega zakona.
381. člen
V postopku vpisovanja v register ladij je
dovoljen upravni spor.
PETI DEL – LADJAR
I. poglavje – ODGOVORNOST LADJARJA
382. člen
Za obveznosti, ki nastanejo v zvezi s
plovbo in izkoriščanjem ladje, je odgovoren ladjar, če ni v tem zakonu drugače
določeno.
383. člen
Ladjar in reševalec lahko omejita svojo
odgovornost za pomorske terjatve v skladu z določbami tega dela zakona.
Za ladjarja se za potrebe tega dela zakona
štejejo tudi lastnik ladje, naročnik prevoza iz ladjarske pogodbe in podjemnik
ladje.
Reševalec je oseba, ki nudi usluge v neposredni
zvezi z dejavnostjo reševanja ali nudenjem pomoči.
V primeru terjatev iz 385. člena tega
zakona zoper osebe, za katere dejanja, opustitve ali napake odgovarja ladjar
ali reševalec, lahko te osebe omejijo svojo odgovornost v skladu z določbami
tega dela zakona.
Kdor zavaruje odgovornost za terjatve,
glede katerih se lahko omeji odgovornost v skladu z določbami tega zakona, je
upravičen do istih ugodnosti po tem zakonu kot zavarovanec.
Sklicevanje na omejeno odgovornost ne
pomeni priznanja odgovornosti.
384. člen
V primeru, da poveljnik ladje, drugi člani
posadke in druge osebe, ki delajo za ladjarja, odgovarjajo za terjatve iz 385. člena
tega zakona, lahko omejijo svojo odgovornost v skladu s 388. do 394. členom
tega zakona.
385. člen
Ob upoštevanju izjem iz 386. in 387. člena
tega zakona, se lahko, ne glede na temelj, omeji odgovornost za naslednje
terjatve:
1.    
zaradi smrti, telesne poškodbe, izgube ali poškodbe premoženja (vključno
s škodo na pristaniških napravah, bazenih, vhodnih plovnih poteh in označbah za
plovbo), do katere je prišlo na ladji ali v neposredni zvezi z uporabo ladje
ali reševanjem, kakor tudi terjatve zaradi kasnejših škod s tem v zvezi;
2.    
zaradi vsake škode, ki nastane zaradi zamude pri pomorskem prevozu
blaga, potnikov in njihove prtljage;
3.    
zaradi drugih škod, ki nastanejo zaradi kršitve izvenpogodbenih pravic v
neposredni zvezi z izkoriščanjem ladje ali reševanjem;
4.    
drugih oseb, razen tistih, ki odgovarjajo za škodo, zaradi ukrepov za
preprečevanje in zmanjšanje škode, za katero lahko odgovorna oseba omeji svojo
odgovornost v skladu s tem delom zakona, ter zaradi nadaljnje škode, ki nastane
zaradi teh ukrepov.
Za terjatve iz prejšnjega odstavka se lahko
omeji odgovornost v primeru tožbe na podlagi pogodbe, odškodninske tožbe, tožbe
iz naslova regresnega zahtevka ali jamčevanja. Vendar pa terjatve iz 4. točke
prejšnjega odstavka ne morejo biti predmet omejitve odgovornosti v tistem
obsegu, v katerem se odgovornost nanaša na povračilo na temelju pogodbe z
odgovorno osebo.
386. člen
Ta del zakona se ne uporablja za naslednje
terjatve:
1.    
iz naslova reševanja ali prispevka k skupni havariji,
2.    
zaradi škod v smislu V. poglavja Sedmega dela tega zakona,
3.    
terjatve, ki so predmet mednarodne konvencije ali nacionalnega prava, ki
ureja ali prepoveduje omejitev odgovornosti za jedrske škode,
4.    
uslužbencev ladjarja ali reševalca, katerih naloge so povezane z ladjo
ali reševanjem, vključno s terjatvami njihovih dedičev, pravnih naslednikov in
drugih oseb, ki so upravičene do takšnih terjatev.
387. člen
Ladjar izgubi pravico do omejene
odgovornosti iz 388. člena tega zakona, če povzroči škodo namenoma ali iz hude
malomarnosti.
Ladjar ne more omejiti svoje odgovornosti
za škodo, ki nastane zaradi smrti ali telesne poškodbe oseb, ki so zaposlene
pri ladjarju.
388. člen
Meje odgovornosti za terjatve, razen tistih
iz 389. člena tega zakona, ki izhajajo iz istega dogodka, se izračunajo na
naslednji način:
1.    
v zvezi s terjatvami zaradi smrti in telesnih poškodb,
a)     333.000
SDR za ladjo, katere tonaža ne presega 500 ton,
b)     za
ladjo, katere tonaža presega 500 ton, se znesku iz podtočke (a) dodajo
naslednji              zneski:
-   
za vsako tono od 501 do 3.000 ton – 500 SDR,
-   
za vsako tono od 3001 do 30.000 ton – 333 SDR,
-   
za vsako tono od 30.001 do 70.000 ton – 250 SDR, in
-   
za vsako tono, ki presega 70.000 ton – 167 SDR.
2.    
v zvezi z drugimi terjatvami:
a)     167.000
SDR za ladjo, ki ne presega 500 ton,
b)     za
ladjo, ki presega 500 ton, se znesku iz podtočke (a) dodajo naslednji zneski:
-   
za vsako tono od 501 do 30.000 ton – 167 SDR,
-   
za vsako tono od 30.001 do 70.000 ton – 125 SDR, in
-   
za vsako tono, ki presega 70.000 ton – 83 SDR.
Kadar znesek iz 1. točke prejšnjega
odstavka ne zadošča za celotno poplačilo terjatev, ki so navedene v tem
odstavku, se za plačilo neizplačanega ostanka uporabijo sredstva iz 2. točke
istega odstavka, pri tem pa ta ostanek konkurira sorazmerno s terjatvami iz 2.
točke.
Osnovo za izračun meje odgovornosti
reševalca, ki bodisi ne izvaja reševanja z ladje ali pa ga izvaja izključno na
ladji, na katero se nanaša reševanje, predstavlja ladja, katere tonaža znaša 1500
BT.
Za potrebe tega dela zakona se uporablja
bruto tonaža ladje, ki se izračuna na podlagi I. dodatka Mednarodne konvencije
o izmeritvi ladij iz leta 1969.
389. člen
V primeru terjatev zaradi smrti ali
telesnih poškodb potnikov na ladji, ki izvirajo iz istega dogodka, odgovarja
ladjar v višini 46.666 SDR, pomnoženih s številom potnikov, ki jih lahko
prevaža ladja na podlagi plovbnega lista, vendar največ do 25 milijonov SDR.
Med terjatve iz prejšnjega odstavka spadajo
vsi zahtevki osebe, ki potuje z ladjo ali pa se potuje na njen račun na podlagi
pogodbe o prevozu potnikov, ali ob ladjarjevem pristanku spremlja vozilo ali
žive živali na podlagi pogodbe o prevozu blaga.
390. člen
Meje odgovornosti, določene na podlagi 388.
člena tega zakona, se uporabijo za seštevek vseh terjatev, ki izvirajo iz
istega dogodka, in sicer zoper naslednje osebe:
1.    
osebo ali osebe iz prvega odstavka 383. člena tega zakona ter vse tiste,
za katere odgovarjajo, ali
2.    
lastnika ladje, ki izvaja reševanje s te ladje in reševalca ali reševalce,
ki izvajajo takšno reševanje ter osebe, za katere odgovarjajo, ali
3.    
reševalca oziroma reševalce, ki izvajajo reševanje izven ladje ali samo
z ladje, ki se rešuje ter osebe, za katere odgovarjajo.
Meje odgovornosti iz 389. člena tega zakona
se uporabijo za seštevek vseh terjatev, ki lahko nastanejo iz istega dogodka
zoper osebo ali osebe iz prvega odstavka 383. člena tega zakona v zvezi z ladjo
iz 388. člena tega zakona oziroma zoper osebe, za katere odgovarjajo.
391. člen
Osebe, ki lahko odgovarjajo za terjatve,
navedene v tem delu zakona, morajo ustanoviti sklad omejene odgovornosti.
Sklad se oblikuje v višini ustreznih
zneskov iz 388. in 389. člena tega zakona, povečanih za obresti od nastanka
odgovornosti do ustanovitve sklada.
Sklad je namenjen le plačilu terjatev,
glede katerih se lahko sklicuje na omejeno odgovornost.
Sklad se lahko ustanovi s pologom denarnega
zneska ali z drugim ustreznim zavarovanjem.
Za sklad, ki ga ustanovi ena od oseb iz 1.,
2. ali 3. točke prvega odstavka 390. člena tega zakona ali iz drugega odstavka
istega člena, ali njena zavarovalnica, se šteje, da so ga ustanovile vse osebe
iz 1., 2. ali 3. točke prvega odstavka ali drugega odstavka 390. člena.
392. člen
Terjatve upnikov se poravnajo iz sklada v
sorazmerju z njihovim ugotovljenim zneskom.
Odgovorna oseba oziroma njena
zavarovalnica, ki pred razdelitvijo sklada v celoti ali delno plača kakšno
terjatev iz tega dela zakona, stopi do višine plačanega zneska v odnosu do
sklada na mesto poplačanega upnika.
393. člen
Upniki, v korist katerih je bil ustanovljen
sklad omejene odgovornosti, se lahko za svoje terjatve poplačajo le iz tega
sklada.
Po ustanovitvi sklada v skladu s 391. členom
tega zakona, se mora sprostiti vsaka ladja ali drugo premoženje, ki pripada
osebi, v korist katere je sklad ustanovljen, če je zaustavljeno ali zaplenjeno
zaradi terjatev, ki se lahko poplačajo iz sklada. V primeru, da je sklad
ustanovljen v tujini, lahko domače sodišče sprosti takšno premoženje, če so
upnikovi interesi zavarovani na primeren način.
Sprostitev premoženja je obvezna, če je
sklad ustanovljen:
1.    
v pristanišču, kjer je prišlo do škodnega dogodka oziroma, če je nastal
izven pristanišča, v prvem naslednjem pristanišču, ali
2.    
v pristanišču izkrcanja za terjatve zaradi smrti ali telesnih poškodb,
ali
3.    
v pristanišču izkrcanja za terjatve zaradi poškodovanja tovora, ali
4.    
v državi, kjer je izvršeno zaustavljanje.
Določbe prvega in drugega odstavka se
uporabljajo le v primeru, da lahko upnik uveljavlja terjatve zoper sklad pri
sodišču, ki ga upravlja, če se terjatve dejansko lahko poplačajo iz tega
sklada.
394. člen
Določbe 382. do 422. člena tega dela zakona
veljajo tudi za čolne, s tem, da se za izračun zneska omejene odgovornosti
šteje čoln kot ladja, katere bruto tonaža je 500.
395. člen
Določbe 382. do 422. člena tega dela zakona
veljajo tudi za vojaške ladje, s tem da se zmogljivost vojaške ladje določa z
izpodrivom. Ena tona iz 388. člena tega zakona je enaka dvema tonama izpodriva.
II. poglavje – POSTOPEK ZA OMEJITEV LADJARJEVE ODGOVORNOSTI
396. člen
Nepravdni postopek za omejitev ladjarjeve
odgovornosti opravi sodnik posameznik stvarno pristojnega sodišča v Kopru.
Sodišče iz prejšnjega odstavka je
pristojno, če je ladja ali čoln, na katerega se nanaša dogodek, v zvezi s
katerim teče postopek za omejitev ladjarjeve odgovornosti, vpisan v slovenski
ladijski register; če pripada ladja ali čoln, na katerega se nanaša dogodek, v
zvezi s katerim teče postopek za omejitev ladjarjeve odgovornosti, tuji državi,
je sodišče iz prejšnjega odstavka pristojno, če je bila ladja ali čoln
zaustavljen v teritorialnem morju Republike Slovenije, če ni bil zaustavljen,
pa, če so bila pri sodišču v Republiki Sloveniji položena sredstva za
ustanovitev sklada omejene odgovornosti.
397. člen
Postopek za omejitev ladjarjeve
odgovornosti se začne na predlog osebe, ki je po določbah tega zakona upravičena
omejiti svojo odgovornost.
Predlog za postopek za omejitev ladjarjeve
odgovornosti mora poleg splošnih podatkov, ki morajo biti navedeni v vsaki
vlogi, vsebovati tudi:
1.    
opis dogodka, iz katerega je nastala terjatev, za katero se predlaga
omejitev odgovornosti;
2.    
podlago in znesek omejene odgovornosti;
3.    
na kakšen način je predlagatelj pripravljen ustanoviti sklad omejene
odgovornosti (polog gotovine ali ustrezno drugo zavarovanje);
4.    
popis znanih upnikov z njihovim sedežem oziroma prebivališčem;
5.    
vrsto in verjetno višino terjatev znanih upnikov.
Predlogu za postopek za omejitev ladjarjeve
odgovornosti je treba priložiti listine, s katerimi se dokazuje tonaža ladje v
smislu 388. člena tega zakona.
398. člen
Če sodišče ugotovi, da niso izpolnjeni s
tem zakonom predpisani pogoji, ki dovoljujejo predlagatelju, da omeji svojo
odgovornost, izda sklep, s katerim zavrne zahtevek.
Če sodišče ugotovi, da s sredstvi
predlaganega sklada omejene odgovornosti ne bo moglo prosto razpolagati v
korist upnikov, zavrže vloženi zahtevek.
399. člen
Če sodišče ugotovi, da je v predlogu za
postopek o omejeni ladjarjevi odgovornosti podani zahtevek v skladu z določbami
tega zakona o pogojih za omejitev odgovornosti in da bo mogoče s sredstvi
predlaganega sklada omejene odgovornosti prosto razpolagati v korist upnikov,
izda sklep, s katerim dovoli ustanovitev sklada omejene odgovornosti.
V sklepu iz prejšnjega odstavka zahteva
sodišče od predlagatelja, naj mu v 15 dneh predloži dokaze o tem, da je dal
sodišču na prosto razpolago odobrena sredstva za ustanovitev sklada omejene
odgovornosti in da je založil določen znesek, potreben za stroške, ki bodo
nastali med postopkom ali v zvezi z njim.
Če predlagatelj ne ravna po drugem odstavku
tega člena, izda sodišče sklep, s katerim razveljavi sklep o ustanovitvi sklada
omejene odgovornosti.
Sodišče v sklepu opozori predlagatelja na
posledice, ker ni ravnal po tretjem odstavku tega člena.
400. člen
Šteje se, da je sklad omejene odgovornosti
ustanovljen tistega dne, ko predlagatelj predloži sodišču dokaze o tem, da je
ravnal po drugem odstavku prejšnjega člena.
Sklep, s katerim ugotavlja, da je sklad
omejene odgovornosti ustanovljen, mora sodišče izdati v 24 urah po prejemu
dokazov iz prejšnjega odstavka.
Sklep iz prejšnjega odstavka se objavi v
Uradnem listu Republike Slovenije, na oglasni deski sodišča, po potrebi pa tudi
na drug primeren način.
Sklep se vroči predlagatelju in vsem
upnikom, na katerih terjatve se nanaša omejitev odgovornosti in katerih sedež
oziroma prebivališče je sodišču znano.
401. člen
Sklep, s katerim se ugotavlja ustanovitev
sklada omejene odgovornosti, vsebuje:
1.    
ime, pristanišče vpisa in državno pripadnost ladje oziroma označbo in
kraj vpisa čolna;
2.    
firmo oziroma ime in sedež oziroma osebno ime in stalno prebivališče ter
državno pripadnost predlagatelja;
3.    
dogodek, na katerega se nanaša ladjarjeva omejena odgovornost;
4.    
znesek sklada omejene odgovornosti in datum ustanovitve;
5.    
poziv upnikom, naj terjatve, ki se po določbah tega zakona poravnajo iz
sklada omejene odgovornosti, prijavijo sodišču v 90 dneh od objave sklepa v
Uradnem listu Republike Slovenije, ne glede na to če o teh terjatvah že teče
pravda, oziroma če je o njih že izdana pravnomočna odločba, z opozorilom na
posledice opustitve iz 412. člena tega zakona;
6.    
kraj in čas naroka za preizkus terjatev.
402. člen
Če teče proti nekomu, ki lahko po določbah
tega zakona omeji svojo odgovornost in na katerega se nanaša ustanovljeni sklad
omejene odgovornosti, ob ustanovitvi sklada izvršilni postopek ali postopek za
zavarovanje terjatev, ki se po določbah tega zakona poravnajo iz ustanovljenega
sklada omejene odgovornosti, ustavi izvršilno sodišče na njegovo zahtevo s
sklepom izvršilni postopek oziroma postopek za zavarovanje in razveljavi vsa v
tem postopku opravljena dejanja.
Stranka, na katere predlog je sodišče
ustavilo izvršilni postopek oziroma postopek za zavarovanje, plača svoje
stroške ustavljenega postopka, na zahtevo nasprotne stranke pa mora povrniti
tudi njene stroške.
Po ustanovitvi sklada omejene odgovornosti
ni več mogoče zahtevati rednega izvršilnega postopka oziroma postopka za
zavarovanje terjatev, ki se po določbah tega zakona poravnajo iz ustanovljenega
sklada omejene odgovornosti.
403. člen
Upniki, ki imajo terjatve v tuji valuti,
jih prijavijo v protivrednosti, obračunani po srednjem tečaju Banke Slovenije
za ustrezno tujo valuto na dan ustanovitve sklada omejene odgovornosti.
Na pravočasno prijavljene terjatve (5. točka
401. člena tega zakona) tečejo zakonske zamudne obresti od dneva ustanovitve
sklada omejene odgovornosti, na druge terjatve pa od dneva njihove prijave.
404. člen
Prijavljene terjatve se preizkušajo na
naroku za preizkus terjatev.
Naroka se lahko kot stranke udeležijo predlagatelj
in vsi upniki, ki prijavijo svoje terjatve do sklenitve naroka za preizkus
terjatev.
Sodišče lahko opravi narok, čeprav stranke
ne pridejo nanj.
Na naroku pozove sodišče navzoče stranke,
naj se izrečejo o prijavljenih terjatvah in o podlagi za omejitev
predlagateljeve odgovornosti.
405. člen
Ne šteje se, da upnik, s tem ko prijavi
terjatev, priznava predlagatelju pravico, da prijavljeno terjatev poravna iz
ustanovljenega sklada omejene odgovornosti.
Upnik ne more izpodbijati terjatve drugega
upnika s trditvijo, da je ni mogoče poravnati iz ustanovljenega sklada omejene
odgovornosti, ker je dogodek, iz katerega je terjatev nastala, povzročil ladjar
namenoma ali iz hude malomarnosti (prvi odstavek 387. člena tega zakona).
Šteje se, da predlagatelj ustanovitve
sklada omejene odgovornosti in upniki priznavajo, da prijavljena terjatev
obstaja in da jo je mogoče poravnati iz ustanovljenega sklada omejene
odgovornosti, če tega z vlogo ali ustno na naroku ne izpodbijajo do sklenitve
naroka za preizkus terjatev.
406. člen
Če upnik oporeka, da bi bila glede njegove
terjatve predlagateljeva odgovornost omejena, predlagatelj pa se s tem strinja,
ga sodišče s sklepom napoti, naj v 30 dneh od vročitve sklepa vloži zoper
predlagatelja tožbo za ugotovitev, da njegova terjatev ne sodi med terjatve, ki
naj bodo poravnane iz sklada omejene odgovornosti.
Če upnik v roku iz prejšnjega odstavka ne
ravna po sklepu sodišča, oziroma če vloženo tožbo umakne, se šteje, da se je
odpovedal trditvi, da glede njegove terjatve predlagateljeva odgovornost ni
omejena.
407. člen
Če upnik izpodbija obstoj ali višino
terjatve drugega upnika ali pravico, da se njegova terjatev poravna iz sklada
omejene odgovornosti, napoti sodišče s sklepom upnika, katerega terjatev je
izpodbijana, naj v 30 dneh po vročitvi sklepa vloži zoper predlagatelja in vse
upnike, ki izpodbijajo njegovo terjatev ali njegovo višino, tožbo za ugotovitev
obstoja in višino njegove terjatve oziroma pravice do poravnave iz sklada
omejene odgovornosti.
Če upniki izpodbijajo terjatev drugega
upnika, ki je bila ugotovljena s pravnomočno sodbo, izrečeno v pravdi zoper
predlagatelja, napoti sodišče s sklepom upnika oziroma upnike, ki izpodbijajo
tako terjatev, naj vložijo v 30 dneh tožbo za ugotovitev, da terjatev ne
obstaja.
Če upniki, ki jih je sodišče napotilo na
pravdo, v roku iz prvega in prejšnjega odstavka ne ravnajo po sklepu sodišča
oziroma, če vloženo tožbo umaknejo, se šteje, da v primeru iz prvega odstavka
tega člena terjatev sploh ni bila prijavljena, v primeru iz prejšnjega odstavka
pa, da terjatev ni bila izpodbijana.
408. člen
Če predlagatelj izpodbija obstoj ali višino
upnikove terjatve, napoti sodišče s sklepom upnika, naj v 30 dneh od vročitve
sklepa vloži zoper predlagatelja tožbo za ugotovitev obstoja in višine njegove
terjatve.
Predlagatelj ne more izpodbijati upnikove
terjatve, če sta bila obstoj in višina te terjatve pravnomočno ugotovljena v
pravdi med njim in upnikom ali v pravdi, ki je tekla po prvem odstavku
prejšnjega člena.
Če upnik, ki ga je sodišče napotilo na
pravdo, ne ravna v roku iz prvega odstavka tega člena po sklepu sodišča oziroma
če vloženo tožbo umakne, se šteje, da terjatve sploh ni prijavil.
409. člen
Tožbe iz 406., 407. in 408. člena tega
zakona se lahko nanašajo samo na tiste terjatve, ki so bile predmet obravnave
na naroku za preizkus terjatev.
Pravnomočne sodbe, izrečene v pravdah iz
406., 407. in 408. člena tega zakona, imajo pravni učinek nasproti vsem
strankam v postopku za omejitev ladjarjeve odgovornosti.
410. člen
Za sojenje v sporih iz 406., 407. in 408. člena
tega zakona je izključno pristojno sodišče, ki vodi postopek za omejitev
ladjarjeve odgovornosti.
411. člen
Če predlagatelj izkaže za verjetno, da bi
bilo treba iz sklada omejene odgovornosti neko terjatev poravnati v tujini, lahko
sodišče na njegov predlog odredi, naj se iz sklada izloči znesek, ki bi bil
potreben za poravnavo te terjatve, v sorazmerju z drugimi prijavljenimi
terjatvami in skladom omejene odgovornosti.
Predlog iz prejšnjega odstavka se lahko
vloži do prvega naroka za razdelitev ustanovljenega sklada omejene
odgovornosti.
Znesek, izločen po prvem odstavku tega člena,
se hrani v posebnem depozitu deset let od dneva, ko postane sklep o dokončni
delitvi ustanovljenega sklada omejene odgovornosti pravnomočen.
Sodišče lahko še pred iztekom roka iz
prejšnjega odstavka odredi, naj se ves izločeni znesek ali del tega zneska vrne
v splošni depozit sklada omejene odgovornosti, če se da iz okoliščin sklepati,
da so odpadle domneve za izločitev tega zneska (prvi odstavek).
Po izteku roka iz tretjega odstavka tega člena
vrne sodišče izločeni znesek v splošni depozit sklada omejene odgovornosti.
412. člen
Za preizkus po sklenjenem naroku
prijavljenih terjatev razpiše sodišče nov narok.
Upniki, katerih terjatve se preizkušajo na
novem naroku po prejšnjem odstavku, ne morejo izpodbijati prej priznanih
terjatev.
Upniki lahko prijavljajo svoje terjatve do
sklenitve prvega naroka za razdelitev sklada omejene odgovornosti.
Terjatve, prijavljene po sklenitvi prvega
naroka za razdelitev sklada omejene odgovornosti, se ne ugotavljajo.
Upniki, ki prijavijo svoje terjatve po
izteku roka iz 5. točke 401. člena tega zakona, morajo predlagatelju in drugim
strankam v postopku na njihovo zahtevo povrniti stroške postopka, povzročene
zaradi poznejše prijave. Sodišče lahko zahteva od teh upnikov, naj v določenem
roku založijo znesek, ki bo potreben za te stroške.
413. člen
Ko opravi postopek za preizkus prijavljenih
terjatev, sodišče s sklepom ugotovi, katere terjatve priznava in v kateri
višini; pri tem upošteva tudi pisne vloge strank.
414. člen
Sklad omejene odgovornosti se razdeli, ko
postane pravnomočen sklep, izdan v smislu prejšnjega člena.
Sodišče lahko na predlog upnika tudi začasno
razdeli del sklada omejene odgovornosti, da se vnaprej izplačajo preizkušene
terjatve, če upnik, ki to predlaga, izkaže za verjetno, da pravda iz 406., 407.
ali 408. člena tega zakona ne bo končana v šestih mesecih.
Delitev sklada iz prejšnjega odstavka
obsega del sklada omejene odgovornosti, ki ostane, ko se iz celotnega sklada
izločijo sredstva za morebitno poravnavo še spornih terjatev v znesku, v
katerem bi jih bilo treba poravnati, če bi bil njihov obstoj ugotovljen v
prijavljeni višini.
Sredstva sklada omejene odgovornosti, izločena
po prvem, drugem in tretjem odstavku 411. člena tega zakona, se razdelijo, ko
je pravnomočno končan postopek za preizkus spornih terjatev, na katere se izločeni
zneski nanašajo; pri tem se upošteva delitev, ki je bila opravljena po prvem,
drugem in tretjem odstavku tega člena.
415. člen
Za razdelitev sklada omejene odgovornosti
pripravi sodišče osnutek.
Po pripravi osnutka za razdelitev sklada
omejene odgovornosti razpiše sodišče narok za njegovo obravnavo; nanj povabi
predlagatelja in upnike, katerih terjatve so ugotovljene in glede katerih je
ugotovljeno, naj bodo poravnane iz sklada omejene odgovornosti, ter upnike,
katerih terjatve so še sporne.
Z vabilom na narok pošlje sodišče strankam
tudi izvod razdelitvenega osnutka.
416. člen
Če je potreben za pripravo osnutka za
razdelitev ustanovljenega sklada omejene odgovornosti strokovnjak, ki ga ni v
imeniku sodnih izvedencev, lahko sodišče zaupa pripravo osnutka posebnemu
strokovnjaku izven sodišča.
Za strokovnjake iz prejšnjega odstavka se
uporabljajo določbe zakona, ki ureja pravdni postopek, ki se nanašajo na
izvedence.
417. člen
Naroka se lahko udeležijo kot stranke
predlagatelj in upniki iz 415. člena tega zakona.
Izostanek strank z naroka ne predstavlja
ovire za sodišče, da opravi narok.
Na naroku pozove sodišče navzoče stranke,
da se izrečejo o osnutku za razdelitev sklada omejene odgovornosti in o njem
podajo svoje ugovore.
Odločbo o razdelitvi ustanovljenega sklada
omejene odgovornosti izda sodišče na podlagi izida postopka; pri tem upošteva
tudi pisne vloge strank.
418. člen
Sodišče mora v treh dneh od dneva, ko je
postal pravnomočen sklep o razdelitvi sklada omejene odgovornosti, zoper
katerega ni bilo vloženo pravno sredstvo, oziroma od dneva, ko je sodišče druge
stopnje poslalo pravnomočen sklep sodišču prve stopnje, izdati nalog za izplačilo
terjatev upnikom, na katere se nanaša sklep o razdelitvi.
419. člen
Prijava terjatve v postopku za omejitev
ladjarjeve odgovornosti ima glede pretrganja zastaranja enak učinek kot
vložitev tožbe v pravdnem postopku.
Glede terjatev, ki so bile izpodbijane v
postopku za preizkus terjatev, se šteje, da je bilo zastaranje pretrgano od
dneva prijave terjatve do izteka roka za vložitev tožbe po določbah 407. in
408. člena tega zakona oziroma do dneva, ko je postala pravnomočna sodba, s
katero je bilo ugotovljeno, da se upnikova terjatev ne poplača iz sklada
omejene odgovornosti.
Zastaranje terjatev, ki naj bodo po sklepu
o razdelitvi sklada omejene odgovornosti poplačane iz sklada, začne znova teči,
ko postane sklep o razdelitvi pravnomočen.
420. člen
V korist upnikov, ki jim niti v šestih
mesecih po izdaji izplačilnega naloga (418. člen tega zakona) ni mogoče izplačati
njihovih terjatev, ustanovi sodišče iz sredstev sklada omejene odgovornosti
poseben depozit po pravilih o ustanovitvi sodnega depozita.
421. člen
Rok za pritožbo zoper sklepe, izdane v
postopku za omejitev ladjarjeve odgovornosti, je osem dni od vročitve sklepa.
422. člen
V postopku za omejitev ladjarjeve
odgovornosti se lahko uporabijo zoper sodni sklep, s katerim je bil postopek
pred sodiščem pravnomočno končan, vsa izredna pravna sredstva, ki se lahko
uporabijo zoper sodbe, izdane v pravdnem postopku.
ŠESTI DEL – POMORSKE POGODBE
I. poglavje – POGODBA O GRADNJI LADJE
423. člen
S pogodbo o gradnji ladje se ladjedelnica
zavezuje, da bo zgradila novo ladjo v določenem roku, po projektu in tehnični
dokumentaciji, naročnik pa se zavezuje za zgrajeno ladjo plačati dogovorjeno
ceno.
S pogodbo o predelavi ali popravilu ladje
se popravljalec ladje zavezuje, da bo predelal ali popravil obstoječo ladjo v
določenem roku, naročnik pa, da bo popravljalcu plačal za opravljeno predelavo
ali popravilo dogovorjeno ceno.
Določila tega zakona o pogodbi o gradnji
ladje se smiselno uporabljajo tudi za pogodbo o predelavi ali popravilu ladje,
razen za sprejem ladje v dok, če je ta sprejem samostojen posel.
424. člen
Pogodba o gradnji ladje ter njene spremembe
in dopolnitve morajo biti sestavljene v pisni obliki.
Pogodba o gradnji ladje in njene spremembe
in dopolnitve, ki so sestavljene v nasprotju s prejšnjim odstavkom, nimajo
pravnega učinka.
425. člen
Ladjedelnica mora ladjo zgraditi po pogodbi
in pravilih stroke ter na tak način, da je zanjo mogoče izdati listine o
sposobnosti za plovbo, ki so predpisane v tem zakonu, pa tudi druge listine, ki
so predvidene v pogodbi o gradnji ladje.
Če naj bo ladja po zgraditvi vpisana v tuj
register, jo mora ladjedelnica zgraditi po pogodbi in pravilih stroke ter na
tak način, da se zanjo lahko izdajo listine, ki so predvidene v pogodbi o
gradnji ladje.
426. člen
Šteje se, da je ladja v gradnji last
ladjedelnice, če ni v pogodbi o gradnji drugače določeno.
427. člen
Naročnik ima pravico nadzirati gradnjo
ladje in v ta namen določiti enega ali več nadzornikov. Imenovanje in
odstavitev nadzornika mora pisno sporočiti ladjedelnici.
Stroške v zvezi z delom nadzornika plača
naročnik.
Ladjedelnica mora nadzornikom med gradnjo
omogočiti nadzorstvo.
Če nadzornik ugotovi, da izvajanje določenih
del ni v skladu z določbami 425. člena tega zakona, mora ladjedelnici takoj
sporočiti pisne pripombe.
Če se ladjedelnica ne strinja s pripombami
nadzornika, mora o tem brez odlašanja pisno obvestiti naročnika in zahtevati
postopek, ki je za tak primer predviden v pogodbi.
Če pogodba nima določil glede postopka v
smislu prejšnjega odstavka ali če stranki ne sprejmeta rezultatov postopka iz
omenjenega odstavka, rešuje spor sodišče.
Določbe prvega do petega odstavka tega člena
ne posegajo v pravico klasifikacijskega zavoda, da nadzira gradnjo ladje po
določbah tega zakona o ugotavljanju sposobnosti ladje za plovbo.
428. člen
Pri izdelavi in nabavi delov ali pritiklin
ladje, katere je ladjedelnica naročila ali nabavila od oseb, ki jih je določil
naročnik, je ladjedelnica odgovorna za pomanjkljivosti izvedenih del ali
nabavljenih delov ali pritiklin, če ne dokaže, da jih kljub potrebni pozornosti
ni mogla opaziti.
429. člen
Ladjedelnica ni odgovorna za
pomanjkljivosti gradnje, če dokaže, da so nastale zato, ker je pri izvajanju
določenih del ravnala po naročnikovi zahtevi in ga opozorila na možnosti
nastanka škodljivih posledic, ki bi jih lahko predvidel ob dolžni skrbnosti.
Če material za gradnjo ladje priskrbi naročnik,
ga mora ladjedelnica pregledati in brez odlašanja obvestiti naročnika, če
ugotovi pomanjkljivosti.
Če ladjedelnica ne ravna po prejšnjem
odstavku, odgovarja za škodljive posledice, ki nastanejo zaradi pomanjkljivosti
v materialu.
Ladjedelnica ni odgovorna v smislu
prejšnjega odstavka, če je naročnik kljub opozorilu, da ima material
pomanjkljivosti, zahteval, naj ga ladjedelnica vgradi v ladjo.
Če ladjedelnica ni hkrati tudi projektant,
je odgovorna za tiste pomanjkljivosti pri gradnji ladje, ki jih je izvedla v
skladu s projektom, katere bi bila ob dolžni skrbnosti lahko odkrila.
Ladjedelnica ni odgovorna v smislu
prejšnjega odstavka, če je naročnik kljub opozorilu zahteval, naj se dela
izvedejo po projektu.
Če gre za gradnjo slovenske ladje, mora
ladjedelnica obvestiti klasifikacijski zavod, ki nadzira gradnjo, da naročnik
kljub njegovemu opozorilu zahteva, naj se določena dela izvedejo v nasprotju s
tehničnimi pravili o gradnji in pravili stroke, naj se v ladjo vgradi
pomanjkljiv material ali naj se izvedejo dela v skladu s projektom, čeprav bi
to povzročilo pomanjkljivosti v gradnji.
430. člen
Ladjedelnica ima pravico pridržati ladjo,
dokler ne dobi plačila ali ustreznega zavarovanja za plačilo terjatev v zvezi s
pogodbo o gradnji ladje.
431. člen
Ladjedelnica mora v primernem roku na
lastne stroške in lastno nevarnost odpraviti pomanjkljivosti, za katere je
odgovorna po določbah 425., 427. in 429. člena tega zakona.
Če pomanjkljivosti ni mogoče odpraviti,
lahko naročnik zahteva ustrezno znižanje cene.
Če je pomanjkljivost, ki je ni mogoče
odpraviti, bistvena, ima naročnik pravico razdreti pogodbo.
Določbe prvega do tretjega odstavka tega člena
ne posegajo v naročnikovo pravico do odškodnine.
Okoliščina, da naročnik med gradnjo ladje
ni imel očitkov glede projekta, ki ga je izdelala ladjedelnica, glede
uporabljenega materiala in načina izvajanja del, ne odvezuje ladjedelnice
obveznosti iz prvega do četrtega odstavka tega člena.
432. člen
Ladjedelnica je odgovorna za skrite napake,
ki se odkrijejo v enem letu po izročitvi ladje naročniku, pod pogojem, da jo
naročnik pisno obvesti o napakah takoj, ko jih odkrije.
433. člen
Obveznosti ladjedelnice iz prejšnjega člena
prenehajo v enem letu od dneva, ko je bila po prejšnjem členu obveščena o napakah.
II. poglavje – POGODBE O IZKORIŠČANJU LADIJ
1. Skupne določbe
434. člen
Pogodbe o izkoriščanju ladij so pogodbe o
plovbnem poslu in pogodbe o zakupu ladje.
435. člen
Pogodbe o plovbnem poslu so pogodba o
prevozu blaga po morju, pogodba o prevozu potnikov po morju, pogodba o vlečenju
oziroma potiskanju po morju in pogodbe, ki se nanašajo na druge plovbne posle.
436. člen
Določbe tega zakona, ki se nanašajo na
posamezne pogodbe o plovbnem poslu, se smiselno uporabljajo tudi za druge
pogodbe o plovbnem poslu, če ni v tem zakonu drugače določeno.
437. člen
V tem poglavju zakona uporabljeni izrazi
imajo naslednji pomen:
1.    
naročnik je pogodbena stranka, ki naroča pri ladjarju prevoz blaga,
oseb, vlečenje oziroma potiskanje ladje in izvršitev kakšnega drugega plovbnega
posla;
2.    
vkrcevalec je naročnik ali od njega določena oseba, ki po pogodbi o
prevozu blaga predaja ladjarju stvari za prevoz;
3.    
prejemnik je oseba, ki je upravičena sprejeti blago od ladjarja;
4.    
prevozni upravičenec je oseba, ki ima po pogodbi o prevozu blaga proti
ladjarju določene pravice (naročnik, vkrcevalec, prejemnik);
5.    
postanek je normalen čas, ki je določen za vkrcanje oziroma izkrcanje
tovora;
6.    
podaljšani postanek je čas, za katerega se podaljšuje vkrcevanje oziroma
izkrcevanje tovora čez čas, ki je določen za postanek.
438. člen
Določbe tega poglavja se uporabljajo tudi:
1.    
za vojaške ladje;
2.    
za čolne.
Ne glede na 1. točko prejšnjega odstavka se
za pogodbe o izkoriščanju vojaških ladij ne uporabljajo:
1.    
določbe o ladjarski pogodbi za čas za vso ladjo (442., 443., 570. in
572. člen tega zakona, v 440. členu tega zakona pa določbe, ki se nanašajo na
to pogodbo);
2.    
določbe o naročnikovi pravici, da sklene pogodbo o prevozu blaga s kom
drugim (444. člen tega zakona);
3.    
določbe o prevozu potnikov in prtljage (586. do 621. člen tega zakona),
razen določb, ki se nanašajo na odgovornost ladjarja za smrt in telesne
poškodbe potnikov, ter določbe 598. člena tega zakona;
4.    
določbe o zakupu ladje (643. do 657. člen tega zakona);
5.    
določbe 452. in 565. člena tega zakona.
2. Pogodbe o plovbnem poslu
a) Prevoz blaga
Skupne določbe o prevozu blaga
439. člen
S pogodbo o prevozu blaga se ladjar
zavezuje, da bo z ladjo prepeljal blago, naročnik prevoza pa, da mu bo plačal
voznino.
440. člen
V pogodbi o prevozu blaga je lahko dogovorjen
prevoz blaga z vso ladjo, s sorazmernim delom ladje ali z določenim, ladijskim
prostorom (ladjarska pogodba), kakor tudi za prevoz posameznega blaga
(prevozniška pogodba).
Ladjarska pogodba se lahko sklene za eno
ali več potovanj (ladjarska pogodba za potovanje) ali za določen čas (ladjarska
pogodba za čas).
441. člen
Ladjarska pogodba mora biti sestavljena v
pisni obliki.
Pogodba iz prejšnjega odstavka, ki ni
sestavljena v pisni obliki, nima pravnega učinka.
Pri pogodbah o prevozu blaga, ki niso
omenjene v prvem odstavku tega člena, ima vsaka stranka pravico zahtevati, da
se o sklenjeni pogodbi sestavi pisna listina.
Če stranka, ki mora sestaviti pisno
listino, tej zahtevi ne ugodi, ima druga stranka pravico odstopiti od pogodbe, če
se še ni začela izpolnjevati.
Določba prejšnjega odstavka ne posega v
odškodninsko pravico stranke, ki je zahtevala pisno listino.
442. člen
Pri ladjarski pogodbi ladjar naročniku ne
odgovarja za obveznosti, ki jih je prevzel poveljnik ladje pri izpolnitvi
posebnih naročnikovih naročil.
443. člen
Pri ladjarski pogodbi naročnik ne sme določiti
potovanja, ki bi izpostavilo ladjo ali ladijsko posadko nevarnosti, kakršne ob
sklenitvi pogodbe ni bilo mogoče pričakovati, in tudi ne potovanja, za katero
ni mogoče pričakovati, da bo opravljeno, ne da bi bil občutneje prekoračen čas,
za katerega je bila pogodba sklenjena.
444. člen
Naročnik iz ladjarske pogodbe lahko sklene
z drugo osebo pogodbo o prevozu blaga z ladjo, na katero se nanaša ladjarska
pogodba.
Za obveznosti, ki izvirajo iz pogodbe,
sklenjene po prejšnjem odstavku, je drugim odgovoren tudi ladjar, in sicer po
predpisih, katerih uporabe s sporazumom strank ni mogoče izključiti, in po
pogojih, ki so določeni za tako vrsto prevoza.
Če se v primeru iz prejšnjega odstavka
ladjarjeve obveznosti povečajo, mu je naročnik zanje odgovoren.
Če je druga oseba, s katero je bila
sklenjena pogodba iz prvega odstavka tega člena, vedela za ladjarsko pogodbo,
ji je ladjar odgovoren le v mejah ladjarske pogodbe in pravnih predpisov,
katerih uporabe s sporazumom strank ni mogoče izključiti.
445. člen
Naročnik prevoza, ki je pooblastil koga
drugega, da kot vkrcevalec preda ladjarju tovor za prevoz, je ladjarju
odgovoren za vkrcevalčeva dejanja in opustitve v okviru prevozne pogodbe.
446. člen
Pogodba o prevozu blaga neha veljati, če je
njena izpolnitev zaradi višje sile trajno nemogoča.
Če izpolnitev pogodbe o prevozu blaga
zaradi višje sile dalj časa ni mogoča ali če je negotovo, koliko bo višja sila
trajala, ima vsaka stranka pravico odstopiti od pogodbe.
Vsaka stranka ima pravico odstopiti od
pogodbe tudi tedaj, ko bi utegnila biti ogrožena varnost ladje, posadke ali
tovora zaradi višje sile ali druge okoliščine, ki je ni mogoče odvrniti ali
preprečiti in ki je ob sklenitvi pogodbe ni bilo mogoče pričakovati, trajala pa
bi daljši čas ali je negotovo, koliko bi trajala.
447. člen
Če pogodba o prevozu blaga neha veljati ali
stranka od nje odstopi po prejšnjem členu, ima ladjar pravico do povračila
stroškov v zvezi z izkrcevanjem; če pa je nastal razlog za prenehanje
veljavnosti pogodbe ali za odstop od pogodbe po odhodu ladje iz nakladalnega
pristanišča, ima ladjar tudi pravico do povračila voznine v sorazmerju s
koristno prevoženo potjo.
Razen ladjarjeve pravice do povračila po
prejšnjem odstavku, pogodbeni stranki druga proti drugi nimata pravice do
kakršnegakoli drugega povračila.
448. člen
Če izpolnitev pogodbe o prevozu blaga ni
mogoča samo krajši čas, pogodbeni stranki nimata pravice odstopiti od pogodbe.
449. člen
Pri ladjarski pogodbi za vso ladjo lahko
naročnik odstopi od pogodbe do konca vkrcevanja oziroma do konca podaljšanega
postanka, če vkrcevanje do tedaj ni končano; pogoj pa je, da plača polovico
dogovorjene voznine, stroške podaljšanega postanka in druge stroške, ki jih je
imel ladjar, pa niso bili vračunani v voznino.
Določba prejšnjega odstavka se uporabi tudi
tedaj, ko je bil dogovorjen prevoz s sorazmernim delom ladje ali z določenim
ladijskim prostorom ali prevoz posameznega blaga, če vsi naročniki odstopijo od
pogodbe.
V primeru iz prvega in drugega odstavka
tega člena lahko naročnik oziroma naročniki odstopijo od pogodbe tudi po končanem
vkrcanju ali po izteku podaljšanega postanka, pa tudi med potovanjem, če plačajo
celotno dogovorjeno voznino, stroške za podaljšani postanek in druge stroške,
ki jih je imel ladjar, pa niso bili vračunani v voznino.
Če je bil dogovorjen prevoz s sorazmernim
delom ladje ali z določenim ladijskim prostorom ali prevoz posameznega blaga,
lahko vsak naročnik odstopi od pogodbe pred začetkom vkrcevanja, če plača
celotno dogovorjeno voznino, stroške za podaljšani postanek in druge stroške,
ki jih je imel ladjar, pa niso bili vračunani v voznino.
450. člen
Naročnik lahko odstopi od pogodbe v primeru
iz četrtega odstavka prejšnjega člena tudi po začetku vkrcevanja, če izpolni
obveznosti, ki so določene v tem členu; pogoj pa je, da se tovor lahko izkrca,
ne da bi bila v nevarnosti ladja ali drug tovor, da zaradi izkrcevanja ne
nastane večja zamuda pri odhodu ladje ali motnja v plovbnem redu, da to ne
prizadene škode drugim naročnikom in da ni drugih tehtnih pomislekov glede
izkrcevanja.
Če ladjar iz razlogov, navedenih v
prejšnjem odstavku, ne sprejme odstopa od pogodbe, mora o tem takoj obvestiti
naročnika.
451. člen
Če je bila v primeru odstopa od pogodbe že
izdana nakladnica, lahko naročnik odstopi od pogodbe, če vrne ladjarju vse
izvode nakladnice ali mu da zavarovanje za škodo, ki bi lahko nastala ladjarju
zato, ker mu niso bili vrnjeni vsi izvodi.
Ladja
452. člen
Ladjar je dolžan prepeljati tovor z ladjo,
ki je izrecno dogovorjena ali ima dogovorjene lastnosti.
Če se stranki nista izrecno dogovorili za
ladjo oziroma njene lastnosti v smislu prejšnjega odstavka, je ladjar dolžan
prepeljati tovor z ladjo, ki ima običajne lastnosti za izpolnitev dogovorjenega
prevoza.
453. člen
Ladjar je dolžan s skrbnostjo dobrega
ladjarja pravočasno, do začetka potovanja, usposobiti ladjo za plovbo, jo
primerno opremiti, priskrbeti posadko, oskrbeti ladjo s potrebnimi zalogami in
jo tako pripraviti, da se tovor lahko vkrca, zloži, shrani, prepelje in izkrca
v takšnem stanju, v kakršnem ga je prevzel za prevoz.
Ladjar mora s skrbnostjo dobrega ladjarja
iz prejšnjega odstavka ravnati tudi med vsem potovanjem.
Ladjar je dolžan dokazati, da je ravnal z
dolžno skrbnostjo v smislu prvega in drugega odstavka tega člena.
Sporazum, sklenjen v nasprotju z določbami
prvega do tretjega odstavka tega člena, nima pravnega učinka.
454. člen
Ladijski prostor, ki ni namenjen prevozu
tovora, se sme uporabiti za to le po izrecnem sporazumu pogodbenih strank, če
tak sporazum ne bi bil v nasprotju s predpisi.
455. člen
Ladjar lahko z naročnikovo privolitvijo
nadomesti dogovorjeno ladjo z drugo.
Za nadomestitev ladje ni potrebna naročnikova
privolitev, če gre za prevoz na podlagi prevozniške pogodbe.
456. člen
Ladjar je odgovoren za pravilnost podatkov
o nosilnosti ladje, ki so navedeni v ladjarski pogodbi, če razlika presega pet
odstotkov.
457. člen
Če je dogovorjen prevoz z vso ladjo ali z
določenim ladijskim prostorom, dogovorjeni prostor pa ni popolnoma izkoriščen,
ladjar ne sme razpolagati s tem prostorom brez naročnikove privolitve.
Vkrcevanje tovora
458. člen
Ladjar je dolžan pripeljati ladjo za
vkrcevanje tovora v dogovorjeno pristanišče.
459. člen
Če ladje iz razlogov, za katere naročnik ni
odgovoren, ni mogoče pripeljati v dogovorjeno pristanišče, ima naročnik
prevoza, upoštevajoč namen pogodbe, pravico določiti za prevzem tovora prvo
primerno pristanišče, do katerega se lahko ladja zanesljivo pripelje za
vkrcevanje.
460. člen
Kraj vkrcevanja tovora v pristanišču je
dolžan priskrbeti naročnik.
V linijski plovbi priskrbi kraj vkrcevanja
v pristanišču ladjar.
461. člen
Ladjar je dolžan pripeljati ladjo na kraj
vkrcevanja, ki ga v smislu prejšnjega člena določi naročnik, če lahko to stori
brez nevarnosti za ladjo in če se tovor lahko vkrca na tistem kraju brez
nevarnosti za ladjo.
Če kraj vkrcevanja ne ustreza pogojem iz
prejšnjega odstavka, je ladjar dolžan pripeljati ladjo čim bliže temu kraju, če
to lahko stori brez nevarnosti za ladjo in če se tovor lahko vkrca na tistem
kraju brez nevarnosti za ladjo.
462. člen
Ladjar lahko sprejme tovor na sidrišču, če
je tako dogovorjeno ali v navadi po krajevnih običajih, mora pa ga sprejeti na
sidrišču, če tako odredi Uprava Republike Slovenije za pomorstvo.
463. člen
Če ima naročnik ali druga oseba po pogodbi
pravico določiti pristanišče vkrcevanja, poveljnik ladje pa ni prejel takšnega
naloga v dogovorjenem ali primernem roku ali prejetega naloga ne more
izpolniti, mora ravnati tako, kot misli, da je najbolje, pri tem pa gledati
tudi na koristi prevoznega upravičenca.
464. člen
Če mora priti ladja po pogodbi v določeno
pristanišče do določenega časa, se šteje, da je prišla pravočasno, če je do
tega časa prispela v to pristanišče oziroma na njegovo sidrišče.
465. člen
Poveljnik ladje mora pisno obvestiti naročnika,
da je ladja pripravljena za vkrcevanje (pismo o pripravljenosti).
Pismo o pripravljenosti je treba poslati
naročniku na njegov naslov v delovnem času.
Če poveljnik ladje ne ve za naslov naročnika
ali če mu pisma o pripravljenosti ni mogoče vročiti na njegovem naslovu, mora
obvestilo o pripravljenosti ladje objaviti v sredstvih javnega obveščanja in na
oglasni deski Uprave Republike Slovenije za pomorstvo.
466. člen
Pismo o pripravljenosti se ne uporablja v
linijski plovbi.
Pri prevozu z ladjo v linijski plovbi se
tovor vkrca takoj, ko je ladja na določenem kraju pripravljena za vkrcevanje.
467. člen
Poveljnik ladje sme izročiti pismo o
pripravljenosti, če je ladja pripravljena za vkrcevanje in je v pristanišču na
kraju po 458., 459., 461. in 462. členu tega zakona.
Pismo o pripravljenosti se lahko izroči, čeprav
ladja ni bila pripeljana na kraju iz prejšnjega odstavka, če tega ni mogla
storiti iz razlogov, za katere je odgovoren naročnik.
468. člen
V pomorski plovbi prevzame ladjar tovor pod
škripcem.
469. člen
Poveljnik ladje je dolžan dajati
vkrcevalcu, ki sam vkrcava tovor na ladjo, navodila, kako naj ga zloži, da ne
bi prišlo do poškodb, ki lahko nastanejo zaradi tega, ker se tovor prevaža z
ladjo.
Vkrcevalec mora pri vkrcevanju tovora
upoštevati navodila poveljnika ladje, ki se nanašajo na razporeditev tovora na
ladji, in druge okoliščine v zvezi z varnostjo ljudi, ladje, njenih naprav in
opreme ter drugega tovora na ladji in na preprečevanje onesnaženja okolja.
470. člen
Tovora ni dovoljeno zložiti na ladijski
krov brez posebne pisne privolitve naročnika, razen če gre za prevoz, pri
katerem se tovor običajno zlaga na krov.
471. člen
Količina tovora, predanega za prevoz, je
lahko določena s številom kosov, težo ali prostornino ali na drug način običajen
za ta tovor.
V dvomu se določa količina tovora z mero,
ki je običajna v pristanišču vrkcevanja.
472. člen
Namesto dogovorjenega tovora se lahko preda
na prevoz drug tovor, če se s tem ne spremenijo prevozni pogoji v ladjarjevo
škodo, če se zaradi tega ladja ne zadržuje ali če ni ogrožena varnost ladje in
drugega tovora in če naročnik priskrbi ladjarju na njegovo zahtevo zavarovanje
za terjatve, ki bi lahko nastale zaradi zamenjave tovora.
Če je bil dogovorjeni tovor že vkrcan, plača
stroške v zvezi z njegovim izkrcevanjem in z vkrcevanjem drugega tovora naročnik.
473. člen
Naročnik oziroma vkrcevalec mora dati
ladjarju navodila za ravnanje s tovorom, če tovor ni v rednem trgovskem prometu
in mora poveljnik ukreniti pri njegovem zlaganju in prevozu kaj posebnega.
474. člen
Če gre za nevaren tovor, mora naročnik
oziroma vkrcevalec sporočiti ladjarju tudi brez njegove zahteve, kakšne narave
je nevarnost in kaj mora ukreniti za varnost.
475. člen
Ladjar ne sme sprejeti za prevoz tovora,
katerega uvoz, tranzit ali izvoz je prepovedan ali je tihotapski.
Ladjar ni dolžan sprejeti za prevoz tovora,
ki je po naravi nevaren, če mu ob sklenitvi pogodbe njegova nevarna lastnost ni
bila in tudi ni mogla biti znana.
Ladjar ni dolžan sprejeti za prevoz tovora,
ki je glede na njegovo stanje in na stanje embalaže nevaren za osebe, ladjo ter
za okolico in drug tovor, s katerim pride ali lahko pride v dotik med prevozom.
476. člen
Naročnik je ladjarju odgovoren za škodo, prizadejano
osebam, ladji, tovoru ali okolju, ter za vso drugo škodo in stroške,
prizadejane zaradi pomanjkljive ali neprimerne embalaže in zaradi
pomanjkljivega ali netočnega opisa tovora.
477. člen
Naročnik je odgovoren ladjarju za škodo,
prizadejano osebam, ladji, tovoru ali okolju, ter za vso drugo škodo in
stroške, povzročene zaradi naravnih lastnosti in stanja tovora, če ladjar za te
lastnosti in stanje tovora ni vedel in tudi ni moral vedeti.
478. člen
Določbe 460., 465. in 468. člena tega
zakona se uporabljajo, če ne veljajo v nakladalnem pristanišču drugačni običaji.
Čas vkrcevanja
479. člen
Ladjar je dolžan prevzemati tovor za prevoz
v delovnem času pristanišča.
Delovni čas pristanišča določi pristojna
oseba, ki upravlja pristanišče, v skladu z zakonom.
480. člen
Postanek začne teči z začetkom
dopoldanskega oziroma popoldanskega delovnega časa, če je bilo pismo o
pripravljenosti izročeno najmanj dve uri pred iztekom minulega dopoldanskega
oziroma popoldanskega delovnega časa.
Trajanje postanka se določa z akti
pristanišča ali po običajih pristanišča.
Postanek se določa po delovnih dneh in
delih delovnega dne; pri tem se šteje v delovni dan 24 tekočih ur.
V delovne dni se ne vštevajo nedelje,
državni in drugi prazniki, ko se v pristanišču ne dela, in ne čas, ko zaradi
vremenskih nezgod ali ovir na strani ladje ni bilo mogoče vkrcevanje.
481. člen
Po poteku postanka začne teči podaljšani
postanek. Podaljšani postanek lahko traja polovico časa, kolikor traja
postanek.
Podaljšani postanek se šteje po tekočih
dnevih in delih dneva brez prekinitve.
V podaljšani postanek se ne šteje tisti čas,
ko zaradi ovir na strani ladje ni bilo mogoče delati.
482. člen
Ladjar ima pravico do posebnega plačila za
podaljšani postanek.
Plačilo za podaljšani postanek se odmerja po
plačilu za podaljšani postanek drugih podobnih ladij v istem pristanišču v
istem času, če to ni mogoče pa po plačilu za podaljšani postanek drugih
podobnih ladij v najbližjem pristanišču v istem času.
Podaljšani postanek se plačuje vsak dan
vnaprej za ves dan, če pa se vkrcevanje konča pred potekom dneva, za katerega
je bilo vnaprej plačano, mora ladjar sorazmeren del plačila vrniti.
483. člen
Če podaljšani postanek ni plačan ob
zapadlosti, lahko ladja z vkrcanim delom tovora takoj odpluje.
V primeru iz prejšnjega odstavka obdrži
ladjar pravico do cele voznine, plačila za podaljšani postanek in drugih
terjatev, ki mu pripadajo po pogodbi.
484. člen
Po poteku podaljšanega postanka lahko ladja
z vkrcanim delom tovora takoj odpluje.
V primeru iz prejšnjega odstavka obdrži
ladjar pravico do cele voznine, plačila za podaljšani postanek in drugih
terjatev, ki mu pripadajo po pogodbi.
485. člen
Ladjar do poteka postanka oziroma
morebitnega podaljšanega postanka ne sme odkloniti vkrcevanja tovora,
pripravljenega ob boku ladje, čeprav bi lahko vkrcevanje in zlaganje takega
tovora zadržalo ladjo dalj, kot traja postanek oziroma podaljšani postanek.
V primeru iz prejšnjega odstavka ima ladjar
pravico do plačila zaradi zadrževanja ladje po poteku podaljšanega postopka (izredni
podaljšani postanek).
Plačilo za izredni podaljšani postanek je
za petdeset odstotkov višje od plačila za podaljšani postanek.
Poleg plačila za izredni podaljšani
postanek ima ladjar tudi pravico do odškodnine zaradi zadrževanja ladje, če ta
škoda presega plačilo za izredni podaljšani postanek.
486. člen
Kadar lahko ladja odpluje tudi z vkrcanim
delom tovora, ker podaljšani postanek ob zapadlosti ni bil plačan (483. člen
tega zakona) ali ker je podaljšani postanek potekel (484. člen tega zakona), ima
ladjar pravico odstopiti od pogodbe in izkrcati tovor, če vkrcani del tovora ne
pomeni ustreznega zavarovanja za njegove terjatve iz prevozne pogodbe.
Ladjar mora pri izkrcevanju tovora ravnati
s skrbnostjo dobrega ladjarja in pri tem upoštevati okoliščine primera.
Če ladjar odstopi od pogodbe in izkrca
tovor, obdrži pravico do cele voznine, do plačila za podaljšani postanek in do
povračila stroškov z izkrcanjem, ki niso bili všteti v voznino, ter do drugih
terjatev, ki mu gredo po pogodbi.
487. člen
Določbe tega zakona, ki se nanašajo na
postanek in podaljšani postanek, se ne uporabljajo za prevoz z ladjami linijske
plovbe.
Pri prevozu z ladjami linijske plovbe mora
vkrcevalec predajati tovor s tako hitrostjo, s kakršno ga lahko prevzema.
488. člen
Ladja linijske plovbe ni dolžna čakati na
vkrcevanje čez čas, ki je določen za odhod ladje po plovbnem redu, če ni ovira
za vkrcevanje na strani ladje.
489. člen
Naročnik mora poveljniku ladje pravočasno
izročiti carinske in druge listine, ki so potrebne za vkrcanje, prevoz in
izkrcanje tovora.
Če teh listin ni izročil do poteka postanka
oziroma podaljšanega postanka, pri prevozniški pogodbi pa do časa, ki je določen
za odhod ladje, ima poveljnik ladje pravico izkrcati tovor.
V primeru iz prejšnjega odstavka obdrži
ladjar pravico do cele voznine in do plačila za nastali podaljšani postanek in
izredni podaljšani postanek oziroma do odškodnine zaradi zadrževanja ladje ter
do povračila vsake druge škode.
490. člen
Določbe prvega odstavka 479. člena, 480.,
481., 482., 485., 487. in 488. člena tega zakona se uporabljajo, če niso v
nakladalnem pristanišču drugačni običaji.
Prevozne listine
491. člen
Po končanem vkrcevanju mora ladjar izdati
naročniku na njegovo zahtevo nakladnico.
492. člen
Če je tovor predan ladjarju pred vkrcanjem,
lahko naročnik zahteva, da mu ladjar izda nakladnico, ki vsebuje vidno opombo
“sprejeto za vkrcevanje“ (nakladnica za vkrcevanje).
Namesto, da bi izdal nakladnico, lahko
ladjar, ki je izdal nakladnico za vkrcevanje, zapiše nanjo opombo “vkrcano“ z
navedbo datuma in tako potrdi, da je tovor vkrcal.
493. člen
Če je izdal ladjar nakladnico za
vkrcevanje, mu jo mora naročnik pri prejemu nakladnice vrniti.
494. člen
Če bi moral biti tovor, ki je predmet
prevoza, vkrcan v različne ladje, če gre za različne vrste blaga ali če je
tovor razdeljen na različne dele, imata ladjar in naročnik pravico zahtevati za
vsako uporabljeno ladjo, za vsako vrsto blaga oziroma za vsak del tovora
posebno nakladnico.
Če se tovor vkrcava na ladjo v razsutem
stanju, ima naročnik pravico zahtevati za določene količine tovora posebno
nakladnico.
495. člen
Sporazum strank, sklenjen v nasprotju z
določbami 491. člena tega zakona in prvega odstavka 492. člena tega zakona,
nima pravnega učinka.
496. člen
Nakladnica se lahko glasi na ime, po
odredbi ali na prinosnika.
Če v nakladnici, ki se glasi po odredbi, ni
imenovana oseba, po nalogu katere mora ladjar izročiti tovor, ga izroči po
odredbi naročnika.
497. člen
Nakladnica na ime se prenaša z odstopom,
nakladnica po odredbi z indosamentom, nakladnica na prinosnika pa z izročitvijo.
Za obliko in učinek indosamenta se smiselno
uporabljajo določbe meničnega prava, razen določb o regresu.
498. člen
Ladjar mora izdati naročniku na njegovo
zahtevo več izvodov nakladnice, na vsakem izvodu pa naznačiti število izdanih
izvodov.
499. člen
Vsaka stranka lahko zahteva, da se za njene
potrebe napravi več prepisov nakladnice.
Na vsakem prepisu nakladnice mora biti
navedeno, da gre za prepis.
Naročnik mora ladjarju na njegovo zahtevo
podpisati prepis nakladnice.
500. člen
Nakladnica mora vsebovati:
1.    
firmo in sedež oziroma ime in stalno prebivališče ladjarja, ki
nakladnico izdaja;
2.    
ime oziroma druge podatke o identiteti ladje;
3.    
firmo in sedež oziroma ime in stalno prebivališče naročnika;
4.    
firmo in sedež oziroma ime in stalno prebivališče prejemnika ali označbo
“po odredbi“ ali “na prinosnika“;
5.    
namembno pristanišče ali kdaj oziroma kje bo to pristanišče določeno;
6.    
količino tovora po številu kosov, teži, prostornini ali drugi merski
enoti, glede na vrsto tovora;
7.    
vrsto tovora in označbe, ki so na njem;
8.    
stanje tovora ali embalaže po zunanjem videzu;
9.    
določila o načinu plačila voznine;
10.  navedbo
o številu izdanih izvodov nakladnice;
11.  kraj
in dan, ko je bil vkrcan tovor in izdana nakladnica.
Nakladnica lahko vsebuje tudi druge podatke
in prevozne pogoje.
501. člen
Podatke iz prejšnjega člena mora vsebovati
tudi nakladnica za vkrcevanje, razen podatkov o identiteti ladje in o kraju in
dnevu vkrcanja.
Ko zapiše ladjar na nakladnico za
vkrcevanje opombo “vkrcano“, mora vpisati vanjo tudi podatke o identiteti ladje
in o dnevu ter kraju vkrcanja tovora.
502. člen
Nakladnico podpiše ladjar ali njegov
pooblaščenec.
Podpis je lahko lastnoročen, tiskan kot
faksimile, perforiran, odtisnjen ali izražen v kakršnikoli koli drugi mehanski
ali elektronski obliki.
503. člen
Nakladnico sestavi ladjar po pisnih
podatkih naročnika.
504. člen
Če ladjar utemeljeno dvomi o resničnosti
ali popolnosti podatkov, ki jih je navedel naročnik o vrsti tovora ali označbah,
ki so na njem, ali o količini tovora po številu kosov, teži, prostornini ali
drugi merski enoti, in nima razumne možnosti, da bi njihovo resničnost preveril
ob vkrcanju, ali če so označbe na tovoru nejasne ali premalo trajne, lahko v
nakladnico zapiše pripombe.
505. člen
Podpis naročnika na nakladnici ali prepisu
nakladnice (502. člen tega zakona) še ne pomeni, da se naročnik strinja z
ladjarjevimi pripombami, vpisanimi v nakladnico po prejšnjem členu tega zakona.
506. člen
Če ladjar v nakladnico ni vpisal pripomb po
504. členu tega zakona, se za razmerja med njim in drugim zakonitim in poštenim
imetnikom nakladnice šteje, da je ladjar prevzel tovor tako, kot je navedeno v
nakladnici.
Če vpiše ladjar v nakladnico pripombe po
504. členu tega zakona, se domneva, da je prevzel tovor tako, kot ga je izročil
prejemniku, dokler zakoniti imetnik nakladnice ne dokaže nasprotno.
507. člen
Pisni pogoji prevozne pogodbe in splošni
ladjarjevi pogoji zavezujejo upravičenega imetnika nakladnice, ki ni naročnik,
le tedaj, če se nakladnica izrecno sklicuje nanje.
Ustni pogoji prevozne pogodbe, ki niso
vpisani v nakladnici, ne zavezujejo upravičenega imetnika nakladnice, ki ni
naročnik, niti tedaj, ko se nakladnica izrecno sklicuje nanje.
Če se nakladnica le na splošno sklicuje na
pogoje prevozne pogodbe in na splošne ladjarjeve pogoje, imetnika nakladnice iz
prvega odstavka tega člena ne zavezujejo tista določila prevozne pogodbe in
splošnih ladjarjevih pogojev, ki so strožja od običajnih pogojev za take vrste
prevoza.
Potovanje
508. člen
Če čas potovanja v pogodbi ni določen, je
ladjar dolžan opraviti potovanje v primernem roku.
509. člen
Če pot v pogodbi ni določena, je ladjar
dolžan opraviti potovanje po običajni poti.
510. člen
Kadar ladja iz katerihkoli razlogov ne more
začeti ali nadaljevati začetega potovanja, ovira pa bi lahko trajala dalj časa
ali je njeno trajanje negotovo, mora poveljnik ladje zahtevati navodila od naročnika
ali osebe, ki je upravičena razpolagati s tovorom.
Če poveljnik ladje ne more ravnati po
prejšnjem odstavku ali izpolniti prejetega navodila, mora glede na okoliščine
primera izkrcati tovor, se z njim vrniti v odhodno pristanišče ali ravnati kako
drugače in pri tem gledati na koristi ladjarja in prevoznega upravičenca.
Kadar v primeru iz prvega in drugega
odstavka tega člena prevozna pogodba neha veljati po samem zakonu ali zaradi
odstopa, se uporabljajo glede pravic in obveznosti pogodbenih strank, nastalih
zaradi ukrepov poveljnika ladje, smiselno določbe tega zakona, ki urejajo
razmerja pogodbenih strank v primeru prenehanja pogodbe.
Če pogodba ni nehala veljati ali če naročnikovih
navodil ni bilo mogoče izpolniti, trpi škodljive posledice stranka, ki je kriva
za nastalo oviro oziroma na katere strani je razlog za oviro. Če je razlog za
oviro na obeh straneh, trpi vsaka stranka svojo škodo.
Če sta obe stranki krivi za oviro, trpita
škodo v sorazmerju s svojo krivdo.
511. člen
Naročnik oziroma zakoniti imetnik
nakladnice lahko po začetem potovanju odstopi od pogodbe pod pogoji, ki so
navedeni v tretjem odstavku 449. člena tega zakona in v 451. in 452. členu tega
zakona.
512. člen
Ladjar, ki ne izvrši naročila, ki ga je
dobil od prevoznega upravičenca in bi ga po določbah tega zakona moral
izvršiti, odgovarja upravičencu za nastalo škodo.
Ladjar mora povrniti škodo prejemniku, ki
je zakoniti imetnik nakladnice, če izpolni naročnikovo naročilo, čeprav mu niso
bili vrnjeni vsi izvodi nakladnice.
Višina odškodnine iz prvega in drugega
odstavka tega člena ne sme presegati zneska, ki bi ga moral ladjar plačati, če
bi odgovarjal za popolno izgubo tovora.
513. člen
Z ladjarjevo dolžnostjo, da povrne škodo po
določbah drugega odstavka prejšnjega člena, ni prizadeta njegova regresna
pravica do prevoznega upravičenca.
Izročitev tovora prejemniku
514. člen
Ladjar mora izročiti tovor prejemniku v
namembnem pristanišču.
515. člen
Za namembno pristanišče in za izročitev
tovora prejemniku se uporabljajo določbe 459. do 463. člena tega zakona in 465.
do 468. člena tega zakona.
516. člen
Ladjar mora izročiti tovor upravičenemu
imetniku nakladnice oziroma osebi, ki je upravičena po prevozni pogodbi (prejemnik tovora).
Ko prejemnik tovora prevzame tovor od
ladjarja, izda ladjar prejemniku tovora v zameno za izvirnik nakladnice listino
brez zadržka, na podlagi katere prevzame tovor na ladji ali od tistega, ki mu
je ladjar predal tovor v hrambo.
517. člen
Če za tovor, ki se prevaža, ni bila izdana
prevozna listina, ima prejemnik pravico zahtevati, da mu ladjar, ko prispe
ladja v namembno pristanišče, izroči tovor pod pogojem, da izpolni obveznosti,
ki ga bremenijo na podlagi pogodbe.
Ladjar je dolžan ravnati po zahtevi
prejemnika iz prejšnjega odstavka, če iz naročnikovega naročila o razpolaganju
s tovorom, ki ga je ladjar dolžan izpolniti, ne izhaja kaj drugega.
518. člen
Upravičeni imetnik nakladnice ima takoj, ko
pride tovor v namembno pristanišče, pravico zahtevati, da mu ladjar izroči
tovor, če je izpolnil vse obveznosti, ki izvirajo iz nakladnice.
Upravičeni imetnik nakladnice mora pri
prevzemu tovora nakladnico vrniti ladjarju.
Če je v namembnem pristanišču tovor izročen
tistemu, ki je predložil enega izmed več izvodov nakladnice, drugi izvodi
nakladnice ne zavezujejo več ladjarja.
519. člen
Če za tovor, ki se prevaža, ni bila izdana
prevozna listina, ima prejemnik pravico zahtevati, da mu ladjar izroči tovor,
preden pride ladja v namembno pristanišče, če ga je za to pooblastil naročnik v
pogodbi z ladjarjem.
Zakoniti imetnik nakladnice ima pod pogoji,
navedenimi v tretjem odstavku 449. člena tega zakona in v 451. in 452. členu
tega zakona, pravico zahtevati izročitev tovora pred prihodom ladje v namembni
kraj.
520. člen
Ladjar ima pravico zahtevati, da mu oseba,
ki ji je izročil tovor, izda potrdilo, da je tovor prejela.
521. člen
Če se tovor, naveden v eni prevozni
listini, izroča v delih, lahko ladjar zahteva, da se mu prejem dela tovora
potrdi na sami listini ali s posebnim potrdilom.
522. člen
Če za tovor, ki se prevaža, ni bila izdana
nakladnica, ima naročnik pravico naložiti ladjarju, da izroči tovor v pristanišču
drugi osebi in ne tisti, ki je navedena v pogodbi.
Naročnik izgubi pravico iz prejšnjega
odstavka, ko pridobi prejemnik po določbah tega zakona pravico zahtevati in
tudi zahteva od ladjarja izročitev tovora.
523. člen
Določbe 479. do 482. člena in 490. člena
tega zakona veljajo tudi za čas izkrcevanja.
524. člen
Če do poteka podaljšanega postanka
izkrcevanje ni končano ali če podaljšani postanek ob zapadlosti ni plačan, sme
poveljnik ladje, da zavaruje plačilo za podaljšani postanek in druge terjatve
iz prevozne pogodbe, na stroške in nevarnost prejemnika ali druge osebe, ki je
upravičena razpolagati s tovorom, tovor izkrcati in ga sam prevzeti v hrambo
ali izročiti v hrambo javnemu skladišču ali drugi primerni osebi.
525. člen
V primeru iz prejšnjega člena ima ladjar
tudi pravico do plačila zaradi zadrževanja ladje po poteku podaljšanega
postanka; ta se odmeri po tretjem in četrtem odstavku 485. člena tega
zakona.
526. člen
Če prejemnik tovora ne ugovarja pisno
zaradi poškodbe ali primanjkljaja tovora takoj ob prevzemu, se domneva, da mu
je bil tovor izročen tako, kot je navedeno v nakladnici; če prevozna listina ni
bila izdana, pa tako kot je bil prevzet za prevoz, dokler prejemnik ne dokaže
nasprotno.
Če poškodba ali primanjkljaj nista vidna,
lahko prejemnik vloži pisni ugovor iz prejšnjega odstavka v treh dneh po
prevzemu tovora.
Ugovor iz prvega in drugega odstavka tega člena
mora biti dovolj določen.
Če vloži prejemnik pisni ugovor v roku iz
prvega in drugega odstavka tega člena, se domneva, da so navedbe iz ugovora
resnične, dokler ladjar ne dokaže nasprotno.
Če sta ladjar in prejemnik pri izkrcanju in
izročitvi tovora skupaj pisno ugotovila poškodbo ali primanjkljaj, ugovor ni
potreben.
Sporazum strank, sklenjen v nasprotju z
določbami prvega do petega odstavka tega člena v škodo prevoznega upravičenca,
nima pravnega učinka.
Ladjar in prejemnik morata v mejah možnosti
drug drugemu olajšati ugotavljanje stanja tovora in količine ob njegovem
prevzemu.
527. člen
Pri ugotavljanju primanjkljaja pri izročenem
tovoru se upošteva tudi običajno razsutje med prevozom.
Če se tovor izgubi, se razsutje ne
upošteva.
Razsutje iz prvega odstavka tega člena se
računa po običajih v kraju razkladalnega pristanišča.
528. člen
Škodo, nastalo zaradi zamude pri izročitvi
tovora, ki pa ni primanjkljaj ali poškodba tovora, mora dokazati prejemnik.
529. člen
Če se prejemnik tovora ne zglasi ali ga ni
mogoče najti ali če noče ali ne more prevzeti tovora oziroma če se zglasi pred
izročitvijo tovora več zakonitih imetnikov nakladnice, je ladjar dolžan
zahtevati navodilo od vkrcevalca oziroma naročnika.
530. člen
Če ladjar, ki je v smislu prejšnjega člena
zahteval navodilo od vkrcevalca oziroma naročnika, tega navodila ne prejme
pravočasno ali ga ne more izpolniti, lahko ravna po 524. členu tega zakona, ter
o tem, kar je ukrenil, obvesti vse prevozne upravičence, za katere ve.
Če gre za prevoz na podlagi prevozniške
pogodbe, mora ladjar o ovirah glede izročitve tovora takoj obvestiti vse
prevozne upravičence, za katere ve; ni pa dolžan čakati na navodilo, ampak lahko
takoj ukrepa po 524. členu tega zakona.
531. člen
Če izroči ladjar tovor v hrambo javnemu
skladišču ali komu drugemu, je odgovoren le za njuno izbiro.
532. člen
Če tovor, ki ga je po 524. in 530. členu
tega zakona shranil sam ladjar ali ga je izročil v hrambo komu drugemu, ni
prevzet v 30 dneh od dneva, ko je bil prevzet oziroma izročen v hrambo v
namembnem pristanišču, in če niso plačane voznina in druge terjatve, ki
izvirajo iz prevozne pogodbe, lahko ladjar tovor ali del tovora proda, če je to
potrebno za kritje teh terjatev.
Ladjar lahko tovor proda tudi pred potekom
roka iz prejšnjega odstavka, če s prodajo ne bi mogel doseči zneska, ki bi
zadoščal za kritje njegovih terjatev in stroškov s hrambo, ali če gre za
pokvarjeno ali pokvarljivo blago.
Tovor se proda na dražbi, razen če gre za
pokvarljivo blago, pokvarjeno blago ali blago, ki ima borzno ceno.
Pri prodaji pokvarljivega blaga ali
pokvarjenega blaga mora ladjar ravnati z dolžno skrbnostjo.
533. člen
Znesek, dosežen s prodajo tovora po
prejšnjem členu, mora ladjar po odbitku svoje terjatve v zvezi s prevozom
tovora in po odbitku stroškov s hrambo in prodajo tovora položiti pri sodišču,
ki je pristojno po kraju prodaje, in to v korist osebe, ki je upravičena
razpolagati s tovorom; o tem pa mora brez odlašanja obvestiti prevozne upravičence,
za katere ve.
534. člen
Ladjar, ki pri prevozniški pogodbi po
krivdi prevoznega upravičenca ne more izkrcati tovora v namembnem pristanišču
do časa, ki je v plovbnem redu določen za odhod ladje iz tega pristanišča,
lahko tovor izkrca v drugem bližnjem pristanišču; pri tem obdrži pravico do večje
voznine in do povračila škode, ki je nastala zaradi tega.
Če izkrcanje v namembnem pristanišču ni
bilo onemogočeno po krivdi prevoznega upravičenca, mora ladjar trpeti stroške z
dostavo do tega pristanišča; če pa je nastala ovira za izkrcanje po njegovi
krivdi, mora povrniti tudi škodo zaradi zamude.
Odgovornost ladjarja za škodo na tovoru in za
zamudo
535. člen
Ladjar je od prevzema do izročitve
odgovoren za vsako poškodbo, primanjkljaj ali izgubo tovora, ki ga je sprejel
za prevoz, kot tudi za škodo, ki je nastala zaradi zamude pri izročitvi tovora.
536. člen
Tovor je izročen z zamudo, če ni bil izročen
prejemniku v dogovorjenem roku, kadar ta rok ni bil dogovorjen, pa v primernem
roku.
537. člen
Ladjar ne odgovarja za poškodbo,
primanjkljaj ali izgubo tovora ali za zamudo pri izročitvi tovora, če dokaže,
da izvira poškodba, primanjkljaj, izguba ali zamuda iz vzrokov, ki jih kljub
skrbnosti dobrega ladjarja ni mogel preprečiti.
538. člen
Za dejanja in opustitve poveljnika ladje,
drugih članov ladijske posadke in drugih oseb, ki delajo za ladjarja v okviru
opravljanja svojih dolžnosti, je ladjar odgovoren kot za svoja dejanja in
opustitve.
Ladjar ne odgovarja za poškodbo, primanjkljaj
ali izgubo tovora ali za zamudo pri izročitvi tovora, ki je posledica dejanj
ali opustitev oseb iz prejšnjega odstavka pri plovbi in ravnanju z ladjo.
539. člen
Za škodo, ki je nastala pri ladijskem
tovoru zaradi požara, je ladjar odgovoren samo, če se dokaže, da je požar
zakrivil osebno s lastnim dejanjem ali opustitvijo.
540. člen
Ladjar ne odgovarja za škodo na tovoru, če
dokaže, da je nastala zaradi:
1.    
skrite napake ladje ali njene nesposobnosti za plovbo, vendar samo, če
so bili izpolnjeni pogoji iz 453. člena tega zakona;
2.    
višje sile, pomorske nesreče, vojnih dogodkov, mednarodnih zločinov na
morju, nemirov ali upora;
3.    
sanitarnih omejitev ali drugih ukrepov in dejanj državnih organov;
4.    
dejanj ali opustitev prevoznih upravičencev ali oseb, ki zanje delajo;
5.    
prekinitve dela oziroma stavke, množične izključitve delavcev z dela ali
kakršnihkoli drugih ovir, ki popolnoma ali delno ovirajo delo;
6.    
reševanja ali poskusa reševanja ljudi in premoženja na morju;
7.    
skrenitve s poti v primerih iz prejšnje točke ali iz drugih utemeljenih
razlogov;
8.    
naravne izgube teže ali prostornine tovora ali zaradi poškodbe ali
izgube, ki nastane zaradi lastne napake, skrite napake ali posebne narave
tovora;
9.    
pomanjkljivega pakiranja ali nejasnih ali premalo trajnih označb na
tovoru.
Kljub dokazu iz prejšnjega odstavka
odgovarja ladjar za škodo, če prevozni upravičenec dokaže, da je škoda nastala
zaradi osebne krivde ladjarja ali zaradi krivde osebe, za katere dejanja in
opustitve je odgovoren ladjar, pa se ne nanašajo na plovbo in ravnanje z ladjo.
541. člen
Kadar to ni v nasprotju z veljavnimi
predpisi, lahko poveljnik ladje nevarni tovor vsak čas in kjerkoli izkrca, ga
napravi nenevarnega ali ga odvrže, če ladjar o nevarnosti ni bil pred vkrcanjem
obveščen.
V primeru iz prejšnjega odstavka obdrži
ladjar pravico do cele voznine in ni odgovoren za škodo.
542. člen
Če je ladjar sprejel za prevoz nevaren
tovor in pri tem vedel za njegovo nevarnost, ga sme izkrcati ali napraviti
nenevarnega, če je ogrožena varnost ladje, ljudi ali drugega tovora na ladji,
kakor tudi okolja.
Če ladjar po prejšnjem odstavku izkrca
tovor pred prihodom v namembni kraj, ima pravico do voznine za koristno
prevoženo pot; drugo škodo, nastalo zaradi vkrcanja nevarnega tovora in
ladjarjevega ravnanja, pa trpi vsaka stranka zase.
543. člen
Ladjar ne odgovarja za škodo, ki nastane
zaradi poškodbe, primanjkljaja ali izgube tovora ali zaradi zamude pri izročitvi
tovora, če je vkrcevalec vedoma napačno navedel vrsto ali vrednost tovora.
544. člen
Naročnik odgovarja ladjarju za škodo, ki mu
je bila prizadejana, ker mu je dal naročnik oziroma vkrcevalec neresnične ali
nepopolne podatke o količini, vrsti in označbah tovora.
545. člen
Naročnik odgovarja ladjarju za škodo, ki mu
je bila prizadejana zaradi vkrcanja ali prevoza tovora, katerega uvoz, izvoz
ali tranzit je prepovedan ali je bil tihotapljen, če ob vkrcevanju te lastnosti
ladjarju niso bile znane in tudi niso mogle biti znane.
546. člen
Kdor vkrca tovor brez vednosti ladjarja, je
ladjarju odgovoren za škodo, ki mu je bila s tem prizadejana.
547. člen
Ladjar lahko po svoji presoji vsak čas in
kjerkoli izkrca tovor, če gre za ogrožanje oseb, ladje, tovora na ladji in
okolja, pa tudi odvrže tovor, ki je bil vkrcan brez njegove vednosti kot tudi
tovor, ki je bil nepravilno ali nepopolno naveden.
V primeru iz prejšnjega odstavka obdrži
ladjar pravico do cele voznine in odškodnine in ni odgovoren za škodo, nastalo
zaradi njegovega ravnanja.
548. člen
Tovor, katerega uvoz, izvoz ali tranzit je
prepovedan, sme poveljnik po potrebi vrniti v nakladalno pristanišče ali ga
kjerkoli izkrcati, če je nujno, pa ga sme tudi odvreči.
Če v primeru iz prejšnjega odstavka ladjar
ni vedel in tudi ni mogel vedeti za lastnosti tovora, obdrži pravico do cele
voznine in ni odgovoren za škodo, nastalo zaradi takega ravnanja.
Če je ladjar vedel ali bi bil moral vedeti
za lastnosti tovora iz prvega odstavka tega člena, obdrži pravico do voznine za
koristno prevoženo pot, drugo škodo pa trpi vsaka stranka zase.
549. člen
Če pride do prepovedi uvoza, izvoza ali
tranzita blaga med prevozom z ladjo, se uporabljajo glede poveljnikovega
ravnanja s tem blagom določbe prvega odstavka prejšnjega člena.
V primeru iz prejšnjega odstavka obdrži
ladjar pravico do cele voznine in odškodnine in ni odgovoren za škodo, nastalo
zaradi takega ravnanja.
550. člen
Ladjar ne odgovarja zaradi poškodbe,
primanjkljaja ali izgube tovora ter zaradi zamude pri izročitvi tovora za več
kot 666,67 SDR odškodnine na enoto poškodovanega, manjkajočega ali izgubljenega
ali z zamudo izročenega tovora oziroma 2 SDR po kilogramu bruto teže
poškodovanega, manjkajočega ali izgubljenega ali z zamudo izročenega tovora, s
tem da se upošteva višji znesek.
Z enoto tovora je po prejšnjem odstavku
mišljen tovorek ali kos, pri razsutem tovoru pa metrska tona ali kubični meter
oziroma druga mera glede na to, na podlagi katere merske enote je bila
dogovorjena voznina. Če voznina ni bila dogovorjena na podlagi merske enote, je
z mersko enoto za razsuti tovor mišljena merska enota, na podlagi katere se v
kraju vkrcanja običajno dogovarja voznina.
Če se tovor prevaža v kontejnerjih, na
paletah ali drugih podobnih napravah, se šteje za enoto tovora v smislu prvega
odstavka tega člena:
1.    
tovorek ali enota tovora, navedena v nakladnici – če je v nakladnici
naveden tovorek ali enota tovora, ki jo vsebuje kontejner, paleta ali druga
podobna naprava;
2.    
kontejner, paleta ali druga podobna naprava, v kateri se prevaža tovor –
če v nakladnici ni naveden tovorek ali enota tovora.
551. člen
Vkrcevalec lahko sporazumno z ladjarjem
zviša mejo ladjarjeve odgovornosti iz prejšnjega člena s tem, da navede tako
zvišano vrednost blaga na enoto tovora.
Če je bila izdana prevozna listina, nima
sporazum strank o zvišanju ladjarjeve odgovornosti, ki ni naveden v tej
listini, pravnega učinka v korist prejemnika, ki ni vkrcevalec.
552. člen
Domneva se, da vrednost tovora ustreza
znesku, ki ga stranki sporazumno določita po prejšnjem členu, dokler ladjar ne
dokaže nasprotno.
553. člen
Ladjar se ne more sklicevati na določbe
tega zakona o omejitvi njegove odgovornosti (550. in 551. člen tega zakona), če
se dokaže, da je škodo povzročil sam namenoma ali iz hude malomarnosti.
554. člen
Ladjar odgovarja za vrednost izgubljenega
tovora ali njegovega dela in za zmanjšanje vrednosti poškodovanega tovora.
Pri tovoru, izročenem z zamudo, odgovarja
ladjar tudi za škodo, ki je nastala zaradi zamude.
Ne glede na prvi in drugi odstavek tega člena
odgovarja ladjar, ki po 553. členu tega zakona ne more omejiti svoje
odgovornosti, za vsako škodo, nastalo zaradi izgube, primanjkljaja ali poškodbe
tovora ali zaradi zamude pri izročitvi tovora.
555. člen
Višina škode zaradi izgube tovora se določa
po prometni vrednosti enake količine drugega blaga z enakimi lastnostmi v
namembnem pristanišču na dan, ko je ladja prišla v to pristanišče, ali če ni
prišla, na dan, ko bi morala priti tja.
Če višine škode zaradi izgube tovora ni
mogoče določiti po prejšnjem odstavku, se določi po prometni vrednosti blaga v
nakladalnem pristanišču ob odhodu ladje, povečani za stroške, ki so nastali s
prevozom.
Višina škode za poškodovani tovor je enaka
razliki med prometno vrednostjo blaga v nepoškodovanem stanju in njeno prometno
vrednostjo v poškodovanem stanju.
Višino škode za izgubljeni oziroma
poškodovani tovor, ki ga ni mogoče določiti po prvem in drugem odstavku tega člena,
določi sodišče.
Od zneska, ki ga mora plačati ladjar kot
odškodnino za poškodbo, primanjkljaj ali izgubo tovora, se odbijejo stroški,
prihranjeni s tem, ker tovor ni prispel v namembni kraj oziroma ker je prispel
poškodovan.
556. člen
Določbe 550., 554. in 555. člena tega
zakona se uporabljajo tudi tedaj, ko poveljnik ladje, drug član ladijske
posadke ali kdo drug, ki dela za ladjarja, po splošnih predpisih odgovarja za
škodo, ki je nastala zaradi primanjkljaja, izgube ali poškodbe tovora, če se
dokaže, da je nastala pri delu ali v zvezi z delom oziroma pri opravljanju
službe ali v zvezi s službo.
Osebe iz prejšnjega odstavka se ne morejo
sklicevati na omejitev odgovornosti, če so povzročile škodo namenoma ali iz
hude malomarnosti.
557. člen
Skupni znesek odškodnine od ladjarja in
oseb iz prvega odstavka prejšnjega člena tega zakona ne more biti višji od
zneska, ki je določen v 550. členu tega zakona.
Določba prejšnjega odstavka ne posega v
določbe drugega odstavka prejšnjega člena tega zakona.
558. člen
Osebe iz prvega odstavka 556. člena tega
zakona odgovarjajo do zneska, ki je določen v 550. členu tega zakona, tudi
tedaj, ko ladjar po 551. členu tega zakona zviša mejo svoje odgovornosti.
559. člen
Določb tega zakona, ki se nanašajo na
odgovornost ladjarja, ni mogoče s pogodbo spremeniti v škodo prevoznega upravičenca.
Ne glede na prejšnji odstavek se lahko določbe
tega zakona o ladjarjevi odgovornosti s pogodbo spremenijo v korist ladjarja:
1.    
če je nastala poškodba, primanjkljaj ali izguba tovora pred začetkom
vkrcevanja ali po izkrcanju;
2.    
če gre za škodo zaradi zamude;
3.    
če gre za prevoz živih živali;
4.    
če gre za prevoz tovora, ki je bil s pisno privolitvijo vkrcevalca
zložen na krov.
560. člen
Pogodbena določila, ki so v nasprotju s
prejšnjim členom, so nična.
Neveljavnost enega pogodbenega določila iz
prejšnjega odstavka ne vpliva na veljavnost drugih pogodbenih določil.
561. člen
Določbe tega zakona o ladjarjevi
odgovornosti veljajo za vse pogodbene in nepogodbene zahtevke, ki jih kdo na
kakršnikoli podlagi postavlja proti ladjarju zaradi poškodbe, primanjkljaja ali
izgube tovora.
562. člen
Določbe tega zakona o ladjarjevi
odgovornosti ne posegajo v določbe tega zakona o skupnih havarijah.
Voznina
563. člen
Voznina se določa s pogodbo.
Če voznina ni določena s pogodbo, se določi
po povprečni vozninski postavki, po kateri se je za zadevno vrsto tovora
pogodbeno določala voznina ob vkrcanju tega tovora v pristanišču vkrcanja.
564. člen
Če se vkrca več tovora, kot je določeno v
pogodbi, se voznina sorazmerno poveča.
Če se vkrca drug tovor, kot je določeno v
pogodbi, za katerega je voznina večja od dogovorjene, se plača voznina za
dejansko vkrcani tovor.
Če se vkrca manj, kot je določeno v
pogodbi, ali se nič ne vkrca, se plača voznina za vso dogovorjeno količino
tovora.
Če je vkrcano manj tovora kot je določeno v
pogodbi, voznina za vkrcani tovor pa je večja od dogovorjene, se plača cela
dogovorjena voznina in razlika med dogovorjeno in večjo voznino za vkrcani del
tovora.
Določba tretjega odstavka tega člena ne
posega v določbe 449. člena tega zakona.
565. člen
Če se vkrca le del z ladjarsko pogodbo določenega
tovora, ladjar pa je razpolagal z neizkoriščenim delom ladijskega prostora, se
dogovorjena voznina sorazmerno zniža.
Če je ladjar razpolagal z neizkoriščenim
delom ladijskega prostora v nasprotju z izrecno naročnikovo prepovedjo, je naročniku
odgovoren za škodo.
566. člen
Voznina, določena z ladjarsko pogodbo za
potovanje, ostane nespremenjena, ne glede na trajanje potovanja, če ni
dogovorjena na časovno enoto.
Če se na naročnikovo zahtevo ali v korist
prevoznega upravičenca potovanje podaljša še naprej od dogovorjenega namembnega
kraja, se voznina sorazmerno zviša.
567. člen
Če je voznina z ladjarsko pogodbo za potovanje
določena od časovne enote, čas, od katerega teče, pa ni določen, začne teči od
dneva, ko je bilo dano obvestilo o pripravljenosti ladje, in to od poldneva, če
je bilo obvestilo dano dopoldne, in od polnoči, če je bilo dano popoldne.
Če se je začelo vkrcevanje po nalogu
vkrcevalca pred časom, ki je določen v prejšnjem odstavku, ali če je ladja
odplula brez tovora, se šteje čas, od katerega teče voznina, od začetka
vkrcevanja oziroma od odhoda ladje.
Čas, za katerega se plača voznina, se konča
z izkrcanjem tovora, če je ladja prišla brez tovora, pa takrat, ko se zasidra
ali priveže v pristanišču, v katerem se potovanje konča; pri tem se šteje
zadnji dan potovanja za cel dan.
568. člen
Če je z ladjarsko pogodbo za potovanje določena
voznina na podlagi časovne enote, med potovanjem pa nastane na ladjarjevi
strani ovira za izpolnitev pogodbe, ne da bi bil kriv naročnik oziroma
vkrcevalec, se ne plačuje voznine za čas, ko traja ovira.
569. člen
Voznino, določeno z ladjarsko pogodbo za čas,
plačuje naročnik v enakih mesečnih zneskih vnaprej, vendar gre ladjarju voznina
le za čas, ko je izpolnjeval pogodbo.
Dokler traja ovira za izkoriščanje ladje v času,
ko velja ladjarska pogodba za čas, se plačuje voznina le tedaj, če je ovira na
naročnikovi strani ali zaradi izpolnitve njegovega naročila.
Ladjar lahko odstopi od pogodbe tudi tedaj,
če voznina ni plačana ob zapadlosti.
570. člen
Pri ladjarski pogodbi za čas z vso ladjo
mora naročnik poleg tega, da plačuje voznino, ladjo na svoje stroške oskrbovati
s pogonskim gorivom in mazivom ter z vodo, ki je potrebna za ladijske pogonske
stroje in druge ladijske strojne naprave, in plačevati pristaniške in druge
pristojbine.
571. člen
Rok za plačevanje voznine na podlagi
ladjarske pogodbe za čas začne teči kot pri ladjarski pogodbi za potovanje, v
kateri je voznina določena na podlagi časovne enote (567. člen tega
zakona).
Za tisti čas, ko je ladja po izteku
ladjarske pogodbe za čas na potovanju za naročnika, ne da bi bil kriv ladjar,
se plačuje dvojno voznino.
572. člen
Nagrada, ki jo dobi ladja za reševanje med
trajanjem ladjarske pogodbe za čas za prevoz z vso ladjo, se deli po odbitku
stroškov za reševanje in deleža, ki gre ladijski posadki, na enaka dela med
ladjarjem in naročnikom.
573. člen
Za tovor, ki je bil vkrcan brez ladjarjeve
privolitve, in za tovor, ki ni pravilno ali popolno naveden, se plačuje voznina
po najvišji vozninski postavki, po kateri se je za zadevno vrsto tovora
dogovarjala voznina ob vkrcanju tega tovora za enako ali približno enako pot, če
je tako določena voznina večja od dogovorjene.
574. člen
Voznina se plača le za tovor, ki je bil
prepeljan in v namembnem pristanišču dan na razpolago prejemniku.
Poleg primerov iz 449., 450., 451., 483.,
486., 541., 547., 548. in 549. člena tega zakona se plača ne glede na prejšnji
odstavek voznina tudi za tovor, ki ni bil prepeljan in dan prejemniku na
razpolago, če je za to kriv naročnik prevoza ali vkrcevalec ali oseba, ki je
upravičena razpolagati s tovorom, oziroma kdo, za katerega te osebe
odgovarjajo, ali če je razlog za to, da tovor ni prišel v namembno pristanišče,
na strani tovora, ladjar pa za ta razlog ni odgovoren.
Ne glede na prejšnji odstavek ima ladjar za
tovor, ki je bil prepeljan le del poti, poleg primerov iz 447., 542., 548. in
575. člena tega zakona pravico do voznine v sorazmerju s koristno prepeljano
potjo tudi, kadar ni odgovoren za prekinitev potovanja.
575. člen
Kadar gre za brodolom ali drugo plovbno
nezgodo, kot tudi kadar gre za zaplembo ali zadržanje ladje ali tovora zaradi
vojnih dogodkov, mednarodnih zločinov na morju, nemirov ali upora, pripada
ladjarju za rešeni tovor voznina v sorazmerju s koristno prepeljano potjo.
576. člen
Če se tovor prepelje, ne da bi bila izdana
prevozna listina, mora prejemnik pred prevzemom plačati voznino in druge
terjatve v zvezi s prevozom, razen če ni med naročnikom in ladjarjem drugače
dogovorjeno.
577. člen
Če prevzame prejemnik tovor na podlagi
nakladnice, mora plačati samo terjatve, ki so navedene v nakladnici ali so
nastale potem, ko je bila izdana.
578. člen
Če prejemnik ne izpolni svojih obveznosti
iz 576. in 577. člena tega zakona, ima ladjar pravico pridržati in prodati
tovor po določbah 531. do 533. člena tega zakona.
Pravico iz prejšnjega odstavka ima ladjar
tudi, ko izroči tovor osebi, ki ni prejemnik.
579. člen
Ladjar, ki je izročil tovor prejemniku,
nima pravice terjati naročnika za znesek, ki ga ni izterjal od prejemnika po
prejšnjem členu.
Če je ladjar s prodajo tovora le delno
uspel poplačati se za svojo terjatev, ima pod pogoji iz prejšnjega odstavka
pravico zahtevati, da mu naročnik plača neporavnani del.
Prvi odstavek tega člena ne velja, če
ladjar dokaže, da kljub dolžni skrbnosti ni mogel ravnati po prejšnjem členu.
Pomorski privilegiji na tovoru, ki je vkrcan
na ladjo
580. člen
S pomorskimi privilegiji na tovoru, ki je
vkrcan na ladjo, so zavarovani:
1.    
sodni stroški, potrebni v skupnem interesu vseh upnikov v postopku
izvršbe ali zavarovanja, da bi bil tovor obvarovan ali prodan, ter stroški
varovanja in nadzorstva nad njim od prihoda ladje v zadnje pristanišče;
2.    
nagrade za reševanje in prispevki iz skupnih havarij, ki obremenjujejo
tovor;
3.    
terjatve iz prevozne pogodbe skupaj s stroški za uskladiščenje vkrcanega
tovora.
Pomorski privilegij za glavnico zajema tudi
obresti.
581. člen
Pomorski privilegiji ne prenehajo s
spremembo lastnika tovora, če ni v tem zakonu drugače določeno.
582. člen
Vrstni red terjatev, ki so zavarovane s
pomorskimi privilegiji na vkrcanem tovoru, se določa po vrstnem redu iz prvega
odstavka 580. člena tega zakona.
Če terjatev iz 1. in 3. točke prvega
odstavka 580. člena tega zakona ni mogoče popolnoma poravnati, se
poravnajo sorazmerno z njihovimi zneski.
Če terjatev iz 2. točke prvega odstavka
580. člena tega zakona ni mogoče popolnoma poravnati, ima pozneje nastala terjatev
prednost pred prejšnjo.
Šteje se, da so z istim dogodkom povezane
terjatve nastale sočasno.
583. člen
Z izvrševanjem pridržne pravice v smislu
578. člena tega zakona, ladjar ne posega v vrstni red terjatev, ki so
zavarovane s pomorskimi privilegiji.
584. člen
S prenehanjem pomorskega privilegija ne
preneha terjatev, ki je bila z njo zavarovana.
Z odstopom terjatve, zavarovane s pomorskim
privilegijem, se prenese tudi pomorski privilegij na vkrcanem tovoru.
585. člen
Pomorski privilegiji na vkrcanem tovoru
prenehajo:
1.    
s prenehanjem terjatve, ki je bila zavarovana s pomorskim privilegijem;
2.    
s prodajo tovora v izvršilnem ali stečajnem postopku;
3.    
če upnik v 15 dneh po izkrcanju tovora ne zaprosi pri pristojnem sodišču
za začasno odredbo;
4.    
če je izkrcan tovor že pred potekom roka iz 3. točke tega člena na
zakonit način prešel v roke drugih, ki jih nimajo v posesti v imenu dolžnika;
5.    
z razglasitvijo tovora za pomorski plen ali vojni plen na morju.
b) Prevoz potnikov in prtljage
586. člen
Za uporabo določb tega zakona, ki urejajo
prevoz potnikov in njihove prtljage, imajo posamezni uporabljeni izrazi
naslednji pomen:
1.    
ladjar je oseba, ki sklene prevozno pogodbo ali v imenu katere se sklene
ta pogodba, bodisi, da dejansko sam opravlja prevoz, bodisi da ga opravlja preko
dejanskega ladjarja;
2.    
dejanski ladjar je oseba, različna od ladjarja, bodisi da je to lastnik
ladje ali naročnik bodisi oseba, ki izkorišča ladjo, ki dejansko opravlja ves
prevoz ali le njegov del;
3.    
potnik je oseba, ki se vozi z ladjo na podlagi prevozne pogodbe ali
spremlja vozilo ali žive živali;
4.    
prtljaga je vsaka stvar, vključno z vozilom, ki se prevaža na podlagi
prevozne pogodbe, razen:
a)     stvari
in vozil, ki se prevažajo na podlagi zakupne pogodbe, na podlagi nakladnice       ali
pogodbe, ki se nanaša predvsem na prevoz blaga;
b)     živih
živali;
5.    
ročna prtljaga je prtljaga, ki jo ima potnik v svoji kabini ali jo pazi
ali nadzira, vključno prtljago, ki je v vozilu ali na njem;
6.    
škoda zaradi zamude je materialna škoda, nastala zato, ker prtljaga ni
bila izročena potniku v razumnem roku, računano od dneva prihoda ladje, s
katero se je prevažala ali bi se morala prevažati, ne obsega pa zamude, nastale
zaradi prekinitve dela, stavke ali podobnih dogodkov.
587. člen
S pogodbo o prevozu potnikov se ladjar
zavezuje naročniku, da bo prepeljal enega ali več potnikov, naročnik pa, da bo
plačal prevoznino.
588. člen
Prevoznina se določi s pogodbo.
589. člen
Ladjar mora izdati potniku na njegovo
zahtevo vozovnico.
Vozovnica se lahko glasi na ime ali na
prinosnika.
590. člen
Domneva se, da vsebina vozovnice ustreza
sklenjeni pogodbi, dokler se ne dokaže nasprotno.
Dejstvo, da potnik nima vozovnice, da
vozovnica ni pravilna ali je izgubljena, ne vpliva na obstoj, veljavnost in
vsebino prevozne pogodbe.
591. člen
Zoper vsebino vozovnice na prinosnika je
mogoče ugovarjati le ob njeni izdaji.
592. člen
Vozovnice, ki se glasi na ime, brez
privolitve ladjarja ni mogoče prenesti na drugo osebo.
Vozovnice, ki se glasi na prinosnika, brez
privolitve ladjarja ni mogoče prenesti na drugo osebo, ko je potnik potovanje
že začel.
593. člen
Potnik, ki se vkrca brez vozovnice, ki bi
jo moral kupiti pred vkrcanjem, se mora takoj javiti poveljniku ali pooblaščenemu
članu ladijske posadke.
Potnika brez vozovnice iz prejšnjega
odstavka lahko poveljnik ladje iz utemeljenih razlogov izkrca.
Potnik brez vozovnice plača prevoznino od
pristanišča, v katerem se je vkrcal, do pristanišča, v katerem se izkrca; če pa
se ni pravočasno javil poveljniku ali drugemu pooblaščenemu članu posadke, mora
plačati za prevoženo pot dvojno prevoznino.
Za pristanišče potnikovega vkrcanja se
šteje odhodno pristanišče ladje, če ni mogoče ugotoviti, da se je potnik vkrcal
v kakšnem drugem pristanišču.
594. člen
Če ladja ne začne mednarodnega potovanja
tri ure po času, ki je določen v pogodbi ali plovbnem redu, lahko potnik
odstopi od pogodbe.
V primeru iz prejšnjega odstavka ima potnik
pravico do povrnitve prevoznine.
Če je bil začetek potovanja z ladjo zamujen
namenoma ali iz hude malomarnosti ladjarja oziroma oseb, ki zanj delajo, mora
ladjar potniku povrniti škodo.
595. člen
Prevoznina se ne vrne, če potnik ne pride
na ladjo do njenega odhoda ali če med potjo opusti nadaljnje potovanje.
596. člen
Ladjar mora vrniti prevoznino potniku,
katerega vozovnica se glasi na ime, če potnik odstopi od mednarodnega potovanja
šest ur pred začetkom potovanja.
Če potnik odstopi od potovanja v smislu
prejšnjega odstavka, ima ladjar pravico obdržati največ deset odstotkov
prevoznine.
597. člen
Če je vozovnica izdana na prinosnika, mora
ladjar potniku vrniti prevoznino, če je od potovanja odstopil dve uri pred začetkom
potovanja, če iz vozovnice ne izhaja kaj drugega.
Če potnik odstopi od potovanja v smislu
prejšnjega odstavka, ima ladjar pravico obdržati največ deset odstotkov
prevoznine.
598. člen
Če pride med potovanjem do prekinitve
potovanja iz razlogov, ki niso na potnikovi strani, prekinitev pa traja več kot
24 ur, ima potnik pravico:
1.    
zahtevati, da ga ladjar skupaj s prtljago, s svojim ali drugim primernim
prevoznim sredstvom prepelje do namembnega kraja;
2.    
zahtevati, da ga ladjar skupaj s prtljago v primernem roku vrne v
odhodno pristanišče in mu vrne prevoznino;
3.    
odstopiti od pogodbe in zahtevati, da mu ladjar vrne prevoznino.
Če je bilo potovanje prekinjeno namenoma
ali iz hude malomarnosti ladjarja oziroma oseb, ki zanj delajo, mora ladjar
potniku povrniti škodo.
599. člen
Potnik, ki zahteva povrnitev prevoznine ali
povrnitev škode, mora v osmih dneh od dneva, ko je bilo potovanje končano, od
ladjarja pisno zahtevati povrnitev prevoznine oziroma povrnitev škode ali v teh
rokih vložiti tožbo pri sodišču.
Pisno zahtevo za vrnitev v odhodni kraj
oziroma za nadaljevanje potovanja mora potnik poslati ladjarju v 24 urah po
poteku roka, določenega v prvem odstavku prejšnjega člena.
Potnik, ki ne ravna po prvem in drugem
odstavku tega člena, izgubi pravico zahtevati od ladjarja povrnitev škode,
prevoznine oziroma nadaljevanje potovanja ali vrnitev v odhodno pristanišče.
600. člen
Določbe tega zakona o odgovornosti ladjarja
za smrt ali telesne poškodbe potnikov se uporabljajo tudi, če je prevoz brezplačen.
601. člen
Ladjar je odgovoren za škodo, nastalo
zaradi smrti ali telesne poškodbe potnika in za poškodbo, primanjkljaj ali
izgubo prtljage, če je dogodek, ki je povzročil škodo, nastal med prevozom, ter
za zamudo pri izročitvi prtljage potniku, če je škodo oziroma zamudo mogoče
pripisati krivdi ladjarja ali oseb, ki zanj delajo.
Oseba, ki zahteva povrnitev škode iz
prejšnjega odstavka, mora dokazati, da je dogodek, ki je povzročil škodo,
nastal med prevozom, in višino škode.
602. člen
Ladjar je odgovoren za škodo iz prejšnjega člena,
ki jo povzročijo med opravljanjem svojih dolžnosti po svoji krivdi osebe, ki
zanj delajo.
603. člen
Dokler se ne dokaže nasprotno, se domneva,
da je kriv ladjar, če je smrt ali telesna poškodba potnika ali poškodba,
primanjkljaj ali izguba ročne prtljage ali zamuda pri njeni izročitvi nastala
neposredno ali posredno zaradi brodoloma, trčenja, nasedanja, eksplozije,
požara ali napak ladje.
Dokler se ne dokaže nasprotno, se domneva,
da je za škodo zaradi poškodbe, primanjkljaja ali izgube druge prtljage ter
zaradi zamude pri njeni izročitvi potniku, kriv ladjar, ne glede na naravo
dogodka, ki je to škodo povzročil.
604. člen
Ladjar je po drugem odstavku prejšnjega člena
odgovoren potniku za škodo zaradi poškodbe, primanjkljaja ali izgube
dragocenosti ter za zamudo pri izročitvi teh stvari potniku le tedaj, če jih je
prevzel v hrambo.
Za stvari iz prejšnjega odstavka, ki jih je
prevzel v hrambo, mora ladjar izdati potniku pisno potrdilo.
605. člen
Za prtljago, ki jo je prevzel v hrambo,
mora ladjar na zahtevo potnika izdati prtljažnico.
Prtljažnica mora navajati vrsto in število
kosov prtljage.
Domneva se, da so podatki v prtljažnici
resnični, dokler se ne dokaže nasprotno.
606. člen
Če prtljaga po končanem potovanju ni
prevzeta ali odnesena z ladje, jo mora ladjar na potnikove stroške in nevarnost
sam shraniti ali jo izročiti v hrambo primernemu hranilcu.
607. člen
Če ladjar dokaže, da je smrt ali telesna
poškodba potnika, poškodba, primanjkljaj ali izguba prtljage ali zamuda pri
izročitvi potnikove prtljage v celoti ali delno nastala po potnikovi krivdi ali
zaradi njegovega ravnanja, ki se ne more šteti za normalno, sodišče izključi
oziroma omili ladjarjevo odgovornost.
608. člen
Ladjarjeva odgovornost ob smrti ali telesni
poškodbi potnika je v vseh primerih omejena na znesek 46.666 SDR na potnika in
potovanje.
Če ima prisojena odškodnina obliko rente,
kapitalizirani znesek rente ne sme presegati zneska iz prejšnjega odstavka.
Znesek iz prvega odstavka tega člena je
namenjen za poplačilo vseh upnikov, katerih terjatve temeljijo na istem
dogodku, ki je povzročil potnikovo smrt ali telesno poškodbo.
609. člen
Ladjarjeva odgovornost za škodo,
prizadejano na prtljagi zaradi njene poškodbe, primanjkljaja ali izgube ali
zamude pri njeni izročitvi potniku, je v vseh primerih omejena, in sicer:
1.    
za ročno prtljago – na znesek 833 SDR na potnika in potovanje;
2.    
za vozila, vključno tudi prtljago, ki se prevaža v vozilu ali na njem –
na znesek 3.333 SDR na vozilo in potovanje;
3.    
za drugo prtljago, razen prtljage iz 1. in 2. točke tega odstavka – na
znesek 1.200 SDR na potnika in potovanje.
Določba 3. točke prejšnjega odstavka velja
za odgovornost ladjarja in odškodnino za dragocenosti.
610. člen
Ladjar in potnik se lahko dogovorita, da bo
ladjar odgovarjal po prejšnjem členu samo z zneskom odškodnine, ki presega 117
SDR v primeru škode na vozilu in 13 SDR na potnika v primeru škode na drugi
prtljagi zaradi njene poškodbe, primanjkljaja, izgube ali zamude pri njeni izročitvi
potnika.
Določbe tega člena ne veljajo za
dragocenosti.
611. člen
Ladjar izgubi pravico do omejitve
odgovornosti iz prejšnjih členov, če je škodo povzročil namenoma ali iz hude
malomarnosti.
612. člen
Ladjar in potnik se lahko pisno dogovorita
za znesek omejene odgovornosti, ki je večji od zneskov iz prejšnjih členov.
613. člen
Obresti in stroški postopka, prisojeni v
odškodninski pravdi zaradi smrti ali telesne poškodbe potnika, poškodbe,
primanjkljaja ali izgube prtljage ali zaradi zamude pri izročitvi prtljage
potniku, se izplačajo v celoti, in sicer poleg zneska, ki ga mora ladjar plačati
po določbah prejšnjih členov.
614. člen
Če je zoper osebe, ki delajo za ladjarja
ali za dejanskega ladjarja vložena tožba zaradi škode, predvidene v določbah
tega zakona o prevozu potnikov in prtljage, lahko te osebe, če so delale v
okviru poslov, ki jih opravljajo na ladji, uveljavljajo izključitev ali
omejitev odgovornosti, na katero se lahko sklicuje ladjar po določbah tega
zakona.
Osebe iz prejšnjega odstavka, ki delajo za
ladjarja ali za dejanskega ladjarja, se ne morejo sklicevati na omejitev
odgovornosti iz prejšnjih členov, če so škodo povzročile namenoma ali iz hude
malomarnosti.
Meje odgovornosti, za katere se ladjar in
potnik dogovorita po 612. členu tega zakona, se ne nanašajo na osebe, navedene
v prvem odstavku tega člena.
615. člen
Prevoz potnika in ročne prtljage obsega čas,
ko je potnik na ladji, čas, ko se vkrca in izkrca, ter čas, ko se vozi po vodni
poti od obale do ladje in obratno, če je cena tega stranskega prevoza vračunana
v ceno vozovnice ali če da ladjar potniku na razpolago ladjo, ki se uporablja
za ta prevoz. Prevoz potnika pa ne obsega časa, ko je potnik na pristaniški
napravi na obali.
Poleg časa iz prejšnjega odstavka obsega
prevoz ročne prtljage tudi čas od trenutka, ko jo je ladjar na kopnem ali na
ladji prevzel v hrambo, do trenutka, ko jo je izročil potniku.
616. člen
Kadar je podana podlaga za meje
odgovornosti iz prejšnjih členov, veljajo te meje za celoten znesek odškodnine,
ki jo je mogoče doseči v okviru vseh pogodbenih in nepogodbenih tožb, vloženih
iz naslova odgovornosti zaradi smrti ali telesne poškodbe potnika ali zaradi
poškodbe, primanjkljaja ali izgube prtljage ali zamude pri njeni izročitvi
potniku.
Pri prevozu, ki ga je opravil dejanski
ladjar, ne sme celotni znesek odškodnine, ki jo je mogoče uveljaviti od
ladjarja ali dejanskega ladjarja ter od oseb, ki zanj delajo in so opravljale
svojo službeno dolžnost, presegati največjega zneska odškodnine, ki jo je mogoče
zahtevati bodisi od ladjarja bodisi od dejanskega ladjarja, pri čemer nobeden
od teh ne odgovarja čez mejo, ki se lahko uporabi zanj.
V vseh primerih, ko se osebe, ki delajo za
ladjarja ali dejanskega ladjarja, po 614. členu tega zakona lahko sklicujejo na
omejitev odgovornosti iz prejšnjih členov, celoten znesek odškodnine, ki jo je
mogoče dobiti od ladjarja ali morda od dejanskega ladjarja in oseb, ki zanj
delajo, nikakor ne more presegati te omejitve.
617. člen
Potnik mora pisno ugovarjati pri ladjarju
ali njegovem pooblaščencu:
1.    
če so poškodbe na prtljagi vidne;
a)     če
gre za ročno prtljago – pred izkrcanjem ali ob izkrcanju;
b)     če
gre za drugo prtljago – pred izročitvijo ali ob izročitvi;
2.    
če poškodbe na prtljagi niso vidne ali če je prtljaga izgubljena – 15
dni od izkrcanja ali izročitve ali od dneva, ko bi morala biti prtljaga izročena.
Če potnik ne ravna po prejšnjem odstavku,
se šteje, da je prejel prtljago v neoporečnem stanju, dokler se ne dokaže
nasprotno.
Pisni ugovor ni potreben, če je bilo ob
prevzemu prtljage v navzočnosti obeh strank ugotovljeno njeno stanje.
618. člen
Potnik lahko izjavi, da je po njegovem
mnenju prtljaga izgubljena, če mu ni bila izročena v 30 dneh po končanem
potovanju.
Potnik ima pri tem, ko daje izjavo v smislu
prejšnjega odstavka, pravico zahtevati, da ga ladjar obvesti, da je našel
prtljago, če jo najde v enem letu po izplačilu odškodnine zanjo.
Potnik lahko v 30 dneh po prejemu
obvestila, da se je prtljaga našla, zahteva, da se mu proti plačilu prevoznih
stroškov izroči v kraju, ki ga sam določi.
Potnik, ki prevzame najdeno prtljago, mora
ladjarju vrniti znesek, ki mu je bil izplačan kot odškodnina za izgubljeno
prtljago proti odbitku voznine, ki mu je bila vrnjena, obdrži pa pravico do
odškodnine zaradi zamude pri njeni izročitvi.
Če potnik ni uveljavil zahtevka po drugem
in tretjem odstavku tega člena, ima ladjar pravico, da s prtljago prosto
razpolaga.
619. člen
Vsako določilo pogodbe, sklenjene preden je
nastopil primer, ki je povzročil smrt ali telesno poškodbo potnika ali
poškodbo, primanjkljaj ali izgubo njegove prtljage ali zamudo pri izročitvi
prtljage potniku, katerega namen je bil, da bi bil ladjar prost odgovornosti do
potnika ali da bi bil znesek omejene odgovornosti nižji od zneska, določenega v
tem zakonu, razen omejitve iz 610. člena tega zakona, ali katere namen je bil,
da bi dokazno breme, ki je sicer na ladjarju, zadelo koga drugega, je nično.
Ničnost posameznega pogodbenega določila v
smislu prejšnjega odstavka ne vpliva na veljavnost drugih pogodbenih določil.
620. člen
Določbe 601., 602., 603., 604. in 607. člena
tega zakona se uporabljajo za vse pogodbene in nepogodbene zahtevke, ki so iz
kateregakoli naslova postavljeni nasproti ladjarju za škodo, povzročeno s
smrtjo ali telesno poškodbo potnika, za poškodbo, primanjkljaj ali izgubo
prtljage ali za škodo zaradi zamude pri izročitvi prtljage potniku.
621. člen
Ladjar ima pravico pridržati in prodati
prtljago, ki mu je bila predana za prevoz, in dragocenosti, ki jih je prevzel v
hrambo, da se poplača za svoje terjatve v zvezi s prevozom potnika, prtljage in
v zvezi s hrambo dragocenosti.
c) Vlečenje in potiskanje
622. člen
S pogodbo o vlečenju se ladjar vlačilca
oziroma potiskovalca zavezuje, da bo s svojo ladjo vlekel oziroma potiskal
drugo plovilo do določenega kraja ali določen čas, ali da bo opravil določeno
nalogo, ladjar vlečenega oziroma potiskanega plovila pa, da mu bo za to plačal
vlečnino.
Vlečnina se določa s pogodbo.
Določbe od 625. do 628. člena se
uporabljajo tudi za potiskanje.
623. člen
Vlečenje ali potiskanje vodi poveljnik vlečenega
ali potiskanega plovila, če ni v pogodbi izrecno drugače določeno.
624. člen
Po tem zakonu se:
1.    
vlečenje začne tedaj, ko je vlačilec po nalogu poveljnika vlečene ladje
v položaju, da lahko opravi vlečenje, ali ko po nalogu poveljnika vlečene ladje
vlačilec sprejme ali preda vlečno vrv, ali ko se začne potiskanje vlečene ladje
ali kakršenkoli drug manever, potreben za vlečenje, odvisno od tega, kaj je
nastopilo prej;
2.    
vlečenje konča tedaj, ko se izvrši končni nalog poveljnika vlečene
ladje, da se vlečna vrv odveže, ali ko preneha potiskanje ali kakršenkoli
manever, potreben za vlečenje, odvisno od tega, kaj je nastopilo pozneje.
625. člen
Če vlačilec vleče plovilo, ki nima posadke,
mora ladjar vlačilca z običajnimi ukrepi skrbeti, da ostane sposobnost vlečenega
plovila v stanju, v kakršnem ga je sprejel v vlečenje.
Ladjar vlačilca mora skrbeti za ohranitev
tovora na vlečenem plovilu, če vlečeno plovilo nima posadke, le v primeru, če
tako obveznost izrecno prevzame.
Ladjar vlačilca se lahko dogovori za vlečeni
prevoz tovora s svojo ali tujo ladjo. V dvomu se domneva, da je sklenjena
pogodba o vlečenju.
Ladjar vlačilca, ki po drugem in tretjem
odstavku skrbi za tovor, je odgovoren za škodo na tovoru po določbah tega
zakona, ki se nanašajo na odgovornost ladjarja za prevoz blaga.
626. člen
Za povračilo škode, ki nastane zaradi trčenja
ladij, ki plovejo v vleki, ali zaradi trčenja med njimi in drugimi ladjami, se
uporabljajo določbe tega zakona o povračilu škode zaradi trčenja ladij.
627. člen
Če pride vlečena ladja v nevarnost zaradi
okoliščin, za katere po pogodbi o vlačenju ladjar vlačilca ni odgovoren, vlačilec
pa jo rešuje, ima ladjar vlačilca po uspešnem reševanju pravico do nagrade.
Ladjar vlačilca nima pravice do nagrade za
reševanje, če iz pogodbe izhaja, da obsega vlečnina tudi nagrado za reševanje.
Če je vlečnina dogovorjena le za uspešno
opravljeno vlečenje, ima ladjar vlačilca pravico do vlečnine, čeprav vlečenje
ni bilo uspešno, če dokaže, da je za neuspeh vlečenja kriv ladjar vlečene
ladje.
Če vlečnina ni bila dogovorjena le za
uspešno vlečenje, ladjar vlačilca nima pravice do nje, če ladjar vlečene ladje
dokaže, da je za neuspeh vlečenja kriv ladjar vlačilca.
628. člen
Določbe tega zakona o skupni havariji se
uporabljajo tudi za razmerja med vlačilcem in vlečeno ladjo.
d) Drugi posli v zvezi s plovbo
629. člen
Določbe tega oddelka zakona se uporabljajo
za pogodbe, sklenjene med naročnikom posla in ladjarjem, s katerimi se ladjar
zavezuje, da bo z ladjo opravil kakšen posel, ki se ne nanaša na prevoz
potnikov, prtljage in blaga ali na vlečenje, naročnik posla pa, da mu bo za to
plačal.
Za pogodbe iz prejšnjega odstavka se
uporabljajo tudi določbe 443. in 563. ter 566. do 572. člena tega zakona.
Določbe tega zakona o voznini za prevoz
blaga se smiselno uporabljajo tudi za pogodbe iz prvega odstavka tega člena.
630. člen
Če ni drugače dogovorjeno, je ladjar
odgovoren za sposobnost ladje za plovbo po določbah drugega, tretjega in četrtega
odstavka 453. člena tega zakona.
631. člen
Če ni med strankama drugače dogovorjeno, je
ladjar odgovoren za dejanja in opustitve oseb, ki pri izpolnjevanju pogodbe
zanj delajo, ter za lastna dejanja in opustitve, če s tem ne posega v določbe
629. člena tega zakona.
Ladjar in osebe, ki delajo zanj, so po določbah
tega zakona o odgovornosti za smrt in telesne poškodbe članov posadke odgovorni
za smrt in telesne poškodbe naročnikovih oseb, ki so na ladji v okviru
izpolnjevanja pogodbe.
e) Direktni prevoz
632. člen
V pogodbi o prevozu blaga, stvari, potnikov
in prtljage je lahko določeno, da bo ladjar prevoz opravil delno s svojo ladjo,
delno pa z ladjami drugih ladjarjev (direktni prevoz).
Ladjar, ki je po pogodbi o direktnem
prevozu blaga sprejel tovor, izda nakladnico za celo dogovorjeno pot (direktna
nakladnica).
Ladjar, ki je sklenil pogodbo za direktni
prevoz potnikov, izda potniku vozovnico za celo dogovorjeno pot (direktna
vozovnica).
Ladjar, ki je po pogodbi o direktnem
prevozu potnikov prevzel od potnika prtljago za prevoz, izda prtljažnico za
celo dogovorjeno pot (direktna prtljažnica).
Vsak nadaljnji ladjar stopa v pogodbo o
direktnem prevozu blaga ali prtljage, če sprejme tovor ali prtljago in direktno
prevozno listino.
Vsak nadaljnji ladjar stopa v pogodbo o
direktnem prevozu potnikov, če sprejme za prevoz potnika z direktno vozovnico.
633. člen
Ladjar, ki je sklenil pogodbo o direktnem
prevozu, ladjar, ki je izdal direktno prevozno listino, ladjar, ki je izročil
tovor prejemniku, in ladjar, med čigar prevozom se je zgodil dogodek, iz
katerega izvira odškodninski zahtevek zaradi poškodbe, primanjkljaja ali izgube
tovora, odgovarjajo upravičencu za te terjatve solidarno.
Za škodo, ki je bila povzročena prevoznemu
upravičencu zaradi zamude pri prevozu blaga, sta odgovorna ladjar, ki je
sklenil prevozno pogodbo, in ladjar, ki je izročil tovor prejemniku.
Prvi in drugi odstavek tega člena se
uporabljata tudi za direktni prevoz prtljage.
634. člen
Ladjar, ki je poravnal terjatve po
prejšnjem členu, ima regresno pravico do ladjarja, med čigar prevozom je nastal
dogodek, iz katerega izvira terjatev.
Če ni mogoče ugotoviti ladjarja, med čigar
prevozom je nastal dogodek iz prejšnjega odstavka, gre znesek poravnane
terjatve v breme ladjarjev, ki so sodelovali pri direktnem prevozu, v
sorazmerju z njihovimi deleži pri dogovorjeni voznini, razen ladjarjev, ki
dokažejo, da dogodek ni nastal na tistih delih poti, na katerih so oni opravili
prevoz.
Če ladjar, ki je poravnal terjatev, brez
svoje krivde ne more uveljaviti regresnega zahtevka do ladjarja, med čigar
prevozom je nastal dogodek, gre znesek poravnane terjatve v breme vseh
ladjarjev, ki so sodelovali pri direktnem prevozu, v sorazmerju z njihovimi
deleži pri dogovorjeni voznini.
635. člen
Ladjar, ki sodeluje pri direktnem prevozu,
ki pa pri prevzemu tovora ni vpisal pripombe v direktno prevozno listino v
smislu 504. člena tega zakona, mora drugim ladjarjem, ki sodelujejo pri tem
prevozu, dokazati, da je naslednjemu ladjarju ali prejemniku izročil tovor v
takšnem stanju, kot ga je prejel od prejšnjega ladjarja oziroma vkrcevalca.
Ladjarju, ki sodeluje pri direktnem prevozu
in je v direktno prevozno listino vpisal pripombo v smislu 504. člena tega
zakona, morejo drugi ladjarji dokazati, da so od vkrcevalca oziroma prejšnjega
ladjarja sprejeli tovor tako, kot je navedeno v direktni prevozni listini.
636. člen
Ladjar, ki je sklenil pogodbo za direktni
prevoz potnika, je odgovoren za celotno dogovorjeno pot.
Vsak naslednji ladjar, ki sodeluje pri
direktnem prevozu potnika, je potniku odgovoren le za škodo, prizadejano na
delu poti, na katerem je opravil prevoz.
Za poškodbo, primanjkljaj ali izgubo ročne
prtljage je odgovoren ladjar, na čigar delu poti je škoda nastala. Pisni ugovor
po prvem odstavku 617. člena tega zakona mora podati potnik ladjarju, na čigar
delu poti je nastala škoda, in to najpozneje ob izkrcanju z njegove ladje.
Za škodo, nastalo zaradi smrti ali telesne
poškodbe potnika, odgovarjajo ladjarji iz prvega in drugega odstavka tega člena
solidarno.
637. člen
Če poravna ladjar, ki je sklenil pogodbo o
direktnem prevozu potnika, potnikovo terjatev, za katero je po drugem odstavku
prejšnjega člena tega zakona odgovoren tudi drugi ladjar, ima regresno pravico
do tega ladjarja.
638. člen
Poseben sporazum, s katerim prevzame ladjar
obveznosti, ki niso predvidene v tem zakonu, ali s katerim se odpove pravici,
ki jih ima po tem zakonu, ima pravni učinek nasproti dejanskemu ladjarju le v
primeru, če ta v to izrecno pisno privoli.
639. člen
Ladjar, ki je zaupal cel prevoz ali del
prevoza dejanskemu ladjarju, je odgovoren za celoten prevoz.
Določbe tega zakona o direktnem prevozu
potnikov veljajo za dejanskega ladjarja, ki mu je bil zaupan prevoz po
prejšnjem odstavku.
f) Multimodalni prevoz
640. člen
S pogodbo se lahko oseba (podjemnik multimodalnega
prevoza) zaveže, da bo opravila prevoz blaga na več različnih transportnih načinov,
pri čemer je eden od njih pomorski prevoz, naročnik prevoza pa, da bo za
celoten prevoz plačal voznino.
641. člen
Podjemnik odgovarja za poškodbo,
primanjkljaj ali izgubo tovora, ali za zamudo pri izročitvi tovora od prevzema
do izročitve tovora.
Podjemnik v primerih iz prejšnjega odstavka
ne odgovarja, če dokaže, da izvira škoda iz vzrokov, ki jih kljub skrbnosti
dobrega podjemnika ni mogel preprečiti.
642. člen
Za omejitev odgovornosti podjemnika se
smiselno uporabljajo določbe 550. člena tega zakona.
3. Zakup
643. člen
S pogodbo o zakupu ladje v smislu tega
zakona izroči zakupodajalec zakupniku proti zakupnini ladjo v uporabo, da
opravlja plovbno dejavnost.
644. člen
Pogodba o zakupu ladje mora biti sklenjena
v pisni obliki.
Pogodba o zakupu ladje, ki ni sklenjena v
pisni obliki, je nična.
645. člen
Zakupodajalec mora izročiti zakupniku ladjo
v takem stanju, da jo lahko izkorišča v namen, ki je v pogodbi določen ali običajen.
Če v pogodbi ni posebej določeno, se ladja
izroča brez posadke.
646. člen
Ladijski pogonski stroški gredo v breme
zakupnika.
Zakupnik mora vzdrževati ladjo, dokler
traja pogodba, po izteku pogodbe pa ladjo vrniti v enakem stanju in v istem
kraju, kot jo je prevzel.
Zakupnik ni odgovoren za normalno obrabo
ladje.
Zakupnika ne zadenejo stroški za popravila
ladje, ki so potrebni za odpravo skritih napak, ki jih je imela ladja takrat,
ko mu je bila izročena, in ne škoda, ki nastane z izgubo ladje zaradi višje
sile.
647. člen
Za škodo, nastalo zaradi napak, zaradi
katerih je ladja nesposobna ali manj sposobna za dogovorjeno ali običajno
izkoriščanje, ki pa jih je ladja imela že ob izročitvi zakupniku, je odgovoren
zakupodajalec, razen če dokaže, da teh napak s skrbnostjo dobrega ladjarja ni
mogel odkriti.
648. člen
Če je ladja oddana v zakup s posadko, mora
posadka izpolnjevati zakupnikova naročila, če je to določeno v pogodbi o
zakupu.
Zakupnik ima pravico menjati posadko.
649. člen
Če nastane dvom, ali je sklenjena pogodba o
zakupu ladje ali ladjarska pogodba, se šteje, da je sklenjena ladjarska
pogodba.
650. člen
Zakupnina se plačuje mesečno vnaprej, šteto
od dneva, ko začne teči.
Zakupodajalec nima pravice do zakupnine za čas,
ko zakupnik po njegovi krivdi ali zaradi skrite napake, ki jo je imela ladja že
ob izročitvi zakupniku, ladje ni mogel uporabljati.
651. člen
Če zakupnik ob zapadlosti ne plača
zakupnine, lahko zakupodajalec takoj zahteva izplačilo zakupnine za ves čas
trajanja zakupne pogodbe, ali pa odstopi od pogodbe.
Določba prejšnjega odstavka ne posega v
zakupodajalčevo pravico do povračila škode.
652. člen
Pogodba o zakupu ladje se lahko sklene za
določen ali nedoločen čas, za eno ali več potovanj.
653. člen
Pogodba o zakupu ladje, sklenjena za določen
čas, se lahko podaljša samo s pisnim sporazumom.
Pogodba o zakupu ladje, sklenjena za nedoločen
čas, se lahko pisno odpove z najmanj trimesečnim odpovednim rokom.
654. člen
Pogodba o zakupu ladje preneha, če je ladja
uničena, če je trajno nesposobna za izkoriščanje, ali če je zaradi višje sile
med zakupom ni mogoče izkoriščati.
Če trajajo popravila ladje, ki gredo v
breme zakupodajalca, predolgo ali je pričakovati, da bodo predolgo trajala,
lahko zakupnik odstopi od pogodbe.
655. člen
Če zakupnik zakupodajalcu ne vrne ladje po
izteku zakupne pogodbe, mu mora za prekoračeni čas plačati dvojno zakupnino.
Če je za zamudo pri vrnitvi ladje kriv
zakupnik, je zakupodajalcu odgovoren tudi za vsako škodo, ki presega znesek iz
prejšnjega odstavka.
656. člen
Nagrada za reševanje z zakupljeno ladjo med
trajanjem zakupne pogodbe gre zakupniku.
657. člen
Zakupnik sme dati ladjo v podzakup le s
pisno privolitvijo zakupodajalca.
4. Zastaranje
658. člen
Terjatve iz pogodb o izkoriščanju ladij,
razen terjatev iz pogodbe o prevozu potnikov in prtljage, zastarajo v enem
letu.
Terjatve iz pogodb o prevozu potnikov in
prtljage zastarajo v dveh letih.
Stranki se lahko po nastanku terjatve pisno
dogovorita za zastaralni rok, ki je daljši od roka iz prvega odstavka tega člena.
Pogodba iz prejšnjega odstavka, ki ni
sklenjena v pisni obliki, nima pravnega učinka.
Zastaranje začne teči:
1.    
pri pogodbah o prevozu blaga:
- 
za odškodnino zaradi poškodbe, primanjkljaja ali izgube tovora – od
dneva, ko je tovor izročen oziroma, ko bi moral biti izročen v namembnem kraju;
- 
za odškodnino zaradi zamude – od dneva, ko je tovor izročen;
- 
za neizpolnitev drugih pogodbenih obveznosti – od dneva, ko bi morala
biti obveznost izpolnjena;
2.    
pri pogodbah o prevozu potnikov:
- 
za telesno poškodbo – od dneva izkrcanja potnika;
- 
za potnikovo smrt, ki je nastopila med prevozom – od dneva, ko je ladja
prišla ali bi morala priti v pristanišče, v katerem se je nameraval potnik
izkrcati;
- 
za telesno poškodbo potnika, ki se je zgodila med prevozom in je potnik
zaradi nje po izkrcanju z ladje umrl – od dneva potnikove smrti, če pa tožba za
odškodnino, zaradi smrti ali telesne poškodbe potnika ni vložena v treh letih
od dneva izkrcanja, je pravica do odškodnine izgubljena;
3.    
pri pogodbah o prevozu prtljage:
- 
predane za prevoz – od dneva, ko je bila prtljaga izročena ali bi morala
biti izročena v pristanišču, v katerem se je potnik izkrcal ali se je nameraval
izkrcati;
- 
ročne prtljage – od dneva izkrcanja potnika oziroma, če je potnik med
prevozom umrl, od dneva, ko je ladja prišla ali bi morala priti v pristanišče,
v kateri se je potnik nameraval izkrcati;
4.    
pri pogodbah o vlečenju oziroma potiskanju – od dneva, ko je bilo vlečenje
oziroma potiskanje končano, razen glede terjatev za vlečnino, za katere začne
teči rok od dneva zapadlosti vlečnine;
5.    
pri pogodbah o zakupu ladje – od dneva, ko je pogodba nehala veljati,
razen glede zakupnine, pri kateri začne teči rok od dneva zapadlosti;
6.    
pri regresnih zahtevkih – od dneva, ko je bilo opravljeno dejanje, ki
daje pravico do regresa.
III. poglavje – POGODBA O POMORSKI AGENCIJI
659. člen
S pogodbo o pomorski agenciji se pomorski
agent zaveže, da bo na podlagi splošnega ali posebnega pooblastila v imenu in
za račun naročitelja opravljal pomorske agencijske posle, naročitelj pa, da bo
agentu povrnil stroške in plačal nagrado.
Pomorski agent je pravna ali fizična oseba,
ki je registrirana za opravljanje pomorskih agencijskih poslov.
Pogodbo o pomorsko prometnem agencijskem
poslu lahko sklepa za pomorskega agenta oseba, ki opravi strokovni izpit in
izpolnjuje pogoje glede delovnih izkušenj in izobrazbe, ki jih predpiše
minister. Način opravljanja strokovnega izpita, izpitni program in sestavo
izpitne komisije predpiše minister.
Ministrstvo vodi evidenco o opravljenih
strokovnih izpitih, ki vsebuje osebno ime, datum in kraj rojstva,
državljanstvo, spol, stalno oziroma začasno prebivališče, datum opravljanja
strokovnega izpita ter datum izdaje in zaporedno številko potrdila o
opravljenem strokovnem izpitu.
Naročitelj je ladjar ali lastnik opreme v
imenu in za račun katerega bo pomorski agent opravil posle.
Ponudba pomorskega agenta obvezuje naročitelja,
če je bila dana v mejah pooblastila.
Pomorski agent lahko imenuje podagenta, če
to s pogodbo o pomorski agenciji ni prepovedano; o tem mora obvestiti naročitelja.
660. člen
Pogodba o pomorski agenciji na podlagi
splošnega pooblastila mora biti sklenjena v pisni obliki.
Za izvedbo posameznega naloga je pogodba
lahko pisna ali ustna. Na zahtevo pomorskega agenta mora biti vsaka ustna
pogodba potrjena pisno.
661. člen
Med pomorske agencijske posle sodijo posli
v zvezi s posredovanjem, zastopanjem in drugimi storitvami, ki se nanašajo na
plovbo in izkoriščanje ladij, kot so zlasti: sprejem in odprava ladij, trženje,
sklepanje pogodb o izkoriščanju ladij in opreme, nakup in prodaja ladij in
opreme, gradnja in popravilo ladij in opreme, sklepanje pretovornih in skladiščnih
pogodb, sklepanje zavarovalnih pogodb, izdajanje prevoznih in drugih listin,
vnovčevanje terjatev, zasedba posadke in skrb zanjo, organizacija oskrbe ladij.
662. člen
Na podlagi splošnega pooblastila se
pomorski agent zavezuje, da bo v določenem ali nedoločenem času opravljal eno
ali več vrst pomorskih agencijskih poslov, ki so vsebovani v pooblastilu
(generalna agencija).
Če nastane dvom glede meja splošnega
pooblastila, se šteje, da se pooblastilo nanaša na posle v zvezi s sprejemom in
odpravo ladij.
Če se pomorski agent ukvarja samo s
posredovanjem oziroma zastopanjem pri sklepanju pogodb o izkoriščanju ladij, se
šteje v primeru, če nastane dvom glede meja splošnega pooblastila, da se to
nanaša na posredovanje pri sklepanju teh pogodb, razen zakupnih pogodb in
pogodb o prevozu za določen čas za celo ladjo, vendar vedno v okviru poslov, s
katerimi se ukvarja naročitelj.
663. člen
Če naročitelj omeji pomorskemu agentu
pooblastila, ki se nanašajo na običajne pomorsko agencijske posle, ta omejitev
nima pravnega učinka nasproti tretjim osebam, ki zanjo niso vedele ali po
okoliščinah niso mogle vedeti.
Če pomorski agent izrecno ne navede, da
nastopa kot agent, velja nasproti pošteni osebi, da dela v svojem imenu.
Šteje se, da je agent izrecno navedel, da
nastopa kot agent, če je tretji osebi izjavil, da nastopa “v imenu in na račun
naročitelja“ ali “samo kot agent“ ali kaj drugega z isto vsebino, in navedel
firmo oziroma ime naročitelja.
664. člen
Pomorski agent je dolžan in upravičen, da s
skrbnostjo dobrega gospodarja v mejah pooblastila opravlja posle, ki so
potrebni ali običajni za izvršitev sprejetega naročila.
665. člen
Pomorski agent sme z izrecnim pooblastilom
pogodbenih strank podpisovati pogodbe o izkoriščanju ladij v imenu in za račun
obeh pogodbenih strank (broker).
666. člen
Pomorski agent ima pravico do povračila
stroškov in do nagrade za posredovanje oziroma sklenitev pogodb.
Pomorski agent ima pravico zahtevati
predujem za kritje stroškov.
Pomorski agent ima lahko za ladjarja, za
katerega opravlja pomorske agencijske posle, poseben transakcijski račun za
plačevanje stroškov ladjarja in sprejemanje plačil za storitve ladjarja. Če te
posle opravlja za več ladjarjev hkrati, ima lahko za vsakega od njih poseben
transakcijski račun. Če nima za vsakega ladjarja posebnega transakcijskega
računa, mora za vsakega ladjarja ločeno voditi knjigovodsko evidenco. Na
denarna sredstva s posebnega transakcijskega računa je dovoljena izvršba samo
za plačilo obveznosti iz pravnih poslov, sklenjenih za račun ladjarja. Če je
transakcijski račun skupen, je mogoče voditi izvršbo le do višine sredstev, ki
pripadajo ladjarju, zoper katerega teče izvršba, kar je razvidno iz
knjigovodske evidence.
V primeru stečaja oziroma smrti pomorskega
agenta denarna sredstva na posebnem transakcijskem računu iz prejšnjega
odstavka ne spadajo v stečajno maso oziroma zapuščino pomorskega agenta.
667. člen
Pomorski agent ima pridržno in zastavno
pravico na naročiteljevih stvareh za kritje svojih terjatev.
IV. poglavje – POGODBA O PRISTANIŠKO-PREKLADALNIH STORITVAH
668. člen
Pogodba o pristaniško-prekladalnih
storitvah je pogodba, s katero se prekladalec zaveže opraviti prekladalne
storitve za naročnika, ta pa se mu jih zaveže plačati.
669. člen
Prekladalec odgovarja za poškodbo,
primanjkljaj ali izgubo blaga od časa, ko ga je prevzel, do časa, ko ga je izročil
ali dal na razpolago upravičencu.
670. člen
Prekladalec ne odgovarja za poškodbo,
primanjkljaj ali izgubo blaga ali za zamudo pri izvršitvi prekladalnih
storitev, če dokaže, da izvira poškodba, primanjkljaj, izguba ali zamuda iz
vzrokov, ki jih kljub skrbnosti dobrega prekladalca ni mogel preprečiti.
671. člen
Prekladalec ne odgovarja za škodo, ki
nastane zaradi poškodbe, primanjkljaja ali izgube blaga in zaradi zamude pri
izvršitvi prekladalnih storitev, če je naročnik napačno navedel količino, vrsto
ali vrednost tovora.
672. člen
Prekladalec opravlja prekladalne storitve
na podlagi pogodbe z naročnikom in ne vstopa v nikakršno pravno razmerje med
strankama prevozne pogodbe ter pravno ne prevzema oziroma izroča blaga, razen v
primeru, ko se za to posebej zaveže. Prekladalec pravno prevzema blago tudi v
primeru, ko po naročilu ladjarja prevzame blago, ki ga ladjar ni mogel izročiti
upravičencu iz prevozne pogodbe.
673. člen
Naročnik mora očitne napake blaga
ugovarjati v treh dneh po prevzemu, skrite napake pa v 15 dneh po tem, ko je
bilo blago izročeno končnemu prejemniku, vendar ne pozneje kot 60 dni po
prevzemu s strani naročnika.
Če naročnik napaki ni pravočasno in
pravilno ugovarjal, se šteje, da je blago brez napak, razen če naročnik dokaže
nasprotno.
674. člen
Prekladalec ne odgovarja zaradi poškodbe,
primanjkljaja ali izgube blaga za več kot 2,75 SDR po kilogramu bruto teže
poškodovanega, manjkajočega ali izgubljenega blaga.
V primeru zamude pri izvršitvi prekladalnih
storitev je prekladalčeva odgovornost omejena na dvainpolkratno višino naročnikovega
plačila za prekladalne storitve.
Skupni znesek odškodnine iz prvega in
drugega odstavka tega člena ne more presegati zneska, ki bi se določil na
podlagi prvega odstavka tega člena za popolno izgubo blaga.
675. člen
Prekladalec se ne more sklicevati na določila
tega zakona o omejitvi njegove odgovornosti, če se dokaže, da je škodo povzročil
namenoma ali iz hude malomarnosti.
676. člen
Določb tega zakona, ki se nanašajo na
odgovornost prekladalca, ni mogoče s pogodbo spremeniti v škodo naročnika.
Pogodbena določila, ki so v nasprotju s
prejšnjim odstavkom, so nična.
Neveljavnost enega pogodbenega določila iz
prejšnjega odstavka ne vpliva na veljavnost drugih pogodbenih določil.
677. člen
Določbe tega poglavja o odgovornosti
prekladalcev veljajo za vse pogodbene in nepogodbene zahtevke, ki jih kdorkoli
na kakršnikoli podlagi postavlja proti prekladalcu zaradi poškodbe,
primanjkljaja ali izgube blaga ter zaradi zamude pri izvršitvi prekladalne
storitve.
678. člen
Za svoje terjatve iz pogodbe o
pristaniško-prekladalnih storitvah in za druge terjatve, nastale v zvezi s
prekladalnimi storitvami z blagom, ima na njem prekladalec pridržno pravico.
679. člen
Terjatve iz pogodb o
pristaniško-prekladalnih storitvah zastarajo po dveh letih.
Zastaranje začne teči od dneva, ko je
prekladalec izvršil oziroma bi moral izvršiti prekladalne storitve, razen pri
zamudi, ko zastaranje začne teči od dneva, ko je bila prekladalna storitev
izvršena.
Naročnik ali druga oseba lahko vloži
regresno tožbo proti prekladalcu tudi po poteku zastaralnega roka iz prejšnjega
odstavka, če vloži tožbo v roku 90 dni po tem, ko je izpolnil zahtevek, o
temelju katerega je bil voden postopek, če je v razumnem roku po vložitvi
zadevne tožbe, ki bi lahko imela za posledico regresni zahtevek proti
prekladalcu, tega obvestil o vložitvi take tožbe.
V. poglavje – POGODBA O POMORSKEM ZAVAROVANJU
1. Splošne določbe
680. člen
Določbe tega poglavja zakona se
uporabljajo:
1.    
za zavarovanje ladje, njenih strojev, naprav, opreme in zalog, kot tudi
blaga in drugih stvari, ki jih prevaža ladja ali so na njej;
2.    
za zavarovanje voznine, prevoznine, zavarovalnih stroškov, stroškov za
opremo ladje, stroškov skupne havarije, nagrad za reševanje, pričakovanega dobička,
provizij, plač posadke, zastavnih ter drugih pravic in materialnih koristi, ki
obstajajo ali jih je mogoče upravičeno pričakovati v zvezi s plovbo ali
prevozom blaga z ladjo in jih denarno oceniti;
3.    
za zavarovanje odgovornosti za škodo, prizadejano drugim osebam v zvezi
z izkoriščanjem ladje in drugih stvari, navedenih v 1. točki tega odstavka.
Določbe tega poglavja zakona se uporabljajo
tudi za zavarovanje ladij, ki so v gradnji, in stvari, ki so namenjene za
njihovo zgraditev, za zavarovanje blaga, ki je pred prevozom ali po prevozu z
ladjo v skladiščih, na razkladališčih ali drugih krajih, ali pa se prevaža z
drugimi prevoznimi sredstvi, na pozavarovanje predmetov, navedenih v tem členu,
in druga podobna zavarovanja ter pozavarovanja, če so sklenjena po policah ali
pogojih, ki so običajni za pomorska zavarovanja.
Določbe tega poglavja zakona se uporabljajo
tudi za zavarovanje čolnov.
Z drugimi osebami so v tem poglavju zakona
mišljene osebe, ki niso subjekti zavarovalnih pogodb.
681. člen
Zavarovanec je lahko samo tista oseba, ki
ima ali lahko pričakuje, da bo imela upravičen materialni interes, da
zavarovalni primer ne nastopi.
Zavarovanec lahko zahteva nadomestilo za
nastalo škodo, ki je krita z zavarovanjem (zavarovalnino) le v primeru, če je
imel interes na zavarovanem predmetu tedaj, ko je nastopil zavarovalni primer,
ali če ga je pridobil pozneje.
682. člen
Sklenitelj zavarovanja lahko sklene
zavarovalno pogodbo zase, za drugo določeno osebo, ali za nedoločeno osebo, ki
ima interes na zavarovanem predmetu.
Če iz zavarovalne pogodbe ni razvidno, da
je zavarovanje sklenjeno za nedoločeno osebo, se šteje, da je sklenjeno za
sklenitelja zavarovanja ali za določeno drugo osebo.
Ob sklenitvi zavarovanja sklenitelj
zavarovanja ni dolžan navesti, ali sklepa zavarovanje zase ali za določeno
drugo osebo.
Za sklenitelja zavarovanja se ne šteje
tisti, ki je sklenil zavarovalno pogodbo izrecno za svojega pooblastitelja v
njegovem imenu.
683. člen
Zavarovanje, ki je bilo sklenjeno za določeno
drugo osebo, je brez njenega naročila veljavno, če ta druga oseba (zavarovanec)
pozneje privoli v sklenjeno zavarovanje.
Privolitev v sklenjeno zavarovanje v smislu
prejšnjega odstavka se lahko da tudi po nastanku škode, ki je krita z
zavarovanjem.
Vložitev zahtevka za izplačilo
zavarovalnine se šteje za privolitev druge osebe v sklenjeno zavarovanje.
684. člen
Zavarovanje za nedoločeno osebo se šteje,
da je sklenjeno za tistega, ki ima ob nastopu zavarovalnega primera interes na
zavarovanem predmetu oziroma, ki lahko po drugem odstavku 681. člena tega
zakona zahteva zavarovalnino za nastalo škodo.
Zavarovanje za nedoločeno osebo je
veljavno, če ima tisti, ki ima interes na zavarovanem predmetu ob nastopu
zavarovalnega primera, ali tisti, ki lahko zahteva zavarovalnino za nastalo
škodo v smislu drugega odstavka 681. člena tega zakona, v posesti polico ali jo
dobi v posest, in če privoli v že sklenjeno zavarovanje.
685. člen
Če sklenitelj zavarovanja ali njegov
pooblaščenec ob sklenitvi zavarovanja ne prijavi vseh okoliščin, za katere je
vedel ali bi bil moral vedeti, ki pa so pomembne za ocenitev nevarnosti ali jih
prijavi nepravilno, ima zavarovalnica pravico zahtevati od sklenitelja
zavarovanja, da doplača razliko med premijo, ki ustreza dejanski nevarnosti, in
že plačano premijo.
Pri zavarovanju za določeno drugo osebo se
šteje, da je sklenitelj zavarovanja moral vedeti za okoliščine, ki so bile
znane zavarovancu in bi mu jih ta lahko pravočasno sporočil.
Prvi odstavek tega člena ne velja za okoliščine,
ki so splošno znane, za katere je zavarovalnica vedela ali se je lahko opravičeno
domnevalo, da so ji bile znane.
Zavarovalnica izgubi pravico iz prvega
odstavka tega člena, če ne zahteva, da ji sklenitelj zavarovanja doplača
premijo v treh mesecih po končanem zavarovanju oziroma, če je nastopil
zavarovalni primer, najpozneje do popolnega izplačila zavarovalnine.
686. člen
Če sklenitelj zavarovanja ali njegov
pooblaščenec ob sklenitvi zavarovanja, namenoma ali iz hude malomarnosti ne
sporoči zavarovalnici vseh okoliščin, za katere je vedel ali bi moral vedeti,
ki pa bi bistveno vplivale na odločitev o sklenitvi in pogojih zavarovanja, ali
če jih prijavi nepravilno, ima zavarovalnica pravico zahtevati razveljavitev
tako sklenjenega zavarovanja, če od sklenitelja zavarovanja ni zahtevala, da v
smislu prejšnjega člena doplača razliko v premiji.
Če je zavarovalnica izplačala po tako
sklenjeni pogodbi zavarovalnino nepoštenemu zavarovancu, ima pravico zahtevati,
da ji zavarovanec vrne prejeto zavarovalnino.
Za primere iz prvega odstavka tega člena se
smiselno uporabljata tudi drugi in tretji odstavek prejšnjega člena.
Zavarovalnica ima pravico zaračunati in
obdržati premijo kljub razveljavitvi zavarovalne pogodbe v smislu določb tega člena.
687. člen
Zavarovalnica je dolžna izročiti
sklenitelju zavarovanja na njegovo zahtevo pravilno izdano in podpisano
zavarovalno polico.
Če izroči na zahtevo sklenitelja
zavarovanja zavarovalno polico, ki je bila izdana v dveh ali več izvirnikih,
mora biti na vsakem izvodu napisano, v koliko izvirnikih je bila izdana.
V polici morajo biti navedena vsa določila
iz sklenjene zavarovalne pogodbe, po katerih je zavarovalnica dolžna povrniti
škodo iz zavarovanja.
Če je bila polica izdana in izročena
sklenitelju zavarovanja, zavarovalnica ni dolžna izpolniti svoje obveznosti iz
sklenjenega zavarovanja, preden ji ni predložena polica, oziroma, če
zavarovanec izkaže za verjetno, da je bila polica izgubljena ali uničena,
preden ne dobi od zavarovanca ustreznega zavarovanja.
Zavarovalnica je prosta svoje obveznosti iz
zavarovanja, če pošteno izplača imetniku police; če je bila polica izdana v več
izvirnikih, pa prinosniku enega od izvirnikov, ki izkaže za verjetno svojo
pravico do zavarovalnine na podlagi te police.
688. člen
Zavarovanec lahko prenese svoje pravice iz
zavarovanja pred nastankom škode samo na nekoga, ki je lahko zavarovanec v smislu
prvega odstavka 681. člena tega zakona.
Če je bila izdana polica, se pravice iz
zavarovanja prenašajo z indosiranjem police ali na drug ustrezen način.
Zavarovalnica lahko uveljavlja nasproti
novemu zavarovancu iste ugovore iz sklenjenega zavarovanja, kot jih je imela
nasproti prvotnemu zavarovancu.
Ne glede na prejšnji odstavek zavarovalnica
ne more proti novemu poštenemu zavarovancu uveljavljati ugovora, s katerim bi
izpodbijala vsebino police, ki jo je izdala, razen če gre za očitno napako, ki
bi jo bil novi zavarovanec lahko opazil.
Odstop pravic na zavarovanem predmetu drugi
osebi nima za posledico tudi prenosa pravic iz zavarovanja, če se o tem
zavarovanec in pridobitelj pravice nista izrecno ali molče sporazumela.
Zavarovanec ne more prenesti svoje pravice
iz zavarovanja v smislu prvega odstavka tega člena, če je možnost takšnega
prenosa v zavarovalni pogodbi izrecno izključena.
689. člen
Zavarovani predmet mora biti označen v
zavarovalni pogodbi in v morebitni polici tako, da je mogoče ugotoviti njegovo
istovetnost.
Če je bil zavarovani predmet pomanjkljivo
ali napačno označen, tako da ni mogoče niti posredno ugotoviti, ali je bil
izpostavljen zavarovanemu riziku in poškodovan, zavarovalnica ni dolžna plačati
zavarovalnine za nastalo škodo.
690. člen
Vrednost zavarovanega predmeta, ki je bila
sporazumno določena v zavarovalni pogodbi ali zavarovalni polici (dogovorjena
vrednost), je obvezna za zavarovalnico in zavarovanca.
Zavarovalnica lahko izpodbija dogovorjeno
vrednost le, če gre za očitno napako ali za goljufijo.
691. člen
Za vrednost zavarovanega predmeta se vzame
njegova vrednost na začetku zavarovanja (dejanska vrednost), če ni izrecno
dogovorjeno drugače.
Kot dejanska vrednost zavarovanega predmeta
se vzame njegova tržna vrednost na začetku zavarovanja.
Za dejansko vrednost zavarovanega predmeta
ni nujno, da je navedena v pogodbi ali zavarovalni polici.
692. člen
Zavarovalnica je dolžna plačati
zavarovalnino samo do zneska, navedenega v zavarovalni pogodbi (v nadaljnjem
besedilu: zavarovalna vsota), za katerega je bilo zavarovanje sklenjeno, če ni
v tem zakonu ali pogodbi drugače določeno.
Če ni izrecno drugače dogovorjeno, ne
pomeni zavarovalna vsota hkrati tudi dogovorjene vrednosti zavarovanega
predmeta.
693. člen
Če je zavarovalna vsota večja od
dogovorjene oziroma dejanske vrednosti zavarovanega predmeta, se ob likvidaciji
škode upošteva samo dogovorjena oziroma dejanska vrednost.
694. člen
Če je zavarovalna vsota manjša od
dogovorjene oziroma dejanske vrednosti zavarovanega predmeta, je zavarovalnica
dolžna plačati zavarovalnino za nastalo škodo samo v sorazmerju med zavarovalno
vsoto in dogovorjeno oziroma dejansko vrednostjo zavarovanega predmeta.
695. člen
Če je isti predmet zavarovan pred istim
rizikom za isti čas v korist istega zavarovanca pri dveh ali več zavarovalnicah
in skupne zavarovalne vsote presegajo njegovo dogovorjeno oziroma dejansko
vrednost, lahko zavarovanec zahteva od zavarovalnice delno ali popolno
zavarovalnino iz zavarovanja po lastni izbiri; pri tem pridobljene zavarovalnine
skupaj ne smejo presegati škode, ki jo je mogoče kriti z zavarovanjem.
Zavarovalnice, ki so v primerih iz
prejšnjega odstavka na zahtevo zavarovanca izplačale zavarovalnino, imajo
regresno pravico do drugih zavarovalnic v sorazmerju z njihovimi obveznostmi iz
zavarovalne pogodbe.
Ne glede na prejšnji odstavek pa
zavarovalnice, ki po določilih zavarovalne pogodbe ali zakona, ki velja za
njihovo zavarovalno pogodbo, pri dvojnem zavarovanju niso dolžne povrniti
sorazmernega dela škode, ki so jo plačale druge zavarovalnice, nimajo regresne
pravice do teh zavarovalnic za škodo, ki so jo neposredno povrnile zavarovancu.
Če ni dogovorjeno kaj drugega, imajo
zavarovalnice pravico do cele premije za sklenjeno zavarovanje, neodvisno od
tega, ali je prišlo do primera iz prvega odstavka tega člena naključno ali
namenoma.
Zavarovanec je ob vložitvi zahtevka za
izplačilo zavarovalnine pri eni zavarovalnici dolžan obvestiti le-to o vseh
drugih pogodbah, s katerimi je bil isti predmet zavarovan pred istimi riziki za
isti čas v njegovo korist.
696. člen
Če ni drugače dogovorjeno, mora sklenitelj
zavarovanja plačati zavarovalnici premijo neposredno po sklenitvi zavarovalne
pogodbe.
Zavarovalnica ni dolžna izročiti
sklenitelju zavarovanja izdane police, preden ji ta ne plača dolžne premije.
Zavarovalnica lahko ob likvidaciji škode
odbije od zavarovalnine premijo, katero ji sklenitelj zavarovanja še dolguje.
Če ni drugače dogovorjeno, nepravočasno plačilo
premije ne oprosti zavarovalnice njene obveznosti iz zavarovalne pogodbe in ji
ne daje pravice, da bi pogodbo razdrla.
Če je zavarovalna pogodba sklenjena tako,
da bo zavarovalna premija določena pozneje, mora biti premija primerna in
sorazmerna riziku.
Sklenitelj zavarovanja mora zavarovalnici
plačati premijo za sklenjeno zavarovanje tudi tedaj, če zavarovani predmet
takrat, ko je bila sklenjena zavarovalna pogodba, ni bil več izpostavljen
zavarovanim rizikom, pod pogojem, da zavarovalnica ob sklenitvi zavarovalne
pogodbe za to ni vedela.
697. člen
Zavarovalnica mora sklenitelju zavarovanja
vrniti plačano premijo, če zavarovani predmet sploh ni bil izpostavljen
zavarovanim rizikom ali če je bila zavarovalna pogodba razveljavljena brez
krivde sklenitelja zavarovanja ali zavarovanca.
Če je bila izdana zavarovalna polica, mora
zavarovalnica vrniti premijo upravičenemu imetniku police.
Zavarovalnica lahko pri vrnitvi premije
obdrži del premije v običajni ali dogovorjeni višini za poravnavo svojih
stroškov v zvezi s sklenjenim zavarovanjem.
698. člen
Če je prišlo pri zavarovanju za določeno
potovanje zaradi zavarovančevega ravnanja ali z njegovo privolitvijo do
pomembnejšega odmika od zavarovanega potovanja (sprememba potovanja, zavijanje
s poti, neopravičena zamuda ipd.), zavarovalnica ni dolžna povrniti škode, ki
je nastala po takem odmiku.
Prejšnji odstavek velja tudi, če je škoda
nastala potem, ko se je ladja vrnila na predvideno pot.
Iz prvega odstavka tega člena so izvzeti
odmiki, ki so bili v interesu zavarovalnice ali storjeni zato, da bi bilo
rešeno premoženje ter ljudje na morju, ali da bi bila komu izkazana zdravniška
pomoč, ter primeri, ko odmiki niso pomembneje vplivali na nastanek in velikost
škode.
699. člen
Pri zavarovanju za določen čas začne
zavarovanje teči ob 00.00 uri prvega dne in se konča ob 24.00 uri zadnjega dne,
ki je določen v zavarovalni pogodbi.
Čas iz prejšnjega odstavka se šteje po
uradnem času kraja, v katerem je bila izdana polica; če police ni, pa po
uradnem času kraja, v katerem je bila sklenjena zavarovalna pogodba.
700. člen
Če v zavarovalni pogodbi ni drugače določeno,
se s pomorskim zavarovanjem krijejo riziki, katerim je izpostavljen zavarovani
predmet med plovbo, in sicer: plovbna nezgoda, elementarna nesreča, eksplozija,
požar in rop.
Z zavarovalno pogodbo je mogoče kriti tudi
druge rizike, katerim je zavarovani predmet izpostavljen medtem, ko traja
zavarovanje, kot so: tatvina, neizročitev, manipulativni riziki, kopenski
riziki, vojni in politični riziki in podobno.
701. člen
Sprememba rizika po sklenitvi zavarovalne
pogodbe, do katere pride neodvisno od zavarovančeve volje, ne vpliva na
veljavnost zavarovanja in obveznosti strank.
Če se je zaradi ravnanja zavarovanca ali z
njegovo privolitvijo riziko občutno poslabšal, zavarovalnica ni dolžna povrniti
škode, ki jo je mogoče pripisati takšni spremembi.
Če se je zaradi zavarovančevega ravnanja
ali z njegovo privolitvijo riziko občutno izboljšal, zavarovalnica ni dolžna
vrniti zavarovancu sorazmernega dela plačane premije oziroma sorazmerno
zmanjšati že dogovorjene premije.
702. člen
Če ni drugače dogovorjeno, so z
zavarovanjem krite škode, ki nastanejo zaradi zavarovanih rizikov, in sicer:
1.    
popolna izguba zavarovanega predmeta;
2.    
delna izguba ali poškodba zavarovanega predmeta;
3.    
stroški reševanja in stroški, ki so bili povzročeni neposredno z nastopom
zavarovalnega primera;
4.    
skupne havarije;
5.    
nagrade za reševanje;
6.    
stroški z ugotovitvijo in likvidacijo škode, ki je krita z zavarovanjem.
Če v zavarovalni pogodbi ni drugače določeno,
z zavarovanjem ni krita odgovornost zavarovanca za škodo, ki je bila prizadejana
drugim osebam.
703. člen
Z zavarovanjem se lahko krije tudi škoda,
ki je nastala, preden je bila sklenjena zavarovalna pogodba, pod pogojem, da
sklenitelj zavarovanja in zavarovanec ob sklenitvi pogodbe nista vedela in tudi
nista mogla vedeti, da je že nastopil zavarovalni primer, ali če sta v
trenutku, ko je bila sklenjena pogodba, obe pogodbeni stranki vedeli, da je
nastopil zavarovalni primer, nista pa vedeli, kolikšen je obseg nastale škode.
704. člen
Iz zavarovanja je izključena škoda, ki je
nastala posredno ali neposredno zaradi zavarovančevega namernega ravnanja.
Če v zavarovalni pogodbi ni drugače določeno,
je iz zavarovanja izključena tudi škoda, ki je nastala posredno ali neposredno:
1.    
zaradi hude zavarovančeve malomarnosti;
2.    
zaradi namernega ravnanja ali hude malomarnosti tistih, za katere
ravnanje po samem zakonu odgovarja zavarovanec;
3.    
zaradi nastalih vojnih in političnih rizikov.
Prejšnji odstavek ne velja za škodo, ki je
nastala zaradi namernega ravnanja ali hude malomarnosti ladijske posadke, in
tudi ne za škodo, ki je nastala zaradi dejanja ali opustitve zavarovanca –
poveljnika ali drugega člana ladijske posadke ali pilota pri plovbi in ravnanju
z ladjo.
705. člen
Za popolno izgubo se v smislu tega zakona
šteje, če ves zavarovani predmet potone, ne da bi ga bilo mogoče dvigniti, če
je uničen, če izgine ali je cel trajno odvzet, ter takšna poškodba zavarovanega
predmeta, ki se ne da popraviti in zaradi katere zavarovani predmet neha biti
stvar določene vrste.
Če se zavarovani predmet popolnoma zgubi,
se iz zavarovanja povrne škoda v višini njegove dejanske vrednosti oziroma, če
je bila vrednost dogovorjena – v višini dogovorjene vrednosti, vendar ne več,
kot znaša zavarovalna vsota.
Z izplačilom zavarovalnine iz prejšnjega
odstavka preidejo na zavarovalnico vse pravice, ki jih ima zavarovanec na
zavarovanem predmetu, če se jim zavarovalnica ob tej priložnosti ne odpove.
Če je bil zavarovani predmet podzavarovan,
preidejo pravice na zavarovanem predmetu v smislu prejšnjega odstavka na
zavarovalnico le v sorazmerju med zavarovalno vsoto in dogovorjeno oziroma
dejansko vrednostjo zavarovanega predmeta.
706. člen
Zavarovanec ima pravico zahtevati
zavarovalnino, kot da je nastala popolna izguba v smislu prejšnjega člena, če
je popolna izguba neogibna ali če izdatki za reševanje in stroški za popravilo,
ki bi bili potrebni, presegajo dogovorjeno oziroma dejansko vrednost
zavarovanega predmeta.
Zavarovanec ima pravico zahtevati
zavarovalnino kot za popolno izgubo tudi, če zaradi nastopa zavarovanega rizika
ne more neprekinjeno 12 mesecev prosto v celoti uporabljati zavarovanega
predmeta in z njim razpolagati.
Če se zavarovanec odloči zahtevati
zavarovalnino po prvem in drugem odstavku tega člena, mora pri zavarovalnici
vložiti obrazložen pisni zahtevek za izplačilo zavarovalnine. Zavarovanec
izgubi pravico do takega zahtevka, če tega ne stori v roku dveh mesecev od
dneva, ko je zvedel za okoliščine, na katere opira svojo pravico, v primeru iz
prejšnjega odstavka pa takoj po izteku roka iz prejšnjega odstavka.
Zavarovančev zahtevek po prejšnjem odstavku
mora biti nepogojen in se mora nanašati na cel zavarovani predmet.
Če zavarovalnica ugodi zavarovančevemu
zahtevku, vloženemu po tretjem odstavku tega člena, ali če ga ne izpodbija v
petnajstih dneh po prejemu, mu povrne škodo v smislu drugega, tretjega in četrtega
odstavka prejšnjega člena.
Če zavarovalnica izpodbija zahtevek, vložen
po tretjem odstavku tega člena in pride do spora med njo in zavarovancem,
presodi sodišče, ali so izpolnjeni pogoji iz prvega odstavka tega člena glede
na okoliščine, kakršne so bile tisti dan, ko je zavarovanec vložil zahtevek
oziroma pogoji iz drugega odstavka tega člena glede na okoliščine na dan poteka
roka iz drugega odstavka tega člena.
707. člen
Če se zavarovani predmet poškoduje ali se
izgubi kakšen njegov sestavni del, se iz zavarovanja povrne škoda v višini
stroškov, potrebnih za popravilo in za to, da se zavarovani predmet spravi v
prvotno stanje, vendar ne čez zavarovalno vsoto.
Če je bil zavarovani predmet podzavarovan,
se stroški za popravilo v smislu prejšnjega odstavka povrnejo v sorazmerju med
zavarovalno vsoto in njegovo dogovorjeno oziroma dejansko vrednostjo.
Če zavarovanega predmeta ni mogoče
popraviti in ga spraviti v prvotno stanje ali če se izgubi določena količina
oziroma del zavarovanega predmeta (delna izguba), se iz zavarovanja povrne
škoda v takem odstotku zavarovalne vsote, ki ustreza odstotku izgubljene
vrednosti zavarovanega predmeta.
Če je bil zavarovani predmet nadzavarovan,
se izračuna odstotek izgubljene vrednosti v smislu prejšnjega odstavka iz
njegove dogovorjene oziroma dejanske vrednosti.
708. člen
Stroški, ki jih je imel zavarovanec, da bi
se izognil škodi zaradi neposredne nevarnosti ali da bi zmanjšal že nastalo
škodo (stroški reševanja) se poravnajo iz zavarovanja, če so bili porabljeni
razumno ali s soglasjem zavarovalnice in če gre za škodo, ki je krita z
zavarovanjem.
Stroški iz prejšnjega odstavka se ne glede
na koristen izid povrnejo iz zavarovanja tudi tedaj, če so skupaj z nadomestilom
za škodo večji od zavarovalne vsote, vendar nadomestilo za te stroške ne more
biti večje od zavarovalne vsote.
Zavarovančevi stroški, ki nastanejo
neposredno zaradi nastopa zavarovalnega primera, se povrnejo iz zavarovanja
samo do zavarovalne vsote.
Če je bil zavarovani predmet podzavarovan,
se stroški reševanja in stroški, nastali neposredno zaradi nastopa
zavarovalnega primera, povrnejo v sorazmerju med zavarovalno vsoto in
dogovorjeno oziroma dejansko vrednostjo predmeta.
Ne glede na prejšnji odstavek in ne glede
na določbe o podzavarovanju se stroški reševanja, ki so bili potrošeni na
zahtevo zavarovalnice kljub opravičenemu nasprotovanju zavarovanca, povrnejo v
celoti.
709. člen
V primeru skupne havarije, ki je nastala v
zvezi z zavarovanimi riziki, se iz zavarovanja povrnejo izgube in poškodbe
zavarovanega predmeta in zavarovančevi stroški v zvezi z zavarovanim predmetom,
ki so priznani v veljavni razdelitveni osnovi, ter prispevki k skupni havariji,
ki so določeni za zavarovani predmet v takšni razdelitveni osnovi.
Pri ugotavljanju višine povračila iz
prejšnjega odstavka se smiselno uporabljajo določbe 707. in 708. člena tega
zakona, neodvisno od vrednosti zavarovanega predmeta, ugotovljene v veljavni
razdelitveni osnovi.
Z izplačilom povračila za izgubo, poškodbe
in stroške v smislu prvega odstavka tega člena, preide na zavarovalnico
zavarovančeva pravica do prispevka iz skupne havarije, vendar le do zneska
izplačanega povračila, povečanega za ustrezen znesek obresti in provizije, ki
so bile priznane v veljavni razdelitveni osnovi.
710. člen
Iz zavarovanja se povrnejo nagrade za
reševanje zavarovanega predmeta pred nevarnostmi, kritimi z zavarovanjem, ki
jih je zavarovanec dolžan plačati, kot tudi stroški postopka pri določitvi
nagrade.
Če je bil zavarovani predmet podzavarovan,
se uporabljajo za povračilo iz prejšnjega odstavka določbe 694. člena tega
zakona, neodvisno od vrednosti, ki je bila osnova pri odmeri nagrade za
reševanje.
711. člen
Zavarovančevi stroški, ki so bili potrebni
za ugotovitev in likvidacijo z zavarovanjem krite škode, se povrnejo v celoti
iz zavarovanja tudi v primeru podzavarovanja.
712. člen
Zavarovalnica mora povrniti zaporedne
škode, ki so nastale med istim zavarovanjem, tudi če skupna višina zavarovalnin
za kritje škode presega zavarovalno vsoto.
Če pride po delni izgubi ali poškodbi med
istim zavarovanjem do popolne izgube zavarovanega predmeta, mora zavarovalnica
poleg zavarovalnine za popolno izgubo povrniti le še z zavarovanjem krite
stroške, ki jih je imel zavarovanec v zvezi z delno izgubo in poškodbo.
713. člen
Če niso izpolnjeni posebej dogovorjeni
pogoji, ki so bili bistveni za odločitev o kritju nasploh, lahko zavarovalnica
zahteva, da se zavarovalna pogodba razveljavi.
Če niso izpolnjeni posebej dogovorjeni
pogoji, ki so bili pomembni samo za težo posameznih rizikov in velikost škode,
lahko zavarovalnica odbije od zavarovalnine iz zavarovanja del škode, ki je
verjetno nastal zato, ker omenjeni pogoji niso bili izpolnjeni.
714. člen
Zavarovanec je dolžan medtem, ko traja
zavarovanje, skrbeti za zavarovani predmet s skrbnostjo dobrega gospodarja in
ne sme storiti ničesar, kar bi onemogočalo uveljavitev pravic do odškodnine od
osebe, ki je odgovorna za škodo.
Če se zavarovani riziko uresniči, je
zavarovanec dolžan:
1.    
ukreniti, po možnosti s soglasjem zavarovalnice, vse, kar je pametno in
potrebno, da se škodi izogne oziroma da jo zmanjša;
2.    
obvestiti zavarovalnico ali njenega pooblaščenega predstavnika o nastali
škodi takoj, ko zanjo izve;
3.    
zavarovati pravico do odškodnine od tistega, ki je zanjo odgovoren.
Če zavarovanec medtem, ko traja
zavarovanje, namenoma ali iz hude malomarnosti ne skrbi za zavarovani predmet
ali ne izpolni svoje dolžnosti iz 1. točke prejšnjega odstavka, zavarovalnica
ni dolžna povrniti škode, ki je zaradi tega nastala.
Če zavarovanec medtem, ko traja
zavarovanje, namenoma ali iz hude malomarnosti onemogoči uveljavitev pravice do
odškodnine od tistega, ki je odgovoren za škodo, ali če ne izpolni svoje
dolžnosti iz 2. in 3. točke drugega odstavka tega člena, lahko zavarovalnica
odbije od zavarovalnine znesek v višini škode, ki jo je zaradi tega pretrpela.
715. člen
Ko zavarovanec vloži zahtevek za izplačilo
zavarovalnine, mora dati zavarovalnici na zahtevo podatke in predložiti
razpoložljivo dokumentacijo ter druga dokazila, ki so potrebna za ugotovitev
narave, vzroka in višine škode ter drugih okoliščin, na podlagi katerih se
lahko ugotovi ali vsaj izkaže za verjetno njegova pravica do zavarovalnine.
Če zavarovanec namenoma ali iz hude
malomarnosti ne ugotovi pravočasno škode na dogovorjeni, če v pogodbi o tem ni
določb, pa na običajni način, mu mora zavarovalnica povrniti to škodo le, če
zavarovanec predloži verodostojne dokaze o naravi, vzrokih in višini škode ter
o okoliščinah, ki so bistvene za ugotovitev, da je škoda krita z zavarovanjem.
716. člen
Zavarovalnica mora plačati zavarovalnino v
enem mesecu potem, ko zavarovanec vloži zahtevek v smislu prejšnjega člena in
ji predloži vse podatke ter dokumentacijo, s katerimi se ugotavlja njena
obveznost iz zavarovalne pogodbe.
717. člen
Če so v zavarovalni pogodbi, ki je bila
sklenjena z več zavarovalnicami, navedeni njihovi posebni deleži, je vsaka
zavarovalnica dolžna povrniti škodo samo sorazmerno s svojim deležem.
718. člen
Z izplačilom zavarovalnine preidejo vse
pravice, ki jih ima zavarovanec nasproti drugim osebam in so nastale v zvezi s
škodo, za katero mu je bila izplačana zavarovalnina, na zavarovalnico, vendar
največ do izplačane vsote.
Če je bil zavarovani predmet podzavarovan,
preidejo pravice zavarovancev iz prejšnjega odstavka na zavarovalnico le v
sorazmerju med zavarovalno vsoto in dogovorjeno oziroma dejansko vrednostjo
zavarovanega predmeta.
Zavarovanec je dolžan dati zavarovalnici na
njeno zahtevo vso pomoč pri uveljavljanju pravic proti drugim osebam in ji
izdati pravilno izpolnjeno in podpisano listino o odstopu svojih pravic.
719. člen
Terjatve iz zavarovalne pogodbe zastarajo v
petih letih.
Rok iz prejšnjega odstavka začne teči:
1.    
za zavarovalnine za prispevek k skupni havariji in za nagrado za
reševanje – od dneva, ko sta bila ugotovljena prispevek in nagrada, ki ju mora
plačati zavarovanec;
2.    
za zavarovalnine za škodo, prizadejano drugim – od dneva, ko dobi
zavarovanec odškodninski zahtevek drugega;
3.    
za druge terjatve – prvi dan po poteku koledarskega leta, v katerem je
nastala terjatev.
720. člen
Določb 681. člena, prvega odstavka 688. člena,
petega odstavka 695. člena in prvega odstavka 704. člena tega zakona ni mogoče
spremeniti niti z izrecnimi določili zavarovalne pogodbe.
2. Zavarovanje ladje
721. člen
Zavarovanje ladje zajema trup ladje, njene
stroje, naprave in opremo, normalne zaloge goriva, maziva in drugega ladijskega
materiala ter zaloge hrane in pijače, ki so potrebne za ladijsko posadko.
Izredne zaloge goriva, maziva in drugega materiala,
zaloge hrane in pijače, ki niso namenjene za redne potrebe ladijske posadke,
kot tudi stroški za opremljanje in zavarovanje ladje so zajeti z zavarovanjem
ladje le, če je v pogodbi to izrecno določeno.
722. člen
Zavarovanje ladje za določeno potovanje se
začne, ko se začne vkrcavati tovor v odhodnem pristanišču, navedenem v
zavarovalni pogodbi, in traja, dokler se ne konča izkrcevanje tovora v
namembnem pristanišču, navedenem v isti pogodbi, vendar ne dalj kot 21 dni po
prihodu ladje v pristanišče.
Če se začne tovor vkrcavati v namembnem
pristanišču za novo potovanje, preden je končano izkrcevanje tovora v smislu
prejšnjega odstavka, preneha zavarovanje tedaj, ko se začne vkrcevati nov
tovor.
Če se v odhodnem pristanišču tovor ne
vkrca, se začne zavarovanje tedaj, ko ladja dvigne sidro, ali ko jo v tem
pristanišču odvežejo, da odpluje na zavarovano potovanje.
Če se tovor v namembnem pristanišču ne
izkrca, preneha zavarovanje tedaj, ko se ladja zasidra ali ko jo v tem
pristanišču privežejo.
Če je potovanje prekinjeno pred namembnim
pristaniščem, preneha zavarovanje v kraju, kjer je bilo potovanje prekinjeno,
pri čemer se smiselno uporabljajo prvi, drugi in četrti odstavek tega člena.
Ladja je zavarovana tudi med neodložljivimi
popravili z zavarovanjem kritih poškodb, ki se izvajajo mimogrede v kakšnem
pristanišču, ne da bi se ladja pri tem neposredno zadrževala, ali v namembnem
pristanišču takoj po končanem zavarovanem potovanju, če je medtem ni mogoče
uporabljati v gospodarske ali druge namene.
723. člen
Če se zavarovanje ladje za čas konča
medtem, ko je ladja na potovanju, se zavarovanje podaljša do prvega namembnega
pristanišča, če se zavarovanec temu ni odpovedal, preden je potekel zavarovani čas.
Glede konca zavarovanja v prvem namembnem
pristanišču se smiselno uporabljajo določbe prejšnjega člena.
Zavarovanje se podaljša tudi za čas
neodložljivih popravil, z zavarovanjem kritih poškodb, ki so se začela, ko je
še trajalo zavarovanje ali takoj po poteku zavarovanja in se izvajajo tako, da
se ladja po nepotrebnem ne zadržuje, če je medtem ni mogoče uporabljati v
gospodarske ali druge namene.
Če se zavarovanje po prvem odstavku tega člena
podaljša, ima zavarovalnica pravico do dopolnilne premije sorazmerne času, za
kolikor je bilo zavarovanje podaljšano.
724. člen
Iz zavarovanja ladje je izključena škoda,
ki nastane posredno ali neposredno zaradi napake ali nesposobnosti ladje za
plovbo, če je zavarovanec za to vedel ali bi bil s skrbnostjo dobrega ladjarja
lahko vedel in preprečil njene posledice.
Določba prejšnjega odstavka ne velja za
škodo, ki je nastala zaradi napake ali nesposobnosti ladje za plovbo, o kateri
je bila zavarovalnica obveščena ali je zanjo zvedela kako drugače pri sklenitvi
zavarovalne pogodbe.
Z nesposobnostjo ladje za plovbo je v tem členu
mišljena splošna nesposobnost in nesposobnost za določeno potovanje in prevoz,
ki ga opravlja ladja, bodisi zaradi tehničnih pomanjkljivosti ali nezadostne
opremljenosti, neustrezne posadke, prekomernega in nepravilnega vkrcanja tovora
ali zaradi vkrcanja prevelikega števila potnikov, ali pa iz drugih razlogov.
Pri zavarovanju ladje za čas je iz
zavarovanja izključena tudi škoda, ki nastane posredno ali neposredno zaradi
rizikov, nastalih izven meja plovbe, predvidenih v zavarovalni pogodbi.
725. člen
Če je ladja pogrešana, se domneva, da je
nastopila popolna izguba tistega dne, na katerega se nanaša zadnje sporočilo o
njej.
Če so bili skupaj z ladjo zavarovani tudi
posamezni stroški v smislu drugega odstavka 721. člena tega zakona, se odbijejo
od zavarovalnine za popolno izgubo zavarovani stroški, ki jih je zavarovanec
prihranil zaradi izgube ladje.
726. člen
Če se poškodovana ladja popravi ali se
izgubljeni deli ladijskega trupa, strojev, naprav, opreme ter zalog zamenjajo,
se iz zavarovanja povrne škoda v višini dejanskih stroškov, ki so bili nujni za
popravilo ladje ali zamenjavo delov, vendar ne tudi škoda zaradi izgubljene
vrednosti ladje, do katere je prišlo kljub popravilom in zamenjavi delov.
Če se zaradi popravila ladje ali zamenjave
delov znatno poveča dejanska vrednost ladje, se od zavarovalnine odbije povečani
del vrednosti, ki je s tem nastal.
Če se poškodovana ladja ne popravi ali se
izgubljeni deli ne zamenjajo medtem, ko traja zavarovanje, ali neposredno
potem, zavarovanec pa zahteva, naj se mu škoda povrne pred popravilom oziroma
zamenjavo, se povrne iz zavarovanja škoda od zavarovalne vsote, ki ustreza
odstotku izgubljene vrednosti ladje, vendar ne čez ocenjene stroške za
popravilo oziroma zamenjavo ladijskih delov.
3. Zavarovanje blaga
727. člen
Z eno dogovorjeno vrednostjo, če vrednost
ni dogovorjena, pa z eno zavarovalno vsoto, se lahko zavarujejo poleg vrednosti
blaga v odhodnem kraju tudi zavarovalni stroški, voznine, carine in drugi
stroški v zvezi s prevozom in dobavo blaga ter pričakovani dobiček; pri tem ni
potrebno, da bi bili v pogodbi izrecno navedeni vsi ti stroški in pričakovani
dobiček, ki so kriti z isto zavarovalno pogodbo.
728. člen
Zavarovanje blaga za določeno potovanje se
začne od začetka vkrcevanja na prvo prevozno sredstvo v kraju, ki je določen v
zavarovalni pogodbi za izvršitev zavarovanega potovanja in traja, dokler se
blago ne izkrca z zadnjega prevoznega sredstva v namembnem kraju, določenem v
zavarovalni pogodbi.
Če se potovanje v kakšnem kraju spotoma
prekine, preneha zavarovanje, ko se izkrca blago z zadnjega prevoznega sredstva
v tistem kraju.
Določbe tega člena ne posegajo v določbe
698. člena tega zakona glede odstopa od zavarovanega potovanja.
729. člen
Iz zavarovanja je izključena škoda, ki je
nastala zaradi napake ali naravnih lastnosti blaga, če ni drugače dogovorjeno.
Določba prejšnjega odstavka velja tudi za
primere, ko je prišlo do škode zaradi zamude, ki jo je imelo prevozno sredstvo
zaradi zavarovanega rizika.
730. člen
Če se blago popolnoma izgubi, se iz
zavarovanja povrne tudi vrednost blaga v odhodnem kraju in vrednost drugih
interesov, zajetih z isto dogovorjeno vrednostjo oziroma z isto zavarovalno
vsoto v smislu 727. člena tega zakona.
Če je zavarovanec zaradi popolne izgube
blaga ali zaradi drugih vzrokov prihranil posamezne stroške, ki so bili
zavarovani skupaj z vrednostjo blaga v odhodnem kraju, se od odškodnine za
popolno izgubo odbijejo tako prihranjeni stroški.
731. člen
Pri zavarovanju blaga se odstotek izgube
vrednosti po tretjem odstavku 707. člena tega zakona ugotovi tako, da se
primerja vrednost blaga v zdravem in poškodovanem stanju v kraju, v katerem se
konča zavarovano potovanje.
Če se poškodovano blago v sporazumu z
zavarovalnico proda, preden prispe ladja do namembnega kraja, zato, da bi se
izognili večji škodi, se iz zavarovanja povrne razlika med čistim iztržkom iz
prodaje in zavarovalno vsoto; če je bilo blago nadzavarovano, pa razlika med čistim
iztržkom iz prodaje in dogovorjeno oziroma dejansko vrednostjo blaga.
732. člen
Če se zaradi nastopa zavarovalnega primera
blago izkrca z ladje pred namembnim krajem, se iz zavarovanja po tretjem
odstavku 708. člena tega zakona poleg stroškov z izkrcevanjem povrnejo tudi
stroški z uskladiščenjem ter presežek stroškov z nadaljnjo odpravo blaga do
namembnega kraja, ki gredo v breme zavarovanca.
733. člen
Poleg primerov iz prvega odstavka 706. člena
tega zakona ima zavarovanec pravico zahtevati zavarovalnino, kot da bi bila
nastala popolna izguba zavarovanega blaga po 705. členu tega zakona, in sicer v
naslednjih primerih:
1.    
če je postala ladja med potovanjem nesposobna za plovbo zato, ker se je
uresničil zavarovani riziko, blaga pa ni bilo mogoče odpraviti do namembnega
kraja v šestih mesecih potem ali bi bili stroški z odpravo blaga, ki bi šli na
račun zavarovanca, večji od dogovorjene oziroma dejanske vrednosti zavarovanih
interesov na blagu;
2.    
če je blago zaradi poškodbe izgubilo štiri petine svoje vrednosti in ga
ni mogoče popraviti in spraviti v prejšnje stanje;
3.    
če izdatki za reševanje in stroški s popravilom ter odpravo
poškodovanega blaga do namembnega kraja, ki bi bili potrebni in bi šli na račun
zavarovanca, presegajo dogovorjeno oziroma dejansko vrednost zavarovanih
interesov na blagu.
734. člen
Če se z eno pogodbo zavaruje več pošiljk, ki
se zapovrstjo odpravljajo, le v splošnih obrisih (splošna zavarovalna pogodba)
je sklenitelj zavarovanja dolžan vse takšne pošiljke pozneje, ko se odpravijo,
priglasiti zavarovalnici z vsemi podatki, ki so potrebni za dokončno ugotovitev
obveznosti, ki jih imata stranki v skladu s splošno zavarovalno pogodbo.
Če v splošni zavarovalni pogodbi ni določen
obseg kritja ali vrednost, za katero so zavarovane posamezne pošiljke, je
sklenitelj zavarovanja dolžan priglasiti svoj zahtevek glede tega zavarovalnici
po možnosti pred začetkom potovanja.
Če sklenitelj zavarovanja za posamezne
pošiljke ne izpolni svoje dolžnosti iz prejšnjega odstavka, preden nastane
škoda, ali, če škode ni, pred koncem zavarovanega potovanja, se šteje, da so te
pošiljke zavarovane pred riziki iz prvega odstavka 700. člena tega zakona, in
sicer za dejansko vrednost v smislu 691. člena tega zakona, povečano za
voznino, ki gre v breme zavarovanca, in za zavarovalne stroške.
Če sklenitelj zavarovanja namenoma ali iz
hude malomarnosti ne izpolni svoje dolžnosti iz prvega odstavka tega člena, ima
zavarovalnica pravico razdreti splošno zavarovalno pogodbo in odkloniti izplačilo
zavarovalnine za škodo, ki je nastala na nepriglašenih pošiljkah.
Zavarovalnica ima pravico do zavarovalne
premije tudi za nepriglašene pošiljke, če so bile vsaj kratek čas izpostavljene
rizikom po splošni zavarovalni pogodbi, pa tudi v primeru, če se pogodba v
smislu prejšnjega odstavka razdre.
Zavarovalnica mora na zahtevo sklenitelja
zavarovanja izročiti polico v smislu 687. člena tega zakona za vsako priglašeno
pošiljko.
4. Zavarovanje voznine
735. člen
Če ni drugače dogovorjeno, je z
zavarovanjem voznine krit njen kosmati znesek.
736. člen
V primeru popolne izgube voznine zaradi
popolne izgube blaga, za katero je bila voznina plačana ali jo je treba plačati,
se škoda povrne po drugem odstavku 705. člena tega zakona, vendar na
zavarovalnico voznine ne preidejo pravice, ki jih ima zavarovanec na blagu.
737. člen
Če je zavarovana voznina, ki je bila plačana
ali jo je treba plačati za določeno blago in zavarovalnine zaradi zavarovanih
rizikov ni mogoče ugotoviti drugače, se ugotovi v enakem sorazmerju kot
zavarovalnina za škodo na blagu, na katero se nanaša voznina.
738. člen
Če ta zakon ne določa drugače, se za
zavarovanje voznine za prevoz določenega blaga smiselno uporabljajo določbe, ki
se nanašajo na zavarovanje blaga, za zavarovanje druge voznine pa določbe, ki
se nanašajo na zavarovanje ladje.
5. Zavarovanje pred odgovornostjo
739. člen
Pri zavarovanju pred odgovornostjo
zavarovanca za škodo, prizadejano drugim osebam, se iz zavarovanja povrnejo
zneski, ki jih mora zavarovanec plačati tem osebam v zvezi s svojo
odgovornostjo, krito z zavarovanjem, ter stroški, ki so potrebni za ugotovitev
njegove obveznosti.
Pri obveznih zavarovanjih pred
odgovornostjo za škodo, ki jo povzroči plovilo, sme oškodovanec zahtevati
nadomestilo za škodo, za katero odgovarja zavarovanec, neposredno od
zavarovalnice, vendar največ do zneska obveznosti zavarovalnice.
Iz zavarovanja se povrnejo tudi stroški za
ukrepe, storjene na zahtevo zavarovalnice in njenih predstavnikov ali v
sporazumu z njimi, da bi se zavarovali pred neopravičenimi in pretiranimi
zahtevami drugih, ter stroški za razumne ukrepe, ki jih je zavarovanec storil z
enakim namenom brez soglasja zavarovalnice ali njenih predstavnikov, če
takšnega soglasja ni bilo mogoče pravočasno dobiti.
Če je v zavarovalni pogodbi določena vsota,
na katero je zavarovana odgovornost, se daje zavarovalnina iz prvega odstavka
tega člena le do zavarovalne vsote.
740. člen
Če je ladjarjeva odgovornost krita z isto
pogodbo, s katero je zavarovana ladja, je zavarovalnina iz zavarovanja pred
odgovornostjo v smislu prejšnjega člena neodvisna od višine zavarovalnine za
druge z zavarovanjem ladje krite škode.
Če v pogodbi ni določena posebna vsota za
zavarovanje odgovornosti ladjarja, se šteje da je njegova odgovornost
zavarovana na enako vsoto kot ladja.
741. člen
V primeru, ko trčita dve ladji istega
zavarovanca, veljajo določbe o zavarovanju odgovornosti ladjarja, kot da
pripadata ladji različnim osebam.
Prejšnji odstavek se smiselno uporablja
tudi v primeru, če zavarovana ladja prizadene škodo drugim sredstvom oziroma
premoženju istega zavarovanca.
6. Razna zavarovanja
742. člen
V primeru popolne izgube pričakovanega dobička
zaradi popolne izgube blaga se škoda povrne po drugem odstavku 705. člena tega
zakona, pri čemer na zavarovalnico pričakovanega dobička ne preidejo pravice,
ki jih ima zavarovanec na blagu.
Za zavarovanje pričakovanega dobička v
zvezi s prevozom blaga se smiselno uporabljajo določbe, ki se nanašajo na
zavarovanje blaga.
743. člen
Zavarovalne stroške je mogoče zavarovati z
eno dogovorjeno vrednostjo, če vrednost ni dogovorjena, pa z eno zavarovalno
vsoto skupaj s predmetom, za katerega zavarovanje so bili zavarovalni stroški
plačani ali jih je treba plačati; pri tem ni potrebno, da bi bili stroški v
zavarovalni pogodbi izrecno navedeni.
SEDMI DEL – PLOVBNE NEZGODE
I. poglavje – TRČENJE LADIJ
744. člen
Določbe tega poglavja zakona se uporabljajo
za vsako plovilo in za hidroavione na vodi.
745. člen
Določbe tega poglavja zakona se uporabljajo
za odgovornost za škodo:
1.    
ki so jo ladja, osebe ali stvari na ladji pretrpele zaradi trčenja
ladij;
2.    
ki jo povzroči ena ladja drugi ladji zaradi manevra, opustitve manevra
ali zaradi tega, ker se ni držala predpisov o varnosti plovbe, čeprav do trka
med ladjami ni prišlo;
3.    
ki jo povzroči zasidrana ladja ali je prizadejana zasidrani ladji;
4.    
ki jo povzročita druga drugi ladji, ki ploveta v isti vleki.
746. člen
Za škodo, ki nastane v primerih iz
prejšnjega člena, odgovarja ladja, oziroma ladje, za katere se dokaže, da je
škoda povzročena po njihovi krivdi.
Z odgovornostjo ladje je mišljena
odgovornost lastnika ladje in ladjarja.
747. člen
Odgovornost ladje po določbah tega poglavja
zakona je podana tudi takrat, če je bila škoda povzročena s pilotovim dejanjem
ali pilotovo opustitvijo, ne glede na to, ali je bila pilotaža obvezna ali ne.
748. člen
Če je škoda povzročena po krivdi dveh ali
več ladij, odgovarja vsaka ladja v sorazmerju s svojo krivdo.
Če obsega krivde ni mogoče ugotoviti, se
odgovornost za škodo deli na enake dele.
749. člen
Pri škodi, povzročeni s trčenjem ladij, se
nadomešča tudi izgubljeni dobiček, ne glede na stopnjo krivde.
750. člen
Če je zaradi trčenja ladij kdo umrl ali se
telesno poškodoval, odgovarjajo za smrt oziroma telesno poškodbo solidarno
ladje, ki so krive, da je prišlo do trčenja.
751. člen
Ladja, ki je v primerih iz prejšnjega člena
plačala večjo odškodnino kot znaša odškodnina, sorazmerna njeni krivdi, ima
pravico zahtevati, da ji druga ladja poravna toliko, kolikor odškodnine bi
odpadlo nanjo sorazmerno z njeno krivdo.
Ladja, ki iz vzrokov, kateri niso odvisni
od nje, ne more izterjati od druge ladje ali od drugih ladij vsote, do katere
ima pravico po prejšnjem odstavku, lahko zahteva plačilo te vsote od drugih
ladij, ki so krive, da je nastala škoda, sorazmerno s krivdo vsake od njih.
752. člen
Če je bila škoda povzročena po naključju
ali višji sili ali če ni mogoče ugotoviti vzroka, zaradi katerega je prišlo do
trčenja ladij, trpi škodo oškodovanec.
753. člen
Ob trčenju mora poveljnik ladje, če mu je
to mogoče, ne da bi spravil v resno nevarnost ladjo, ki ji poveljuje in ljudi
na njej, reševati predvsem ljudi, poleg tega pa tudi drugo ladjo, s katero je
trčila njegova ladja.
Poveljnik ladje mora ladji, s katero je trčila
njegova ladja, po možnosti sporočiti ime in pristanišče vpisa svoje ladje, ime
zadnjega pristanišča, iz katerega je izplula in pristanišča, v katerega plove.
Ladja ni odgovorna za škodo, ki jo je
povzročil poveljnik ladje s tem, ko ni izpolnil obveznosti iz prejšnjega
odstavka.
Obveznost iz drugega odstavka ne velja za
poveljnika vojaške ladje, velja pa zanj obveznost iz prvega odstavka tega člena.
754. člen
Odškodninska terjatev za škodo, ki jo je
povzročilo trčenje ladij, zastara v dveh letih od dneva trčenja.
Regresni zahtevek iz 751. člena tega zakona
zastara v enem letu.
Zastaranje iz prvega in drugega odstavka
tega člena začne teči:
1.    
od dneva pravnomočnosti sodbe, s katero je sodišče določilo znesek
solidarne odgovornosti;
2.    
od dneva plačila, če ni bilo sodnega postopka;
3.    
pri zahtevkih za delitev dela plačilno nesposobnega dolžnika (drugi
odstavek 751. člena tega zakona) od dneva, ko je upnik zvedel za plačilno
nesposobnost svojega dolžnika, pri čemer zastaralni rok ne more biti daljši kot
dve leti od dneva plačila oziroma pravnomočne sodbe.
755. člen
Določbe tega poglavja ne posegajo v določbe
tega zakona o omejitvi ladjarjeve odgovornosti, kot tudi ne v pravice in obveznosti,
ki izvirajo iz pogodb o izkoriščanju ladij ali iz kakšne druge pogodbe.
II. poglavje – REŠEVANJE
756. člen
Za reševanje po tem poglavju se šteje
reševanje ljudi, ladij in stvari s teh ladij in pomoč pri reševanju.
757. člen
Določbe tega poglavja zakona se uporabljajo
za vsako plovilo in za plavajoče naprave.
Določbe 770. do 773. člena in drugega
odstavka 774. člena tega zakona ne veljajo za vojaške ladje.
758. člen
Za reševanje ladje in stvari z ladje se
uporabljajo določbe tega poglavja, če v pogodbi o reševanju ni drugače določeno.
Poveljnik ali ladjar ladje v nevarnosti
imata pravico skleniti pogodbo o reševanju v imenu lastnika stvari na ladji.
Stranke ne morejo s pogodbo izključiti ali
zmanjšati svoje obveznosti glede zaščite morskega okolja, določene v 767. členu
tega zakona, niti izključiti uporabe določil 761. člena tega zakona.
759. člen
Reševanje ljudi se ne nagrajuje.
Ne glede na prejšnji odstavek gre v
primeru, če je sodelovalo pri reševanju več reševalcev, od katerih so nekateri
rešili ljudi, nekateri pa ladjo ali njene stvari, reševalcu, ki je rešil samo
ljudi, pravičen del nagrade za reševanje, ki je bila priznana reševalcu ladje
in njenih stvari.
760. člen
Za vsako reševanje ladje ali stvari z
ladje, ki je prineslo korist, gre reševalcu pravična nagrada.
Nagrada ne more biti višja od vrednosti
rešene ladje oziroma rešenih stvari.
761. člen
Sodišče lahko na zahtevo stranke izreče za
neveljavno ali spremeni pogodbo o reševanju ladje ali stvari z nje v naslednjih
primerih:
1.    
če je bila pogodba sklenjena v času in pod vplivom nevarnosti in če
ugotovi, da pogodbene določbe niso pravične;
2.    
če ugotovi, da je bila stranka napeljana k sklenitvi pogodbe z goljufijo
ali namernim prikrivanjem dejstev;
3.    
če ugotovi, da je bila dogovorjena nagrada glede na storitev pretirano
visoka ali pretirano nizka.
762. člen
Če stranke niso sklenile pogodbe o
reševanju ladje ali stvari z ladje, ali če so jo sicer sklenile, niso se pa
dogovorile o višini nagrade za reševanje, v primeru spora odloči o višini
nagrade sodišče.
Ko sodišče odmerja višino nagrade za
reševanje, upošteva predvsem naslednje kriterije, ne glede na njihov vrstni
red:
1.    
vrednost rešene ladje in stvari z ladje,
2.    
veščino in prizadevanje reševalcev pri preprečevanju ali zmanjševanju
škode na morskem okolju,
3.    
stopnjo doseženega reševalčevega uspeha,
4.    
naravo in stopnjo nevarnosti,
5.    
veščino in prizadevanje reševalcev pri reševanju oseb, ladje in stvari z
ladje,
6.    
porabljeni čas, vložene stroške in izgube, ki jih je utrpel reševalec,
7.    
rizik odgovornosti in druge rizike, katerim so bili izpostavljeni
reševalci in njihova oprema,
8.    
hitrost pri nudenju storitev,
9.    
dostopnost in uporabo ladje ali druge opreme, namenjene operaciji
reševanja,
10.  stanje
pripravljenosti, učinkovitosti in vrednost reševalčeve opreme.
Določila prejšnjega odstavka se uporabljajo
tudi takrat, ko sodišče na podlagi prejšnjega člena spremeni višino dogovorjene
nagrade za reševanje.
763. člen
Če je bilo več reševalcev, ki pa se niso
sporazumeli, v kakšnem razmerju naj se mednje razdeli nagrada za reševanje ladje
ali stvari z nje, odloči o tem razmerju sodišče skladno s prejšnjim členom.
Če je bilo več reševalcev, lahko uveljavlja
vsak izmed njih zahtevek za nagrado tudi samostojno.
764. člen
Sodišče lahko zmanjša nagrado ali določi,
da reševalcu ne pripada nagrada za reševanje ladje ali stvari z nje, če so
operacije reševanja postale nujne ali so bile otežene zaradi njegovih opustitev
ali malomarnosti, ali če je reševalec spoznan za krivega za goljufijo, utajo
ali tatvino.
765. člen
Reševalec, ki je začel reševati ladjo ali
stvari z nje, kljub izrecni in glede na okoliščine razumni prepovedi poveljnika
ladje, lastnika ali ladjarja reševane ladje, nima pravice do nagrade.
766. člen
Če je bila za reševanje ladje in stvari z
nje sklenjena pogodba, ki jo je sklenil poveljnik ladje ali ladjar ladje v
nevarnosti in če v pogodbi ni drugače določeno, mora plačati nagrado za
reševanje ladjar rešene ladje.
Če je bila sklenjena pogodba o reševanju,
odgovarja lastnik rešenih stvari ali tisti, ki ima pravico z njimi razpolagati,
solidarno z osebo, ki je dolžna plačati nagrado za reševanje ladje, samo za
tisti del nagrade, ki se nanaša na te stvari.
Če ni bila sklenjena pogodba o reševanju,
mora plačati nagrado za rešeno ladjo njen ladjar, nagrado za rešene stvari pa
lastnik ali tisti, ki ima pravico z njimi razpolagati.
767. člen
Če je reševalec reševal ladjo, ki je sama
ali s svojim tovorom pretila povzročiti škodo morskemu okolju, pa upoštevaje
določila drugega odstavka 762. člena tega zakona ni uspel zaslužiti nagrade
vsaj v višini posebnega nadomestila v skladu s tem členom, mu lastnik ladje
dolguje posebno nadomestilo v višini njegovih vloženih stroškov.
Če je reševalec, po pogojih, določenih v
prejšnjem odstavku, s svojim delovanjem preprečil ali zmanjšal škodo na morskem
okolju, se posebna nagrada, ki jo dolguje lastnik ladje reševalcu, lahko poveča
do 30 odstotkov od zneska stroškov, ki jih je vložil reševalec. Vendar pa sme
sodišče, če to smatra za pravično in utemeljeno ter ob uporabi kriterijev iz
drugega odstavka 762. člena tega zakona, dodatno povečati tako posebno nagrado
do največ 100 odstotkov od zneska stroškov, ki jih je vložil reševalec.
Stroški reševanja iz prvega in drugega
odstavka tega člena, so gotovinski izdatki, ki jih je reševalec razumno vložil
v času trajanja reševanja in pravičen del nadomestila za opremo in osebje, ki
so bili dejansko in razumno vključeni v reševanje, upoštevaje kriterije iz 8.,
9. in 10. točke drugega odstavka 762. člena tega zakona.
Celotno posebno nadomestilo po tem členu se
izplača samo takrat in samo v tolikšnem obsegu, kot je to nadomestilo višje od
nagrade za reševanje, ki sicer pripada reševalcu na podlagi 762. člena tega
zakona.
Če reševalec po svoji krivdi ni uspel
preprečiti ali zmanjšati škode na morskem okolju, mu sme sodišče zmanjšati ali
odvzeti posebno nadomestilo, določeno v tem členu.
Določila tega člena ne izključujejo in ne
vplivajo na eventualni regresni zahtevek lastnika ladje, iz katere je nastala
nevarnost za morsko okolje.
768. člen
Na zahtevo reševalca mora oseba, ki je
dolžna plačati nagrado za reševanje po določilih 766. člena tega zakona, nuditi
ustrezno zavarovanje za reševalčeve zahtevke, vključno z eventualnimi obrestmi
in stroški postopka.
Poleg osebne obveznosti iz prejšnjega
odstavka, sta lastnik in ladjar rešene ladje dolžna pravočasno sprejeti vse
razumne ukrepe, da bi lastniki stvari ali osebe, pooblaščene za razpolaganje s
stvarmi na ladji, dali ustrezno zavarovanje za svoje obveznosti do reševalca,
vključno z eventualnimi obrestmi in stroški postopka.
Brez soglasja reševalca se rešena ladja in
stvari z ladje ne smejo odstraniti iz pristanišča ali kraja, kamor so dospele
neposredno po končanem reševanju, vse dokler ni dano ustrezno zavarovanje za
reševalčeve zahtevke.
769. člen
Znesek, določen s pravnomočno odločbo o
višini nagrade za reševanje ali o višini posebnega nadomestila (767. člen
tega zakona), sme reševalec uveljaviti neposredno od zavarovalnice, ki je
zavarovala ladjo in stvari z ladje.
770. člen
Znesek, ki ostane od nagrade za reševanje po
odbitku škode, povzročene ladji reševalki pri reševanju, in stroškov, povzročenih
z reševanjem, pomeni čisto nagrado.
Določen del čiste nagrade pripada posadki
ladje reševalke.
771. člen
Brez privolitve članov posadke ladje
reševalke se reševalec ne more odpovedati tistemu delu nagrade, ki pomeni
njihov delež pri njej.
772. člen
Če ladjar ladje reševalke ne vloži tožbe za
izplačilo nagrade za reševanje v enem letu od dneva, ko je bilo reševanje končano,
lahko uveljavlja vsak član posadke ladje reševalke proti ladjarju rešene ladje
s tožbo tisti del nagrade, ki pomeni njegov delež pri njej.
773. člen
Določbe tega poglavja zakona, ki se
nanašajo na nagrado za reševanje, veljajo tudi, kadar gre za reševanje med
ladjami istega lastnika ali istega ladjarja.
774. člen
Terjatve za izplačilo nagrade za reševanje
zastarajo v dveh letih od dneva, ko je bilo reševanje končano.
Terjatve članov posadke iz 772. člena tega
zakona, zastarajo po poteku enega leta.
Stranke se lahko po nastanku terjatve v
pisni obliki dogovorijo za daljše zastaralne roke od tistih, ki so navedeni v
prvem in drugem odstavku tega člena.
III. poglavje – DVIGANJE POTOPLJENIH STVARI
775. člen
Določbe tega poglavja zakona veljajo za
dviganje plovil, plavajočih naprav in letal, njihovih delov in tovora ter
drugih stvari (v nadaljnjem besedilu: potopljene stvari), ki so se potopile ali
nasedle v teritorialnem morju in notranjih morskih vodah Republike Slovenije.
776. člen
Za dviganje potopljenih stvari, ki so se
potopile med reševanjem ali medtem, ko je trajala nevarnost, v kateri je bila
ladja, neposredno preden se je začelo reševanje, veljajo določbe tega zakona,
ki se nanašajo na reševanje.
777. člen
Potopljeno stvar sme dvigniti oseba, ki je
njen lastnik, ali ki ima kako drugo razpolagalno pravico (upravičenec).
Potopljeno stvar se lahko dvigne le z dovoljenjem Uprave Republike Slovenije za
pomorstvo. V dovoljenju za dviganje potopljene stvari Uprava Republike
Slovenije za pomorstvo določi pogoje za varnost plovbe in rok, v katerem je
treba začeti in končati z dviganjem potopljene stvari.
Uprava Republike Slovenije za pomorstvo ali
pomorski inšpektor lahko odredi, da se takoj dvigne, odstrani ali uniči
potopljena stvar, ki leži na takem kraju, da ovira plovbo ali pomeni nevarnost
onesnaževanja.
Če upravičenec ne ravna po odločbi, ki jo
izda Uprava Republike Slovenije za pomorstvo ali pomorski inšpektor, sme Uprava
Republike Slovenije za pomorstvo na njegove stroške in njegovo nevarnost sama,
ali po pooblaščeni osebi odstraniti potopljeno stvar s kraja, kjer leži.
778. člen
Če Upravi Republike Slovenije za pomorstvo
ali pomorskemu inšpektorju ni znan upravičenec za dviganje potopljene stvari,
ali mu je sicer znan, pa ta nima namena dvigniti potopljene stvari, ali če brez
opravičenega razloga ustavi dviganje ali opusti začeto dviganje, sme dviganje
prevzeti druga, od Uprave Republike Slovenije za pomorstvo pooblaščena oseba.
Šteje se, da znani upravičenec nima namena
dvigniti potopljene stvari, oziroma da je ustavil ali opustil dviganje, če v
roku 90 dni ne izjavi, da namerava dvigniti potopljeno stvar, ali ne začne
dvigati stvari v tem roku, oziroma če pri dviganju stvari brez opravičenega
razloga ne nadaljuje del, ki jih je ustavil ali opustil.
Šteje se, da neznani upravičenec nima
namena dvigniti potopljene stvari, če v roku iz prejšnjega odstavka ne vloži
zahteve za dviganje in ne predloži dokazov, da ima pravico dvigniti potopljeno
stvar.
779. člen
Če so potrebna za dviganje potopljene
stvari posebna navtična in tehnična sredstva in posebna strokovnost, sme upravičenec,
ki nima takih sredstev oziroma take strokovnosti, prepustiti dviganje svoje
potopljene stvari drugi osebi.
780. člen
Pooblaščena oseba, ki je začela dvigati
potopljeno stvar po 778. členu tega zakona, ne sme brez opravičenega razloga začasno
ustaviti ali opustiti teh del, če bi to lahko povzročilo škodo upravičencu.
781. člen
Če potopljena stvar, na kateri ima kdo
lastninsko pravico, ni dvignjena v desetih letih od dneva, ko se je potopila,
postane državna lastnina.
Če ni mogoče ugotoviti, kdaj se je stvar
potopila, se domneva, da se je potopila naslednji dan, ko je prispelo zadnje
sporočilo o plovilu oziroma letalu, za druge stvari, ki so bile na njih pa
tistega dne, ko je bil v morju ugotovljen njihov položaj.
782. člen
Izvajalec del, ki dviga potopljene stvari
po odločbi Uprave Republike Slovenije za pomorstvo ali pomorskega inšpektorja,
odgovarja za škodo, ki jo povzroči s svojim delom, če ne dokaže, da se škodi
kljub dolžni skrbnosti ni mogel izogniti.
Če se upravičenec in izvajalec del ne
dogovorita drugače, velja prejšnji odstavek tudi za potopljeno stvar, ki se
dviga po pogodbi, sklenjeni med upravičencem in izvajalcem del.
Za škodo povzročeno z dviganjem potopljene
stvari izven primerov, navedenih v prvem in drugem odstavku tega člena,
odgovarja izvajalec del, če ne dokaže, da je škodo zakrivil upravičenec ali
kdo, za katerega ta odgovarja.
783. člen
Izvajalec del ima pravico do plačila za
dviganje potopljene stvari.
Izvajalec del nima pravice do plačila za
dviganje potopljene stvari, če se je lotil dviganja kljub izrecni prepovedi
upravičenca.
Če se stranke ne dogovorijo drugače, plačilo
za dviganje potopljene stvari ne sme presegati vrednosti dvignjene stvari.
Omejitev iz prejšnjega odstavka ne velja za
plačilo za dviganje oziroma odstranitev ali uničenje potopljene stvari, ki je
bilo opravljeno po odredbi pristojnega organa iz drugega odstavka 777. člena
tega zakona.
784. člen
Če ni drugače dogovorjeno, ima izvajalec
del za zavarovanje plačila za dviganje in hrambo stvari zastavno pravico na
dvignjeni potopljeni stvari; dvignjeno stvar lahko pridrži, dokler mu lastnik
stvari tega ne plača.
785. člen
Terjatev plačila za dviganje, odstranitev
ali uničenje potopljene stvari zastara v treh letih od dneva, ko je bilo
dviganje, odstranitev ali uničenje opravljeno.
786. člen
Odločbo, s katero odredi, da se dvigne,
odstrani ali uniči potopljena stvar, ki je last tuje osebe, mora Uprava
Republike Slovenije za pomorstvo ali pomorski inšpektor poslati ministru,
pristojnemu za zunanje zadeve.
787. člen
Potopljene stvari, ki imajo vojaški pomen,
se smejo dvigniti samo s soglasjem ministra, pristojnega za obrambo.
Dovoljenje za dviganje potopljenih stvari,
ki imajo ali se domneva, da imajo lastnost zaščitene kulturne dobrine, izda
minister, pristojen za kulturo.
IV. poglavje – SKUPNE HAVARIJE
1. Skupne določbe
788. člen
Določbe tega poglavja zakona se uporabljajo
za povračilo škode, ki jo iz skupne havarije pretrpijo udeleženci v plovbnem
podjemu.
Določbe tega poglavja zakona se uporabljajo
za ladje, če med strankami ni drugače dogovorjeno, za čolne pa, če je med
strankami to izrecno dogovorjeno.
789. člen
Posamezni izrazi v tem poglavju imajo
naslednji pomen:
1.    
skupna havarija je vsak nameren in preudaren izreden strošek in vsaka
namerna in preudarno povzročena škoda, ki ju stori oziroma povzroči poveljnik
ladje ali druga oseba, ki ga nadomešča, da bi rešila premoženjske vrednosti
udeležencev v istem plovbnem podjemu pred dejansko nevarnostjo, katera jim
skupaj grozi;
2.    
udeleženec v plovbnem podjemu je lastnik ladje, ladjar in oseba, ki je
upravičena razpolagati s tovorom, vkrcanim na ladjo;
3.    
plovbni podjem je potovanje ladje od začetka vkrcanja do konca izkrcanja
tovora vsakega posameznega udeleženca;
4.    
dolžniška masa je premoženje, katerega vrednost je po določbah tega
zakona merilo za prispevek za nadomestilo škode ali povračilo stroškov, ki so
bili povzročeni s skupno havarijo;
5.    
upniška masa so škoda ali stroški, povzročeni s skupno havarijo, ki se
po določbah tega zakona povrnejo iz dolžniške mase;
6.    
pristanišče končanega skupnega podjema je pristanišče, v katerem je bil
izkrcan zadnji del tovora, ki je bil na ladji ob skupni havariji.
790. člen
Škodo in stroške, ki pomenijo skupno
havarijo, trpijo po določbah tega zakona vsi udeleženci podjema, sorazmerno z vrednostjo
premoženja, ki se všteva v dolžniško maso iz 1. točke 794. člena tega zakona.
Poveljnik ladje je dolžan pri notarju v
kraju pristanišča prihoda ladje podati izjavo o utrpeli havariji. Notar z
notarskim zapisnikom povzame izjavo poveljnika ladje o dogodkih v času plovbe,
za kar je izvzeta ladjarjeva odgovornost za povzročeno škodo.
Notar je dolžan priložiti notarskemu
zapisniku izvleček iz ladijskega dnevnika za dneve o dogodku, ki so predmet
prijave pomorske nezgode.
791. člen
Če v določbah tega zakona ali v pogodbi med
strankami ni drugače določeno, se kot skupna havarija priznajo žrtve, škode in
stroški, ki so neposredna ali neizogibna posledica skupne havarije; izvzete so
le takšne žrtve, škode in stroški, ki se po splošno sprejetih mednarodnih pomorskih
običajih ne štejejo za skupno havarijo.
Kot skupna havarija se priznajo tudi žrtve,
škode in stroški, ki ne izpolnjujejo pogojev iz prejšnjega odstavka, če se
štejejo za nezgodo po splošno sprejetih mednarodnih pomorskih običajih.
792. člen
Vsak strošek, ki po svoji naravi ni strošek
skupne havarije, bil pa je potrošen namesto kakšnega drugega stroška, ki bi bil
v primeru, če bi bil potrošen, priznan kot skupna havarija, se šteje za skupno
havarijo in se tako tudi priznava, ne glede na morebitne prihranke, vendar samo
do zneska prihranjenega stroška skupne havarije.
2. Prispevek k skupni havariji
793. člen
Dolžnost prispevati k skupni havariji je
podana tudi tedaj, če sta bila škoda ali strošek povzročena po krivdi kakšnega
udeleženca plovbnega podjema.
Določba prejšnjega odstavka ne posega v
pravice udeleženca plovbnega podjema, ki je prispeval k skupni havariji,
nasproti tistim, ki so po svoji krivdi povzročili škodo ali strošek.
794. člen
Če v tem zakonu ni drugače določeno,
sestavljajo:
1.    
dolžniško maso – s skupno havarijo rešeno premoženje, vrednost
žrtvovanega premoženja ter zmanjšana vrednost poškodovanega premoženja;
2.    
upniško maso – s skupno havarijo žrtvovana vrednost ali zmanjšana
vrednost poškodovanega premoženja, ter stroški, ki se štejejo za skupno
havarijo, vključno s stroški za likvidacijo skupne havarije.
795. člen
Ne glede na določbo prejšnjega člena ne
sodijo:
1.    
v dolžniško maso – predmeti za osebno rabo posadke in prtljaga potnikov,
za katero ni bila izdana prtljažnica ali nakladnica;
2.    
v upniško maso – izguba ali škoda na odvrženem tovoru, ki ni bil zložen
na ladjo v skladu s priznanimi običaji, tovor, ki je bil vkrcan, ne da bi bil
za to vedel ladjar, kot tudi tovor, ki je bil namenoma napačno označen.
Če je bil rešen tovor, ki je bil vkrcan
brez ladjarjeve vednosti ali je bil namenoma napačno označen, potem ta sodi v
dolžniško maso.
796. člen
Vrednost premoženja, ki se všteva v upniško
in dolžniško maso, razen stroškov, se določa po vrednosti ob času, ko se konča
in v pristanišču, kjer se konča skupni podjem, če ni v tem zakonu drugače določeno.
Stroški so odvisni od njihove dejanske
višine.
797. člen
Za stroške za popravilo ladje, ki se
vštevajo v upniško maso, ne veljajo odbitki po načelu “novo za staro“, kadar se
star material ali stari deli nadomestijo z novimi, razen če je ladja stara več
kot 15 let; tedaj se odbije ena tretjina. Odbitki so odvisni od starosti ladje,
šteto od 31. decembra tistega leta, v katerem je bila ladja dograjena, do dneva
skupne havarije; izvzete so izolacijske naprave, reševalni in podobni čolni,
naprave in oprema za zveze in navigacijo ter stroji in kotli, za katere se
odbitki določajo po starosti delov, na katere se nanašajo.
Odbitki se računajo samo od cene novega
materiala ali novih delov, ko so že obdelani in pripravljeni za vgraditev v
ladjo oziroma postavitev na ladjo.
Pri živilih, zalogah, sidrih in sidrnih
verigah ni nobenih odbitkov.
Takse in stroški za dok in navoz ter
stroški s premikanjem ladje se priznavajo v celoti.
Stroški s čiščenjem, barvanjem in
premazovanjem dna ladje se ne priznavajo v skupno havarijo, razen če je bilo
dno pobarvano ali premazano v enem letu pred skupno havarijo; tedaj se priznava
polovica teh stroškov.
Pri začasnih popravilih ni nobenih odbitkov
po načelu “novo za staro“.
798. člen
Če gre za popolno izgubo ladje, se znesek,
ki se všteva v upniško maso, določi po ocenjeni vrednosti ladje v
nepoškodovanem stanju, z odbitkom ocenjenih stroškov za popravilo škode, ki se
ne všteva v skupno havarijo ter morebitnega iztržka od prodane razbitine.
799. člen
Vrednost poškodovanega tovora, ki se všteva
v skupno havarijo, se določa na podlagi vrednosti tovora ob izkrcanju,
ugotovljene na podlagi prejemniku izdane trgovske fakture, če takšne fakture
ni, pa na podlagi vrednosti ob vkrcanju. V vrednost tovora ob vkrcanju se
vštejejo zavarovalni stroški in voznina, razen če rizika za izgubo voznine ne
prevzamejo osebe, ki imajo interes za tovor.
Če je bil tako poškodovani tovor prodan, je
škoda enaka razliki med čistim iztržkom od prodaje in čisto vrednostjo tovora v
zdravem stanju na zadnji dan izkrcevanja v namembnem pristanišču, ali na dan,
ko se je končal podjem, če se je ta končal v kakšnem drugem pristanišču.
Ne glede na prvi odstavek tega člena, se
škoda ali izguba, povzročena na tovoru, katerega vrednost ob vkrcevanju ni bila
pravilno prijavljena, ker je bila navedena nižja vrednost, kot pa je vrednost
iz prvega odstavka tega člena, določa po tako prijavljeni vrednosti.
800. člen
Če so bile žrtvovane stvari pozneje rešene,
se njihova vrednost določi na podlagi tržne cene, ki velja na dan reševanja v
kraju, v katerem so bile rešene; od te vrednosti se odbijejo nujni in koristni
stroški za reševanje.
Drugi odstavek prejšnjega člena se smiselno
uporablja tudi za tovor iz prejšnjega odstavka.
801. člen
V upniško maso se priznava dvoodstotna
provizija od izdatkov skupne havarije, razen od izdatkov za plače in
vzdrževanje posadke ter za pogonsko gorivo, mazivo in zaloge, ki niso bile
nadomeščene med potovanjem. Če pa za te izdatke potrebni zneski niso bili
dobljeni od nobenega udeleženca v plovbnem podjemu, temveč so bili pridobljeni
s prodajo tovora, se strošek, ki je nastal s pridobitvijo potrebnih zneskov,
ali izguba, ki jo pretrpi upravičenec do razpolaganja s tovorom, ki je bil
prodan v ta namen, všteva v upniško maso.
802. člen
Od zneskov, ki se vštevajo v upniško maso,
se priznavajo sedemodstotne letne obresti do dneva likvidacije skupne havarije.
Od dneva likvidacije skupne havarije ima
upnik pravico računati zakonite zamudne obresti.
803. člen
Vrednost, ki se všteva v dolžniško maso,
je:
1.    
za ladjo – čista vrednost na koncu plovbnega podjema, pri čemer se pri
njenem določanju ne upošteva ugodnejši ali neugodnejši vpliv zakupne pogodbe
ali ladjarske pogodbe za čas, ki velja glede te ladje;
2.    
za tovor – vrednost po prvem odstavku 799. člena tega zakona, pri čemer
se od tako ugotovljene vrednosti odbije vsaka izguba ali škoda, nastala na
tovoru pred izkrcanjem ali po njem;
3.    
za voznino in prevoznino – višina voznine oziroma prevoznine, pri čemer
se od tega zneska odbijejo vsi stroški, vključno tudi plače posadke, ki ne bi
bili potrošeni za voznino oziroma prevoznino, če bi bila ladja in tovor
popolnoma izgubljena takrat, ko se je zgodila skupna havarija, niso pa bili
priznani kot skupna havarija;
4.    
za upniško maso – znesek, ugotovljen po členih 797 do 800 tega zakona.
Od vrednosti iz prejšnjega odstavka se
odbijejo dodatni izdatki, nastali v zvezi z vrednostmi, ki se vštevajo v
dolžniško maso po skupni havariji, razen tistih izdatkov, ki so bili priznani
kot skupna havarija.
Če se tovor proda pred namembnim krajem,
prispeva k skupni havariji z dejanskim čistim iztržkom od prodaje. Temu znesku
se prišteje vsota, priznana kot skupna havarija.
804. člen
Znesek, ki se priznava kot skupna havarija
za škodo ali izgubo ladje ali njenih delov, povzročeno s skupno
havarijo, je:
1.    
če gre za popravilo ali zamenjavo delov – dejanski razumni strošek za
popravilo ali zamenjavo oziroma izguba z odbitki po 798. členu tega zakona;
2.    
če ne gre za popravila ali zamenjavo delov – razumno zmanjšanje
vrednosti, ki je posledica takšne škode ali izgube, ki pa ne presega ocenjenih
stroškov za popravilo.
Če je ladja popolnoma uničena ali če
stroški popravila presegajo njeno vrednost po popravilu, se kot skupna havarija
priznava razlika med ocenjeno vrednostjo ladje v zdravem stanju po odbitku
stroškov za popravila, ki se ne priznavajo v skupno havarijo, ter ocenjeno
vrednostjo ladje v poškodovanem stanju. Ta vrednost se v primeru, če je bila
ladja prodana, lahko določi glede na čisti iztržek od prodaje.
805. člen
Ladjar ima pravico pridržati tovor, ki po
794. členu tega zakona sodi v dolžniško maso, dokler ne dobi zavarovanja, da mu
bo dolžnik plačal svoj del prispevka, ki ga bremeni v skupni havariji.
Ladjar je dolžan pridržati tovor ali
priskrbeti ustrezno zavarovanje tudi za terjatve drugih udeležencev v plovbnem
podjemu in je pri varovanju teh interesov dolžan ravnati z dolžno skrbnostjo.
Če ladjar ne ravna po prejšnjem odstavku,
mora plačati del prispevka, za katerega upnik iz skupne havarije dokaže, da ga
ni mogel izterjati od osebe, ki je bila upravičena razpolagati s tovorom.
Določbe prvega, drugega in tretjega
odstavka tega člena ne posegajo v pravico ladjarja in drugih udeležencev v
plovbnem podjemu, da izplačani znesek izterjajo od upravičenca do tovora,
kateremu je bil tovor izročen, ne da bi dal zavarovanje.
806. člen
Upnik iz skupne havarije, ki ne dobi
zavarovanja, da bo njegova terjatev poravnana, ima pravico zaustaviti ladjo in
tovor, da izterja svoje terjatve.
3. Likvidacija skupne havarije
807. člen
Likvidacijo skupne havarije opravi
likvidator skupne havarije (v nadaljnjem besedilu: likvidator) po določbah tega
zakona.
808. člen
Likvidator je lahko oseba, ki je
usposobljena in pooblaščena za likvidacijo skupnih havarij.
809. člen
Ladjar ima pravico, da za likvidacijo
skupne havarije do poteka zastaralnega roka iz 823. člena tega zakona imenuje
likvidatorja. V tem roku je dolžan obvestiti sodišče iz drugega odstavka 819. člena
tega zakona o imenovanju likvidatorja.
Če ladjar ne ravna po prejšnjem odstavku v
30 dneh od prispetja ladje v pristanišče končanega skupnega podjema, ima vsak
udeleženec plovbnega podjema, pri katerem je prišlo do skupne havarije, do
poteka zastaralnega roka pravico zahtevati, da sodišče imenuje likvidatorja.
Vsak udeleženec skupnega podjema ima
pravico vložiti v desetih dnevih po obvestilu o imenovanju likvidatorja pri
sodišču iz drugega odstavka 819. člena tega zakona ugovor zoper imenovanje
likvidatorja; sodišče odloči o tem ugovoru po pravilih pravdnega postopka, po
katerih odloča o ugovorih zoper imenovanje sodnih izvedencev.
810. člen
Za likvidacijo skupne havarije sestavi
likvidator razdelitveno osnovo.
811. člen
Vsaka stranka v postopku za likvidacijo
skupne havarije je dolžna dati likvidatorju na razpolago listine in druge
dokaze, ki jih ta zahteva.
812. člen
Ko dobi podatke po prejšnjem členu, sestavi
likvidator razdelitveno osnovo za likvidacijo skupne havarije.
Če stranka v 60 dneh ali v daljšem roku, ki
ga določi likvidator, ne da likvidatorju na razpolago zahtevanih podatkov in
dokumentacije, sestavi ta razdelitveno osnovo po podatkih, s katerimi sam
razpolaga.
813. člen
Razdelitvena osnova sestoji iz popisa
upniške in dolžniške mase ter vrednosti posameznih njunih postavk, njune skupne
vrednosti in odstotka prispevka in zneska, ki ga plača vsak udeleženec v
podjemu kot prispevek k skupni havariji.
Vsak udeleženec plovbnega podjema, pri
katerem je prišlo do skupne havarije, ima pravico zahtevati od likvidatorja, da
obrazloži tisti del razdelitvene osnove, ki se nanaša nanj.
814. člen
Razdelitvena osnova se vroči v tolikšnem
številu izvodov, kolikor je udeležencev plovbnega podjema.
Če je udeležencev v plovbnem podjemu
veliko, se vroči razdelitvena osnova samo ladjarju, ki je imenoval likvidatorja,
oziroma tistemu udeležencu, ki je pri sodišču prvi zahteval njegovo imenovanje
(drugi odstavek 809. člena tega zakona). V tem primeru se priloži razdelitveni
osnovi za vsakega drugega udeleženca v plovbnem podjemu izpisek iz razdelitvene
osnove, ki se nanaša nanj.
Izpisek iz razdelitvene osnove vsebuje
skupno vrednost upniške in dolžniške mase, odstotek prispevka, prispevno
vrednost premoženja zadevnega udeleženca in znesek, ki naj ga ta udeleženec plača
kot prispevek k skupni havariji.
815. člen
Udeleženec v plovbnem podjemu ima pravico
vložiti v 30 dneh od dneva, ko je prejel razdelitveno osnovo ali izpisek iz
razdelitvene osnove po drugem odstavku prejšnjega člena, ugovor zoper
razdelitveno osnovo.
V razdelitveni osnovi ali izpisku iz
razdelitvene osnove mora biti zapisana opomba, da ima udeleženec plovbnega
podjema pravico do ugovora v smislu prejšnjega odstavka.
816. člen
O prejetih ugovorih odloča likvidator; nato
sestavi skladno z 813. členom tega zakona končno razdelitveno osnovo.
817. člen
Končna razdelitvena osnova oziroma njen
izpisek se vroči udeležencem v plovbnem podjemu skladno z 814. členom tega
zakona.
818. člen
Če noben udeleženec v plovbnem podjemu v 30
dneh od dneva, ko je prejel končno razdelitveno osnovo oziroma njen izpisek, ne
vloži pri sodišču ugovora skladno z 819. členom tega zakona, dobi
razdelitvena osnova moč izvršilnega naslova.
Likvidator in vsak udeleženec v plovbnem
podjemu lahko zahteva od sodišča potrdilo o izvršljivosti končne razdelitvene
osnove.
819. člen
Udeleženec v plovbnem podjemu ima pravico
vložiti v 30 dneh od dneva, ko je prejel končno razdelitveno osnovo, zoper njo
ugovor pri sodišču.
Postopek za preizkus ugovorov zoper končno
razdelitveno osnovo opravlja stvarno pristojno sodišče v Kopru.
Sodišče odstopi notarju končno razdelitveno
osnovo in ugovor udeleženca.
Notar je dolžan izvesti postopek preizkusa
ugovora udeleženca podanega zoper končno razdelitveno osnovo na naroku. Na
naroku za preizkus ugovora, podan zoper končno razdelitveno osnovo, mora notar
povabiti likvidatorja havarije in vse udeležence v plovbnem podjemu.
Na narok so upravičeni pristopiti vsi
udeleženci plovbnega podjema in se izjasniti o podanem ugovoru posameznega
udeleženca. V kolikor udeleženec, ki je podal ugovor zoper končno razdelitveno
osnovo na narok ne pristopi, se šteje, da se je svojemu ugovoru odrekel.
Na naroku notar predoči udeležencem
plovbnega podjema pravočasno podane ugovore zoper končno razdelitveno osnovo.
Če je na naroku za preizkus ugovorov
dosežen sporazum o vsebini končne razdelitvene osnove ali njenega spornega
dela, sestavi notar notarski zapis o sporazumno določeni končni razdelitveni
osnovi ali njenem posameznem delu in ta notarski zapis pridobi izvršilni
naslov.
Če med udeleženci plovbnega podjema ne
pride do celotnega ali delnega sporazuma, notar vrne končno razdelitveno osnovo
z ugovori in notarskim zapisnikom o preizkusu ugovorov podanih zoper končno
razdelitveno osnovo, pristojnemu sodišču.
Notar opravi narok tudi, če nihče od
udeležencev plovbnega podjema ne pristopi na narok.
Šteje se, udeleženci plovbnega podjema, ki
niso pristopili na narok, ne priznavajo podanih ugovorov ostalih udeležencev.
820. člen
Če na naroku za preizkus ugovorov ni
dosežen celotni ali delni sporazum med udeleženci v plovbnem podjemu, napoti
sodišče s sklepom vložnika ugovora, ki z ugovorom na preizkusu ni uspel v
celoti ali deloma, da v 30 dneh od vročitve sklepa vloži tožbo na ugotovitev,
da je njegov ugovor v plovbnem podjemu, utemeljen.
Če vložnik ugovora v roku iz prejšnjega
odstavka ne ravna po sklepu sodišča oziroma, če umakne vloženo tožbo, se šteje,
da se je svojemu vloženemu ugovoru odpovedal.
Na zahtevo kateregakoli udeleženca v
plovbnem podjemu, izda sodišče potrdilo o izvršljivosti končne razdelitvene
osnove v tistem delu, zoper katerega ni bilo ugovorov, še preden postane sodba
v pravdi iz prvega odstavka tega člena pravnomočna.
821. člen
Za sojenje v sporih iz prejšnjega člena je
pristojno sodišče iz drugega odstavka 819. člena tega zakona.
Če se v pravdi, ki se je začela po drugem
odstavku prejšnjega člena, pravnomočno ugotovi, da ugovori niso upravičeni,
dobi prvotno sporna končna razdelitvena osnova ali njen del moč izvršilnega
naslova.
Če se v pravdi iz drugega odstavka
prejšnjega člena ugotovi, da so ugovori v celoti ali deloma upravičeni, sestavi
po pravnomočnosti sodbe sodišče iz drugega odstavka 819. člena tega zakona
novo razdelitveno osnovo.
V postopku iz prejšnjega odstavka se ne
morejo uveljaviti ugovori glede obstoja terjatve, njene višine in prispevka k
skupni havariji.
Če je za predlog spremenjene končne
razdelitvene osnove potrebno takšno strokovno znanje, kakršnega sodišče nima,
lahko zaupa sodišče izdelavo predloga izvedencu.
822. člen
Tuji ladjar lahko imenuje v postopku za
likvidacijo skupne havarije kot likvidatorja tujo fizično osebo, ki je po
predpisih države njenega stalnega prebivališča pooblaščena za likvidacijo
skupnih havarij.
V postopku za likvidacijo skupne havarije
ni dopustna revizija.
4. Zastaranje
823. člen
Terjatev za izplačilo prispevka iz skupne havarije
zastara po poteku enega leta od dneva, ko je ladja prispela v pristanišče končanega
skupnega podjema, v katerem je nastopil dogodek, na katerem temelji zahtevek za
prispevek k skupni havariji.
Zastaranje zahtevka iz prejšnjega odstavka
ne teče od dneva, ko je ladjar imenoval likvidatorja, oziroma od dneva, ko je
kakšen drug udeleženec v plovbnem podjemu v skladu z 809. členom tega zakona
zahteval od sodišča, naj imenuje likvidatorja, pa do dneva, ko je končna
razdelitvena osnova postala pravnomočna.
V. poglavje – IZVENPOGODBENA ODŠKODNINSKA ODGOVORNOST
LADJARJA
1. Skupne določbe
824. člen
Določbe tega poglavja zakona se uporabljajo
za škodo, ki jo povzroči ladja osebam in stvarem izven ladje ali pa okolju
(izvenpogodbena odškodninska odgovornost).
Določbe tega poglavja se ne uporabljajo za
trčenje ladij in jedrsko škodo.
825. člen
Določbe tega poglavja zakona se uporabljajo
za vsako plovilo in za hidroavione na vodi.
Določbe 829. do 837. člena tega zakona ne
veljajo za vojaške ladje.
2. Odgovornost za smrt in telesne poškodbe
826. člen
Za smrt in telesne poškodbe kopalcev ter
drugih ljudi v morju, ki jih je povzročila ladja, odgovarja lastnik ladje ali
ladjar, kot tudi tisti, ki je vodil ladjo tedaj, ko se je to zgodilo, in sicer:
1.    
če je bila smrt ali telesna poškodba povzročena na območju, ki je
kopališče ali na katerem je prepovedana plovba, če ne dokaže, da je oškodovanec
povzročil škodo namenoma ali iz hude malomarnosti;
2.    
če je bila smrt ali telesna poškodba povzročena v morskem pasu 150 metrov
od obale, ki pa ne sodi v območje, navedeno v 1., 3. in 4. točki tega odstavka,
če ne dokaže, da je bila vzrok za smrt ali telesno poškodbo višja sila ali da
je zanjo kriva umrla oziroma poškodovana oseba;
3.    
če je bila smrt ali telesna poškodba povzročena v pristanišču, na dohodu
v pristanišče, na običajni plovni poti, na območju, ki se izključno uporablja
za športno in podobno plovbo (npr. veslaške in jadralne regate, smučanje), in
na območju več kot 150 metrov od obale, pa ne gre za območje iz 4. točke tega
odstavka, če se dokaže, da je ladja kriva za smrt oziroma telesno poškodbo;
4.    
če je bila smrt ali telesna poškodba povzročena na območju, na katerem
so prepovedani posamezni načini ali posamezna sredstva plovbe (npr. glisiranje,
smučanje, prekoračitev hitrosti), smrt oziroma telesna poškodba pa je nastopila
med plovbo na prepovedani način ali s prepovedanimi sredstvi.
Minister predlaga pogoje, ob katerih se
lahko razširi ali zoži morski pas, določen v 2. točki prejšnjega odstavka.
Lastnik ladje in ladjar nista odgovorna v
smislu prvega odstavka tega člena, če jima je bila ladja protipravno odvzeta.
V primeru iz prejšnjega odstavka je
odgovoren poleg tistega, ki je ob dogodku vodil ladjo, tudi tisti, ki jo je
protipravno odvzel.
3. Odgovornost za poškodovanje stvari in
onesnaženja okolja
827. člen
Lastnik ladje in ladjar odgovarjata za
škodo, ki jo ladja povzroči na operativni obali, valolomih, pristaniških
napravah, plavajočih napravah, podmorskih ter drugih objektih v pristanišču in
na morju, razen če je škodo povzročila oseba, ki upravlja s takimi objekti.
828. člen
Lastnik ladje in ladjar odgovarjata za
škodo, ki jo povzroči ladja z onesnaženjem morja.
4. Odgovornost za onesnaženje, če tanker
izlije olje, ki ga prevaža kot tovor
829. člen
Za škodo, ki jo povzroči tanker z oljem, ki
ni namenjeno njegovemu pogonu, odgovarja lastnik ladje, razen če dokaže, da je
bil vzrok za to:
1.    
vojna, sovražnost, državljanska vojna, vstaja ali izreden, neogiben in
nezadržen naravni pojav;
2.    
izključno dejanje ali opustitev koga drugega z namenom, da povzroči
škodo;
3.    
izključno dejanje ali opustitev pooblaščenih oseb, ki skrbijo za varnost
plovbe, pri opravljanju te funkcije;
Če lastnik ladje dokaže, da je za škodo v
celoti ali delno kriv oškodovanec, ga sodišče popolnoma ali delno oprosti
odgovornosti za škodo, ki jo je ta pretrpel.
Zahtevka za odškodnino iz prvega odstavka
tega člena ni mogoče vložiti zoper člane ladijske posadke ali druge osebe, ki
delajo v imenu ladjarja.
Določba prejšnjega odstavka ne posega v
regresno pravico lastnika ladje zoper osebo, ki je škodo zakrivila.
830. člen
Če je dvoje ali več ladij izlilo ali
odvrglo olje, pa ni mogoče ugotoviti, katera ladja je povzročila posamezne dele
škode, odgovarjajo za to škodo solidarno lastniki teh ladij.
Določba prejšnjega odstavka ne posega v
določbe prejšnjega člena.
831. člen
Lastnik ladje lahko omeji svojo odgovornost
za škodo iz 829. člena tega zakona do zneskov, navedenih v drugem odstavku tega
člena, s tem, da ustanovi sklad omejene odgovornosti za škodo, povzročeno z
izlitim ali odvrženim oljem.
Lastnik ladje lahko omeji svojo odgovornost
za škodo iz 829. člena tega zakona na skupni znesek 133 SDR od primera in tone
ladje, pri čemer celotni znesek nikakor ne sme presegati 14 milijonov SDR.
Lastnik ladje ne more omejiti svoje
odgovornosti po prvem in drugem odstavku tega člena, če je dogodek, ki je
povzročil škodo, nastal zaradi njegove osebne krivde.
832. člen
Iz sklada omejene odgovornosti iz
prejšnjega člena si lahko lastnik ladje nadomesti stroške, ki jih je
prostovoljno trpel zaradi razumnega izogibanja ali zmanjšanja onesnaženja.
833. člen
Za ugotovitev tonaže ladje v smislu 831. člena
tega zakona se uporablja četrti odstavek 388. člena tega zakona.
Če gre za ladjo, za katero ni mogoče
ugotoviti tonaže v smislu prejšnjega odstavka, znaša njena tonaža, pri uporabi
določb 829. do 837. člena tega zakona, štirideset odstotkov nosilnosti
ladijskega prostora za prevoz olja kot tovor.
V smislu prejšnjega odstavka znaša 1 tona
nosilnosti 1000 kg.
834. člen
Sklad omejene odgovornosti iz 831. člena
tega zakona lahko ustanovi tudi zavarovalnica ali kdo drug, ki je dal
zavarovanje po 67. členu tega zakona.
Ustanovitev sklada po prejšnjem odstavku
ima enak pravni učinek, kot če ustanovi sklad lastnik ladje.
Sklad iz prvega odstavka tega člena se
lahko ustanovi tudi, če je bila škoda povzročena po osebni krivdi lastnika
ladje, če s tem niso prizadete pravice oškodovanca nasproti lastnikom.
835. člen
Odškodninsko tožbo za škodo, povzročeno z
onesnaženjem, je mogoče vložiti neposredno proti zavarovalnici ali drugi osebi,
ki je dala zavarovanje v smislu prejšnjega člena.
Zavarovalnica ali porok ima zoper tožnika
pravico do vseh ugovorov, do katerih bi imel pravico lastnik ladje izvzemši
ugovor stečaja ali likvidacije.
Ne glede na prejšnji odstavek ima
zavarovalnica ali porok pravico do ugovora, da je škodo z onesnaženjem povzročil
lastnik ladje namenoma s svojim dejanjem.
Zavarovalnica ali porok ima pravico
zahtevati, da se lastnik ladje pridruži postopku kot intervenient.
836. člen
Za razdelitev sklada omejene odgovornosti,
ki je bil ustanovljen v Republiki Sloveniji, je izključno pristojno Okrožno
sodišče v Kopru.
837. člen
Pravica do odškodnine po 829. do 836. členu
tega zakona zastara v treh letih od dneva, ko je škoda nastala.
Pravica do odškodnine po 829. do 836. členu
tega zakona ugasne, če tožba ni vložena v šestih letih od dneva dogodka, ki je
škodo povzročil.
Če se je dogodek ponavljal, teče šestletni
rok iz prejšnjega odstavka od dneva, ko se je dogodek začel.
OSMI DEL – IZVRŠBA IN ZAVAROVANJE NA LADJAH
I. poglavje – SKUPNE DOLOČBE
838. člen
Ta del zakona se uporablja za izvršbo in
zavarovanje na ladjah, na deležih na ladji ter na ladji v gradnji.
Če v tem zakonu ni posebnih določb, se
smiselno uporabljajo določbe zakona o izvršbi in zavarovanju.
O predlogu za izvršbo in zavarovanje na
ladji in za samo izvršbo oziroma zavarovanje odloča stvarno pristojno sodišče v
Kopru.
Sodišče iz prejšnjega odstavka je pristojno
tudi za izvršbo in zavarovanje na tovoru, ki je na ladji, na kateri se opravlja
izvršba.
839. člen
Sodišče Republike Slovenije je pristojno za
izvršbo in zavarovanje na ladjah, ki so v teritorialnem morju in notranjih
morskih vodah Republike Slovenije.
Sodišče Republike Slovenije je pristojno
tudi za izvršbo in zavarovanje na ladji, ki ni v teritorialnem morju Republike
Slovenije, če se v Republiki Sloveniji vodi register, v katerega je vpisana
ladja.
Ne glede na določbo prvega odstavka tega člena
sodišče Republike Slovenije ni pristojno za izvršbo in zavarovanje na tuji
vojaški in javni ladji.
II. poglavje – IZVRŠBA ZA IZTERJAVO DENARNIH TERJATEV –
PRODAJA LADJE
1. Oprostitve in omejitve izvršbe
840. člen
Predmet izvršbe ali zavarovanja ne more
biti:
1.    
domača vojaška ladja in ladja, ki je državi ali lokalni skupnosti nujno
potrebna za opravljanje njenih nalog;
2.    
ladja, ki je dolžniku nujno potrebna za opravljanje javne službe;
3.    
tuja ladja, ki neškodljivo plove čez teritorialno morje Republike
Slovenije;
4.    
tuja ladja, ki se mudi v teritorialnem morju ali v pristaniščih
Republike Slovenije zaradi višje sile ali zaradi potrebe plovbe, dokler traja
višja sila oziroma potreba plovbe.
Ladja iz 3. in 4. točke prejšnjega odstavka
je lahko predmet izvršbe ali zavarovanja, če so vzrok za ta postopek terjatve,
ki so nastale med prehodom ali muditvijo ladje na ozemlju Republike Slovenije.
841. člen
Ladja, ki je last dolžnika, ki opravlja
gospodarsko dejavnost, ne more biti predmet izvršbe, če je dolžniku nujno
potrebna za opravljanje njegove dejavnosti.
Ladja iz prejšnjega odstavka ni izvzeta iz
izvršbe, če se izvršba vodi za poplačilo terjatve iz naslova posojila, s
katerim je bila ladja kupljena, oziroma terjatve, ki je zavarovana z zastavno
pravico na tej ladji.
Ladja iz prvega odstavka tega člena ni
izvzeta iz izvršbe tudi tedaj, kadar se izvršba vodi za poplačilo naslednjih
terjatev:
1.    
zaradi škode, povzročene s trčenjem ladje, na kateri se opravlja
izvršba, ali škode, povzročene kako drugače;
2.    
zaradi smrti ali telesne poškodbe na morju ali kopnem, povzročene z
ladjo, na kateri se opravlja izvršba;
3.    
iz reševanja ali pogodbe o reševanju, vključno s posebnimi nagradami za
reševalne dejavnosti v primerih, ko je ladja ali tovor predstavljal nevarnost
za onesnaženje okolja;
4.    
iz sporazuma, ki se nanaša na uporabo ali najem ladje in iz sporazuma,
ki se nanaša na prevoz blaga ali oseb na ladji, ne glede na to, ali sta takšna
sporazuma zajeta v pogodbi o izkoriščanju ladje, ki je predmet izvršbe;
5.    
iz skupne havarije;
6.    
iz pilotaže in vleke;
7.    
iz oskrbovanja ladje, ki je predmet izvršbe, za njeno vzdrževanje ali
izkoriščanje;
8.    
iz gradnje, predelave, popravila, opreme, ali sprejema ladje, ki je
predmet izvršbe, v dok;
9.    
iz pravice ladijske posadke do plače, vključno s stroški povratka domov
in socialnega zavarovanja;
10.  iz
izdatkov, ki jih je v zvezi z ladjo imel poveljnik, vkrcevalec, naročnik ali
agent za ladjo oziroma njenega lastnika ali ladjarja;
11.  iz
zavarovalnih premij, ki jih ima v zvezi z ladjo lastnik ali najemnik ladje, ki
je predmet izvršbe;
12.  zaradi
škode ali nevarnosti povzročitve škode zaradi onesnaženja morja, obale; ukrepov
za preprečevanje, zmanjšanje ali odstranitve takšne škode; povračilo za škodo;
stroški za utemeljene ukrepe, ki so bili ali bodo opravljeni za sanacijo povzročene
škode; škode, ki so jo ali jo verjetno bodo utrpele tretje osebe zaradi
onesnaženja; škode, stroškov ter izgube podobne narave določene v tej točki;
13.  zaradi
stroškov in izdatkov, ki se nanašajo na dvig, odstranitev, ohranitev, uničenje
ali ukrepe, potrebnih za zagotovitev neškodljivosti potopljenih ladij,
razbitin, nasedlih ali zapuščenih ladij, vključno z vso opremo na takšnih
ladjah ter stroškov in izdatkov za ohranitev zapuščene ladje in vzdrževanje
njenih posadk;
14.  zaradi
izgube ali poškodbe v zvezi z blagom (vključno s prtljago), ki se prevaža na
ladji, ki je predmet izvršbe;
15.  iz
pristaniških pristojbin;
16.  iz
sporov glede lastništva ali posesti ladje, sporov solastnikov glede uporabe in
zaslužkov ladje in sporov iz pogodb o prodaji ladje, ki so predmet izvršbe;
17.  iz
pomorskih privilegijev, hipotek ali podobnih obremenitev ladje, ki je predmet
izvršbe.
Ladja, ki je last pravne osebe, ki ni
zajeta v prvem odstavku tega člena, je lahko predmet izvršbe samo, če pravni
osebi ni nujno potrebna za opravljanje njene dejavnosti.
842. člen
Predmet izvršbe tudi ne more biti ladja, ki
je izključni ali glavni vir dolžnikovih dohodkov, če bi bilo z njeno prodajo
ogroženo njegovo lastno preživljanje ter preživljanje tistih, ki jih mora po
zakonu preživljati.
Pri odločanju o tem, ali so podane okoliščine
iz prejšnjega odstavka, presodi sodišče, ki upošteva zlasti dolžnikovo starost,
njegovo zdravstveno stanje in delovno zmožnost ter število in starost tistih,
ki jih je dolžan preživljati, ali bi si mogel dolžnik z zaposlitvijo ali kako
drugače ustvariti prihodke, ki so mu potrebni za preživljanje.
Predmet izvršbe tudi ne more biti ladja, ki
naj po pogodbi o dosmrtnem preživljanju po lastnikovi smrti preide v last
vzdrževalca, če je pravica do preživljanja vpisana v register ladij pred
pravico, na podlagi katere zahteva upnik prodajo ladje.
Prvi odstavek tega člena se uporablja pri
prodaji tujih ladij pod pogojem vzajemnosti.
843. člen
Omejitve po prejšnjem členu ne veljajo, če
gre za poplačilo terjatve iz drugega in tretjega odstavka 841. člena tega
zakona, omejitve po prvem odstavku prejšnjega člena pa tudi tedaj, kadar gre za
poplačilo terjatve iz tretjega odstavka 841. člena tega zakona.
844. člen
Dolžnik lahko v osmih dneh od vročitve
sklepa o izvršbi predlaga, naj sodišče dovoli izvršbo na drug dolžnikov predmet
oziroma z drugim izvršilnim sredstvom.
Sodišče vroči predlog upniku, ki se lahko o
njem izjavi v osmih dneh od vročitve.
Ko se upnik izjavi ali ko izteče rok za
izjavo, izda sodišče sklep o predlogu.
Sodišče ugodi predlogu, če dolžnik izkaže
za verjetno, da bo terjatev poplačana tudi z izvršbo na drug dolžnikov predmet
oziroma z drugim izvršilnim sredstvom. O tem odloči sodišče glede na razmerje
med višino terjatve, katere poplačilo se zahteva in vrednostjo ladje, na katero
naj bi segla izvršba.
Če predlaga dolžnik kot drugo izvršilno
sredstvo izvršbo na plačo, pokojnino, invalidnino ali na druge stalne denarne
prejemke, ugodi sodišče predlogu samo, če dolžnik izkaže za verjetno, da bo
terjatev poravnana v enem letu od izdaje sklepa o dolžnikovem predlogu.
Če dovoli sodišče izvršbo na drug predmet,
ali z drugim izvršilnim sredstvom potem, ko je že izdalo sklep o izvršbi,
ostane zaznamba sklepa o izvršbi na ladjo v veljavi vse do poplačila upnikove
terjatve, zaradi katere je bila izvršba dovoljena.
2. Predlog za prodajo
845. člen
Predlog za prodajo ladje mora zlasti
navajati:
1.    
ime oziroma firmo, prebivališče oziroma sedež in državljanstvo upnika;
2.    
ime oziroma firmo, prebivališče oziroma sedež in državljanstvo dolžnika;
3.    
ime oziroma označbo ladje, vrsto ladje, pristanišče vpisa in državno
pripadnost ladje;
4.    
kraj, v katerem je ladja;
5.    
višino terjatve, za katero se zahteva prodaja;
6.    
listine, na podlagi katerih se zahteva izvršba;
7.    
seznam znanih zastavnih upnikov;
8.    
izjavo, ali je bilo glede ladje, na katero se zahteva izvršba, dovoljeno
kakšno sredstvo zavarovanja;
9.    
po možnosti količino in vrsto tovora na ladji in število članov posadke.
846. člen
Predlogu iz prejšnjega člena je treba
priložiti:
1.    
izvršilni naslov v izvirniku ali overjenem prepisu;
2.    
listino, s katero se dokazuje obstoj hipotek in bremen ter predkupne
pravice, ki so vpisane v register ladij in podatke o znanih pomorskih
privilegijih na ladji, ki je predmet izvršbe.
Če gre pri izvršbi za slovensko ladjo, je
treba predlogu priložiti izpisek iz registra ladij, s katerim se dokazuje
dolžnikova lastninska pravica na ladji, če ta ni vpisana v registru ladij, pa
listino, s katero se dokazuje, da je ladja, ki je predmet izvršbe, v posesti
enega ali več dolžnikov.
Če je bila tuja ladja, na katero se zahteva
izvršba, ob vložitvi predloga za prodajo že zaustavljena, je treba predlogu za
izvršbo priložiti tudi overjen prepis listine, s katero se po pravu tuje države
dokazuje lastnina in državna pripadnost ladje ter njen prevod v jezik, ki je
pri sodišču v uradni rabi.
Če tuja ladja, na katero se zahteva
izvršba, ob vložitvi predloga za prodajo še ni zaustavljena, mora upnik
izkazati za verjetno, da je ladja dolžnikova lastnina.
Potem ko je tuja ladja, na kateri se
opravlja izvršba s prodajo, zaustavljena, sodišče pozove upnika, naj v treh
dneh predloži listine, navedene v tretjem odstavku tega člena.
Če upnik ne ravna po prejšnjem odstavku,
sodišče s sklepom ustavi izvršilni postopek.
847. člen
Če je ladja, na kateri se zahteva izvršba s
prodajo, vpisana v registru ladij, vendar kot lastnik ni vpisan dolžnik, temveč
kdo drug, mora upnik predložiti sodišču listine, ki so primerne za vpis
dolžnikove lastninske pravice v register ladij.
Če upnik nima listin iz prejšnjega
odstavka, se pravica vpisa lastninske pravice v register ladij dokazuje s
pravnomočno sodbo, izdano v pravdnem postopku.
Dolžnikova lastninska pravica se v primerih
iz prvega in drugega odstavka tega člena vpiše po uradni dolžnosti.
3. Sklep o izvršbi s prodajo
848. člen
O predlogu za izvršbo s prodajo ladje odloči
sodišče s sklepom.
Sklep o izvršbi s prodajo ladje vroči sodišče
po določbah zakona o pravdnem postopku o osebni vročitvi strankam in vsem
tistim, ki imajo po podatkih iz spisov na ladji, ki je predmet izvršbe, kakšno
zastavno pravico, pravico do poplačila ali predkupno pravico.
Sodišče mora tiste, v katerih korist je
vpisana predkupna pravica na ladji, tudi obvestiti, da se v postopku prodaje ne
bodo mogli sklicevati na svojo predkupno pravico.
Če dolžnikovo prebivališče ni znano ali če
je dolžnik v tujini, postavi sodišče dolžniku za začasnega zastopnika
poveljnika ladje, ki mu vroči sklep o izvršbi s prodajo ladje. Če je poveljnik
zapustil ladjo, postavi sodišče za začasnega zastopnika dolžnika drugo osebo,
ki je primerna za opravljanje te dolžnosti.
849. člen
V sklepu o izvršbi s prodajo ladje, ki je vpisana
v register ladij, odredi sodišče po uradni dolžnosti zaznambo tega sklepa v
registru ladij.
S sklepom o izvršbi s prodajo ladje, ki ni
vpisana v register ladij, dovoli sodišče rubež ladje.
Za vrstni red upnikove poplačilne pravice
je odločilen trenutek, ko je bil pri sodišču vložen predlog za izvršbo s
prodajo ladje.
850. člen
V primeru prodaje ladje imajo pravico do
poplačila tudi upniki, ki imajo na ladji, ki je predmet prodaje, kakšno
zastavno pravico, čeprav niso predlagali prodaje.
851. člen
Po zaznambi sklepa o izvršbi s prodajo
oziroma po sestavitvi rubežnega zapisnika in vse dotlej, dokler se postopek
prodaje ne ustavi, ni mogoče opraviti posebne izvršbe s prodajo iste ladje za
poplačilo kakšne druge terjatve istega upnika oziroma terjatve kakšnega drugega
upnika.
Če sodišče v primeru iz prejšnjega odstavka
dovoli rubež ladje za poplačilo kakšne druge terjatve istega upnika oziroma
terjatve kakšnega drugega upnika, zaznamuje v rubežnem zapisniku podatke iz
poznejšega sklepa o izvršbi.
Upnik, za čigar terjatev je sodišče pozneje
dovolilo izvršbo s prodajo iste ladje, vstopi v začeti postopek in ga mora
prevzeti v takšnem stanju, v kakršnem je bil ob njegovem vstopu.
O vstopu novih upnikov obvesti sodišče vse,
ki jim mora po 848. členu tega zakona vročiti sklep o izvršbi.
4. Opravljanje izvršbe
852. člen
Po izdaji sklepa o izvršbi sodišče takoj
ukrene naslednje:
1.    
odredi, naj se ladja zaustavi (946. člen tega zakona) in v ta namen
zahteva od Uprave Republike Slovenije za pomorstvo naj ladji odvzame vpisni
list oziroma ladijsko spričevalo, seznam posadke in listine o sposobnosti ladje
za plovbo, tuji ladji pa listine, ki ustrezajo tem slovenskim listinam;
2.    
odredi po potrebi čuvanje ladje;
3.    
opravi rubež ladje in njenih pritiklin, katerih vrednost se posebej
ugotavlja po 860. členu tega zakona;
4.    
sestavi popis posadke in potnikov, ki ostanejo na ladji, ter popiše
vrsto in količino tovora, ki je na njej.
853. člen
Sodišče lahko zaupa čuvanje ladje njenemu
poveljniku, kateremu v ta namen dovoli, da obdrži potrebno število članov
posadke, lahko pa tudi odredi, naj se ladijska posadka skupaj s poveljnikom
izkrca ter postavi druge čuvaje.
Pri odločanju, ali naj ladjo zaupa v čuvanje
poveljniku ali komu drugemu, upošteva sodišče predloge upnikov, varnost ladje,
stroške čuvanja ter druge pomembne okoliščine.
854. člen
Sodišče lahko na predlog strank, poveljnika
ali čuvaja ladje odredi, da se ladja premakne v kakšen drug kraj, če spozna, da
je to potrebno za njeno varnost ali koristno iz drugih pomembnih razlogov, zlasti
da se zmanjšajo stroški čuvanja in vzdrževanja ladje.
855. člen
Če se tisti, ki je upravičen razpolagati s
tovorom na ladji, na kateri se opravlja izvršba, ne zglasi pri sodišču v treh
dneh po zaustavitvi ladje, mu sodišče postavi začasnega zastopnika.
Dokler je tovor na ladji, skrbi za čuvanje
poveljnik oziroma oseba, ki jo postavi sodišče za čuvaja ladje.
Sodišče dovoli na predlog osebe, ki je
upravičena razpolagati s tovorom, ali na predlog njenega začasnega zastopnika,
dolžnika ali poveljnika ladje, če so podani upravičeni razlogi, pa tudi na
predlog čuvaja, naj se tovor izkrca in shrani v javnem skladišču ali na kakšnem
drugem ustreznem mestu.
Sodišče dovoli osebi, ki je upravičena
razpolagati s tovorom, oziroma njenemu začasnemu zastopniku, da prosto
razpolaga s tovorom, če temu ne nasprotuje ladjar, poveljnik ladje ali drug
ladjarjev zastopnik.
Če se poveljnik ladje po nalogu sodišča ali
prostovoljno izkrca, to ne vpliva na njegova pooblastila, da zastopa ladjarja
oziroma tistega, ki je upravičen razpolagati s tovorom glede tovora, ki je bil
na ladji ob zaustavitvi.
Določbe prejšnjih odstavkov ne posegajo v
pravice in dolžnosti strank, ki izvirajo iz pogodbe o prevozu blaga.
856. člen
Potniki in njihova prtljaga se morajo
izkrcati z ladje, na kateri se opravlja izvršba.
Ne glede na prejšnji odstavek dovoli sodišče
na dolžnikov predlog potnikom, da ostanejo s prtljago na ladji, če temu ne
nasprotuje upnik ali čuvaj in če dolžnik položi predujem za stroške s
preživljanjem potnikov.
Določbi prejšnjih odstavkov ne posegata v
pravice in dolžnosti strank, ki izvirajo iz pogodbe o prevozu potnikov.
857. člen
Stroške, ki nastanejo z izvršbo, čuvanjem
in vzdrževanjem ladje, plača predhodno upnik.
Sodišče lahko odredi, naj položi upnik
potreben predujem za stroške z izvršbo.
Če upnik ne položi predujma v roku, ki mu
ga določi sodišče, sodišče s sklepom ustavi izvršilni postopek.
858. člen
Pritožba zoper sklepe iz 852., 853., 854. in
855. člena tega zakona ne zadrži njihove izvršitve.
859. člen
Če so za to podani posebno opravičeni
razlogi, lahko sodišče na predlog zainteresirane osebe dovoli, potem ko zasliši
stranke in znane upnike, ki imajo na ladji kakšno zastavno pravico ali realno
breme, da ladja med izvršilnim postopkom odplove na eno ali več potovanj.
Sodišče ne dovoli potovanja iz prejšnjega
odstavka, če ni sklenjena pogodba o zavarovanju ladje pod pogoji, ki jih sodišče
šteje za primerne in če predlagatelj potovanja ne da ustreznega zavarovanja za
škodo, ki bi jim s tem utegnila nastati.
Stranke in druge upnike iz prvega odstavka
tega člena zasliši sodišče na naroku, lahko pa upravičence tudi pisno obvesti o
predlogu in pogojih, pod katerimi je zaprošeno dovoljenje za potovanje, in od
njih zahteva, naj se o predlogu izjavijo v treh dneh od vročitve obvestila.
Če katera od povabljenih oseb ne pride na
narok oziroma, če se v roku iz prejšnjega odstavka tega člena ne izreče o
predlogu, se šteje, da se strinja s predlaganim potovanjem.
Oseba, na predlog katere je bilo potovanje
dovoljeno, mora na zahtevo sodišča položiti predujem za stroške potovanja. Če
tega ne stori v roku, ki ga določi sodišče, sodišče prekliče dovoljenje za
potovanje.
5. Rubež in ugotovitev vrednosti ladje
860. člen
Ko postane sklep o izvršbi s prodajo ladje
pravnomočen, ugotovi sodišče vrednost ladje in njenih pritiklin.
Posebej se zarubijo in ocenijo le tiste
pritikline večje vrednosti, ki niso normalno na ladjah podobnega tipa oziroma
deli, ki so začasno ločeni od ladje.
Vrednost ladje je enaka njeni tržni ceni na
dan prodaje.
Pri ugotavljanju vrednosti ladje je treba
navesti, kakšna je vrednost ladje, če ostanejo v veljavi zastavne pravice in
realna bremena, kakšna je brez teh pravic in bremen, ter posebej vrednost
zastavnih pravic in realnih bremen.
Če je bila ladja, ki je predmet izvršbe,
ocenjena že v kakšnem prejšnjem izvršilnem ali stečajnem postopku, pa od tedaj
ni nastala kakšna pomembnejša sprememba, lahko vzame sodišče za vrednost ladje
tisto vrednost, ki je bila ugotovljena v prejšnjem postopku. O tem odloči sodišče
po zaslišanju strank.
V primeru iz prejšnjega odstavka sodišče na
predlog katere od strank na prodajnem naroku s sklepom ponovno ugotovi vrednost
ladje, če stranka izkaže za verjetno, da se je njena vrednost od prejšnje
ugotovitve vrednosti do dneva prodaje znatno spremenila.
861. člen
Sodišče povabi na narok za rubež in
ugotovitev vrednosti ladje vse stranke.
Narok za rubež in ugotovitev vrednosti
ladje razpiše sodišče praviloma na kraju, kjer je ladja.
Za ugotovitev vrednosti ladje imenuje sodišče
enega ali več izvedencev.
Sklep, s katerim ugotovi vrednost ladje,
izda sodišče po prosti presoji, pri tem pa upošteva mnenje izvedencev ter druge
podatke, ugotovljene med postopkom.
Zoper sklep o imenovanju izvedencev iz
tretjega odstavka tega člena ni posebne pritožbe.
Zoper sklep o ugotovitvi vrednosti ladje,
se lahko poleg strank pritoži vsak, ki ima pravico do poplačila iz kupnine,
dosežene s prodajo ladje.
862. člen
Kdor ima pravico do poplačila iz kupnine,
dosežene s prodajo ladje, pa je po vrstnem redu pred upnikom, ki je predlagal
izvršbo, lahko predlaga, naj se izvršba ustavi, če ugotovljena vrednost ladje
niti delno ne krije terjatve tega upnika.
Predlog iz prejšnjega odstavka se lahko
poda v osmih dneh od vročitve odredbe o prodaji.
Sodišče presodi glede na okoliščine
primera, ali je glede na verjetno višino delnega poplačila upnika, ki je
predlagal ustavitev izvršbe, prodaja smotrna.
863. člen
Ladja se proda na ustni javni dražbi.
Stranke in zastavni upniki se lahko ob
vsakem času sporazumejo, da naj se ladja v določenem roku proda pod roko in o
načinu prodaje.
Sporazum, da naj se ladja proda pod roko,
mora biti sklenjen v pisni obliki.
Pogodba o prodaji pod roko ima učinek od
dneva, ko postane sklep o domiku (888. člen tega zakona) pravnomočen.
6. Prodajni pogoji
864. člen
Ko postane sklep o ugotovitvi vrednosti
ladje pravnomočen, sodišče pozove upnika, naj v določenem roku predloži osnutek
prodajnih pogojev, če ni tega že prej storil.
Če upnik ne predloži osnutka prodajnih
pogojev v roku iz prejšnjega odstavka, se šteje, da je privolil v prodajo pod
pogoji, ki so določeni v tem zakonu.
Če prodajni pogoji, ki jih predlaga upnik,
ustrezajo določbam tega zakona o prodajnih pogojih, jih sodišče potrdi brez
poprejšnje obravnave.
Če upnik predlaga prodajne pogoje, ki
odstopajo od določb tega zakona, določi sodišče narok za obravnavo prodajnih
pogojev.
Na narok iz prejšnjega odstavka povabi
sodišče stranke in vse tiste, v korist katerih so po podatkih iz spisov vpisane
na ladji, ki je predmet izvršbe, kakršnekoli zastavne pravice ali realna
bremena.
Tistim, za katere sodišče oceni, da jim
vabila verjetno ne bo mogoče vročiti, postavi sodišče začasnega zastopnika,
kateremu vroči vabilo na narok.
865. člen
Na naroku, na katerem se obravnavajo
predlagani prodajni pogoji, lahko dajo vse povabljene osebe predloge za njihovo
spremembo.
Na podlagi izida obravnave določi sodišče
prodajne pogoje v skladu z določbami tega zakona.
Če je na naroku za določitev prodajnih
pogojev predlagana ustavitev ali odložitev prodaje, je mogoče začeti z
obravnavo prodajnih pogojev šele potem, ko je tak predlog zavrnjen.
Sodišče odloči, ali bo počakalo z odločbo o
prodajnih pogojih, dokler sklep o zavrnitvi predloga iz prejšnjega odstavka ne
postane pravnomočen.
866. člen
Prodajni pogoji morajo navajati:
1.    
ime oziroma firmo, sedež oziroma prebivališče in državljanstvo upnika;
2.    
ime oziroma firmo, sedež oziroma prebivališče in državljanstvo dolžnika;
3.    
ime oziroma označbo, vrsto, pristanišče vpisa in državno pripadnost
ladje, njeno bruto in neto tonažo oziroma spodriv, nosilnost meje plovbe,
podatke, ki so pomembni za ugotovitev stanja in uporabnosti ladje, kot so:
namen, leto zgraditve, material, iz katerega je zgrajena ladja, vrsta in moč
glavnih pogonskih strojnih naprav in naprav za posebne namene; za ladje v gradnji
tudi stopnjo zgrajenosti ter seznam in vrednost nevgrajenega materiala, ki bo
zajet s prodajo;
4.    
zastavne pravice in realna bremena, ki jih je kupec dolžan prevzeti, ne
da bi jih šteli v kupnino;
5.    
ugotovljeno vrednost ladje;
6.    
najnižjo sprejemljivo ponudbo;
7.    
določbe o načinu položitve in o višini zavarovanja, ki ga morajo dati
ponudniki;
8.    
določbe o načinu izplačila kupnine;
9.    
trenutek, ko preidejo nevarnosti in koristi na kupca;
10.  kdaj
in pod katerimi pogoji bo ladja izročena kupcu, zlasti če tovor do pravnomočnosti
sklepa o domiku ne bo izkrcan z ladje, in pod katerimi pogoji bo njegova
lastninska pravica vpisana v register ladij;
11.  po
potrebi določbe o prodaji solastniškega dela ladje.
867. člen
Ustne javne dražbe se lahko udeležijo samo
tisti, ki prej položijo varščino.
Če se sklene pogodba o prodaji pod roko, da
kupec zavarovanje tistemu, s katerim sklene pogodbo, in to neposredno pred
sklenitvijo pogodbe.
Če sodišče na predlog strank ne določi kaj
drugega, znaša zavarovanje ponudnikov desetino ugotovljene vrednosti ladje.
Varščina se polaga v gotovini, v
vrednostnih papirjih ali v drugi premoženjski vrednosti.
Varščine so oproščeni upnik, ki je
predlagal izvršbo in zastavni upniki, če dosegajo njihove terjatve njen znesek
in če bi se glede na njihov vrstni red in ugotovljeno vrednost ladje, ki je
predmet izvršbe, ta znesek lahko plačal iz kupnine, dosežene s prodajo.
868. člen
Varščina, ki jo je dal ponudnik, čigar
ponudba je bila sprejeta, ostane pri sodišču, dokler ponudnik ne izpolni vseh
obveznosti po prodajnih pogojih, ali dokler ne postane sklep sodišča o
odklonitvi domika ladje pravnomočen.
Drugim ponudnikom sodišče vrne položeno
varščino po končanem prodajnem naroku.
Varščina najboljšega ponudnika je predmet
zastavne pravice za vse obveznosti, ki nastanejo zoper njega iz prodaje.
869. člen
Če sodišče na predlog strank s privolitvijo
upravičencev ne določi drugače, prevzame kupec ladjo, ki je predmet izvršbe,
prosto vseh zastavnih pravic in realnih bremen.
870. člen
Najnižja sprejemljiva ponudba znaša praviloma
polovico ugotovljene vrednosti ladje.
Na predlog upnika, čigar terjatev je
zavarovana z zastavno pravico, ali na predlog dolžnika, če v to privoli upnik,
ki je predlagal izvršbo, lahko določi sodišče za najnižjo sprejemljivo ponudbo
tudi kakšen višji znesek.
871. člen
Če sodišče na predlog strank ne odloči
drugače, je kupec dolžan v 15 dneh od dneva domika dokazati, da je položil pri
sodišču kupnino za domaknjeno ladjo.
Kupcu ni treba položiti kupnine ali njenega
dela v gotovini, če upniki, katerih terjatve so zavarovane z zastavno pravico
na ladji, privolijo, da kupec prevzame te dolgove.
Če je kupec izpolnil vse obveznosti iz
prodajnih pogojev, je mogoče gotovino, ki je bila položena pri sodišču kot varščina,
uporabiti kot del kupnine.
872. člen
Nevarnost za prodano ladjo preide na kupca
tistega dne, ko mu je ladja pravnomočno domaknjena. Kupec prevzame od tega
dneva tudi vsa bremena, ki so povezana z lastninsko pravico na ladji.
Kupcu se izroči domaknjena ladja skupaj s
prodanimi pritiklinami, njegova lastninska pravica pa se vpiše šele potem, ko
izpolni vse prodajne pogoje.
7. Prodaja ladje
873. člen
Po pravnomočnosti sklepa o ugotovitvi
vrednosti ladje in po določitvi prodajnih pogojev izda sodišče razglas o
prodaji. V njem določi način prodaje ter kraj in čas prodaje, če naj bo ladja
prodana na dražbi.
Od prve objave razglasa o prodaji do dneva
prodaje mora preteči najmanj 15 in največ 30 dni.
Prodajni narok ne sme biti prej, preden ne
postaneta sklep o izvršbi in sklep o določitvi prodajnih pogojev pravnomočna.
874. člen
Razglas o prodaji mora navajati:
1.    
ime oziroma označbo ladje in pritiklin, ki bodo prodane ter vrednost
ladje, ki je predmet izvršbe;
2.    
ime oziroma firmo, sedež oziroma prebivališče in državljanstvo strank;
3.    
dan prodaje in kraj prodajnega naroka, če naj bo ladja prodana na
dražbi;
4.    
najnižjo sprejemljivo ponudbo in znesek varščine;
5.    
sporočilo, da si je mogoče prodajne pogoje in listine, ki se nanašajo na
ladjo, ki je predmet izvršbe, ogledati pri sodišču;
6.    
poziv zastavnim upnikom, katerih pravice niso vpisane v registru ladij,
naj najpozneje do dneva prodaje oziroma najpozneje na prodajnem naroku
priglasijo svoje terjatve, z opozorilom, da bodo sicer njihove pravice v
postopku upoštevane le, če izhajajo iz izvršilnih spisov;
7.    
poziv, da naj vsak, kdor ima na ladji, ki je predmet izvršbe, kakšno
pravico, zaradi katere prodaja ne bi bila dovoljena, priglasi svojo pravico
sodišču najpozneje do dneva prodaje oziroma najpozneje na prodajnem naroku,
preden se bo začela ustna javna dražba, z opozorilom, da sicer teh pravic v
škodo poštenega kupca ne bo mogoče več uveljavljati;
8.    
sporočilo, da bodo osebi, ki ima na ladji, ki je predmet izvršbe, kakšno
pravico ali breme, vročena obvestila o nadaljnjem poteku postopka le, če ima v
Republiki Sloveniji prebivališče ali če ima v Republiki Sloveniji svojega
pooblaščenca oziroma pooblaščenca za sprejemanje vročil.
875. člen
Sodišče vroči razglas o prodaji strankam in
vsem tistim, ki imajo po podatkih v spisih na ladji, ki je predmet izvršbe,
kakšno zastavno pravico, realno breme ali predkupno pravico.
Sodišče pozove hkrati upnike, ki imajo na
ladji, ki je predmet izvršbe, terjatve zavarovane z zastavno pravico, naj se
najpozneje pet dni pred prodajnim narokom izjavijo, ali zahtevajo, da se
njihove terjatve izplačajo v gotovini, ali pa privolijo, da kupec prevzame dolg
tako, da ga bo prost dotedanji dolžnik; če se v določenem roku ne izjavijo, se
šteje, da zahtevajo, naj jim bodo terjatve izplačane v gotovini.
Če je na ladji, ki je predmet izvršbe,
vknjižena hipoteka, pozove sodišče upnike, naj najpozneje pred začetkom prodaje
priglasijo zneske svojih terjatev iz pravnih razmerij, zavarovanih s temi
zastavnimi pravicami.
Razglas o prodaji se vroči strankam po določbah
zakona o pravdnem postopku o osebni vročitvi.
Če sodišče oceni, da komu razglasa o
prodaji verjetno ne bo mogoče pravočasno vročiti, ali če je poskus vročitve
neuspešen, mu sodišče postavi začasnega zastopnika in temu vroči razglas o
prodaji.
876. člen
Sodišče objavi razglas o prodaji v Uradnem
listu Republike Slovenije, na sodni deski, na oglasni deski Uprave Republike
Slovenije za pomorstvo v pristanišču ter na kakšen drug primeren način.
Stranke lahko zahtevajo, naj se razglas o
prodaji objavi na njihove stroške na kakšen drug način, ki ga predlagajo.
877. člen
Če naj bo prodana domača ladja, sodišče
odredi, naj se nameravana prodaja zaznamuje v register ladij, v katerem je
vpisana ladja.
878. člen
Dolžnik mora v času med objavo in dnevom
prodaje omogočiti tistim, ki se nameravajo udeležiti prodaje, da si ogledajo
ladjo, ki je predmet izvršbe ter listine, ki se nanašajo nanjo.
Sodišče določi z odredbo za ogled ladje, ki
je predmet izvršbe, določene dneve in ure, upoštevajoč pri tem potrebe po
nemotenem poslovanju ladje.
879. člen
Prodajni narok je javen in se opravi
praviloma v sodnem poslopju.
Sodišče lahko z odredbo odloči, da bo
prodajni narok opravljen na kraju, kjer je ladja, ki je predmet izvršbe.
Sodišče predloži na prodajnem naroku
udeležencem na vpogled prodajne pogoje in druge listine, ki se nanašajo na
prodajo.
Če se prodajnega naroka udeleži en sam
ponudnik, odloči sodišče, ali bo narok preložilo ali pa ga bo kljub temu
opravilo.
880. člen
Ko sodišče ugotovi, da ni ovir za prodajni
narok, sporoči prodajne pogoje, nato pa podatke o terjatvah upnikov, ki imajo
pravico do poplačila iz dosežene kupnine, o izjavah upnikov glede poplačila ali
prevzema njihovih terjatev, o terjatvah, ki so zavarovane s hipotekami, ter o
drugih okoliščinah, ki so pomembne za izvedbo prodajnega naroka.
881. člen
Dolžnik, sodnik, zapisnikar ali kdo drug,
ki uradno sodeluje pri prodaji, ne sme dajati ponudb niti v svojem niti v tujem
imenu.
Zastopniki ponudnikov morajo dokazati svojo
pravico za zastopanje na tem naroku z javno listino ali z javno overjenim
pooblastilom.
Osebe iz prejšnjega odstavka tudi ne morejo
biti kupec v primeru prodaje pod roko.
882. člen
Sodišče lahko odloči, da se tuja ladja
prodaja za tuja plačilna sredstva in da mora biti zanjo dosežena kupnina plačana
v tujih plačilnih sredstvih.
Določbo prejšnjega odstavka je mogoče
uporabiti tudi takrat, kadar se prodaja slovenska ladja za poplačilo terjatev
tujih upnikov in kadar se javne dražbe udeležujejo kot upniki tuje osebe.
Sodišče mora na zahtevo tujega
hipotekarnega upnika dovoliti v skladu z zakonom prodajo ladje v tujih plačilnih
sredstvih, če je zavarovana terjatev vpisana v tujih plačilnih sredstvih.
883. člen
Ponudnik je vezan na svojo ponudbo vse
dotlej, dokler ni dana višja ponudba (884. člen tega zakona).
884. člen
Sodišče pozove navzoče k dajanju ponudb
šele, ko mine pol ure od trenutka, ki je bil določen za začetek prodajnega
naroka.
Ustna javna dražba se nadaljuje vse dotlej,
dokler se dajejo višje ponudbe.
Če to zahteva kakšen ponudnik, lahko sodišče
dovoli kratek čas za premislek.
Ustna javna dražba je končana, če tudi po
drugem pozivu v petih minutah ni dana višja ponudba. Na to sodišče posebej
opozori navzoče.
Pred sklenitvijo prodaje sodišče še enkrat
objavi zadnjo ponudbo, nato pa razglasi, da je prodaja končana.
885. člen
Ko je prodaja končana, pozove sodišče navzoče,
naj takoj na prodajnem naroku vložijo ugovore zoper domik.
Ugovore zoper domik najboljšemu ponudniku
je mogoče vložiti samo iz naslednjih razlogov:
1.    
da med dnevom objave in dnevom prodajnega naroka ni preteklo 15 dni
(866. člen tega zakona);
2.    
da razglas o prodajnem naroku ni bil pravilno sestavljen ali objavljen;
3.    
da o prodajnem naroku niso bili obveščeni vsi tisti, ki bi jih bilo
sodišče moralo obvestiti;
4.    
da se je prodaja nadaljevala, čeprav je bil izdan sklep o ustavitvi
postopka;
5.    
da so bile na ustni javni dražbi kršene določbe tega zakona o dražbi;
6.    
da pogoji, pod katerimi je bila dana najboljša ponudba, niso v skladu s
prodajnimi pogoji;
7.    
da se najboljši ponudnik oziroma njegov zastopnik nista sposobna
udeležiti prodaje določene ladje, ki je predmet izvršbe;
8.    
da najvišja ponudba ne zadostuje za popolno poplačilo z zastavno pravico
zavarovane terjatve upnika, ki ugovarja, njegova terjatev pa ima prednost pred
terjatvijo upnika, ki je predlagal izvršbo.
886. člen
Na pomanjkljivosti, navedene v 4., 6. in 7.
točki drugega odstavka prejšnjega člena, mora paziti sodišče po uradni
dolžnosti. O drugih pomanjkljivostih odloča le, če se uveljavljajo z ugovorom.
Dejstva, na katera se opira ugovor, preveri
in ugotovi sodišče po uradni dolžnosti.
887. člen
O vloženih ugovorih odloča sodišče
praviloma na prodajnem naroku.
Če sodišče ugodi vloženim ugovorom in
odkloni domik, odloča po zaslišanju navzočih, ki jih je bilo dolžno obvestiti o
prodajnem naroku, o tem, ali bo prodajo nadaljevalo takoj, ali pa bo določilo
nov prodajni narok. Če odloči, da bo prodajo takoj nadaljevalo, so ponudniki,
ki so se udeležili prodaje, vezani na svoje prejšnje ponudbe, če te zaradi
višjih ponudb niso izgubile svojega pomena.
Če o ugovoru ne odloči na samem naroku, vroči
sodišče sklep o ugovoru najboljšemu ponudniku, strankam in vsem tistim, ki
imajo pravico do pritožbe zoper izdano odločbo.
888. člen
Če ugovorov ni in če sodišče ni ugotovilo
nobene pomanjkljivosti iz 4., 6. in 7. točke drugega odstavka 885. člena
tega zakona, izda že na prodajnem naroku sklep o domiku ladje najboljšemu
ponudniku, za čigar ponudbo je ugotovilo, da je sprejemljiva. Ta sklep sodišče
razglasi na naroku in vroči osebam iz prvega odstavka 868. člena tega zakona in
drugim udeležencem prodaje.
Sklep o domiku objavi sodišče v osmih dneh
na sodni deski in zaznamuje v registru ladij. Posledica te zaznambe je, da
ustvarjajo poznejši vpisi v registru ladij pravice zoper dotedanjega lastnika
ladje le, če se sklep o domiku razveljavi. V objavljenem sklepu navede sodišče
najvišjo ponujeno ceno in rok za priglasitev nadponudbe z navedbo njenega
najmanjšega zneska.
Vsak, ki ga je bilo sodišče dolžno
obvestiti o prodajnem naroku, sme zahtevati, naj se sklep iz prejšnjega
odstavka na njegove stroške objavi v Uradnem listu Republike Slovenije ali kako
drugače.
889. člen
Sodišče izda sklep o domiku ladje, ki je
bila prodana pod roko, ko ugotovi, da so izpolnjeni pogoji za prodajo.
Za objavo in učinke sklepa o domiku velja
drugi odstavek 881. člena tega zakona.
890. člen
Ladja, ki je predmet izvršbe, se ne sme
domakniti, če pri prodaji ni bila dosežena cena v višini najnižje sprejemljive
ponudbe (870. člen tega zakona).
Sodišče odkloni s sklepom domik, če spozna,
da so vloženi ugovori utemeljeni, če ugotovi, da gre za kakšno pomanjkljivost,
na katero mora paziti po uradni dolžnosti, ali če ugotovi, da je bila prodaja
opravljena prej, preden sta postala sklep o izvršbi s prodajo in sklep o določitvi
prodajnih pogojev pravnomočna.
Sklep o odklonitvi domika se zaznamuje v
registru ladij.
Če izda sodišče druge stopnje, ko odloča o
pritožbi zoper sklep iz prvega in drugega odstavka tega člena, sklep o domiku,
učinkuje zaznamba domika od trenutka, ko je bilo zaznamovano, da je domik
odklonjen (prvi in drugi odstavek tega člena).
891. člen
Sklep o domiku je mogoče izpodbijati s
pritožbo iz razlogov iz drugega odstavka 885. člena in prvega odstavka 890. člena
tega zakona, pa tudi zato, ker sklep o domiku ni v skladu z vsebino sodnih
spisov, na katerih temelji.
Tisti, kateremu je sodišče domaknilo ladjo,
ki je predmet izvršbe, lahko izpodbija sklep zato, ker bi moralo sodišče
odkloniti domik oziroma izdati sklep o domiku pod drugimi pogoji, ne pa pod
tistimi, ki so navedeni v sklepu.
Sklep, s katerim sodišče odkloni domik, se
lahko izpodbija zato, ker ni v skladu z vsebino sodnih spisov, na katerih
temelji, oziroma ker ni bilo zakonitega razloga za odklonitev domika.
Tisti, ki je na prodajnem naroku ugovarjal
domiku, nima pravice pritožbe zoper sklep o odklonitvi domika.
8. Ponovna prodaja
892. člen
Če je bil domik pravnomočno odklonjen
zaradi tega, ker ni bila dosežena cena v višini najnižje sprejemljive ponudbe,
določi sodišče nov prodajni narok, oziroma nov rok za prodajo ladje pod roko, če
to predlaga v osmih dneh po neuspelem poskusu prodaje upnik, ki je predlagal
izvršbo.
Preden sodišče določi nov prodajni narok,
oziroma nov rok za prodajo ladje pod roko, lahko odredi novo ugotovitev
vrednosti ladje, ki je predmet izvršbe in razpiše narok za obravnavo sprememb
prodajnih pogojev.
Od prvega do drugega prodajnega naroka mora
preteči najmanj 30 dni.
Če upnik, ki je predlagal izvršbo, ne
predlaga ponovne prodaje v roku iz prvega odstavka tega člena, sodišče s
sklepom ustavi izvršbo in razveljavi opravljena izvršilna dejanja.
893. člen
Če sodišče odkloni domik zaradi kakšnega
drugega razloga, ne pa zaradi razlogov iz prejšnjega člena in če ni
pomanjkljivosti, zaradi katerih bi bilo nadaljevanje postopka nedopustno, določi
po uradni dolžnosti nov prodajni narok, oziroma nov rok za prodajo ladje pod
roko.
Prodaja po prvem odstavku prejšnjega člena
in po prejšnjem odstavku poteka na podlagi prej določenih pogojev.
9. Pravnomočnost sklepa o domiku
894. člen
Ko postane sklep o odklonitvi domika
pravnomočen, vrne sodišče najboljšemu ponudniku oziroma kupcu pri prodaji pod
roko položeno varščino.
895. člen
Ko postane sklep o domiku ladje pravnomočen,
sodišče na predlog kupca, upravičenca do tovora ali njegovega začasnega
zastopnika odredi, naj se z ladje izkrca tovor, oziroma na predlog kupca odloči,
da se izkrcajo tudi osebe in njihove stvari.
Predujem za stroške izkrcevanja tovora po
prejšnjem odstavku položi na zahtevo sodišča tisti, ki zahteva izkrcanje, če iz
prodajnih pogojev ne izhaja kaj drugega.
Če oseba, ki je bila ladjar, preden je bila
ladja prodana, ali njegov zastopnik nasprotuje temu, da se tovor izroči v
prosto razpolaganje upravičencu, odredi sodišče, da se tovor na ladjarjeve
stroške izroči v hrambo v javno skladišče ali na kakšen drug primeren kraj.
Določbe prvega, drugega in tretjega
odstavka tega člena ne posegajo v pravice in dolžnosti strank, ki izvirajo iz
pogodbe o prevozu blaga.
896. člen
Lastniki pritiklin v izvršbi prodane ladje,
ki niso bile zajete s prodajo, so upravičeni po pravnomočnosti sklepa o domiku
ladje na svoje stroške in svojo nevarnost odnesti te pritikline.
897. člen
Pravic, ki jih je kupec pridobil s pravnomočnim
domikom ladje, ni mogoče izpodbijati zato, ker je bil po pravnomočnosti sklepa
o domiku razveljavljen ali spremenjen izvršilni naslov, na katerem je temeljil
sklep o izvršbi.
10. Ponovna prodaja v primeru razveljavitve
sklepa o domiku
898. člen
Če kupec ne dokaže, da je plačal kupnino v
roku iz prvega odstavka 871. člena tega zakona, sodišče na predlog upravičenca
pravnomočen sklep o domiku razveljavi in odredi ponovno prodajo na kupčeve
stroške in nevarnost.
Ponovno prodajo lahko predlagajo stranke,
upniki, katerih terjatve so zavarovane z vpisano zastavno pravico na ladji, ki
je predmet izvršbe ter upniki, ki za svoje pomorske privilegije nimajo
izvršilnega naslova.
Predlagatelj mora predlagati ponovno
prodajo najpozneje v desetih dneh po poteku roka iz prvega odstavka 871. člena
tega zakona. Če v tem roku nihče ne predlaga ponovne prodaje, ustavi sodišče s
sklepom izvršbo in razveljavi opravljena izvršilna dejanja.
Ponovna prodaja se opravi v skladu z določbami,
ki veljajo za prvo prodajo in po prodajnih pogojih, ki so bili že prej določeni.
Sodišče sme na predlog upravičencev
dovoliti, da se pri ponovni prodaji ladja proda za ceno, nižjo od polovice
vrednosti ladje, ugotovljene za prvo prodajo.
Sodišče ne dovoli ponovne prodaje, če
kupec, ki je zamudil s plačilom kupnine, pred iztekom roka za pritožbo zoper
dovolitev ponovne prodaje dokaže, da je plačal zaostalo kupnino z obrestmi in
zneskom, potrebnim za povračilo do tedaj nastale škode.
899. člen
Če se na ponovni prodaji doseže cena, ki je
nižja od cene, dosežene na prejšnji prodaji, odgovarja kupec, ki je zamudil s
plačilom kupnine, z varščino, položenim delom kupnine in z drugimi svojimi sredstvi
oziroma premoženjem za nastalo razliko, za stroške ponovne prodaje ter za vsako
škodo, povzročeno z njegovo zamudo.
O plačilu razlike v ceni ter stroških in
škodi iz prejšnjega odstavka odloči sodišče po uradni dolžnosti.
Na podlagi pravnomočnega sklepa iz
prejšnjega odstavka opravi sodišče izvršbo na položeni varščini, delu izplačane
kupnine, po potrebi pa tudi na drugih sredstvih in kupčevem premoženju.
Izvršba se opravi v korist razdelitvene
mase. Tej masi pripada tudi razlika med ceno, doseženo pri ponovni in prejšnji
prodaji.
Kupec, ki je zamudil s plačilom, nima
pravice do zneska, za kolikor kupnina, dosežena pri ponovni prodaji, presega
kupnino, doseženo pri prejšnji prodaji.
11. Ustavitev prodaje
900. člen
Razen iz razlogov, ki so določeni za ustavitev
izvršbe v tem zakonu ali v zakonu o izvršbi in zavarovanju, se prodaja ustavi
tudi v naslednjih primerih:
1.    
če kdo drug najpozneje osem dni pred prodajnim narokom da primerno
zavarovanje in izjavi, da je pripravljen prevzeti ladjo, ki je predmet izvršbe,
za ceno, ki najmanj za četrtino presega njeno ugotovljeno vrednost ter izjavi,
da bo plačal vse stroške, ki bi jih sicer moral plačati dolžnik;
2.    
če to zahteva zastavni upnik, ki najpozneje do začetka dražbe na
prodajnem naroku odkupi terjatve, zaradi katerih je bila dovoljena prodaja in
povrne stroške, ki bi jih sicer moral plačati dolžnik;
3.    
če upnik pred začetkom prodaje odstopi od prodaje; v tem primeru zaradi
iste terjatve ne sme ponovno predlagati izvršbe s prodajo ladje, preden ne poteče
šest mesecev od njene ustavitve;
4.    
če dolžnik pred začetkom prodaje položi pri sodišču znesek, potreben za
popolno poplačilo terjatev vseh upnikov, ki so predlagali izvršbo in stroškov
postopka;
5.    
če tudi na drugem prodajnem naroku oziroma pri drugem poskusu prodaje (prvi
odstavek 892. člena in prvi odstavek 893. člena tega zakona) ladje ni bilo mogoče
prodati za ceno, ki ustreza najnižji sprejemljivi ponudbi.
901. člen
Če sodišče ugodi predlogu iz 1. točke
prejšnjega člena, odloži izvršbo.
Če predlagatelj iz 1. točke prejšnjega člena
ne da v določenem roku ustreznega zavarovanja, nadaljuje sodišče odloženo
izvršbo po uradni dolžnosti.
V primeru iz prejšnjega odstavka pripade
varščina, ki jo je položil predlagatelj, razdelitveni masi.
Glede plačila cene, za katero je predlagatelj
privolil prevzeti ladjo, ki je predmet izvršbe, se smiselno uporabljajo drugi,
tretji in četrti odstavek 899. člena tega zakona.
Ko predlagatelj plača znesek iz 1. točke
prejšnjega člena, sodišče ustavi izvršbo.
902. člen
O odložitvi in ustavitvi izvršbe po
prejšnjem členu obvesti sodišče vse, ki jim mora po prvem odstavku 875. člena
tega zakona vročiti odredbo o prodaji.
Hkrati sodišče opozori upnika, ki je
predlagal izvršbo, na pravico, ki jo ima po 903. členu tega zakona.
Ko preteče 15 dni od pravnomočnosti sklepa
o ustavitvi postopka, odredi sodišče, da se izbrišejo vse zaznambe v registru
ladij, ki se nanašajo na prodajo, oziroma razveljavi opravljeni rubež ladje.
903. člen
Upnik, v čigar korist je bilo v registru
ladij vpisano dovoljenje za prodajo, lahko v 15 dneh od pravnomočnosti sklepa o
ustavitvi izvršbe predlaga sodišču, naj po vrstnem redu omenjene zaznambe v
korist njegove terjatve odredi vknjižbo zastavne pravice na ladji, ki je
predmet izvršbe.
Okoliščina, da je dolžnik med tem odtujil
ali obremenil ladjo, ki je predmet izvršbe, ne ovira vknjižbe zastavne pravice.
Predlogu po prvem odstavku tega člena ni
mogoče ugoditi, če je bila prodaja ustavljena zaradi tega, ker izvršba sploh ni
bila dopustna, ker je bil izvršilni naslov pravnomočno razveljavljen,
spremenjen ali odpravljen, ker je bila terjatev, zaradi katere je tekla
izvršba, poravnana, ali ker je bilo pravnomočno ugotovljeno, da terjatev ne
pripada upniku.
12. Razdelitev kupnine
904. člen
Ko je kupnina plačana in sklep o domiku pravnomočen,
določi sodišče narok za razdelitev kupnine.
Na narok povabi sodišče osebe, navedene v
prvem odstavku 875. člena tega zakona, kupca pa obvesti, da se naroka lahko
udeleži.
V vabilu na narok iz prvega odstavka tega člena
opozori sodišče upnike, da bodo terjatve tistih, ki ne pridejo na narok,
upoštevane po stanju, ki izhaja iz registra ladij in izvršilnih spisov, ter da
lahko najpozneje na naroku za razdelitev kupnine drugim izpodbijajo obstoj
njihovih terjatev, njihovo višino in vrstni red njihovega poplačila.
Odredba o razpisu naroka se objavi na sodni
deski.
905. člen
Na naroku se obravnavajo terjatve, ki bi
jih bilo treba upoštevati pri razdelitvi kupnine, kot tudi vrstni red njihovega
poplačila.
Dolžnik mora dati sodišču vsa pojasnila, ki
so potrebna za ugotovitev pravilnosti vrstnega reda terjatev, ki jih je treba
poplačati iz kupnine.
Upnik, katerega terjatev bi lahko pri
razdelitvi kupnine prišla na vrsto, če bi odpadla sporna terjatev, lahko
najpozneje na naroku za razdelitev kupnine ugovarja priglašenim terjatvam
oziroma terjatvam, ki izhajajo iz izvršilnih spisov. Ugovor se lahko nanaša na
obstoj terjatev, na višino in na vrstni red poplačila.
Dolžnik ima pravico ugovarjati samo glede
tistih terjatev, za katere trdi, da glede njih ni nikakršne podlage za poplačilo.
Terjatve, ki jih ne bi bilo mogoče poplačati
iz kupnine, tudi če bi odpadle sporne terjatve z ugodnejšim vrstnim redom, se
ne obravnavajo.
906. člen
Razdelitveno maso sestavljajo:
1.    
kupnina;
2.    
varščina, ki jo je položil kupec, ki je zamudil s plačilom kupnine, del
kupnine, ki jo je ta položil ter drugi zneski, ki jih je takšen kupec plačal;
3.    
plodovi in prihodki, dobljeni od ladje, ki je predmet izvršbe, katere
mora kupec vrniti;
4.    
prihodki od potovanja, ki je bilo opravljeno med prodajo;
5.    
zneski iz drugega in tretjega odstavka tega člena.
Kupnina, ki se nanaša na ladjo, ki je
predmet izvršbe, pripadne terjatve ladje, ki je predmet izvršbe, ter voznina
oziroma prevoznina sestavljajo posebno razdelitveno maso, odvisno od tega, na
katero izmed teh vrednosti se nanašajo hipoteke upnikov, ki so predlagali
izvršbo.
Voznina, prevoznina in zneski, nanašajoči
se na pripadne terjatve ladje, ki so bili plačani do sklenitve naroka za
obravnavo o razdelitvi kupnine, se razdelijo skupaj s kupnino, doseženo s
prodajo ladje, ki je predmet izvršbe.
907. člen
Iz razdelitvene mase se upniki poplačajo po
naslednjem vrstnem redu:
1.    
privilegirani upniki,
2.    
hipotekarni upniki,
3.    
drugi upniki.
Za določitev vrstnega reda poplačila
upnikov iz 1. in 2. točke prejšnjega odstavka znotraj posameznega izplačilnega
razreda veljajo določbe tega zakona o pomorskih privilegijih in hipotekah na
ladji.
Stroški, nastali med postopkom za prodajo
ladje, se poravnavajo pred razdelitvijo kupnine ter pred terjatvami zastavnih
upnikov.
908. člen
Isti vrstni red kot glavnica imajo tudi
njene obresti, ki niso zaostale več kot za tri leta pred domikom ter pravdni in
izvršilni stroški, ki so nastali z uveljavljanjem kakšnega izmed teh zahtevkov.
Plačila, ki se ponavljajo in niso zaostala
več kot za tri leta pred domikom, imajo isti vrstni red kot pravica, ki je
podlaga teh plačil.
Če razdelitvena masa ne zadošča za poplačilo
upnikov, se stroški in stranske terjatve poravnajo pred glavnico.
909. člen
Če razdelitvena masa ne zadošča za poplačilo
upnikov istega izplačilnega razreda (prvi in drugi odstavek 907. člena tega
zakona), se njihove terjatve skupaj s stroški in stranskimi terjatvami
poravnajo v sorazmerju s celotnim zneskom teh terjatev.
910. člen
Presežek razdelitvene mase, ki ostane po
poravnavi vseh terjatev, navedenih v 907. členu tega zakona, izroči sodišče
dolžniku.
911. člen
Če sodišče na predlog in s privolitvijo
udeležencev ne odloči kaj drugega, se plačila, ki se ponavljajo, poravnajo
tako, da se najprej izplačajo zneski, ki so zaostali do dneva domika, nato pa
naloži na obresti toliko glavnice, kolikor je potrebno, da se z njenimi
obrestmi poravnajo plačila, ki zapadejo po dnevu domika.
Glavnico, ki bo postala prosta zaradi
prenehanja pravice do plačila, dodeli sodišče, če je to mogoče, že vnaprej
tistim upravičencem, katerih terjatve niso bile popolnoma poplačane iz
razdelitvene mase, in sicer po vrstnem redu njihovih terjatev; če takšnih
upravičencev ni, pa dolžniku.
912. člen
Terjatev, ki je odvisna od razveznega
pogoja, se poravna v gotovini samo, če da upnik zavarovanje, da bo v primeru
nastopa takšnega pogoja vrnil tisto, kar je prejel.
Če upnik v 15 dneh po prejemu sklepa o
poplačilu ne položi zavarovanja, se znesek, potreben za poravnavo njegove
terjatve, izroči banki kot hranilna vloga.
Ko postane gotovo, da pogoj ne bo nastopil,
se upniku izplača njegova terjatev.
Če razvezni pogoj nastopi, se z zneskom, ki
ga je upnik vrnil ali je bil izročen banki, ravna tako, da se izplača tistim
upnikom, katerih terjatve niso bile popolnoma poravnane iz zneska, dobljenega s
prodajo; če pa takšnih upnikov ni, se znesek izroči dolžniku.
913. člen
Če je izplačilo terjatve vezano na kakšen
odložni pogoj, se terjatev poravna tako, da se ustrezen znesek izloči in izroči
banki kot hranilna vloga, ki se izplača upniku, ko nastopi pogoj.
Če pogoj ne nastopi, se vloženi znesek
izplača tistim upnikom, katerih terjatve niso bile popolnoma poravnane iz
zneska, dobljenega s prodajo; če pa takšnih upnikov ni, se ta znesek izroči
dolžniku.
914. člen
Če je glede zastavne pravice ali
stvarnopravnih bremen na ladji, ki je predmet izvršbe, v registru ladij vpisana
zaznamba spora ali zaznamba, da je vložena tožba za izbris take pravice, se
terjatev oziroma nadomestilo za to pravico poravna tako kot terjatev, ki je
odvisna od razveznega pogoja.
Če je v registru ladij predznamovana
zastavna pravica ali stvarnopravno breme na ladji, ki je predmet izvršbe,
upravičenec pa dokaže, da teče postopek za opravičilo predznambe ali da še ni
pretekel rok za začetek tega postopka, se terjatev oziroma nadomestilo za to
pravico poravna tako kot terjatev pod odložnim pogojem.
915. člen
Terjatve, ki so zavarovane s skupno
hipoteko, se poravnajo iz razdelitvene mase v gotovini.
Če so bile v postopku prodaje prodane vse
ladje, ki nerazdelno jamčijo za terjatev, prispeva razdelitvena masa vsake
posamezne ladje k poravnavi terjatev, zavarovanih s skupno hipoteko, samo tisti
znesek, ki je proti tej terjatvi s stranskimi dajatvami in stroški v enakem
sorazmerju kot ostanek razdelitvene mase vsake posamezne ladje, ki je predmet
izvršbe, proti seštevku ostankov vseh razdelitvenih mas. Ta ostanek se dobi po
odbitku zneska tistih terjatev, ki so po vrstnem redu pred terjatvijo,
zavarovano s skupno hipoteko.
Če upnik, katerega terjatev je zavarovana s
skupno hipoteko, zahteva poplačilo v kakšnem drugem razmerju, lahko upniki,
katerih terjatve so po vrstnem redu za njegovimi terjatvami in dobijo zaradi
tega manj, kot bi dobili, če bi bil upnik poplačan skladno prejšnjim odstavkom,
zahtevajo, da se jim iz posameznih razdelitvenih mas izplača znesek, ki bi
pripadal terjatvi, zavarovani s skupno hipoteko, če bi bila razdelitev
opravljena v smislu prejšnjega odstavka, kadar je to potrebno, da se pokrije
primanjkljaj.
Če v postopku prodaje niso bile prodane vse
ladje, ki nerazdelno jamčijo, se za izračun povračila upnikom, ki pridejo na
vrsto za upnikom, čigar terjatve so zavarovane s skupno hipoteko, vzame namesto
posameznih razdelitvenih mas za računsko podlago vrednost posameznih ladij,
obremenjenih s skupno hipoteko. Zahtevek teh upnikov za povračilo se vknjiži v
njihovo korist na neprodanih ladjah, in sicer po tistem vrstnem redu, ki ga ima
v celoti ali delno poravnana upnikova terjatev, ki je bila zavarovana s skupno
hipoteko. To skupno hipoteko na neprodanih ladjah pa sodišče po uradni
dolžnosti izbriše.
916. člen
Upravičenci do služnosti, ki jih kupec ne
prevzame, se poplačajo tako, da dobijo za svojo pravico nadomestilo iz zneska,
dobljenega s prodajo.
Če se upravičenci do služnosti z upniki, ki
pridejo po vrstnem redu do poplačila za njimi, ne sporazumejo o nadomestilih iz
prejšnjega odstavka, odmeri nadomestilo sodišče, ki upošteva pri tem predvsem čas,
kolikor bi še lahko trajala služnost, njeno vrednost, korist za upravičenca in
njegovo starost.
Kupec in služnostni upravičenci ter upniki,
ki pridejo po vrstnem redu poplačila za njimi, se lahko sporazumejo, da kupec
prevzame služnost in da se za prevzem služnosti odmerjeno nadomestilo odbije od
kupnine.
917. člen
Terjatev zastavnega upnika, ki ni zapadla
do izdaje sklepa o poplačilu, se izplača še preden zapade, skupaj z zneskom
dogovorjenih obresti, obračunanih do dneva sklepa o razdelitvi kupnine.
Če za takšno terjatev niso bile določene
obresti, se od nje odbije znesek, ki ustreza zakonskim obrestim od dneva, ko je
bil izdan sklep o poplačilu, do zapadlosti.
918. člen
Če ni znano, kdo je sedanji upnik pogodbene
zastavne terjatve, ki bi bila po vrstnem redu krita z razdelitveno maso, ali pa
ni znano njegovo prebivališče, naloži sodišče znesek, ki se nanaša na to
terjatev, v banko kot hranilno vlogo, v sklepu o razdelitvi kupnine pa določi,
komu bo pripadel v primeru, če ga upnik ne bo dvignil.
Če upnik, za katerega je bil položen znesek
iz prejšnjega odstavka, zneska ne dvigne v treh letih od dneva, ko je bil
vložen v banko, lahko vsak upnik, ki mu pripada ta znesek ali njegov del,
zahteva izplačilo zneska, ki ustreza njegovi terjatvi. Če takšnih upnikov ni,
lahko zahteva izplačilo dolžnik.
919. člen
Če zastavnih upnikov, ki zahtevajo poplačilo
iz kupnine, ni mogoče v celoti poplačati, naloži sodišče na predlog katerega
izmed njih ali upnika, ki je predlagal izvršbo, tistim, na katerih dolgove sega
pomorski privilegij ali hipoteka, da v določenem roku položijo pri sodišču
dolgovane zneske, če je to potrebno, da se poplačajo predlagatelj in tisti, ki
imajo ugodnejši vrstni red poplačila.
Predlog iz prejšnjega odstavka je treba
dati med izvršilnim postopkom najpozneje na naroku za razdelitev kupnine.
Odredbe, izdane dolžnikovim dolžnikom po
prvem odstavku tega člena, imajo za posledico, da nobeno izplačilo dolžniku ali
komu drugemu, ki bi bilo v nasprotju z odločbo sodišča, nima pravnega učinka
nasproti zastavnim upnikom.
Če zneski iz prvega odstavka tega člena
niso položeni v roku, ki ga določi sodišče, ravna sodišče na predlog upnika, na
katerega se nanaša izplačilo, po določbah o izvršbi na denarne terjatve; pri
tem določi, kateremu zastavnemu upniku pripadajo posamezne terjatve in v
kolikšnem znesku.
13. Prodaja deležev ladje
920. člen
Za izvršbo s prodajo deležev ladje se
uporabljajo določbe tega zakona o prodaji z naslednjimi izjemami:
1.    
zaustavitev ladje se sme dovoliti samo, če se zahteva izvršba na
deležih, ki presegajo polovico celotne vrednosti ladje, na kateri se opravlja
izvršba, oziroma če upnik, ki je predlagal izvršbo, izkaže za verjetno
nevarnost, da bi bila brez tega izterjava terjatve onemogočena ali precej
otežena;
2.    
če se opravlja izvršba na več kot polovičnem deležu ladje, ki je predmet
izvršbe, lahko upnik, ki je predlagal izvršbo, zahteva, da se proda cela ladja,
njegova terjatev pa izplača samo iz tistega dela kupnine, ki se nanaša na
dolžnikov delež;
3.    
vsak solastnik ladje, ki je predmet izvršbe, ima pravico pred začetkom
prodajnega naroka poravnati terjatev upnika, ki je predlagal izvršbo, skupaj s
stranskimi terjatvami in tako stopiti na njegovo mesto;
4.    
pod enakimi pogoji imajo pri domiku ladje, ki je predmet izvršbe,
solastniki prednost pred drugimi udeleženci dražbe;
5.    
če ponudi več solastnikov enake kupne pogoje, dodeli sodišče delež, ki
se prodaja, solastnikom po enakih delih.
14. Sklep o razdelitvi kupnine
921. člen
O poplačilu upnikov in drugih oseb, ki
uveljavljajo pravico do poplačila, odloči sodišče s sklepom po končanem naroku
za razdelitev kupnine, upoštevajoč pri tem stanje, ki izhaja iz registra ladij,
spisov izvršilnega postopka in iz naroka za razdelitev kupnine.
V sklepu o razdelitvi kupnine odloči sodišče
o ugovorih, ki so jih posamezni upniki in drugi udeleženci uveljavljali med
postopkom, če se ugovor nanaša na kakšno pravno vprašanje.
Če je odločitev o ugovoru odvisna od
ugotovitve spornih dejstev, napoti sodišče udeleženca, ki je ugovarjal, naj v
15 dneh začne pravdo oziroma upravni postopek za ugotovitev utemeljenosti
ugovora. Če tisti, ki ugovarja, ne ravna po nalogu sodišča, se šteje, kot da
ugovora ni bilo.
Sodišče odloži odločitev o poplačilu
tistega upnika, o čigar terjatvi teče pravda oziroma upravni postopek, znesek
razdelitvene mase, ki se nanaša na sporno terjatev, pa vloži v banko kot
hranilno vlogo.
Sklep o razdelitvi kupnine vroči sodišče
vsem, ki jih je treba povabiti na razdelitveni narok (drugi odstavek 904. člena
tega zakona).
Določba tretjega odstavka tega člena ne
posega v pravico osebe, ki je izpodbijala določeno terjatev, ni pa v določenem
roku začela pravde, da po končanem prodajnem postopku začne pravdo zoper
tistega, čigar terjatev je izpodbijala.
922. člen
Odločitev v sporu o ugovorih, ki so jih
upniki uveljavljali v postopku za razdelitev kupnine, ima učinek nasproti vsem
upnikom in upravičencem, na katere se nanaša razdelitev, kot tudi nasproti
dolžniku.
923. člen
Ko postane sklep o razdelitvi kupnine
pravnomočen, odredi sodišče, da se v registru ladij izbrišejo vse vpisane
pravice in bremena na prodani ladji, razen tistih, ki ostanejo tudi po prodaji.
924. člen
Ko postane sklep o razdelitvi kupnine
pravnomočen, izroči sodišče posameznim upnikom zneske, ki jih je treba izplačati
v gotovini, če glede njih ne teče pravda oziroma upravni postopek ali če je
brez uspeha pretekel rok, določen za vložitev tožbe oziroma za začetek
upravnega postopka.
Glede zneskov, ki jih je treba po nalogu
sodišča vložiti v banko kot hranilno vlogo, izda sodišče potrebne odredbe, če
tisti, katerim so ti zneski ali njihove obresti namenjeni, sporazumno ne določijo
kaj drugega.
Če sklepa o razdelitvi kupnine ni mogoče
izvršiti, ker teče kakšna pravda ali upravni postopek, se znesek, ki se nanaša
na tak del sklepa, vloži v banko kot hranilna vloga, dokler odločitev o
razdelitvi ne postane pravnomočna.
III. poglavje – IZVRŠBA ZA UVELJAVITEV NEDENARNIH TERJATEV –
IZROČITEV LADJE
925. člen
V postopku izvršbe za izročitev ladje, ki
je vpisana v domači register ladij, se smiselno uporabljajo določbe 847., 849.,
855. in 856. člena tega zakona.
Predlog za izvršbo za izročitev ladje mora vsebovati
podatke iz 845. člena tega zakona, razen podatkov iz 5. točke navedenega člena.
926. člen
Izvršba za izročitev ladje, ki je pri
dolžniku, se opravi tako, da uradna oseba odvzame ladjo dolžniku ter jo proti
potrdilu izroči upniku.
Izvršba za izročitev ladje se opravi po
prejšnjem odstavku tudi, če je ladja pri kom drugem, ki privoli v izročitev
ladje uradni osebi.
Če drugi ne privoli v izročitev ladje
uradni osebi, lahko upnik predlaga izvršilnemu sodišču, naj nanj prenese
dolžnikovo terjatev za izročitev ladje.
927. člen
O opravljeni izvršbi za izročitev ladje
obvesti sodišče upnike, katerih terjatve so zavarovane z zastavnimi pravicami,
vpisanimi v register ladij, kot tudi tiste upnike, o katerih ima podatke v
spisih izvršilnega postopka.
928. člen
V primeru izvršbe za izročitev ladje tuje
državne pripadnosti, sodišče ne ravna po 849. členu tega zakona, temveč ukrene,
kar je potrebno, da je tuji organ, ki vodi register, v katerem je vpisana tuja
ladja, na kateri se opravlja izvršba, obveščen o začetku postopka za izročitev
ladje, če z mednarodno pogodbo ni drugače določeno.
IV. poglavje – ZAVAROVANJE
1. Ustanovitev zastavne pravice
929. člen
V zavarovanje denarnih terjatev na podlagi
izvršilnega naslova lahko upnik predlaga sodišču ustanovitev zastavne pravice
na ladji dolžnika, ki je domača oseba.
930. člen
Ustanovitev zastavne pravice iz prejšnjega člena
na ladjah, vpisanih v registru ladij, se opravi z vknjižbo.
Ustanovitev zastavne pravice iz prejšnjega člena
na ladjah, ki niso vpisane v registru ladij, se opravi z rubežem.
Ustanovitev zastavne pravice z rubežem iz
prejšnjega odstavka se vpiše v ustrezno ladijsko listino.
931. člen
V registru ladij, v katerega se vpisuje
zastavna pravica, je treba zaznamovati izvršljivost terjatve, v korist katere
je zastavna pravica vpisana.
Če je zastavna pravica za terjatev že
vknjižena ali je zastavna pravica le predznamovana, odredi sodišče, da se
izvršljivost terjatve zaznamuje v registru ladij.
Za ladje, ki niso vpisane v register ladij,
se izvršljivost terjatve vpiše v rubežni zapisnik.
932. člen
Za ladje, ki niso vpisane v register ladij,
sme sodišče odrediti, da se izvršljivost terjatve poleg vpisa v rubežni
zapisnik po tretjem odstavku 931. člena tega zakona vpiše tudi v ustrezno
ladijsko listino.
933. člen
Rubež ladje se sme opraviti samo, če je
ladja v dolžnikovi posesti ali soposesti. Če to izvršilnemu sodišču ni znano,
po predloženih listinah pa se ne zdi verjetno, zasliši o tem dolžnika, preden
odredi rubež.
934. člen
O odreditvi rubeža obvesti sodišče dolžnika
in mu sporoči tudi kraj in čas rubeža.
Rubež ladje se opravi na samem kraju tako,
da se v zapisniku opiše predmet rubeža.
Če se pri rubežu najde listina, na kateri
temelji dolžnikova lastninska pravica ali se ta z njo dokazuje, zapiše sodišče
na listini, da je bil opravljen rubež. Ko preneha zastavna pravica na ladji, ki
je predmet izvršbe, zaznamuje na predlog na tej listini, da je zastavna pravica
prenehala.
O rubežu obvesti sodišče stranke.
935. člen
Dokler se ne ugotovi, da je bil opravljen rubež
ladje nepravilen, se zavarovanje kakšne druge terjatve istega ali drugega
upnika, za katero se pozneje zahteva ustanovitev zastavne pravice, na isti
ladji ne opravi z novim rubežem, temveč se to poznejše zavarovanje opravi samo
z zaznambo v obstoječem rubežnem zapisniku.
936. člen
Pritožba zoper sklep, s katerim se
dovoljuje zavarovanje z ustanovitvijo zastavne pravice, ne zadrži njegove
izvršitve.
2. Predznamba zastavne pravice
937. člen
Zavarovanje denarnih terjatev s predznambo
zastavne pravice kot predhodno odredbo sme upnik zahtevati na podlagi domače
sodne odločbe, ki še ni postala pravnomočna ali izvršljiva, oziroma na podlagi
sodne poravnave, ki ji ni potekel rok za prostovoljno izvršitev dejanja, če
upnik izkaže za verjetno nevarnost, da bi bila brez tega zavarovanja
uveljavitev njegove terjatve onemogočena ali znatno otežena.
938. člen
Zavarovanje iz prejšnjega člena na ladjah,
vpisanih v registru ladij, se opravi s predznambo v registru ladij v katerem je
ladja vpisana.
Zavarovanje iz prejšnjega člena na ladjah,
ki niso vpisane v registru ladij, se opravi z rubežem ladje.
939. člen
V sklepu, s katerim izda predhodno odredbo
iz 937. člena tega zakona, navede sodišče poleg drugega znesek zavarovane
terjatve z obrestmi in stroški ter trajanje tega zavarovanja.
Če čas iz prejšnjega odstavka poteče,
preden postane odločba oziroma sodna poravnava, na podlagi katere je bila
izdana začasna odredba, izvršljiva, podaljša sodišče na upnikov predlog
zavarovanje; pogoj pa je, da se niso spremenile okoliščine, v katerih je izdalo
predhodno odredbo.
Sodišče ustavi postopek in razveljavi
opravljena dejanja, če v 15 dneh od dneva, ko je potekel čas, za katerega je
izdalo predhodno odredbo, niso izpolnjeni pogoji za izvršbo v poravnavo
upnikove terjatve ali za zavarovanje z vknjižbo zastavne pravice (929. člen
tega zakona).
Še preden poteče čas iz prejšnjega
odstavka, za katerega je dovolilo zavarovanje, ustavi sodišče postopek in
razveljavi opravljena dejanja:
1.    
če položi dolžnik sodišču znesek zavarovane terjatve z obrestmi in
stroški;
2.    
če izkaže dolžnik za verjetno, da je bila terjatev takrat, ko je bil
izdan sklep iz prvega odstavka tega člena, že plačana ali dovolj zavarovana;
3.    
če je pravnomočno ugotovljeno, da terjatev ni nastala ali da je
prenehala;
4.    
če predlagatelj zavarovanja v 15 dneh od izvršljivosti odločbe oziroma
sodne poravnave, na podlagi katere je bila izdana predhodna odredba, ne
predlaga zavarovanja z vknjižbo zastavne pravice (929. člen tega zakona)
oziroma izvršbe s prodajo ladje za poplačilo svoje terjatve.
940. člen
V postopku zavarovanja s predznambo
zastavne pravice kot predhodno odredbo se smiselno uporabljajo določbe tretjega
odstavka 930. člena in določbe 932. do 936. člena tega zakona o zavarovanju z
ustanovitvijo zastavne pravice.
3. Zastavna pravica na ladji na podlagi
sporazuma strank
941. člen
Upnik in dolžnik lahko sporazumno
zahtevata, naj sodišče dovoli in opravi vknjižbo zastavne pravice na ladji
dolžnika, ki je vpisana v register ladij, oziroma da v primeru, če ladja ni
vpisana v register ladij, dovoli in opravi rubež ladje za zavarovanje denarne
terjatve upnika z zastavno pravico na dolžnikovi ladji.
Terjatev se lahko zavaruje tudi z zastavno
pravico na ladji, ki je last tretje osebe. V tem primeru je stranka sporazuma
tudi ta oseba kot zastavitelj.
942. člen
Na predlog strank razpiše sodišče narok, na
katerem vzame na zapisnik sporazum strank o obstoju terjatve, času njene
dospelosti ter njihovo soglasje, da se z vknjižbo zastavne pravice na ladji
oziroma z rubežem ladje zavaruje ta terjatev.
Na način iz prejšnjega odstavka je mogoče
zavarovati tudi bodoče in pogojne terjatve.
Podpisani zapisnik o sporazumu strank iz
prvega odstavka tega člena ima učinek sodne poravnave.
943. člen
Na podlagi sporazuma iz prejšnjega člena
dovoli sodišče s sklepom vknjižbo in stori vse, kar je potrebno, za vknjižbo
zastavne pravice na ladji, oziroma dovoli in opravi rubež ladje.
Za zavarovanje upnikove denarne terjatve z
zastavno pravico na ladji se smiselno uporabljajo določbe 931., 932. in 933. člena
tega zakona.
Sklep iz prvega odstavka tega člena ima
naravo sklepa o zavarovanju.
944. člen
Ko sodišče ugotovi, da je postal sporazum
strank iz 942. člena tega zakona izvršljiv, na predlog upnika s sklepom dovoli
in opravi izvršbo na dolžnikovo ladjo za poplačilo zavarovane upnikove denarne
terjatve. Za dovolitev in opravo izvršbe se uporabljajo določbe o izvršbi s
prodajo ladje.
Sklep iz prejšnjega odstavka ima naravo
sklepa o izvršbi.
Zaznamba sklepa o prodaji ladje v registru
ladij (prvi odstavek 849. člena tega zakona) ima pravni učinek od dneva
vknjižbe zastavne pravice na ladji v postopku zavarovanja.
Sodišče ne ponovi rubeža ladje, opravljeni
rubež ladje pa ima pravni učinek od dneva pridobitve zastavne pravice v
postopku zavarovanja.
4. Začasne odredbe
945. člen
Pred začetkom pravdnega, izvršilnega ali
upravnega postopka in med njim sme sodišče na upnikov predlog dovoliti kot začasne
odredbe prepoved odtujitve, obremenitve ali razpolaganja z ladjo, čuvanje ladje
in zaustavitev ladje v zavarovanje njegove denarne terjatve, če upnik izkaže
verjetnost obstoja svoje terjatve in nevarnost, da bo dolžnik sicer odtujil
ladjo, jo prikril, odpeljal ali kako drugače preprečil ali precej otežil
poznejšo uveljavitev njegove terjatve.
Začasne odredbe v zavarovanje upnikove
nedenarne terjatve so dovoljene tudi tedaj, če je to potrebno, da se prepreči
nasilje ali odvrne nenadomestljiva škoda.
946. člen
Začasna zaustavitev ladje pomeni prepoved
izplutja ladje iz slovenskega pristanišča.
Če obstaja vzajemnost med državo, pod
katere zastavo pluje tuja ladja, in Republiko Slovenijo sodišče na predlog
upnika dovoli začasno zaustavitev ladje samo za terjatve iz drugega in tretjega
odstavka 841. člena tega zakona.
Če vzajemnost ne obstaja med državo, pod
katere zastavo pluje tuja ladja, in Republiko Slovenijo, omejitev iz prejšnjega
odstavka ne velja.
947. člen
(črtan)
948. člen
Zaustaviti se sme vsaka ladja, ki je last
istih osebnih dolžnikov ali, ki je za terjatev, za katero se zahteva
zaustavitev, obremenjena s pomorskim privilegijem ali hipoteko ali kakšno drugo
zastavno pravico tujega prava, kot tudi za druge terjatve, navedene v tretjem
odstavku 841. člena tega zakona, ki se nanašajo na to ladjo.
Če je dolžnik zakupnik ladje ali naročnik,
ki po pravu, ki se uporablja v pogodbenem razmerju med njim in lastnikom ladje
ali ladjarjem, sam odgovarja drugim, se sme zaustaviti ta ladja ali katerakoli
druga ladja, ki je dolžnikova lastnina.
Določba prejšnjega odstavka velja tudi v
vseh drugih primerih, ko ladjar ali naročnik, ki je osebni dolžnik, ni pa tudi
lastnik ladje, sam odgovarja za terjatev, za katero se zahteva zaustavitev.
Po zahtevi, ki se nanaša na lastninsko,
solastninsko in zastavno pravico na ladji, se sme zaustaviti samo tista ladja,
na katero se zahteva nanaša.
949. člen
V primeru izdaje začasne odredbe z
ustavitvijo oziroma čuvanjem ladje zaradi zavarovanja denarne terjatve, sme
sodišče sprostiti ladjo in ji dovoliti izplutje, če da dolžnik ustrezno
zavarovanje v višini terjatve, obresti in predvidenih pravdnih stroškov.
Zavarovanje mora biti take narave, da lahko
upnik z njim realizira svojo terjatev bodisi v Sloveniji ali v tujini.
Če gre za terjatve, za katere lahko dolžnik
omeji svojo odgovornost, ni potrebno, da bi bila višina varščine ali drugega
zavarovanja iz prvega odstavka tega člena večja od zneska omejene odgovornosti.
Kadar sodišče sprosti ladjo, ne sme
dovoliti zaustavitve katerekoli druge ladje za isto terjatev istega upnika, če
je dolžnik že dal ustrezno zavarovanje v skladu s prvim odstavkom tega člena.
950. člen
Sodišče ne dovoli zaustavitve ladje, že
dovoljeno zaustavitev pa razveljavi, če dolžnik dokaže, da je že dal v kakšni
drugi državi zavarovanje za isto terjatev istega upnika.
951. člen
Dano zavarovanje ne pomeni priznanja
odgovornosti za terjatve, za katere je bilo dano in ne odpovedi možnosti za
omejitev odgovornosti.
952. člen
V sklepu, s katerim izda začasno odredbo,
določi sodišče njeno trajanje.
Če sodišče dovoli zaustavitev ladje pred začetkom
pravdnega, izvršilnega ali upravnega postopka, mora upnik v 15 dneh dokazati,
da je začel pravdni, izvršilni oziroma upravni postopek.
Če upnik ne dokaže v roku iz prejšnjega
odstavka, da je začel pravdni, izvršilni oziroma upravni postopek, razveljavi
sodišče na predlog dolžnika dovoljeno začasno odredbo.
Če preteče čas iz prvega odstavka tega člena,
preden so izpolnjeni pogoji za izvršbo ali zavarovanje z vknjižbo ali
predznambo zastavne pravice, podaljša sodišče na predlog upnika začasno odredbo
pod pogojem, da se okoliščine, v katerih je bila izdana, niso spremenile.
Če preteče čas iz prvega odstavka tega člena
in niso izpolnjeni pogoji iz prejšnjega odstavka za podaljšanje začasne
odredbe, ustavi sodišče na predlog dolžnika postopek in razveljavi opravljena
dejanja.
953. člen
Stroške z vzdrževanjem ladje in posadke med
zaustavitvijo plača lastnik ladje ali ladjar.
Če sredstva za vzdrževanje posadke ne
zadostujejo, naloži sodišče upniku, naj da predujem v znesku, ki je potreben za
vzdrževanje posadke.
Stroške za čuvanje ladje založi upnik.
Določbe prvega in tretjega odstavka tega člena
ne posegajo v vprašanje, kdo mora na koncu plačati te stroške.
954. člen
Z začasno zaustavitvijo ladje niso
prizadete pravice in dolžnosti strank, ki izhajajo iz pogodbe o prevozu blaga
ali potnikov.
955. člen
Ko sodišče dovoli začasno odredbo na ladji,
uporabi smiselno brez odlašanja določbe 852. člena tega zakona glede na naravo
odredbe, ki jo je dovolilo.
956. člen
Ko sodišče dovoli prepoved odtujitve,
obremenitve ali razpolaganja z ladjo, odredi hkrati, da se začasna odredba
zaznamuje v register ladij.
Ko sodišče pravnomočno razveljavi začasno
odredbo iz prejšnjega odstavka, oziroma če ta preneha po zakonu, odredi izbris
zaznambe iz prejšnjega odstavka.
957. člen
V zavarovanje denarnih terjatev ter
zavarovanje nedenarnih terjatev upnika zoper osebo, ki je upravičena
razpolagati s tovorom na ladji, sme sodišče dovoliti začasno odredbo, ki je v
tem, da se tovor izkrca z ladje in shrani v javnem skladišču ali na drugem
primernem kraju, če tisti, ki zahteva začasno odredbo, plača ladjarju celo
dogovorjeno voznino, ki mu še ni plačana, in mu povrne vse stroške, ki jih je
imel, pa niso vključeni v voznino.
Če je po prejšnjem odstavku zahtevana izročitev
tovora v pristanišču, v katerem ga po prevozni pogodbi ni bilo potrebno izročiti,
dovoli sodišče začasno odredbo iz prejšnjega odstavka samo pod pogojem, da je
mogoče tovor izkrcati brez nevarnosti za ladjo in ostali tovor, da se zaradi
izkrcanja ladja ne bo dalj časa zadrževala pri odhodu ali da ne bodo nastale
motnje v redu plovbe, da s tem ne bo povzročena škoda drugim osebam, ki so
upravičene razpolagati s tovorom, in da izkrcanju ne nasprotujejo drugi
pomembni razlogi.
958. člen
V postopku za izdajo začasne odredbe z
ustavitvijo ladje, ki jo neposredno bremeni pomorska terjatev ali terjatev
zaradi onesnaženja morja, se začasna odredba vroči poveljniku ladje. Če
poveljnik ladje odkloni sprejem odredbe, se opravi vročitev tako, da se odredba
nalepi na oplato ladje, zoper katero je izdana, na oglasno desko Uprave
Republike Slovenije za pomorstvo in tudi na oglasno desko sodišča.
959. člen
Ko sodišče prejme ugovor dolžnika zoper
sklep o izdaji začasne odredbe z zaustavitvijo ladje, mora brez odlašanja
sklicati narok, na katerem se obravnavajo dejstva in dokazi, na podlagi katerih
je bila začasna odredba izdana.
Če dokazi, ki so v tujem jeziku, niso
predloženi v overjenem prevodu, mora na naroku prevajati zapriseženi sodni
prevajalec, ki ga na svoje stroške priskrbi predlagatelj dokaza.
Po opravljenem naroku sodnik brez odlašanja
izda ustrezno odločbo.
959.a člen
Upnik, v korist katerega je bila izdana
začasna odredba z zaustavitvijo ladje, lahko predlaga prodajo ladje kadar koli
med veljavnostjo sklepa o izdaji začasne odredbe z zaustavitvijo ladje, čeprav
nima izvršilnega naslova, če:
1.    
je pred domačim ali tujim sodiščem že začel postopek za poplačilo svoje
terjatve, ki je bila podlaga za izdajo sklepa o začasni zaustavitvi ladje,
2.    
dolžnik ni dal ustreznega zavarovanja iz 949. ali 950. člena tega zakona
in
3.    
je višina stroškov iz tretjega odstavka 953. člena tega zakona
nesorazmerna glede na vrednost ladje ali če se stanje ladje poslabšuje in upnik
verjetno izkaže, da zato njegova terjatev, ki je bila podlaga za izdajo začasne
odredbe, s prodajo ladje po pridobitvi izvršilnega naslova ne bo poplačana.
Sodišče lahko na dolžnikov predlog glede na
okoliščine primera določi kot pogoj za izdajo sklepa, s katerim dovoli prodajo
ladje, da upnik položi varščino za škodo, ki bi jo dolžnik utegnil utrpeti
zaradi prodaje ladje.
Če sodišče izda sklep, s katerim dovoli
prodajo ladje, se za to prodajo smiselno uporabljajo določbe 840. do 903. člena
tega zakona.
Znesek, ki se dobi s prodajo ladje, hrani
sodišče za račun dolžnika. Upnik lahko zahteva izvršbo na ta sredstva največ 30
dni od dneva, ko postane njegova terjatev izvršljiva.
Če je pravnomočno ugotovljeno, da terjatev,
ki je bila podlaga za izdajo sklepa o dovolitvi prodaje ladje iz drugega
odstavka tega člena, ni nastala ali da je prenehala, ima dolžnik pravico od
upnika zahtevati povrnitev prizadejane škode.
959.b člen
Sodišče na dolžnikov predlog ustavi
postopek prodaje ladje iz prejšnjega člena in razveljavi opravljena dejanja:
1.    
če da dolžnik ustrezno zavarovanje iz 949. ali 950. člena tega zakona;
2.    
če dolžnik izkaže za verjetno, da je bila terjatev takrat, ko je bil
izdan sklep o prodaji ladje, že plačana ali dovolj zavarovana, ali
3.    
če je pravnomočno ugotovljeno, da terjatev ni nastala ali da je
prenehala.
DEVETI DEL – KOLIZIJE ZAKONOV
960. člen
Če je treba po tem zakonu uporabiti pravo
tuje države, se ne upoštevajo njegova pravila, ki določajo, katero pravo se
uporabi.
961. člen
Po pravu države, katere pripadnost ima
ladja, se presojajo:
1.    
dolžnosti in pravice poveljnika pri upravljanju ladje ter pri
ustvarjanju pravic in prevzemanju obveznosti za lastnika ladje ali ladjarja;
2.    
stvarne pravice na ladji;
3.    
pravne posledice dogodkov na ladji, za katere je treba uporabiti pravo
kraja, kjer je nastal dogodek.
962. člen
Za stvarne pravice na ladji v gradnji, se
uporabi pravo države, v kateri se ladja gradi.
963. člen
Za omejitev odgovornosti ladjarja ali druge
osebe, ki je po tem zakonu z njim izenačena, se uporablja pravo države, katere
pripadnost ima ladja.
Ne glede na prejšnji odstavek se uporablja
ta zakon, če so njegove določbe o omejitvi odgovornosti za odgovorno osebo
strožje od predpisov države, katere pripadnost ima ladja.
964. člen
Za pomorske pogodbe se uporablja pravo, ki
so ga izbrale stranke.
965. člen
Ne glede na določbe prejšnjega člena se
uporablja ta zakon pri pogodbah o izkoriščanju ladij:
1.    
za odgovornost ladjarja za poškodbo, primanjkljaj ali izgubo tovora po
določbah tega zakona, katerih uporabe ni mogoče izključiti s sporazumom strank,
če je pristanišče vkrcanja ali namembno pristanišče v Republiki Sloveniji;
2.    
če bi prišel potnik z uporabo drugega prava v manj ugoden položaj kot po
določbah tega zakona.
Sporazum, sklenjen v nasprotju s prejšnjim
odstavkom, je ničen.
966. člen
Če prava, ki so ga izbrale stranke za
pogodbe o izkoriščanju ladij ni mogoče uporabljati za celo pogodbo ali za
kakšno razmerje, ki iz nje izhaja, ali če stranke niso izrecno določile prava,
ki ga je treba uporabiti, njihovega namena glede uporabe določenega prava pa ni
mogoče ugotoviti niti iz okoliščin primera, se za pogodbo oziroma pogodbeno
razmerje uporablja pravo, ki je z njima najtesneje povezano.
Če posebne okoliščine primera ne napotujejo
na drugo pravo, se šteje, da je najtesnejša zveza podana s pravom države, v
kateri ima ladjar stalno prebivališče oziroma sedež.
V primeru iz prejšnjega odstavka se za
pogodbo o vleki uporabljajo določbe tega zakona.
Za način izvrševanja stranskih pravic in
obveznosti pogodbenih strank (način vkrcevanja ali predaje tovora, računanje časa
za postanek in podaljšani postanek, način plačila voznine in podobno) se v
primeru iz drugega odstavka tega člena uporablja pravo kraja, kjer so bila
posamezna dejanja opravljena, oziroma kjer bi morala biti opravljena.
967. člen
Če prava, ki so ga izbrale stranke v
pogodbi o reševanju ladje, ni mogoče uporabiti za celo pogodbo ali za kakšno
razmerje, ki iz nje izhaja, ali če stranke niso izrecno izbrale prava, ki ga je
treba uporabiti, njihovega namena glede uporabe določenega prava pa ni mogoče
ugotoviti niti iz okoliščin primera, se za pogodbo oziroma pogodbeno razmerje
uporablja pravo, ki je z njima najtesneje povezano.
Če posebne okoliščine primera ne napotujejo
na drugo pravo, se šteje, da je najtesnejša zveza podana s pravom države
pristanišča, kjer je bilo reševanje končano, oziroma s pravom prvega pristanišča,
v katero je rešena ladja prispela po končanem reševanju.
V vseh drugih primerih se uporabljajo določbe
tega zakona.
968. člen
Ne glede na določbe prejšnjega člena se
uporabljajo:
1.    
določbe tega zakona – če so bile reševane osebe, ne da bi bile hkrati
reševane tudi ladje ali stvari na ladji, in so vse te osebe državljani
Republike Slovenije ali, če je ladja reševalka, reševana ladja ali ena izmed več
njih slovenska vojaška ladja ali slovenska javna ladja;
2.    
določbe prvega in drugega odstavka 627. člena, določbe 759. do 765. člena
ter 770. in 773. člena tega zakona;
3.    
določbe zakona, ki ureja zastaranje terjatev in določbe tega zakona o
zastaralnih rokih (774. člen tega zakona);
4.    
pravo države, katere pripadnost ima ladja reševalka – za razdelitev
nagrade za reševanje med lastnikom ali ladjarjem ladje reševalke in njeno
posadko.
Sporazum, sklenjen v nasprotju s prejšnjim
odstavkom, je ničen.
969. člen
Za povračilo škode zaradi trčenja ladij se
uporabljajo:
1.    
pravo države, v katere teritorialnem morju ali katere notranjih morskih
vodah je prišlo do trčenja;
2.    
določbe tega zakona – če je prišlo do trčenja na odprtem morju.
Ne glede na prejšnji odstavek se za povračilo
škod zaradi trčenja ladij uporablja:
1.    
če imajo vse ladje, med katerimi je prišlo do trčenja, isto državno
pripadnost – pravo te države;
2.    
če imajo ladje, med katerimi je prišlo do trčenja različno državno
pripadnost, pravo vseh teh držav pa je enako – pravo teh držav.
970. člen
Ne glede na določbe prejšnjega člena, ki
odkazujejo na tuje pravo, se uporabljajo:
1.    
določbe tega zakona – če so vse zainteresirane osebe državljani
Republike Slovenije ali slovenske pravne osebe ali če je ena izmed ladij, med
katerimi je prišlo do trčenja, slovenska vojaška ladja ali slovenska javna
ladja;
2.    
določbe drugega odstavka 745. člena, prvega odstavka 746. člena in 747.
do 752. člena tega zakona;
3.    
določbe zakona, ki ureja zastaranje terjatev, in določbe tega zakona o
zastaralnih rokih (754. člen tega zakona).
Sporazum, sklenjen v nasprotju s prejšnjim
odstavkom, je ničen.
971. člen
Če prava, ki so ga stranke izbrale, ni mogoče
uporabiti za celo pogodbo ali za kakšno razmerje, ki izhaja iz pogodbe, ali če
stranke niso izrecno izbrale prava, ki ga je treba uporabiti, njihovega namena
glede uporabe določenega prava pa ni mogoče ugotoviti niti iz okoliščin
primera, se v primeru skupne havarije uporablja pravo pristanišča, v katerem je
bil izkrcan zadnji del tovora, ki je bil na ladji takrat, ko je prišlo do
skupne havarije.
Če so v primeru skupne havarije vse stranke
državljani Republike Slovenije ali slovenske pravne osebe, se v primerih iz
prejšnjega odstavka uporablja slovensko pravo.
972. člen
Če prava, ki so ga izbrale stranke za
pogodbo o gradnji, predelavi ali popravilu ladij, ni mogoče uporabljati za celo
pogodbo ali za kakšno razmerje, ki iz nje izhaja, ali če stranke niso izrecno
določile prava, ki ga je treba uporabiti, njihovega namena glede uporabe določenega
prava pa ni mogoče ugotoviti niti iz okoliščin primera, se za pogodbo oziroma
pogodbeno razmerje uporablja pravo, ki je z njima najtesneje povezano.
Če posebne okoliščine primera ne napotujejo
na drugo pravo, se šteje, da je najtesnejša zveza podana s pravom države, kjer
je ladjedelnica.
973. člen
Za pogodbo o pomorskem zavarovanju in za
razmerja, ki izhajajo iz nje, se uporablja pravo sedeža zavarovalnice pod pogojem:
1.    
da stranke niso izrecno določile prava, ki se mora uporabiti za pogodbo,
njihovega namena glede uporabe določenega prava pa ni mogoče ugotoviti niti iz
okoliščin primera;
2.    
da prava, katerega uporabo so stranke določile, ni mogoče uporabiti za
del pogodbe ali za kakšno pravno razmerje iz pogodbe – vendar samo za ta del
pogodbe oziroma na to pravno razmerje.
Ne glede na prejšnji odstavek se za
razmerja iz pogodbe o pomorskem zavarovanju uporablja slovensko pravo, če so
vse zainteresirane osebe v tej pogodbi državljani Republike Slovenje s stalnim
prebivališčem v Republiki Sloveniji ali slovenske pravne osebe s sedežem v
Republiki Sloveniji, gre pa za zavarovane predmete, ki so izpostavljeni kritim
rizikom izključno na ozemlju Republike Slovenije.
974. člen
Določbe tega zakona o dviganju potopljenih
stvari se smiselno uporabljajo tudi za dviganje stvari, potopljenih izven
teritorialnega morja in notranjih morskih voda Republike Slovenije, če ima na
stvari lastninsko pravico pravna ali fizična oseba s sedežem oziroma prebivališčem
v Republiki Sloveniji, dviga pa jo druga takšna oseba.
975. člen
Slovensko sodišče je izključno pristojno za
sojenje:
1.    
v sporih o nagradi za reševanje slovenskih vojaških in slovenskih javnih
ladij ter o povračilu škode zaradi trčenja ladij, med katerimi je slovenska
vojaška ladja ali slovenska javna ladja;
2.    
v sporih iz 406. do 408. člena tega zakona, ki nastanejo med postopkom
ali zaradi postopka za omejitev odgovornosti ladjarja, ki ga vodi slovensko
sodišče;
3.    
v sporih iz 820. člena tega zakona, ki nastanejo med likvidacijo skupne
havarije ali zaradi tega postopka, če je za obravnavo ugovorov zoper končno
razdelitveno osnovo pristojno slovensko sodišče;
4.    
v sporih, ki nastanejo med sodnim izvršilnim postopkom, ki ga vodi
slovensko sodišče, ali zaradi tega postopka.
DESETI DEL – PREKRŠKI
976. člen
Z globo od 4.000 eurov do 250.000 eurov se
kaznuje za prekršek pravna oseba, z globo od 4.000 eurov do 150.000 eurov pa se
kaznuje za prekršek samostojni podjetnik posameznik:
1.    
če ne organizira kontrole nad opravljanjem nalog za zagotovitev varnosti
plovbe (1. točka 25. člena);
2.    
če ne zagotovi trajne kontrole nad varnostjo plovbe (2. točka 25. člena);
3.    
če ladja po ukazu pristojnega organa ne krene takoj na kraj požara
oziroma nesreče (68. člen);
4.    
če se izvrši dejanje, ki ogroža varnost ljudi ali plovil, onesnaži okolje,
poškoduje obalo, naprave in objekte, ki služijo za varnost plovbe, ter dejanje,
ki je v nasprotju s predpisanim redom v pristaniščih in drugih delih
teritorialnega morja oziroma notranjih morskih vodah (69. člen);
5.    
če ne odstrani po nalogu pristojnega organa s plovne poti poškodovana,
nasedlo ali potopljeno plovilo, ki ovira ali ogroža varnost plovbe (75. člen);
6.    
če ne postavi in vzdržuje luči in znamenj za zaznamovanje stalnih ali
začasnih ovir na plovni poti (prvi odstavek 29. člena);
7.    
če iz plovila izpušča, odlaga ali odmetava v morje odpadke, snovi ali
predmete, ki bi lahko ovirali ali ogrožali varnost plovbe ali onesnaževali
okolje (76. člen);
8.    
če ne izpolnjuje pogojev za varnost plovbe in varen privez plovil ali
nima obratovalnega dovoljenja (39. člen).
Z globo od 600 eurov do 5.000 eurov se kaznuje tudi odgovorna oseba
pravne osebe ali samostojnega podjetnika posameznika, ki stori prekršek iz
prejšnjega odstavka.
Z globo od 400 eurov do 5.000 eurov se kaznuje posameznik, ki stori prekršek iz 4., 5.
ali 7. točke prvega odstavka tega člena.
977. člen
Z globo od 3.300 eurov do 50.000 eurov se kaznuje za prekršek pravna
oseba ali samostojni podjetnik posameznik:
1.    
če ne vodi predpisanih podatkov, ki so pomembni za varnost plovbe (3. točka
25. člena);
2.    
če ne vodi dokumentov in zbira podatkov o pomorščakih, ki so vkrcani na
ladjah, o njihovih izkušnjah, usposobljenosti, zdravstveni sposobnosti in
sposobnosti za dodeljeno delo na ladji (4. točka 25. člena);
3.    
če ne organizira delovanja pristanišča tako, da zagotavlja varno plovbo,
varstvo okolja in voda ter zaščito pristanišča, zagotavlja pa tudi dejavnosti
vleke in pilotaže (41. in 41.a člen);
4.    
če ne omogoča vsaki osebi pod enakimi pogoji uporabe pristanišča (prvi
odstavek 42. člena);
5.    
če med trajanjem naravne nesreče ne zagotovi uporabe pristanišča kot
objekta za varnost plovbe (drugi odstavek 42. člena);
6.    
če se nakladanje in razkladanje ladje vodi v nasprotju s
105. členom;
7.    
če ne zagotavlja varnega upravljanja ladij (drugi odstavek 25. člena);
8.    
če deluje v nasprotju s tem zakonom in mednarodnimi predpisi (92. člen);
9.    
če ravna v nasprotju z določbami, ki se nanašajo na pravice iz delovnega
razmerja članov posadke (151., 153., 154., 154.b., 154.c, 154.č, 154.d, 155.,
159. ali 159.a člen).
Z globo od 400 eurov do 3.000 eurov se kaznuje tudi odgovorna oseba pravne osebe ali
samostojnega podjetnika posameznika, ki stori prekršek iz prejšnjega odstavka.
978. člen
Z globo od 2.100 eurov do 35.000 eurov se kaznuje za prekršek pravna oseba ali samostojni
podjetnik posameznik:
1.    
če upravlja plovilo oziroma opravlja druga dela v zvezi z varnostjo
plovbe oseba, ki je pod vplivom alkohola, mamil, psihoaktivnih zdravil ali
drugih psihoaktivnih snovi (63. člen);
2.    
če pri tem, ko opravlja izkrcevanje, prekrcevanje ali vkrcevanje olj ali
drugih tekočih kemikalij, ne izvrši potrebnih varnostnih ukrepov za preprečevanje
onesnaženja morja in širjenja izlitij tekočin v morje (71. člen);
3.    
če ladje, čolni in drugi plovni objekti, ki plovejo ali sidrajo, ne
spoštujejo predpisa o obvezni oddaljenosti od obale ali označbe potapljača ali
plujejo ali sidrajo v območju, kjer je to prepovedano (77. člen);
4.    
če se opravlja pilotaža v nasprotju z določili 78., 79., 83., 84. in 85. člena
ter vleka v nasprotju z 88. in 89. členom tega zakona;
5.    
če takoj po prihodu ladje v prvo slovensko pristanišče ne zaprosi za
izmeritev slovenske ladje, zgrajene, kupljene ali predelane v tujini za
slovenskega naročnika, ki ni bila izmerjena v tujini po določbah tega zakona
(111. člen);
6.    
če ne zaprosi za izmeritev slovenske ladje, ki se gradi v slovenski ali
tuji ladjedelnici, takoj ko so na ladji vgrajeni opločje, krov in pregraje
(112. člen);
7.    
če ne zaprosi za ponovno izmeritev slovenske ladje pred koncem
predelave, ki spreminja bruto ali neto tonažo oziroma največji dovoljeni
spodriv ali nosilnost ladje, ali ne stori tega po prihodu ladje v prvo
slovensko pristanišče, če se ladja predeluje v tujini, izmeritev ladje v tujini
pa ni bila opravljena po določbah tega zakona (tretji in četrti odstavek 113. člena);
8.    
če izroči v plovbo ali ima v plovbi ladjo brez katerekoli ali brez
veljavne ladijske listine in knjige, predpisane v tem zakonu (66.b, 67., 117.,
118., 119.a, 120., 121., 125., 125.a, 128., 129., 136., 137. in 151. člen);
9.    
če oseba, ki upravlja čoln, med plovbo ne ravna skladno s predpisi in
tehničnimi pravili o varnosti plovbe, varstvu človekovega življenja in okolja
(143. člen);
10.  če
kot člana posadke vkrca na ladjo nekoga, ki nima pomorske knjižice in pisne
pogodbe o zaposlitvi (prvi odstavek 153. člena);
11.  če
član ladijske posadke opusti dolžnost obvestitve dežurnega častnika ladje ali
poveljnika o dogodkih kot predpisuje 158. člen;
12.  če
poveljnik ladje ravna v nasprotju z določili 162., 163. in 164. člena;
13.  če
položaj tovorne črte ali nadvodja ne ustreza podatkom iz listin iz 183. člena
tega zakona ali če ladja ni naložena v skladu z dobljeno tovorno črto oziroma črto
nadvodja ali če tovor ni pravilno razporejen (184. člen);
14.  če
ladja nima imena in pristanišča vpisa (204. in 205. člen);
15.  če
dvigne potopljeno stvar, čeprav je nima pravice dvigniti (prvi odstavek 777. člena);
16.  če
na plovilu, ki ima radijsko postajo, ni organizirano bdenje v skladu s predpisi
o radijskem prometu (tretji odstavek 31. člena);
17.  če
pristaniških pristojbin ne objavi javno, če zanje ne dobi soglasja ali če jih
zaračunava v nasprotju s soglasjem (prvi in drugi odstavek 56. člena);
18.  če
ne pridobi mnenja o varnosti plovbe (prvi odstavek 64. člena);
19.  če
ne prijavi podatkov na predpisani način (drugi odstavek 64. člena);
20.  če
plovila in plavajoče naprave ovirajo javni promet v pristanišču (prvi odstavek
74. člena);
21.  če
pluje v pristaniškem območju, ki služi mednarodnemu prometu brez dovoljenja
(drugi odstavek 74. člena);
22.  če
opravlja vodne prireditve in druge aktivnosti brez dovoljenja (tretji odstavek
74. člena);
23.  če
ladja ne spoštuje pogojev obvezne pilotaže in obvezne vleke plovil (81. in 88.
člen);
24.  če
se po opravljenem nadzorstvu nad gradnjo oziroma predelavo ali katerem koli
pregledu ladje spremeni ali predela ladijski trup, njene stroje, naprave ali
oprema brez soglasja klasifikacijskega zavoda (99. člen);
25.  če
pluje ladja zunaj določenih meja plovbe ali v nasprotju z določenimi pogoji (91.
in 101. člen);
26.  če
prevaža potnike z ladjo, ki ni potniška, ali vkrca več potnikov, kakor je
določeno (102. in 104. člen);
27.  če
potniška ladja ne spoštuje določil o zbiranju, hranjenju in zagotavljanju
podatkov o osebah na ladji (četrti odstavek 65. člena in prvi odstavek 66.
člena);
28.  če
ladja, ki vpluje v pristanišče Republike Slovenije, ni opremljena s samodejnim
sistemom identifikacije (AIS), sistemom zapisovanja podatkov (VDR) in sistemom
dolgega dometa za prepoznavanje in sledenje ladjam (LRIT) ali jih ne uporablja
v skladu z mednarodnimi pogodbami in predpisi Evropske unije (šesti odstavek v
povezavi s osmim odstavkom 65. člena);
29.  če
lastnik oziroma uporabnik plavajoče naprave nima dovoljenja za stalni privez,
sidranje ali položitev plavajoče naprave na morsko dno (prvi odstavek 149.
člena) in če se dejavnosti opravljajo v nasprotju z 12. členom tega zakona;
30.  če
opravlja pomorsko pilotažo ali obvezno vleko oseba v nasprotju z drugim
odstavkom 44. člena;
31.  če
ne sporoči podatkov na predpisani način (prvi odstavek 65. člena);
32.  če
ne vrne vseh ladijskih listin in knjig (372.a člen);
33.  če
plovilo, ki se uporablja pri obvezni pilotaži ali vlačilec, ki se uporablja pri
obvezni vleki ni opremljeno s samodejnim sistemom identifikacije (AIS), oziroma
če ta med obvezno pilotažo ali obvezno vleko ne deluje (deveti odstavek 65.
člena);
34.  če
potniška ladja ni opremljena z ustreznim samodejnim sistemom identifikacije
(AIS) oziroma če ga ne uporablja (tretji odstavek 66. člena);
35.  če
ribiško plovilo ni opremljeno s samodejnim sistemom identifikacije (AIS) ali ga
ne uporablja (sedmi odstavek v povezavi z osmim odstavkom 65. člena);
36.  če
ne izobesi zastave Republike Slovenije (prvi odstavek 16. člena in
202. člen);
37.  če
ne obvesti pomorskega inšpektorja ali ne odpravi ugotovljenih pomanjkljivosti
(tretji odstavek 186. člena).
Z globo od 600 eurov do 10.000 eurov se kaznuje tudi odgovorna oseba pravne osebe ali
samostojnega podjetnika posameznika, ki stori prekršek iz prejšnjega odstavka,
razen prekrška iz 1. točke prejšnjega odstavka.
Z globo od 400 eurov do 5.000 eurov se kaznuje posameznik, ki stori prekršek iz  2., 3., 4.,
5., 8., 9., 15., 18., 19., 20., 21., 22., 25., 29.,
30., 31., 32., 36. ali 37. točke prvega odstavka tega
člena.
Z globo od 10.000 do 80.000 evrov se
kaznuje za prekršek izvajalec pristaniške storitve, ki je pravna oseba, če:
-      
finančna sredstva ne odražajo preglednosti
finančnih odnosov v skladu z 11. členom Uredbe 2017/352/EU,
-      
se pristojbine za storitve ne določijo na
pregleden, objektiven in nediskriminatoren način ter niso sorazmerne s stroškom
opravljene storitve v skladu z 12. členom Uredbe 2017/352/EU,
-      
se pristojbine za infrastrukturo ne
zaračunavajo v skladu s 13. členom Uredbe 2017/352/EU.
Z globo od 1.000 do 5.000 eurov se kaznuje
za prekršek tudi odgovorna oseba pravne osebe, ki stori prekršek iz prvega
odstavka tega člena.
979. člen
Z globo 400 eurov se kaznuje za prekršek
poveljnik tuje trgovske ladje ali oseba, ki ga nadomešča, če pilotira ladjo v
teritorialnem morju oziroma v notranjih morskih vodah Republika Slovenije
pilot, ki ni pooblaščen za pilotiranje (79. člen).
Z globo 350 eurov se kaznuje za prekršek:
1.    
poveljnik tuje ladje ali oseba, ki ga nadomešča, ki prevaža na ladji več
kot 2.000 ton olja, če ladja nima potrdila o zavarovanju ali o drugem finančnem
poroštvu za premoženjsko odgovornost za škodo, povzročeno zaradi onesnaženja z
oljem, ko vplove ali izplove iz pristanišča Republike Slovenije, ali v
pristanišču vkrcava ali izkrcava olje (prvi odstavek 67. člena);
2.    
poveljnik slovenske ladje ali oseba, ki ga nadomešča:
a)   če
ladja, ki mora imeti ladijsko radijsko postajo, ne organizira nepretrgane
službe      bedenja v skladu s predpisi o radijskem prometu (tretji odstavek
31. člena);
b)   če
odplove iz pristanišča z ladjo, ki nima določenega števila članov posadke in če
nima organizirane ladijske straže v skladu s 151. členom tega zakona;
c)   če
osebno ne vodi ladje, kadar to zahteva varnost ladje, ko plove v pristanišče,
kanal,  prekop ali reko, ali ko plove iz njih (drugi odstavek 163. člena);
d)   če
ob neposredni vojni nevarnosti ali v vojni med Republiko Slovenijo in drugo
državo  ne ukrene glede ladje, oseb in tovora na ladji vsega, kar je potrebno
(prvi in drugi     odstavek 169. člena);
e)   če
v primeru vojne med drugimi državami, v kateri je Republika Slovenija ostala      nevtralna,
ladja pa je v pristanišču ene izmed vojskujočih se držav ali na poti v     pristanišče
vojskujoče se države, ali mora pluti skozi teritorialno morje ali notranje     morske
vode, vojskujočih se držav, ne zahteva navodil od ladjarja, če to ni mogoče,   pa
od pristojnih državnih organov (tretji odstavek 169. člena);
f)    če
med potovanjem ladje ne ukrene zoper člana posadke, potnika ali druge osebe na   ladji,
ki je storila kaznivo dejanje, vsega, kar je potrebno, da se preprečijo ali
omilijo      škodljive posledice dejanja in storilec pokliče na odgovornost
(prvi, drugi in četrti      odstavek 175. člena);
g)   če
ne pridobi predhodnega soglasja pred opravljanjem čiščenja ladje z nevarnimi
plini   ali deratizacije (73. člen);
3.    
pravna oseba ali samostojni podjetnik posameznik, če ribiško plovilo ni
opremljeno s samodejnim sistemom identifikacije (AIS) ali če ga ne uporablja v
skladu z mednarodnimi pogodbami in predpisi Evropske unije (šesti odstavek v
povezavi s sedmim odstavkom 65. člena).
980. člen
Z globo 350 eurov se kaznuje za prekršek član
ladijske posadke, ki krši svoje dolžnosti, predpisane s tem zakonom, ker ne
ravna po pravilih navigacije in s tem ogroža varnost prometa ali poškoduje
ladjo ali tovor na njej, ali ogroža varnost potnikov na ladji ali drugih članov
ladijske posadke ali okolje pred onesnaženjem z nevarnimi in škodljivimi snovmi
(oljem, odpadki tekočih goriv in njihovimi mešanicami, odplakami in drugimi
odpadnimi snovmi ter z radioaktivnimi ali podobnimi odpadki) z ladje (157. člen).
981. člen
Z globo 350 eurov se kaznuje za prekršek
poveljnik ladje ali oseba, ki ga nadomešča, če ladja, ki prihaja iz tujine,
vzpostavi promet z drugimi ladjami, organizacijami in osebami na kopnem, preden
dobi od Uprave Republike Slovenije za pomorstvo dovoljenje za prost promet z
obalo (drugi odstavek 65. člena).
Z globo 300 eurov se kaznuje za prekršek
poveljnik ladje ali oseba, ki ga nadomešča:
1.    
če vodi nakladanje in razkladanje ladje v nasprotju s 105. členom;
2.    
če plove ladja izven določenih meja plovbe ali v nasprotju z določenim
namenom ali če ladja odplove na potovanje, za katero ni spoznana za sposobno
(91. člen in 101. člen);
3.    
če v nasprotju s tem zakonom (102. člen) prevaža potnike z ladjo, ki ni
potniška;
4.    
če v nasprotju s tem zakonom (104. člen) vkrca na ladjo več potnikov kot
je določeno;
5.    
če vkrca ali razporedi tovor na ladji v nasprotju s 105. členom;
6.    
če na ladji v nasprotju s tem zakonom nima katerekoli izmed ladijskih
listin in knjig (prvi odstavek 116. člena in prvi odstavek 117. člena);
7.    
če na zahtevo pooblaščenih organov ne pokaže ladijskih listin ali knjig
(drugi odstavek 116. člena);
8.    
če v predpisanih rokih ne opravi vaj s čolni in drugimi rešilnimi
sredstvi in napravami za odkrivanje, preprečevanje in gasitev požara ter drugih
predpisanih vaj (drugi odstavek 162. člena);
9.    
če na ladji ne skrbi za preskrbo, za ladijsko administracijo, za
vzdrževanje ladje, za varnost ladijskih naprav, za pravilno nakladanje,
zlaganje, prevoz in razkladanje tovora, za pravilno vkrcevanje, oskrbo in
izkrcevanje potnikov ter za izvrševanje vseh nalog v zvezi z delovnim procesom
(prvi odstavek 162. člena).
982. člen
Z globo 500 eurov
se kaznuje za prekršek poveljnik ladje ali oseba, ki ga nadomešča:
1.    
če v primeru, ko so ostali brez uspeha vsi ukrepi za rešitev ladje v
nevarnosti in je uničenje ladje neizbežno, ne ukrene vsega kar je potrebno za
rešitev ladijskega dnevnika, če okoliščine primera to dovoljujejo, pa tudi za
rešitev drugih ladijskih knjig, ladijskih listin, pomorskih kart zadevnega
potovanja in gotovine v ladijski blagajni (drugi odstavek 165. člena);
2.    
če o dogodkih iz 170. člena tega zakona ne predloži poročila z izpiskom
iz ladijskega dnevnika pristojnemu organu v državi ali tujini (drugi odstavek
166. člena);
3.    
če ne pošlje po radijskih komunikacijah obvestila o kakršnikoli
neposredni nevarnosti za varnost plovbe, na katero naleti (prvi odstavek 167. člena);
4.    
če o rojstvu in smrti ter o sprejeti izjavi poslednje volje ne sestavi
na predpisani način zapisnika in ga ne izroči pristojnemu organu v prvem domačem
pristanišču, v tujini pa najbližjemu diplomatskemu oziroma konzularnemu
predstavništvu Republike Slovenije (168. člen);
5.    
če o kaznivem dejanju, storjenem na ladji medtem, ko je bila ladja v
tujini, ne poroča diplomatskemu ali konzularnemu predstavništvu Republike
Slovenije v državi, v katere prvo pristanišče priplove ladja po storjenem kaznivem
dejanju, ali če s storilcem kaznivega dejanja ne ravna po navodilih tega
diplomatskega ali konzularnega predstavništva (tretji odstavek 175. člena);
6.    
če samovoljne zapustitve ladje člana posadke, ki je državljan Republike
Slovenije, v tujini ne naznani pristojnemu organu (prvi odstavek 176. člena);
7.    
če v ladijski dnevnik ne vpiše v določenem roku ali na določen način
dogodkov, dejanj in storjenih ukrepov, ki bi jih moral vpisati (prvi odstavek
166. člena, drugi odstavek 167. člena, drugi odstavek 172. člena, drugi
odstavek 174. člena, peti odstavek 175. člena in tretji odstavek 176. člena);
8.    
če ne vpiše v ladijski dnevnik razlogov, zaradi katerih ni krenil na
pomoč osebam v nevarnosti in jih začel reševati, ali pa razlogov, zaradi
katerih ni reševal ladje in stvari z ladje (drugi odstavek 179. člena in tretji
odstavek 180. člena);
9.    
če ladji, s katero se je trčila njegova ladja, ne sporoči imena zadnjega
pristanišča, iz katerega je njegova ladja izplula, in imena pristanišča, v
katero plove, čeprav bi to lahko storil (drugi odstavek 753. člen);
10.  če
ravna v nasprotju z določbami, ki se nanašajo na pravice iz delovnega razmerja
članov posadke (151., 153., 154, 154.c, 154.č, 155 ali 159.a člen).
983. člen
(črtan)
984. člen
Z globo od 2.100
do 5.000 eurov se kaznuje za prekršek pravna
oseba ali samostojni podjetnik posameznik, če:
1.    
dopusti uporabo čolna, ki nima dovoljenja za plovbo ali nima sklenjenega
obveznega zavarovanja ali če glede na konstrukcijske in plovne lastnosti ter
opremo ni sposoben za plovbo (142. člen) ali nima klicnega znaka (206. člen);
2.    
dopusti, da s čolnom upravlja neusposobljena oseba (144. člen);
3.    
dopusti uporabo čolna, ki ni vpisan v vpisnik čolnov (217. člen);
4.    
pristaniškemu nadzorniku ali pomorskemu inšpektorju ne omogoči prostega
dostopa do obale (58. in 181. člen).
Z globo 400 eurov se kaznuje tudi odgovorna
oseba pravne osebe ali samostojnega podjetnika posameznika, ki stori prekršek
iz prejšnjega odstavka.
Z globo od 80 do 500 eurov se kaznuje tudi
posameznik, ki stori prekršek iz prvega odstavka tega člena.
985. člen
Z globo od 160 do
500 eurov se kaznuje za prekršek posameznik, če:
1.    
odkloni preizkus s sredstvi ali napravami ali strokovni pregled, da se
ugotovi, ali je pod vplivom alkohola, mamil, psihoaktivnih zdravil in drugih
psihoaktivnih snovi (63. člen);
2.    
upravlja čoln, ki ni vpisan v vpisnik čolnov (217. člen);
3.    
nima dovoljenja za plovbo (drugi odstavek 141. člena) ali plačane
pristojbine iz 30. člena tega zakona (142. člen).
Z globo 500 eurov se kaznuje za prekršek
posameznik, če upravlja čoln in za to ni usposobljen (144. člen).
986. člen
Z globo od 80 do 500 eurov se kaznuje za
prekršek posameznik, ki upravlja čoln, če:
1.    
ne upošteva plovbnega režima, kot določajo pravila o izogibanju trčenj
na morju ali drugi predpisi o varnosti plovbe (61. člen);
2.    
čoln nima predpisane opreme ali ne ustreza konstrukcijskim in plovnim
lastnostim (142. člen) ali nima klicnega znaka in številke MMSI (206. člen).
Če ni mogoče ugotoviti, kdo je storilec
prekrška iz druge točke prejšnjega odstavka, se kaznuje za prekršek lastnik
plovila, razen če dokaže, da prekrška ni storil.
986.a člen
Z globo od 2.500 do 25.000 eurov se kaznuje
za prekršek pravna oseba ali samostojni podjetnik posameznik, če se na čolnu
nahaja več oseb ali tovora, kot je dovoljeno (60. člen).
Z globo od 2.000 do 5.000 eurov se kaznuje
tudi odgovorna oseba pravne osebe ali samostojnega podjetnika posameznika, ki
stori prekršek iz prejšnjega odstavka.
Z globo od 1.500 do 4.000 eurov se kaznuje
posameznik, ki stori prekršek iz prvega odstavka tega člena.
987. člen
Z globo 400 eurov
se kaznuje za prekršek oseba, ki se v pristanišču kopa ali v tovornem pristanišču
ribari (74. člen).
Z globo 400 eurov se kaznuje potapljač, ki
ne označi območja potapljanja (77. člen).
987.a člen
Z globo se za prekršek kaznuje oseba, ki
upravlja čoln (prvi ali drugi odstavek 63. člena) ali ladjo (tretji odstavek
157. člena), in sicer s:
1.    
300 eurov, če ima do vključno 0,50 grama alkohola na kilogram krvi ali
do vključno 0,24 miligrama v litru izdihanega zraka in kaže znake motenj v
vedenju, katerih posledica je lahko nezanesljivo ravnanje v pomorskem prometu;
2.    
600 eurov, če ima več kot 0,50 do vključno 0,80 grama alkohola na
kilogram krvi ali več kot 0,24 do vključno 0,38 miligrama alkohola v litru
izdihanega zraka;
3.    
900 eurov, če ima več kot 0,80 do vključno 1,10 grama alkohola na
kilogram krvi ali več kot 0,38 do vključno 0,52 miligrama alkohola v litru
izdihanega zraka;
4.    
najmanj 1.200 eurov, če ima več kot 1,10 grama alkohola na kilogram krvi
ali več kot 0,52 miligrama alkohola v litru izdihanega zraka.
Če oseba iz prejšnjega odstavka upravlja
čoln ali ladjo za javni prevoz potnikov ali čoln ali ladjo za gospodarski
namen, se kaznuje za prekršek z globo:
1.    
600 eurov, če ima do vključno 0,50 grama alkohola na kilogram krvi ali
do vključno 0,24 miligrama alkohola v litru izdihanega zraka;
2.    
1.200 eurov, če ima več kot 0,50 do vključno 0,80 grama alkohola na
kilogram krvi ali več kot 0,24 do vključno 0,38 miligrama alkohola v litru
izdihanega zraka;
3.    
1.800 eurov, če ima več kot 0,80 do vključno 1,10 grama alkohola na
kilogram krvi ali več kot 0,38 do vključno 0,52 miligrama alkohola v litru
izdihanega zraka;
4.    
najmanj 2.400 eurov, če ima več kot 1,10 grama alkohola na kilogram krvi
ali več kot 0,52 miligrama alkohola v litru izdihanega zraka.
Z globo 900 eurov se kaznuje za prekršek
oseba, ki upravlja čoln pod vplivom prepovedanih drog, psihoaktivnih zdravil
ali drugih psihoaktivnih snovi in njihovih presnovkov, ki zmanjšujejo njeno
sposobnost za upravljanje čolna (prvi odstavek 63.a člena).
Z globo najmanj 1.200 eurov se kaznuje za
prekršek oseba, ki upravlja čoln ali ladjo, če ravna v nasprotju s prepovedjo
iz šestega odstavka 63. člena tega zakona ali odredbo iz tretjega odstavka
63.b člena tega zakona.
988. člen
Če je zaradi prekrška pri vožnji s čolnom
nastala nesreča, ki je imela za posledico premoženjsko škodo ali lahko telesno
poškodbo, se pravna oseba oziroma samostojni podjetnik kaznujeta z globo 2.100
eurov, odgovorna oseba z globo 1.800 eurov, posameznik
pa z globo 1.200 eurov.
Enako se kaznuje posameznik, ki je povzročil nesrečo in ne da svojih podatkov drugemu
udeležencu za uveljavljanje odškodninskih in drugih zahtevkov ali zapusti kraj
nesreče pred prihodom pristojnega organa, razen če bi s tem oviral varnost
plovbe, ogrožal sebe ali druge osebe, ali zaradi reševanja in nudenja pomoči.
989. člen
Z globo 40 eurov se kaznuje za prekršek
posameznik, ki upravlja čoln, če:
1.    
na čolnu nima veljavne listine o vpisu čolna v register čolnov ali
dovoljenja za plovbo (tretji odstavek 141. člena);
2.    
med plovbo na čolnu nima veljavne listine o usposobljenosti za
upravljanje čolna (144. člen);
3.    
če čoln nima predpisane označbe (204. člen).
989.a člen
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.

Pomorski zakonik – PZ (Uradni list RS, št. 26/01)
vsebuje naslednje prehodne in končne določbe:
»ENAJSTI DEL – PREHODNE IN KONČNE DOLOČBE
990. člen
Listine, izdane na podlagi zakona o
pomorski in notranji plovbi pred uveljavitvijo tega zakona, veljajo pod pogoji
in za čas, kot je to določeno z dosedanjimi predpisi, vendar ne dlje kot 2 leti
od dneva pričetka veljavnosti tega zakona.
991. člen
Do uveljavitve predpisov, za katerih izdajo
je po tem zakonu pooblaščena vlada ali minister, se smiselno uporabljajo
naslednji predpisi in drugi akti, kolikor niso v nasprotju z ustavo in tem
zakonom:
-      
Pravilnik o najmanjšem številu članov posadke
za varno plovbo, ki jo morajo imeti morske ladje trgovske mornarice SFR
Jugoslavije (Uradni list SFRJ, št. 29/81, 32/81),
-      
Pravilnik o najmanjšem številu članov posadke
za varno plovbo, ki jo morajo imeti ladje notranje plovbe trgovske mornarice
SFR Jugoslavije (Uradni list SFRJ, št. 32/82),
-      
Pravilnik o posebnih pooblastilih članov
posadke morskih ladij in o izpitnem programu za pridobitev posebnih pooblastil
(Uradni list RS, št. 33/98),
-      
Pravilnik o pomorskih in brodarskih knjižicah
in dovoljenjih za vkrcanje (Uradni list SFRJ, št. 13/81),
-      
Pravilnik o službenih oblekah članov posadke
morskih ladij notranje plovbe (Uradni list SFRJ, 37/66),
-      
Navodilo o postopku v primeru bega člana
posadke – jugoslovanskega državljana z ladje jugoslovanske trgovske mornarice v
tujino in bega člana posadke – tujca s tuje ladje v jugoslovanskem pristanišču
(Uradni list SFRJ, št. 19/66),
-      
Pravilnik o vsebini, obrazcih in načinu vodenja
ladijskih listin in knjig ladij trgovske mornarice SFRJ (Uradni list SFRJ, št.
16/80, 25/88),
-      
Odredba o kategorijah plovbe morskih ladij
(Uradni list SFRJ, št. 59/78),
-      
Pravilnik o določitvi imena, oznake in
razpoznavnih znakov ladij in o vodenju evidence o imenih ladij (Uradni list
SFRJ, št. 77/82),
-      
Pravilnik o izobešanju zastave trgovske
mornarice SFR Jugoslavije in znakov na ladjah trgovske mornarice SFR
Jugoslavije (Uradni list SFRJ, št. 2/81),
-      
Pravilnik o določanju nadvodja za ladje
trgovske mornarice FNRJ, ki ne opravljajo mednarodnih potovanj (Uradni list
SFRJ, št. 32/51, 29/61),
-      
Pravilnik o nazivih, pogojih za pridobitev
nazivov in pooblastilih članov posadk ladij notranje plovbe trgovske mornarice
SFRJ (Uradni list SFRJ, št. 32/82, 30/83, 30/87),
-      
Pravilnik o nazivih, pogojih za pridobitev
nazivov in pooblastilih članov posadk morskih ladij trgovske mornarice
Republike Slovenije (Uradni list RS, št. 33/98 in 65/99),
-      
Odredba o obvezni obalni pilotaži na določenih
področjih obalnega morja SFRJ (Uradni list SFRJ, št. 22/88),
-      
Pravilnik o opravljanju poskusne vožnje ladij
(Uradni list SFRJ, št. 22/88),
-      
Odredba o varovalni napravi za grotlo strojnice
na krovu nadvodja tankerja trgovske mornarice FNRJ (Uradni list FNRJ, št.
45/57),
-      
Odredba o uporabi pokrovov in premičnih prečnikov
žrel na nezavarovanih delih glavnega krova in gornjih krovov na ladjah trgovske
mornarice FNRJ (Uradni list FNRJ, št. 39/59),
-      
Odredba o zapiranju izmeritvenih odprtin na
ladjah jugoslovanske trgovske mornarice (Uradni list SFRJ, št. 25/69),
-      
Pravilnik o ugotavljanju stabilnosti potniških
ladij trgovske mornarice FNRJ (Uradni list FNRJ, št. 31/59),
-      
Navodilo o programu in načinu dela ladijskih
meteoroloških postaj, ki se nahajajo na morskih ladjah jugoslovanske trgovske
mornarice (Uradni list SFRJ, št. 15/80),
-      
Pravilnik o sredstvih za navigacijo na ladjah
trgovske mornarice FNRJ (Uradni list FNRJ, št. 15/55),
-      
Pravilnik o ladijskih svetilkah in sredstvih za
dajanje optičnih in zvočnih signalov na ladjah jugoslovanske trgovske mornarice
(Uradni list SFRJ, št. 51/66, 7/67),
-      
Pravilnik o električnih napeljavah in zaščiti
pred požarom ladij trgovske mornarice (Uradni list FNRJ, št. 22/60, 24/60,
28/60),
-      
Pravilnik o določitvi poslov na ladjah trgovske
mornarice (Uradni list FNRJ, št. 5/50),
-      
Pravilnik o vpisu ladij v določene vpisnike, o
podatkih, ki se vnašajo v list glavne knjige vpisnika ladij, o zbirkah spričeval,
pomožnih knjigah, ki se vodijo poleg zapisnikov ladij in obrazcev teh spričeval
in knjig (Uradni list SFRJ, št. 68/78),
-      
Pravilnik o določitvi tovornih linij morskih
ladij (Uradni list SFRJ, št. 20/70),
-      
Pravilnik o preprečevanju trčenj na morju
(Uradni list SFRJ, št. 4/79, 25/85, 84/89),
-      
Pravilnik o raziskovanju ladijskih nesreč
(Uradni list SFRJ, št. 24/89),
-      
Pravilnik o oznakah na plovnih poteh v obalnem
morju SFR Jugoslavije (Uradni list SFRJ, št. 13/81),
-      
Uredba o pristopu, prehodu in muditvi tujih
vojaških in znanstveno-raziskovalnih ladij v obalnem morju SFR Jugoslavije
(Uradni list SFRJ, št. 74/89),
-      
Uredba o pristopu in muditvi tujih jaht in
tujih čolnov, namenjenih razvedrilu ali športu v obalnem morju, rekah in
jezerih SFR Jugoslavije (Uradni list SFRJ, št. 38/87, 33/88),
-      
Odločba o določitvi pristanišč, v katerih se
izdaja spričevalo o deratizaciji in spričevalo o oprostitvi deratizacije
(Uradni list SFRJ, št. 8/76, 21/77),
-      
Uredba o pogojih, ki jih morajo izpolnjevati
luke oziroma pristanišča za mednarodni promet ter plovne poti, na katerih velja
mednarodni ali meddržavni plovbni režim (Uradni list SFRJ, št. 37/83),
-      
Odlok o določitvi luk in pristanišč, ki so
namenjena za mednarodni promet (Uradni list SFRJ št. 28/84 in 36/89),
-      
Odlok o določitvi plovnih poti mednarodnega
pomena (Uradni list SFRJ, št. 21/65, 32/74, 39/75 in 58/76),
-      
Pravilnik o preiskovanju ladijskih nesreč
(Uradni list SFRJ, št. 24/89),
-      
Navodilo o strokovnem delu izpitnega programa
za pridobitev nazivov pomorščakov (Uradni list RS, št. 33/98),
-      
Sklep o začasni določitvi organizacij za
opravljanje strokovno tehničnih del glede varnosti in sposobnosti ladij in
plovnih objektov za plovbo (Uradni list RS, št. 16/96),
-      
Sklep o začasni določitvi organizacij za
opravljanje strokovno tehničnih del s področja varnosti pomorske in notranje
plovbe (Uradni list RS, št. 37/95),
-      
Sklep o določitvi organizacije za opravljanje
strokovno tehničnih del za ugotavljanje izpolnjevanja pogojev za trženje plovil
za rekreacijo (Uradni list RS, št. 2/99),
-      
Sklep o določitvi organizacije za opravljanje
strokovno tehničnih del glede varnosti in sposobnosti ribiških ladij in čolnov
za plovbo in ribolov (Uradni list RS, št. 76/99),
-      
Pravilnik o zapisniku, ki ga sestavi poveljnik
ladje ob rojstvu ali smrti in o sprejetju izjave poslednje volje na ladji
trgovske mornarice (Uradni list SRS, št. 17/80),
-      
Pravilnik o sestavi izpitnih komisij in
strokovnih izpitih za nazive pomorščakov (Uradni list RS, št. 33/98 in 87/00),
-      
Navodilo o vodenju pripravniškega dnevnika in
pripravniškem programu na ladjah trgovske mornarice (Uradni list RS, št.
33/98),
-      
Pravilnik o čolnih in plavajočih objektih
(Uradni list SRS, št. 13/89 in Uradni list RS, št. 90/98 in 100/00),
-      
Odredba o višini stroškov za ugotavljanje
sposobnosti čolnov za plovbo ter njihovo izmeritev in višini stroškov za
opravljanje izpitov za voditelja čolna ter preizkusov znanja za upravljanje čolna
(Uradni list RS, št. 5/92),
-      
Odredba o določitvi organizacij za opravljanje
pregledov čolnov notranje plovbe (Uradni list RS, št. 9/91-I),
-      
Pravilnik o redu v lukah in drugih delih
obalnega morja (Uradni list SRS, št. 14/84 in Uradni list RS, št. 16/94),
-      
Pravilnik o strokovni izobrazbi, dobi plovbe,
izpitnem programu in načinu opravljanja strokovnega izpita za pilota obalne pilotaže
(Uradni list SFRJ, št. 20/67),
-      
Navodilo o izkaznici pomorskega pilota (Uradni
list SFRJ, št. 46/65),
-      
Odredba o zaznamovanju pilotskih ladij in o
klicnih znakih za pilotiranje (Uradni list SFRJ, št. 49/65),
-      
Odredba o največjem dovoljenem ugrezu ladij za
plovbo v III. bazenu koprskega pristanišča (Uradni list RS, št. 11/98),
-      
Odredba o pristojbini za uporabo objektov za
varnost plovbe na pomorskih plovnih poteh (Uradni list RS, št. 73/98, 77/98 –
popr., 26/00 in 1/01),
-      
Odredba o pristojbini za uporabo objektov za
varnost plovbe na pomorskih plovnih poteh, ki jo morajo plačati čolni in jahte
(Uradni list RS, št. 98/99),
-      
Zakon o zdravstvenem nadzoru nad člani posadke
trgovske mornarice (Uradni list SRS, št.  45/73, 42/86),
-      
Pravilnik o ugotavljanju in oceni zdravstvene
sposobnosti člana posadke na ladji (Uradni list SRS, št. 38/84, 22/89),
-      
Odredba o določitvi zdravstvenih organizacij,
ki opravljajo zdravstvene preglede in imunizacijo za člane posadk na ladjah.
(Uradni list SRS, št. 38/84),
-      
Odredba o znižanju tarife pristaniških
pristojbin oljnih tankerjev z ločenim balastom (Uradni list RS, št. 1/00 in
23/00),
-      
Pravilnik o izpitu za voditelja čolna in
preizkusu znanja za upravljanje čolna (Uradni list RS, št. 42/00 in 87/00),
-      
Odredba o določitvi plačila za delo in povračila
stroškov v zvezi z delom v izpitnih komisijah (Uradni list RS, št. 2/01).
992. člen
Z dnem uveljavitve tega zakona prenehajo
veljati:
-      
103. člen Zakona o sodiščih, kolikor se nanaša
na odločanje o vpisih v register ladij (Uradni list RS, št. 19/94, 45/95 in
38/99);
-      
Zakon o varnosti pomorske in notranje plovbe
(Uradni list SRS, št. 17/88), kolikor se nanaša na pomorsko plovbo;
-      
Zakon o lukah (Uradni list SRS, št. 7/77,
21/78, 29/86)
-      
Zakon o pomorski in notranji plovbi (Uradni
list SFRJ, št. 22/77, 13/82, 30/85, 80/89, 29/90), kolikor se nanaša na
pomorsko plovbo;
-      
Zakon o obalnem morju in epikontinentalnem pasu
SFRJ (Uradni list SFRJ, št. 49/87);
-      
Zakon o Jugoslovanskem ladijskem registru
(Uradni list SFRJ, št. 6/89);
-      
Zakon o Ustanovi za vzdrževanje pomorskih
plovnih poti (Uradni list SFRJ, št. 50/74, 22/77, 17/81).
993. člen
Za razmerja, nastala pred uveljavitvijo
tega zakona, se uporabljajo predpisi, ki so veljali, oziroma pravna pravila, ki
so se uporabljala v času njihovega nastanka.
994. člen
Upravljalci obstoječih pristanišč morajo v
roku 6 mesecev od dneva uveljavitve predpisa iz 39. člena tega zakona na Upravo
Republike Slovenije za pomorstvo vložiti vlogo za izdajo dovoljenja za odprtje
pristanišča za javni promet (obratovalno dovoljenje).
995. člen
Vlada in posamezni ministri izdajo
predpise, predvidene s tem zakonom, v roku enega leta od dneva uveljavitve tega
zakona.
996. člen
Postopki za vpis v register, glede katerih
na dan uveljavitve tega zakona še ni bila izdana pravnomočna odločba, se dokončajo
po predpisih, ki so veljali ob začetku postopka.
997. člen
Prvo koncesijsko pogodbo o upravljanju,
vodenju, razvoju in rednem vzdrževanju pristaniške infrastrukture v koprskem
tovornem pristanišču sklene Republika Slovenija z osebo zasebnega prava, ki
opravlja te dejavnosti na dan uveljavitve tega zakona.
Koncesijska pogodba iz prejšnjega odstavka,
mora biti sklenjena v šestih mesecih od uveljavitve tega zakona.
998. člen
Določba drugega odstavka 90. člena tega
zakona ne velja za članice Evropske unije z dnem, ko Republika Slovenija
postane članica Evropske unije.
Pogoj vzajemnosti iz 7. člena tega zakona
se ne uporablja za članice Evropske unije od dne, ko Republika Slovenija
postane članica Evropske unije.
999. člen
Ta zakon začne veljati trideseti dan po
objavi v Uradnem listu Republike Slovenije.«.

Zakon o spremembah in dopolnitvah pomorskega
zakonika – PZ-A (Uradni list RS, št. 21/02)
vsebuje naslednjo končno določbo:
»2. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o dopolnitvah pomorskega zakonika – PZ-B
(Uradni list RS, št. 2/04)
vsebuje naslednjo končno določbo:
»3. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
potnih listinah državljanov Republike Slovenije – ZPLD-1A  (Uradni list RS, št.
98/05)
vsebuje naslednjo končno določbo:
»33. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-C (Uradni list RS, št. 49/06)
vsebuje naslednjo končno določbo:
»96. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-D (Uradni list RS, št. 88/10)
vsebuje naslednje prehodne in končne določbe:
»PREHODNE IN KONČNE DOLOČBE
53. člen
Vlada Republike Slovenije in minister za
promet izdata predpise, določene s tem zakonom, v enem letu od uveljavitve tega
zakona. Vlada Republike Slovenije izda predpis iz spremenjenega 128. člena
zakona do 1. junija 2011.
54. člen
Določbe 66.b, 125.a člena, novega četrtega
odstavka in novega petega odstavka 200. člena v delu, ki se nanaša na novi
četrti odstavek 200. člena zakona, se začnejo uporabljati 1. januarja
2012.
Spremenjene določbe 128., tretjega odstavka
139., 210., 314. in 369. člena zakona se začnejo uporabljati 17. junija
2011. Do takrat se uporabljajo določbe 128., tretjega odstavka 139., 210., 314.
in 369. člena Pomorskega zakonika (Uradni list RS, št. 120/06 – uradno
prečiščeno besedilo).
55. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-E (Uradni list RS, št. 59/11)
vsebuje naslednje prehodne in končne določbe:
»PREHODNE IN KONČNE DOLOČBE
23. člen
Vlada Republike Slovenije izda predpise,
določene s tem zakonom, v enem letu od uveljavitve tega zakona. 
Minister izda predpis iz 10. in 12. člena
tega zakona v enem letu od uveljavitve tega zakona. 
Minister uskladi predpis za izvajanje 15.
člena tega zakona v enem letu od uveljavitve tega zakona.
24. člen
Določba osmega odstavka 65. člena zakona se
začne uporabljati 1. 1. 2012. 
Določba tretjega odstavka 128. člena zakona
se začne uporabljati z dnem začetka uporabe Uredbe (ES) št. 392/2009 Evropskega
parlamenta in Sveta z dne 23. aprila 2009 o odgovornosti prevoznikov potnikov
po morju v primeru nesreč (UL L št. 131 z dne 28. 5. 2009, str. 24). 
Dan začetka uporabe uredbe iz prejšnjega
odstavka ugotovi in objavi v Uradnem listu Republike Slovenije minister,
pristojen za pomorstvo.
25. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-F (Uradni list RS, št. 33/16)
vsebuje naslednjo prehodno in končne določbe:
»PREHODNA IN KONČNE DOLOČBE
77. člen
Z dnem uveljavitve tega zakona se za čolne
prenehajo uporabljati določbe drugega odstavka 2. člena Zakona o obveznih
zavarovanjih v prometu (Uradni list RS, št. 93/07 in 40/12 – ZUJF).
78. člen
Z dnem uveljavitve tega zakona prenehajo
veljati naslednje določbe:
-      
218., 219., 220., 221., 222. in 223. člena
Zakona o delovnih razmerjih (Uradni list RS, št. 21/13 in 78/13),
-      
V. člena Odredbe o pristojbini za uporabo
objektov za varnost plovbe na pomorskih plovnih poteh, ki jo morajo plačati
čolni in jahte (Uradni list RS, št. 98/99).
79. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-G (Uradni list RS, št. 41/17)
vsebuje naslednjo prehodno in končne določbe:
»PREHODNA IN KONČNE DOLOČBE
8. člen
Vlada Republike Slovenije izda predpis iz
prvega odstavka 3. člena tega zakona v šestih mesecih od uveljavitve tega
zakona.
9. člen
Z dnem uveljavitve tega zakona preneha
veljati drugi odstavek 33.a člena Zakona o obveznih zavarovanjih v prometu
(Uradni list RS, št. 93/07, 40/12 – ZUJF in 33/16 – PZ-F).
Z dnem uveljavitve tega zakona preneha
veljati drugi odstavek 23. člena Zakona o plovbi po celinskih vodah
(Uradni list RS, št. 30/02).
10. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o nevladnih organizacijah – ZNOrg
(Uradni list RS, št. 21/18)
vsebuje naslednjo končno določbo:
»39. člen
(uveljavitev
zakona)
(1) Ta zakon začne veljati petnajsti dan po
objavi v Uradnem listu Republike Slovenije.
(2) Določbe 28. člena tega zakona se
začnejo uporabljati 1. januarja 2019.«.

Zakon o prenehanju veljavnosti Zakona o
razglasitvi zaščitne ekološke cone in epikontinentalnem pasu Republike
Slovenije – ZPVZRZECEP (Uradni list RS, št. 31/18)
vsebuje naslednjo končno določbo:
»3. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-H (Uradni list RS, št. 18/21)
vsebuje naslednjo prehodno in končno določbo:
»PREHODNA IN KONČNA DOLOČBA
10. člen
Podatki iz 5. člena tega zakona se
lahko do 20. decembra 2023 sporočajo popisovalcu potnikov družbe, ki
upravlja ladje, ali sistemu družbe, ki upravlja ladje, na obali.
11. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Pomorskega
zakonika – PZ-I (Uradni list RS, št. 76/23)
vsebuje naslednje prehodne in končne določbe:
»PREHODNE IN KONČNE DOLOČBE
37. člen
Vlada izda predpis iz spremenjenega osmega
odstavka 65. člena zakona v enem letu od uveljavitve tega zakona.
Minister izda predpisa iz petega odstavka
spremenjenega 39. člena in novega devetega odstavka 65. člena zakona
v enem letu od uveljavitve tega zakona.
Minister, pristojen za zdravje, s soglasjem
ministra izda predpis iz spremenjenega tretjega odstavka 152. člena zakona
v enem letu od uveljavitve tega zakona.
38. člen
Uporabna dovoljenja, obratovalna dovoljenja
in soglasja z vidika pogojev za varnost plovbe, izdana pred uveljavitvijo tega
zakona, ostanejo v veljavi.
39. člen
Z dnem uveljavitve tega zakona preneha
veljati Uredba o načinu in pogojih opravljanja gospodarske javne službe rednega
vzdrževanja objektov za varnost plovbe (Uradni list RS, št. 36/13, 35/14
in 24/18), ki pa se uporablja še tri mesece od uveljavitve tega zakona.
40. člen
Z dnem uveljavitve tega zakona preneha
veljati 15. člen Pravilnika o pomorskih knjižicah (Uradni list RS,
št. 5/02, 96/03 in 80/07).
41. člen
Ta zakon začne veljati petnajsti dan po
objavi v Uradnem listu Republike Slovenije.«.