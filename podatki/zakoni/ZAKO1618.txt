I. SPLOŠNE DOLOČBE
1. člen
(vsebina zakona)
Ta zakon ureja pridelavo, pripravo za trg,
uvoz in trženje semenskega materiala kmetijskih rastlin: žit, krmnih rastlin,
krompirja, pese, oljnic in predivnic, zelenjadnic, sadnih in okrasnih rastlin,
trte in hmelja (v nadaljnjem besedilu: semenski material kmetijskih rastlin),
določa obveznosti oseb, ki se ukvarjajo s pridelavo, pripravo za trg, uvozom in
trženjem semenskega materiala kmetijskih rastlin, predpisuje zahteve za trženje
semenskega materiala kmetijskih rastlin in način zagotavljanja skladnosti s
predpisanimi zahtevami, predpisuje posebne zahteve za trženje semenskega
materiala, namenjenega za uporabo pri ohranjanju naravnega okolja v okviru
ohranjanja genskih virov, vključno s količinskimi omejitvami, ureja vpis sort
kmetijskih rastlin v sortno listo ter vzdrževanje sort, ki so vpisane v sortno
listo, posebno preizkušanje sort kmetijskih rastlin za opisno sortno listo,
ureja pridobivanje, izmenjavo podatkov in povezovanje podatkov v informacijski
sistem, določa dejavnost javne službe na področju semenarstva in izvajalce
javne službe, določa nosilca javnega pooblastila in imenovanje laboratorijev,
izvajalcev preizkušanja sort ter hrambe standardnih vzorcev in inšpekcijsko
nadzorstvo v skladu z: 
-       
Direktivo Sveta z dne 14. junija 1966 o trženju semen krmnih
rastlin (UL L št. 125 z dne 11. 7. 1966, str. 2298), zadnjič spremenjeno z
Izvedbeno direktivo Komisije (EU) 2016/2109 z dne 1. decembra 2016 o
spremembi Direktive Sveta 66/401/EGS glede vključitve novih vrst in botaničnega
imena vrste Lolium x boucheanum Kunth (UL L št. 327 z dne 2. 12. 2016,
str. 59); 
-       
Direktivo Sveta z dne 14. junija 1966 o trženju semena žit (UL L
št. 125 z dne 11. 7. 1966, str. 2309), zadnjič spremenjeno z Izvedbeno
direktivo Komisije (EU) 2016/317 z dne 3. marca 2016 o spremembi direktiv
Sveta 66/401/EGS, 66/402/EGS, 2002/54/ES, 2002/55/ES, 2002/56/ES in 2002/57/ES
v zvezi z uradno etiketo pakiranj semena (UL L št. 60 z dne 5. 3. 2016,
str. 72); 
-       
Direktivo Sveta z dne 9. aprila 1968 o trženju materiala za
vegetativno razmnoževanje trte (UL L št. 93 z dne 17. 4. 1968, str. 15),
zadnjič spremenjeno z Direktivo Komisije 2005/43/ES z dne 23. junija 2005
o spremembi Prilog k Direktivi Sveta 68/193/EGS o trženju materiala za
vegetativno razmnoževanje trte (UL L št. 164 z dne 24. 6. 2005, str. 37),
(v nadaljnjem besedilu: Direktiva 68/193/EGS); 
-       
Direktivo Sveta 98/56/ES z dne 20. julija 1998 o trženju
razmnoževalnega materiala okrasnih rastlin (UL L št. 226 z dne 13. 8.
1998, str. 16), zadnjič spremenjeno z Uredbo (EU) št. 652/2014 Evropskega
parlamenta in Sveta z dne 15. maja 2014 o določbah za upravljanje odhodkov
v zvezi s prehransko verigo, zdravjem in dobrobitjo živali ter v zvezi z
zdravjem rastlin in rastlinskim razmnoževalnim materialom, spremembi direktiv
Sveta 98/56/ES, 2000/29/ES in 2008/90/ES, uredb (ES) št. 178/2002, (ES) št.
882/2004 in (ES) št. 396/2005 Evropskega parlamenta in Sveta, Direktive
2009/128/ES Evropskega parlamenta in Sveta in Uredbe (ES) št. 1107/2009
Evropskega parlamenta in Sveta ter razveljavitvi sklepov Sveta 66/399/EGS in
76/894/EGS ter Odločbe Sveta 2009/470/ES (UL L št. 189 z dne 27. 6. 2014,
str. 1); 
-       
Direktivo Sveta 2002/53/ES z dne 13. junija 2002 o skupnem katalogu
sort poljščin (UL L št. 193 z dne 20. 7. 2002, str. 1), zadnjič
spremenjeno z Uredbo (ES) št. 1829/2003 Evropskega parlamenta in Sveta z dne
22. septembra 2003 o gensko spremenjenih živilih in krmi (UL L št. 268 z
dne 18. 10. 2003, str. 1), (v nadaljnjem besedilu: Direktiva 2002/53/ES); 
-       
Direktivo Sveta 2002/54/ES z dne 13. junija 2002 o trženju semena
pese (UL L št. 193 z dne 20. 7. 2002, str. 12), zadnjič spremenjeno z
Izvedbeno direktivo Komisije (EU) 2016/317 z dne 3. marca 2016 o spremembi
direktiv Sveta 66/401/EGS, 66/402/EGS, 2002/54/ES, 2002/55/ES, 2002/56/ES in
2002/57/ES v zvezi z uradno etiketo pakiranj semena (UL L št. 60 z dne
5. 3. 2016, str. 72); 
-       
Direktivo Sveta 2002/55/ES z dne 13. junija 2002 o trženju semena
zelenjadnic (UL L št. 193 z dne 20. 7. 2002, str. 33), zadnjič spremenjeno
z Izvedbeno direktivo Komisije (EU) 2016/317 z dne 3. marca 2016 o
spremembi direktiv Sveta 66/401/EGS, 66/402/EGS, 2002/54/ES, 2002/55/ES, 2002/56/ES
in 2002/57/ES v zvezi z uradno etiketo pakiranj semena (UL L št. 60 z dne
5. 3. 2016, str. 72), (v nadaljnjem besedilu: Direktiva 2002/55/ES); 
-       
Direktivo Sveta 2002/56/ES z dne 13. junija 2002 o trženju
semenskega krompirja (UL L št. 193 z dne 20. 7. 2002, str. 60), zadnjič
spremenjeno z Izvedbeno direktivo Komisije (EU) 2016/317 z dne 3. marca
2016 o spremembi direktiv Sveta 66/401/EGS, 66/402/EGS, 2002/54/ES, 2002/55/ES,
2002/56/ES in 2002/57/ES v zvezi z uradno etiketo pakiranj semena (UL L št. 60
z dne 5. 3. 2016, str. 72); 
-       
Direktivo Sveta 2002/57/ES z dne 13. junija 2002 o trženju semena
oljnic in predivnic (UL L št. 193 z dne 20. 7. 2002, str. 74), zadnjič
spremenjeno z Izvedbeno direktivo Komisije (EU) 2016/317 z dne 3. marca
2016 o spremembi direktiv Sveta 66/401/EGS, 66/402/EGS, 2002/54/ES, 2002/55/ES,
2002/56/ES in 2002/57/ES v zvezi z uradno etiketo pakiranj semena (UL L št. 60
z dne 5. 3. 2016, str. 72); 
-       
Direktivo Komisije 2008/62/ES z dne 20. junija 2008 o določitvi
nekaterih odstopanj za sprejetje kmetijskih domačih sort in sort poljščin, ki
so naravno prilagojene na lokalne in regionalne pogoje in so ogrožene zaradi
genske erozije, ter za trženje semena in semenskega krompirja navedenih domačih
sort in sort poljščin (UL L št. 162 z dne 21. 6. 2008, str. 13); 
-       
Direktivo Sveta 2008/72/ES z dne 15. julija 2008 o trženju
razmnoževalnega in sadilnega materiala zelenjadnic, razen semena (UL L št. 205
z dne 1. 8. 2008, str. 28), zadnjič spremenjeno z Izvedbeno direktivo
Komisije 2013/45/EU z dne 7. avgusta 2013 o spremembi direktiv Sveta
2002/55/ES in 2008/72/ES ter Direktive Komisije 2009/145/ES glede botaničnega
imena paradižnika (UL L št. 213 z dne 8. 8. 2013, str. 20);
-       
Direktivo Sveta 2008/90/ES z dne 29. septembra 2008 o trženju
razmnoževalnega materiala sadnih rastlin in sadnih rastlin, namenjenih za
pridelavo sadja (UL L št. 267 z dne 8. 10. 2008, str. 8), zadnjič
spremenjeno z Uredbo (EU) št. 652/2014 Evropskega parlamenta in Sveta z dne
15. maja 2014 o določbah za upravljanje odhodkov v zvezi s prehransko
verigo, zdravjem in dobrobitjo živali ter v zvezi z zdravjem rastlin in
rastlinskim razmnoževalnim materialom, spremembi direktiv Sveta 98/56/ES,
2000/29/ES in 2008/90/ES, uredb (ES) št. 178/2002, (ES) št. 882/2004 in (ES)
št. 396/2005 Evropskega parlamenta in Sveta, Direktive 2009/128/ES Evropskega
parlamenta in Sveta in Uredbe (ES) št. 1107/2009 Evropskega parlamenta in Sveta
ter razveljavitvi sklepov Sveta 66/399/EGS in 76/894/EGS ter Odločbe Sveta
2009/470/ES (UL L št. 189 z dne 27. 6. 2014, str. 1), (v nadaljnjem besedilu:
Direktiva 2008/90/ES);
-       
Direktivo Komisije 2009/145/ES z dne 26. novembra 2009 o določitvi
nekaterih odstopanj za sprejetje domačih sort in sort zelenjadnic, ki se
tradicionalno gojijo v posebnih krajih in regijah in so ogrožene zaradi genske
erozije, in sort zelenjadnic, ki nimajo resnične vrednosti za komercialno
pridelavo, ampak so se razvile za pridelavo v posebnih pogojih ter za trženje
semena navedenih domačih sort in sort zelenjadnic (UL L št. 312 z dne 27. 11.
2009, str. 44), zadnjič spremenjeno z Izvedbeno direktivo Komisije 2013/45/EU z
dne 7. avgusta 2013 o spremembi direktiv Sveta 2002/55/ES in 2008/72/ES
ter Direktive Komisije 2009/145/ES glede botaničnega imena paradižnika (UL L
št. 213 z dne 8. 8. 2013, str. 20), in
-       
Direktivo Komisije 2010/60/EU z dne 30. avgusta 2010 o določitvi
nekaterih odstopanj pri trženju semenskih mešanic krmnih rastlin, namenjenih za
uporabo pri ohranjanju naravnega okolja (UL L št. 228 z dne 31. 8. 2010,
str. 10).
2. člen
(namen zakona)
Namen tega zakona je zagotavljanje
kakovostnega semenskega materiala kmetijskih rastlin zaradi pospeševanja
gospodarne kmetijske pridelave, ohranjanja okolja in varstva potrošnikov.
3. člen
(uporaba zakona)
(1) Ta zakon se uporablja za semenski material
kmetijskih rastlin vrst, ki so opredeljene v predpisih Evropske skupnosti iz 1.
člena tega zakona. 
(2) Določbe tega zakona se uporabljajo tudi
za semenski material: 
-       
drugih rastlinskih rodov, vrst ali podvrst, če se uporablja kot podlaga
za cepljenje s semenskim materialom kmetijskih rastlin iz prejšnjega odstavka
ali če se uporablja kot sestavina v mešanici s semenskim materialom vrst
kmetijskih rastlin iz prejšnjega odstavka; 
-       
drugih vrst kmetijskih rastlin, če je pridelan in se trži v Republiki Sloveniji.
(3) Določbe tega zakona se ne uporabljajo
za semenski material drugih vrst kmetijskih rastlin, če je pridelan v drugi
državi članici Evropske unije in se trži v Republiki Sloveniji. 
(4) Določbe tega zakona se ne uporabljajo
za semenski material kmetijskih rastlin, ki je namenjen izvozu v države, ki
niso članice Evropske unije (v nadaljnjem besedilu: izvoz), kolikor ni s tem
zakonom drugače predpisano. 
(5) Minister, pristojen za kmetijstvo (v
nadaljnjem besedilu: minister), izda predpise, s katerimi podrobneje opredeli
vrste kmetijskih rastlin iz prvega in drugega odstavka tega člena.
4. člen
(pomen izrazov)
Izrazi, uporabljeni v tem zakonu, imajo
naslednji pomen:
1.    
Semenski material kmetijskih rastlin so seme, cele rastline ali deli teh
rastlin (gomolji, čebulice, korenike, potaknjenci, poganjki, podlage, cepiči in
drugi), če so namenjeni za:
- 
razmnoževanje in ponovno pridelavo semenskega materiala kmetijskih
rastlin ali
- 
setev ali sajenje za pridelavo kmetijskih rastlin.
2.    
Partija je določena količina ali število enot semenskega materiala
kmetijskih rastlin, ki je prepoznavna po homogenosti sestave in po izvoru.
3.    
Sorta je skupina rastlin znotraj najnižje botanične razvrstitve, če jo
je mogoče:
-  
določiti z izraženimi lastnostmi, ki izvirajo iz določenega genotipa ali
kombinacije genotipov,
-  
razločiti od katere koli druge skupine rastlin vsaj po eni od izraženih
lastnosti in
-  
obravnavati kot enoto, če se te lastnosti med razmnoževanjem ne
spreminjajo.
4.    
Kategorija semenskega materiala kmetijskih rastlin je določena stopnja
kakovosti semenskega materiala kmetijskih rastlin.
5.    
Kakovost semenskega materiala kmetijskih rastlin določajo sortna ali
vrstna pristnost in čistost, zdravstveno stanje in druga merila kakovosti,
zlasti kalivost, čistota in vlaga semena, primernost semenskega materiala
kmetijskih rastlin za setev, sajenje ali razmnoževanje in drugo.
6.    
Dobavitelj semenskega materiala kmetijskih rastlin (v nadaljnjem
besedilu: dobavitelj) je vsaka fizična ali pravna oseba, ki se ukvarja vsaj z
eno od naslednjih dejavnosti: pridelava, priprava za trg, uvoz oziroma trženje
semenskega materiala kmetijskih rastlin (v nadaljnjem besedilu: dejavnosti
dobavitelja).
7.    
Mesto pridelave je organizacijsko in poslovno zaokrožena gospodarska
celota (vključno z zemljišči, objekti, stroji in opremo), kjer se opravljajo
dejavnosti dobavitelja.
8.    
Pridelava semenskega materiala kmetijskih rastlin je pridobivanje
semenskega materiala kmetijskih rastlin z razmnoževanjem oziroma z drugimi
postopki, ki so splošno uveljavljeni za posamezno vrsto kmetijskih rastlin.
9.    
Priprava semenskega materiala kmetijskih rastlin za trg so postopki, s
katerimi se semenski material kmetijskih rastlin pripravi za trg (sušenje,
čiščenje, sortiranje, tretiranje s fitofarmacevtskimi sredstvi ali
kemikalijami, pakiranje in označevanje ter drugi).
10.  Trženje
semenskega materiala kmetijskih rastlin je prodaja, dobava ali distribucija
semenskega materiala tretji osebi proti plačilu ali brezplačno, ponujanje
semenskega materiala v prodajo, skladiščenje semenskega materiala oziroma vsako
razpolaganje s semenskim materialom z namenom trženja.
11.  Uvoz
semenskega materiala kmetijskih rastlin je prepustitev semenskega materiala
kmetijskih rastlin v carinski postopek sprostitve blaga v prost promet.
12.  Osrednji
odgovorni uradni organ za vodenje registra dobaviteljev, izvajanje upravnih
nalog na področju pridelave, priprave za trg in trženja semenskega materiala
kmetijskih rastlin, uradne potrditve semenskega materiala kmetijskih rastlin,
vpisa sort v sortno listo, nadzora nad izvajanjem tega zakona, sodelovanje z
organi Evropske unije in držav članic Evropske unije ter mednarodne izmenjave
podatkov in informacij, je organ v sestavi ministrstva, pristojnega za
kmetijstvo, določen v skladu z uredbo vlade (v nadaljnjem besedilu: Uprava). 
13.  Uradni
ukrepi so vsa dejanja, ki jih na podlagi tega zakona izvajajo državni organi
ali fizične ali pravne osebe javnega ali zasebnega prava po pooblastilu ali na
podlagi imenovanja Uprave.
4.a člen
(pristojnost ministra)
Za izvajanje tega zakona in predpisov Evropske
skupnosti (v nadaljnjem besedilu: Skupnost) izdaja minister podzakonske
predpise, ki urejajo trženje semenskega materiala kmetijskih rastlin ter vpis
sort kmetijskih rastlin v sortno listo.
II. DOBAVITELJI SEMENSKEGA MATERIALA KMETIJSKIH RASTLIN
5. člen
(register dobaviteljev)
(1) S pridelavo, pripravo za trg, uvozom
oziroma trženjem semenskega materiala kmetijskih rastlin se smejo ukvarjati
samo dobavitelji, ki so vpisani v register dobaviteljev.
(2) V register
dobaviteljev se vpišejo dobavitelji, ki dejavnosti dobavitelja opravljajo na
območju Republike Slovenije.
(3) Dobavitelji se vpišejo v register
dobaviteljev, če zagotovijo strokovno usposobljeno osebo, ki izpolnjuje pogoje
glede strokovne usposobljenosti in ki bo odgovorna za izpolnjevanje obveznosti
dobavitelja po tem zakonu (v nadaljnjem besedilu: odgovorna strokovna oseba).
Dobavitelj, ki je fizična oseba, je lahko hkrati odgovorna strokovna oseba, če
izpolnjuje pogoje glede strokovne usposobljenosti.
(4) Minister predpiše pogoje glede strokovne
usposobljenosti odgovorne strokovne osebe.
6. člen
(izjema)
Ne glede na določbe prejšnjega člena vpis v
register dobaviteljev ni obvezen za dobavitelje, ki se ukvarjajo izključno s prodajo semenskega materiala kmetijskih rastlin na drobno
fizičnim osebam, ki so končni porabniki in ki se s pridelavo kmetijskih rastlin
ne ukvarjajo poklicno.
7. člen
(vpis v register dobaviteljev)
(1) Register dobaviteljev vzpostavi in vodi
Uprava.
(2) Dobavitelji iz drugega odstavka 5.
člena tega zakona vložijo vlogo za vpis v register dobaviteljev pri Upravi.
Vloga vsebuje zlasti:
-       
identifikacijske podatke o dobavitelju: osebno ime in naslov stalnega
ali začasnega prebivališča ali firmo in sedež, davčno številko, enotno matično
številko občana ali matično številko poslovnega subjekta, pravno organizacijsko
obliko,
-       
navedbo dejavnosti dobavitelja: pridelava, priprava za trg, uvoz oziroma
trženje; po vrstah oziroma skupinah kmetijskih rastlin in po mestih pridelave,
če te dejavnosti opravlja na več mestih pridelave, 
-       
podatke o kmetijskem gospodarstvu, če je dejavnost dobavitelja pridelava
semenskega materiala kmetijskih rastlin: naziv in naslov kmetijskega
gospodarstva ter njegovo neponovljivo identifikacijsko številko (KMG-MID),
dodeljeno ob vpisu v register kmetijskih gospodarstev v skladu z zakonom, ki
ureja kmetijstvo, 
-       
identifikacijske podatke o odgovorni strokovni osebi: osebno ime in
naslov stalnega ali začasnega prebivališča, enotno matično številko občana,
davčno številko.
(3) Če dobavitelj opravlja dejavnosti
dobavitelja na različnih mestih pridelave, mora v vlogi navesti podatke iz
druge, tretje in četrte alinee prejšnjega odstavka za vsako posamezno mesto
pridelave.
(4) Uprava odloči o vpisu v register
dobaviteljev z odločbo. Ob vpisu dodeli Uprava dobavitelju neponovljivo
registrsko številko.
(5) Dobavitelj mora priglasiti Upravi vsako
spremembo podatkov, ki se vodijo v registru dobaviteljev, najkasneje v 30 dneh
od spremembe.
(6) Ne glede na določbo prejšnjega odstavka
Uprava po uradni dolžnosti vpiše v register dobaviteljev spremembe podatkov iz
druge, četrte in pete alineje prvega odstavka 9. člena tega zakona, ki jih
Uprava v skladu z 61. členom tega zakona pridobiva iz registra kmetijskih
gospodarstev in evidence subjektov ter uporablja za potrebe vodenja registra
dobaviteljev. 
(7) Ob vpisu sprememb podatkov v registru
dobaviteljev na podlagi prejšnjega odstavka Uprava dobavitelju izda izpis iz
registra dobaviteljev.
(8) Podrobnejšo vsebino vloge iz drugega odstavka tega člena ter listine, ki
morajo biti priložene vlogi, predpiše minister.
8. člen
(izbris dobaviteljev iz registra
dobaviteljev)
(1) Uprava izbriše dobavitelja iz registra
dobaviteljev:
-       
na predlog dobavitelja, po uradni dolžnosti ali na predlog pristojnega
inšpektorja, če dobavitelj preneha opravljati dejavnosti dobavitelja,
-       
na predlog pristojnega inšpektorja, če ugotovi, da niso izpolnjeni
pogoji iz tretjega odstavka 5. člena tega zakona.
(2) O izbrisu dobavitelja iz registra
dobaviteljev odloči Uprava z odločbo.
9. člen
(vsebina in vodenje registra dobaviteljev)
(1) Register dobaviteljev vsebuje zlasti
naslednje podatke:
-       
neponovljivo registrsko številko dobavitelja;
-       
identifikacijske podatke o dobavitelju: osebno ime in naslov stalnega
ali začasnega prebivališča ali firmo in sedež, davčno številko, enotno matično
številko občana ali matično številko poslovnega subjekta, pravno organizacijsko
obliko;
-       
o dejavnosti dobavitelja: pridelava, priprava za trg, uvoz oziroma
trženje; po vrstah oziroma skupinah kmetijskih rastlin in po mestih pridelave,
če te dejavnosti opravlja na več mestih pridelave; 
-       
naziv in naslov kmetijskega gospodarstva ter njegovo neponovljivo
identifikacijsko številko (KMG-MID);
-       
identifikacijske podatke o odgovorni strokovni osebi: osebno ime in
naslov stalnega ali začasnega prebivališča, enotno matično številko občana,
davčno številko;
-       
o dovoljenjih za izdajo etiket in potrdil dobavitelja iz 20. člena tega
zakona.
(2) Uprava lahko vodi register dobaviteljev
v elektronski obliki.
(3) Uprava mora hraniti listine, na podlagi
katerih se vodi register dobaviteljev, v originalu ali kopijah še najmanj  tri
leta po izbrisu dobavitelja iz registra dobaviteljev.
(4) Podatki iz registra dobaviteljev so
javni, razen davčne številke, s katero se ravna v
skladu z zakonom, ki ureja davčni postopek, in enotne matične številke občana,
s katero se ravna v skladu s predpisi o varstvu osebnih podatkov.
(5) Minister predpiše podrobnejšo vsebino
in način vodenja registra dobaviteljev.
III. ZAHTEVE ZA SEMENSKI MATERIAL KMETIJSKIH RASTLIN
10. člen
(zahteve za trženje semenskega materiala
kmetijskih rastlin)
(1) Semenski material posamezne vrste kmetijskih rastlin iz prvega in
drugega odstavka 3. člena tega zakona se lahko trži, če je bil pridelan v
skladu z zahtevami za pridelavo posamezne kategorije in če glede kakovosti
izpolnjuje predpisane zahteve za predpisano kategorijo semenskega materiala
kmetijskih rastlin.
(2) Če za semenski material posamezne vrste
kmetijskih rastlin kategorija ni predpisana, se lahko trži, če izpolnjuje
predpisane minimalne zahteve glede kakovosti.
(3) Semenski material posamezne vrste
kmetijskih rastlin mora poleg zahtev iz prvega ali drugega odstavka tega člena
glede zdravstvenega stanja izpolnjevati tudi zahteve, določene s predpisi o
zdravstvenem varstvu rastlin.
(4) Semenski material kmetijskih rastlin
mora biti na trgu v homogenih partijah. Pakiran in
označen mora biti na predpisan način in tako, da je zagotovljena izvirnost
pakiranja.
(5) Semenski material kmetijskih rastlin,
ki so gensko spremenjeni organizmi (v nadaljnjem besedilu: GSO) ali ki
vsebujejo GSO, mora poleg zahtev iz tega člena izpolnjevati tudi zahteve,
določene s predpisi, ki urejajo GSO, in biti dodatno označen kot GSO.
(6) Če je semenski material kmetijskih
rastlin tretiran s kemikalijami ali fitofarmacevtskimi sredstvi, morata biti
kemikalija ali fitofarmacevtsko sredstvo označena na predpisan način.
(7) Pri predpisanih vrstah kmetijskih
rastlin se lahko semenski material kmetijskih rastlin trži le, če je bilo
izpolnjevanje zahtev iz prvega in tretjega odstavka tega člena uradno
ugotovljeno z uradno potrditvijo semenskega materiala kmetijskih rastlin v
skladu s tem zakonom.
(8) Minister v skladu s predpisi Skupnosti
predpiše za posamezno vrsto kmetijskih rastlin: 
-       
kategorije semenskega materiala ter za posamezno kategorijo zahteve za
pridelavo in podrobnejše zahteve glede sortne ali vrstne pristnosti in
čistosti, zdravstvenega stanja in drugih meril kakovosti, ali minimalne zahteve
glede kakovosti, če za semenski material kategorija ni predpisana, 
-       
zahteve glede pakiranja in označevanja semenskega materiala, 
-       
dodatne zahteve za pripravo za trg in trženje tretiranega semena, 
-       
največje število ali količino semenskega materiala v partiji, 
-       
kdaj se šteje, da je zagotovljena izvirnost pakiranja, 
-       
postopke in metode za preverjanje izpolnjevanja zahtev iz tega člena.
(9) Ne glede na določbo prejšnjega odstavka
lahko minister, za pridelavo in trženje v Republiki Sloveniji, predpiše dodatne
ali strožje zahteve za posamezno kategorijo semenskega materiala kmetijskih
rastlin, če to ni v nasprotju s predpisi Skupnosti iz 1. člena tega zakona. 
(10) Minister lahko samo na podlagi
odločbe, ki jo izda pristojni organ Skupnosti, omeji oziroma prepove trženje
semenskega materiala kmetijskih rastlin, ki je bil pridelan in dan na trg v eni
od držav članic Evropske unije in izpolnjuje zahteve, določene s predpisi
Skupnosti iz 1. člena tega zakona, vendar ne izpolnjuje dodatnih oziroma
strožjih zahtev iz prejšnjega odstavka.
(11) Minister
predpiše vrste kmetijskih rastlin iz sedmega odstavka tega člena, katerih
semenski material se lahko trži le, če je uradno potrjen.
11. člen
(dobava ne dokončno potrjenega semenskega
materiala kmetijskih rastlin)
(1) Ne glede na določbe prejšnjega člena se
lahko z namenom, da se semenski material kmetijskih rastlin iz sedmega odstavka
prejšnjega člena pripravi za trg, dobavi drugemu dobavitelju tudi ne dokončno
potrjen semenski material kmetijskih rastlin, če je bil pridelan pod uradnim
nadzorom in je bilo uradno ugotovljeno, da glede sortne ali vrstne pristnosti
in čistosti ter zdravstvenega stanja izpolnjuje predpisane zahteve za ne
dokončno potrjen semenski material kmetijskih rastlin, in če je označen na
predpisan način.
(2) Minister predpiše zahteve za ne
dokončno potrjen semenski material kmetijskih rastlin iz prejšnjega odstavka
tega člena in način označevanja.
12. člen
(zahteve glede sorte)
(1) Če je za semenski material posamezne
vrste kmetijskih rastlin v zahtevah iz 10. člena tega zakona predpisana zahteva
glede sortne pristnosti in čistosti, se lahko semenski material kmetijskih
rastlin trži, če izpolnjuje zahteve iz 10. člena tega zakona in je označen z
imenom sorte.
(2) Pri poljščinah (žitih, krmnih
rastlinah, krompirju, pesi, oljnicah in predivnicah), zelenjadnicah, trti in
hmelju mora biti sorta iz prejšnjega odstavka vpisana v sortno listo v skladu s
tem zakonom oziroma v skupni katalog sort poljščin v skladu z Direktivo
2002/53/ES (v nadaljnjem besedilu: skupni katalog sort poljščin), v skupni
katalog sort zelenjadnic v skladu z Direktivo 2002/55/ES (v nadaljnjem
besedilu: skupni katalog sort zelenjadnic) ali v skupni katalog sort trte v
skladu z Direktivo 68/193/EGS (v nadaljnjem besedilu:
skupni katalog sort trte). 
(3) Pri sadnih rastlinah, namenjenih za
pridelavo sadja (v nadaljnjem besedilu: sadne rastline), mora biti sorta iz
prvega odstavka tega člena vpisana v sortno listo v skladu s tem zakonom,
zavarovana v skladu s predpisi, ki urejajo varstvo novih sort rastlin, ali
splošno znana. 
(4) Pri okrasnih rastlinah mora biti sorta
iz prvega odstavka tega člena vpisana v sortno listo v skladu s tem zakonom,
zavarovana v skladu s predpisi, ki urejajo varstvo novih sort rastlin, splošno
znana ali vpisana v seznam sort, ki ga vodi dobavitelj. 
(5) Semenski material sort iz drugega,
tretjega in četrtega odstavka tega člena mora biti na trgu označen z uradnim
imenom sorte, pod katerim je bila sorta vpisana v sortno listo ali v posamezni
skupni katalog sort ali v drug uradni seznam ali uradni register sort. Če je
sorta okrasnih rastlin vpisana v seznam sort dobavitelja, se semenski material
take sorte označi z imenom ali oznako, pod katero se ta sorta vodi v seznamu
sort dobavitelja. 
(6) Minister v skladu s predpisi Skupnosti
predpiše, kdaj se sorta iz tretjega in četrtega odstavka tega člena šteje za splošno
znano, in način vodenja seznama sort, ki ga v skladu s četrtim odstavkom tega
člena vodi dobavitelj.
13. člen
(izjema glede sorte)
(1) Ne glede na določbe drugega in tretjega
odstavka prejšnjega člena Uprava na zahtevo dobavitelja, ki je vložil prijavo
za vpis sorte v sortno listo, dovoli trženje semenskega materiala sorte, ki je
v postopku vpisa sorte v sortno listo. V zahtevi dobavitelj navede najmanj: 
-       
osebno ime in naslov stalnega ali začasnega prebivališča ali firmo in
sedež, 
-       
vrsto, sorto in količino semenskega materiala kmetijskih rastlin, ki ga
namerava tržiti. 
(2) Za sorte poljščin in zelenjadnic izda
Uprava dovoljenje iz prejšnjega odstavka pod pogoji, določenimi v predpisu
Skupnosti, ki ureja pravila za izdajo dovoljenj za dajanje na trg semena sort,
za katere je bila vložena prošnja za vpis v nacionalni katalog sort poljščin
ali zelenjadnic. Za sorte drugih vrst kmetijskih rastlin iz drugega odstavka
prejšnjega člena in sadnih rastlin iz tretjega odstavka prejšnjega člena izda
Uprava dovoljenje iz prejšnjega odstavka največ za predpisano količino. 
(3) Ne glede na določbe tretjega odstavka
prejšnjega člena Uprava na zahtevo dobavitelja dovoli na območju Republike
Slovenije trženje predpisane kategorije semenskega materiala sorte sadnih rastlin,
ki ne izpolnjuje pogojev iz tretjega odstavka prejšnjega člena, če ta sorta ni
zanimiva za tržno pridelavo. V zahtevi mora dobavitelj poleg podatkov iz prvega
odstavka tega člena navesti podatke, iz katerih je razvidno, da sorta ni
zanimiva za tržno pridelavo, in zahtevi priložiti predpisan opis sorte. Uprava
izda dovoljenje, ko ugotovi, da so izpolnjeni predpisani pogoji iz tega
odstavka, opis sorte, ki ga je predložil dobavitelj, pa se šteje kot uradno
priznani opis sorte. Ob izdaji dovoljenja se uradno priznani opis sorte shrani
na način, določen v 57. členu tega zakona. 
(4) Semenski material sort iz tega člena
mora biti na trgu označen na predpisan način. 
(5) Za semenski material kmetijskih
rastlin, ki je GSO ali ki vsebuje GSO, izda Uprava dovoljenje iz tega člena le,
če so za trženje izpolnjene tudi zahteve, določene s predpisi, ki urejajo GSO. 
(6) Minister v skladu s predpisi Skupnosti
predpiše: 
-       
največjo količino semenskega materiala iz drugega odstavka tega člena; 
-       
kategorije semenskega materiala sort sadnih rastlin iz tretjega odstavka
tega člena in podatke, ki jih mora vsebovati opis teh sort; 
-       
način označitve semenskega materiala sort iz tega člena.
14. člen
(posebne zahteve za trženje)
(1) Semenski material posamezne vrste
kmetijskih rastlin, namenjen ekološki pridelavi, se lahko trži, če izpolnjuje
poleg zahtev iz 10. člena tega zakona tudi posebne zahteve za trženje, določene
za takšen semenski material s predpisi, ki urejajo ekološko pridelavo. 
(2) Semenski material domačih sort in sort,
ki so naravno prilagojene na lokalne in regionalne pogoje in so ogrožene zaradi
genske erozije (v nadaljnjem besedilu: ohranjevalne sorte), ter semenski
material sort zelenjadnic, ki nimajo pomembne vrednosti za tržno pridelavo
zelenjave, se lahko trži: 
-       
če je sorta kot taka vpisana v sortno listo v skladu s 55. členom tega
zakona, 
-       
največ do predpisane količine, 
-       
če izpolnjuje druge predpisane zahteve (kakovost, pakiranje, označevanje
ipd.). 
(3) Semenski material ohranjevalne sorte se
sme pridelovati oziroma tržiti samo na območju, določenem v skladu s tretjim
odstavkom 55. člena tega zakona. 
(4) Dobavitelji, ki pridelujejo oziroma
tržijo semenski material ohranjevalnih sort, morajo vsako leto pred začetkom
pridelave do predpisanega roka Upravo obvestiti o nameravani pridelavi
semenskega materiala teh sort. Če iz obvestil izhaja, da s predvideno pridelavo
predpisana količina semenskega materiala ne bo prekoračena, Uprava s tem
seznani dobavitelje. 
(5) Če iz obvestil iz prejšnjega odstavka
izhaja, da bo s predvideno pridelavo prekoračena predpisana količina semenskega
materiala, Uprava po uradni dolžnosti posameznim dobaviteljem določi količino
semenskega materiala, ki ga sme iz te pridelave tržiti. 
(6) Dobavitelji iz četrtega in petega
odstavka tega člena morajo Upravi vsako leto do 31. januarja za preteklo leto
sporočiti količino semenskega materiala za vsako ohranjevalno sorto, ki so jo
dali na trg. 
(7) Podatki iz četrtega, petega in šestega
odstavka tega člena se vodijo v okviru evidence pridelave iz 28. člena tega
zakona. 
(8) Minister v skladu s predpisi Skupnosti
predpiše največje količine in druge predpisane zahteve iz drugega odstavka tega
člena ter rok in podrobnejšo vsebino obvestila iz četrtega odstavka tega člena.
14.a člen
(posebne izjeme glede trženja)
(1) Ne glede na določbe 5., 10., 12. in 20.
člena tega zakona se lahko na območju Republike Slovenije za poskuse in
testiranja, za znanstvene namene, za selekcijo oziroma za ohranjanje genske
raznolikosti trži semenski material kmetijskih rastlin, tudi če glede kakovosti
ne izpolnjuje predpisanih zahtev, če sorta ni vpisana v sortno listo, če ga
trži dobavitelj, ki ni vpisan v register dobaviteljev, ali če dobavitelj nima
dovoljenja iz 20. člena tega zakona pod naslednjima pogojema: 
-       
da se trži do predpisane količine in 
-       
da je označen na predpisan način. 
(2) Ne glede na določbe četrtega odstavka
10. člena tega zakona se lahko na območju Republike Slovenije pri določenih
vrstah kmetijskih rastlin iz sedmega odstavka 10. člena tega zakona pod pogojem,
da je namenjen izključno končnemu potrošniku in da je označen na predpisan
način, trži: 
-       
majhna količina semenskega materiala, ki ne izpolnjuje zahtev glede
homogenosti partije, pakiranja, zapiranja in označevanja, 
-       
semenski material v majhnih pakiranjih, ki niso uradno zaprta in
označena na predpisan način. 
(3) Minister predpiše največje količine
semenskega materiala kmetijskih rastlin, ki se smejo tržiti za namene iz prvega
odstavka tega člena, vrste kmetijskih rastlin ter kaj se šteje za majhno količino
semenskega materiala iz prve alinee prejšnjega odstavka, vrste kmetijskih
rastlin ter kaj se šteje za majhna pakiranja iz druge alinee prejšnjega
odstavka, podrobnejše pogoje glede pakiranja, zapiranja ter način označevanja
semenskega materiala kmetijskih rastlin, ki se sme tržiti v skladu s tem
členom.
15. člen
(začasni izjemi)
(1) Če za tekoče leto ni na voljo dovolj
semenskega materiala določene vrste kmetijskih rastlin, Uprava na zahtevo
dobavitelja dovoli, da se sme začasno, največ eno leto, tržiti semenski
material kmetijskih rastlin:
-       
ki glede kakovosti, zlasti glede kalivosti ali vlage semena, ne
izpolnjuje vseh zahtev iz 10. člena tega zakona, predpisanih za to vrsto
kmetijskih rastlin, ali
-       
sorte poljščin, zelenjadnic, trte in hmelja, ki ne izpolnjuje zahtev
glede sorte iz drugega odstavka 12. člena tega zakona.
(2) V zahtevi iz prejšnjega odstavka
dobavitelj navede zlasti:
-       
osebno ime in naslov stalnega ali začasnega prebivališča ali firmo in
sedež ter neponovljivo registrsko številko dobavitelja,
-       
podatke o semenskem materialu kmetijskih rastlin: vrsto, sorto in
kategorijo, leto in mesto pridelave ter količino,
-       
podatke o kakovosti semenskega materiala kmetijskih rastlin iz prve
alinee prejšnjega odstavka ali podatke o lastnostih sorte iz druge alinee
prejšnjega odstavka.
(3) Uprava dovoli trženje semenskega
materiala določene vrste kmetijskih rastlin, če ugotovi, da so izpolnjeni
pogoji iz prvega odstavka tega člena.
(4) Semenski material kmetijskih rastlin iz
prejšnjega odstavka mora biti na trgu posebej označen kot semenski material
kmetijskih rastlin, ki ne izpolnjuje vseh predpisanih zahtev.
(5) Minister predpiše minimalne zahteve
glede kakovosti semenskega materiala kmetijskih rastlin iz prve alinee prvega
odstavka tega člena ter podrobnejši način označevanja semenskega materiala
kmetijskih rastlin, ki ne izpolnjuje vseh predpisanih zahtev.
15.a člen
(ukrepi glede pridelave, uporabe oziroma
trženja)
(1) Minister lahko po predhodni odobritvi
pristojnega organa Skupnosti z odredbo prepove na celotnem ozemlju ali na delu
ozemlja Republike Slovenije uporabo oziroma trženje semenskega materiala
določene sorte, ki je vpisana v skupni katalog sort poljščin ali v skupni
katalog sort zelenjadnic, ali predpiše posebne pogoje za pridelavo te sorte
oziroma za uporabo pridelka te sorte, če se ugotovi, da: 
-       
je pridelovanje te sorte škodljivo z vidika zdravstvenega varstva
rastlin ali pridelovanja drugih vrst ali sort kmetijskih rastlin, 
-       
je bilo z uradnim preizkušanjem v skladu s 43. členom tega zakona ugotovljeno,
da sorta nima primerne vrednosti za pridelavo in uporabo iz 42. člena tega
zakona ali da zaradi svojega zrelostnega razreda ni primerna za pridelavo v
Republiki Sloveniji, ali 
-       
ta sorta predstavlja tveganje za okolje ali zdravje ljudi. 
(2) Če se ugotovi, da določena sorta
predstavlja neposredno nevarnost za širjenje škodljivih organizmov, za zdravje
ljudi ali za okolje, lahko minister brez predhodne odobritve pristojnega organa
Skupnosti z odredbo začasno prepove trženje semenskega materiala te sorte, o
prepovedi pa mora nemudoma obvestiti pristojni organ Skupnosti. Na podlagi
odločitve pristojnega organa Skupnosti minister izda odredbo v skladu s prvim
odstavkom tega člena ali pa le razveljavi začasno prepoved trženja semenskega
materiala. 
(3) V postopku izdaje odredbe o začasni
prepovedi trženja iz prejšnjega odstavka se ne upoštevajo določbe o sodelovanju
javnosti iz predpisov, ki urejajo sodelovanje javnosti pri sprejemanju
predpisov.
16. člen
(semenska mešanica)
(1) Semenski material kmetijskih rastlin se
lahko trži tudi kot mešanica semena različnih sort ali vrst kmetijskih rastlin ali kot mešanica semena različnih sort
ali vrst kmetijskih rastlin s semenskim materialom drugih rastlinskih rodov,
vrst ali podvrst (v nadaljnjem besedilu: semenska mešanica).
(2) Semenska mešanica se lahko trži, če: 
-       
semenski material kmetijskih rastlin v semenski mešanici pred mešanjem
izpolnjuje zahteve za trženje iz 10. in 12. člena tega zakona, 
-       
izpolnjuje predpisane zahteve za trženje semenskih mešanic ter je pakirana
in označena na predpisan način in 
-       
dobavitelj, ki pripravlja semenske mešanice, izpolnjuje predpisane
pogoje.
(3) Izpolnjevanje zahtev iz prejšnjega
odstavka mora biti uradno ugotovljeno z uradno potrditvijo semenske mešanice v
skladu s tem zakonom.
(4) Poleg zahtev iz drugega odstavka tega
člena, mora biti semenska mešanica, ki je namenjena pridelovanju krme, vpisana
v evidenco semenskih mešanic v Republiki Sloveniji ali drugi državi
članici Evropske unije.
(5) Minister predpiše zahteve za trženje,
pogoje iz tretje alinee drugega odstavka tega člena ter način
pakiranja in označevanja semenskih mešanic.
17. člen
(evidenca semenskih mešanic)
(1) Dobavitelj vloži zahtevo za vpis
semenske mešanice v evidenco semenskih mešanic pri Upravi.
(2) Zahteva vsebuje zlasti:
-       
podatke o dobavitelju: osebno ime in naslov stalnega ali začasnega
prebivališča ali firmo in sedež ter neponovljivo registrsko številko
dobavitelja,
-       
podatke o semenski mešanici: oznako, sestavo in namen uporabe semenske
mešanice.
(3) Če semenska mešanica iz četrtega
odstavka prejšnjega člena glede sestave izpolnjuje predpisane pogoje za vpis,
jo Uprava vpiše v evidenco semenskih mešanic.
(4) Uprava na podlagi zahteve dobavitelja
vpiše v evidenco semenskih mešanic tudi semenske mešanice za druge namene.
(5) Uprava vzpostavi in vodi evidenco
semenskih mešanic, ki vsebuje zlasti:
-       
podatke o semenski mešanici: oznako, sestavo in namen uporabe semenske
mešanice,
-       
neponovljivo registrsko številko dobavitelja.
(6) Minister predpiše podrobnejše pogoje
glede sestave semenske mešanice, namenjene pridelovanju krme, in način vodenja
evidence semenskih mešanic.
17.a člen
(ohranjevalne semenske mešanice)
(1) Ne glede na določbe 16. člena tega
zakona se lahko na podlagi dovoljenja, ki ga izda Uprava, trži tudi semenska
mešanica, ki je namenjena za uporabo pri ohranjanju naravnega okolja v okviru
ohranjanja genskih virov in ki lahko vsebuje poleg semen krmnih rastlin tudi
semena drugih rastlinskih rodov, vrst oziroma podvrst (v nadaljnjem besedilu:
ohranjevalna semenska mešanica). 
(2) Dovoljenje iz prejšnjega odstavka se
izda, če: 
-       
so bili ohranjevalna semenska mešanica oziroma semena, iz katerih je
bila pridelana, nabrani na območju vira na mestu nabiranja, na katerem se ni
sejalo zadnjih 40 let pred vložitvijo vloge za izdajo dovoljenja za trženje
ohranjevalne semenske mešanice, 
-       
je bila ohranjevalna semenska mešanica pridelana kot neposredno požeta
ohranjevalna semenska mešanica ali kot pridelana ohranjevalna semenska mešanica
in 
-       
ohranjevalna semenska mešanica izpolnjuje predpisane zahteve glede
načina pridelave, kakovosti in sestave. 
(3) Uprava izda dovoljenje za trženje
ohranjevalne semenske mešanice na podlagi vloge, ki jo dobavitelj vloži pri
Upravi najpozneje do 30. aprila v letu pridelave ohranjevalne semenske
mešanice. V vlogi dobavitelj navede podatke o: 
-       
dobavitelju: osebno ime in naslov stalnega ali začasnega prebivališča
ali firmo in sedež dobavitelja ter njegovo neponovljivo registrsko številko, 
-       
sestavi ohranjevalne semenske mešanice in načinu pridelave, 
-       
območju vira in mestu nabiranja oziroma razmnoževanja, 
-       
vrsti habitata na mestu nabiranja, 
-       
količini ohranjevalne semenske mešanice in letu, v katerem jo namerava
tržiti. 
(4) V dovoljenju za trženje ohranjevalne
semenske mešanice Uprava določi regijo porekla, v kateri se ta semenska
mešanica lahko trži, in največjo količino te semenske mešanice, ki se sme
tržiti v posameznem letu. 
(5) Skupna količina ohranjevalnih semenskih
mešanic, za katero izda Uprava dovoljenja iz prvega odstavka tega člena za
posamezno leto, ne sme presegati največje dovoljene količine, ki jo predpiše
minister v skladu s predpisi Skupnosti. 
(6) Če Uprava na podlagi podatkov iz pete
alinee tretjega odstavka tega člena ugotovi, da bo v posameznem letu največja
dovoljena količina iz prejšnjega odstavka lahko presežena, dobavitelje pred
izdajo dovoljenja obvesti, da jim bo v dovoljenju za trženje ohranjevalne
semenske mešanice sorazmerno zmanjšala količino, ki so jo navedli v vlogi, in
sicer za odstotek, za katerega skupna količina ohranjevalnih semenskih mešanic
iz vloženih vlog iz tretjega odstavka tega člena presega največjo dovoljeno
količino iz prejšnjega odstavka. Odstotek preseganja največje dovoljene
količine objavi na svoji spletni strani. 
(7) Pred izdajo dovoljenja za trženje
ohranjevalne semenske mešanice Uprava preveri izpolnjevanje pogojev in zahtev
iz drugega odstavka tega člena, in sicer na podlagi poročila o pregledih na
mestu nabiranja oziroma razmnoževanja in o vzorčenjih ter testiranjih, ki jih
na predpisan način izvede organ za potrjevanje, ki mu je Uprava dodelila javno
pooblastilo v skladu s 75. členom tega zakona. Stroške predpisanih pregledov,
vzorčenj in testiranj nosi dobavitelj. 
(8) Po pridobitvi dovoljenja za trženje
ohranjevalne semenske mešanice dobavitelj ohranjevalno semensko mešanica
zapakira in označi s predpisanimi etiketami, ki jih izda v skladu z dovoljenjem
za trženje ohranjevalne semenske mešanice. 
(9) Dobavitelj, ki pridobi dovoljenje za
trženje ohranjevalne semenske mešanice, mora Upravi vsako leto do 31. januarja
sporočiti količino semena za vsako ohranjevalno semensko mešanico, ki jo je dal
na trg v preteklem letu. 
(10) Minister predpiše v skladu s predpisi
Skupnosti zahteve glede pridelave, kakovosti in sestave ohranjevalne semenske
mešanice, način vložitve vloge, največjo količino ohranjevalnih semenskih
mešanic, ki se lahko trži v posameznem letu, podrobnejše zahteve glede
pakiranja in označevanja ohranjevalne semenske mešanice, postopke in metode za
preverjanje izpolnjevanja pogojev in zahtev za ohranjevalne semenske mešanice,
vsebino dovoljenja za trženje ohranjevalne semenske mešanice ter podatke, ki
morajo biti navedeni na etiketah, s katerimi se označijo ohranjevalne semenske
mešanice.
18. člen
(izjeme glede trženja)
(1) Za trženje semenskega materiala kmetijskih
rastlin se po tem zakonu ne šteje dobava:
1.    
vzorcev semenskega materiala za uradno preizkušanje ali za inšpekcijski
nadzor,
2.    
(črtana),
3.    
semenskega materiala osebam, ki v imenu in na račun dobavitelja
pripravljajo semenski material za trg,
4.    
semenskega materiala osebam, ki v imenu in na račun dobavitelja
pridelujejo določene vrste kmetijskih rastlin za industrijsko predelavo ali
razmnožujejo semenski material za ta namen.
(2) Vzorci semenskega materiala kmetijskih
rastlin iz 1. točke prejšnjega odstavka morajo biti posebej označeni kot vzorec
semenskega materiala kmetijskih rastlin za namen iz 1. točke prejšnjega
odstavka.
(3) Dobavitelj mora v primeru iz 4. točke
prvega odstavka tega člena za dobavo takšnega semenskega materiala predhodno
pridobiti dovoljenje Uprave. Zahtevi za izdajo dovoljenja, ki vsebuje zlasti osebno
ime in naslov stalnega ali začasnega prebivališča ali firmo
in sedež ter neponovljivo registrsko številko dobavitelja, mora priložiti
kopijo pogodbe, v kateri so opredeljeni namen pridelave ter zahteve za trženje,
ki jih izpolnjuje semenski material kmetijskih rastlin. Uprava izda dovoljenje,
če ugotovi, da je semenski material kmetijskih rastlin primeren za namen,
opredeljen v 4. točki prvega odstavka tega člena.
(4) Minister predpiše največje količine
semenskega materiala kmetijskih rastlin, ki se štejejo za vzorec, in način
označitve vzorca.
(5) Minister lahko predpiše podrobnejše
pogoje za izdajo dovoljenja iz tretjega odstavka tega člena.
IV. ZAGOTAVLJANJE SKLADNOSTI
19. člen
(obveznosti dobavitelja)
(1) Dobavitelj opravlja dejavnosti
dobavitelja v skladu s tem zakonom in zagotavlja, da semenski material
kmetijskih rastlin na trgu izpolnjuje predpisane zahteve. 
(2) Dobavitelj, ki se ukvarja s pridelavo,
pripravo za trg oziroma trženjem semenskega materiala kmetijskih rastlin, mora
zlasti: 
1.    
med pridelavo in pripravo za trg izvajati preglede, pri katerih spremlja
in nadzira kritične točke, ki bi lahko vplivale na kakovost semenskega
materiala kmetijskih rastlin, ter izvajati ukrepe, potrebne za preprečevanje
pojava oziroma širjenja škodljivih organizmov; 
2.    
zagotavljati, da je semenski material kmetijskih rastlin med pridelavo
in pripravo za trg ločen po partijah; če posamezne partije združi, mora o tem
voditi zapise; 
3.    
preverjati, ali semenski material kmetijskih rastlin izpolnjuje
predpisane zahteve za trženje, preden ga da na trg, in sicer tako, kot je za
posamezno vrsto kmetijskih rastlin določeno v predpisu iz osmega odstavka 10.
člena tega zakona; 
4.    
zagotavljati, da je semenski material kmetijskih rastlin na trgu ves čas
označen na predpisan način; 
5.    
zagotavljati, da semenski material kmetijskih rastlin na trgu ni
izpostavljen dejavnikom, ki bi lahko vplivali na zmanjšanje njegove kakovosti
oziroma uporabnosti kot semenskega materiala kmetijskih rastlin; 
6.    
voditi zapise in hraniti dokazila o spremljanju in nadzoru kritičnih
točk ter o drugih dejanjih, ki jih je v skladu s tem zakonom izvedel za
zagotovitev skladnosti semenskega materiala kmetijskih rastlin s predpisanimi
zahtevami; 
7.    
voditi zapise in hraniti dokazila o poreklu, količini in kakovosti
semenskega materiala kmetijskih rastlin, ki ga prideluje, pripravlja za trg
oziroma trži, po vrstah, sortah in partijah, vključno s podatki o: 
- 
dobaviteljih, pri katerih je nabavil ali od katerih je pridobil semenski
material kmetijskih rastlin za namen nadaljnjega razmnoževanja, pridelave ali
priprave za trženje, 
- 
mestih pridelave oziroma zemljiščih, kjer se je semenski material
kmetijskih rastlin razmnožil ali pridelal, 
- 
dobaviteljih, ki jim je semenski material prodal ali dobavil; 
8.    
voditi zapise in hraniti dokazila o količini semenskega materiala
kmetijskih rastlin, za katerega je ugotovil, da ne izpolnjuje predpisanih
zahtev za trženje, ter o ukrepih, ki jih je izvedel v primeru ugotovljene neskladnosti
s predpisanimi zahtevami. 
(3) Ne glede na določbe prejšnjega odstavka
dobavitelju, ki se ukvarja izključno s trženjem semenskega materiala kmetijskih
rastlin, ki ga je s predpisanimi uradnimi etiketami, etiketami dobavitelja ali
potrdili dobavitelja označil ali opremil ter dal na trg drug dobavitelj, ni
treba izpolnjevati obveznosti iz prejšnjega odstavka, mora pa: 
1.    
preverjati, ali semenski material kmetijskih rastlin, ki ga je z namenom
nadaljnjega trženja nabavil od drugega dobavitelja, izpolnjuje predpisane
zahteve za trženje, in sicer na podlagi uradnih etiket, etiket dobavitelja ali
potrdil dobavitelja, s katerimi je semenski material kmetijskih rastlin označen
ali opremljen; 
2.    
zagotavljati, da je semenski material kmetijskih rastlin na trgu označen
na predpisan način; 
3.    
zagotavljati, da semenski material kmetijskih rastlin na trgu ni
izpostavljen dejavnikom, ki bi lahko vplivali na zmanjšanje njegove kakovosti
oziroma uporabnosti kot semenskega materiala kmetijskih rastlin; 
4.    
voditi zapise in hraniti dokazila o vsaki nabavi in prodaji ali dobavi
semenskega materiala kmetijskih rastlin, vključno s podatki o dobaviteljih, od
katerih je semenski material nabavil ali ki jim je semenski material prodal ali
dobavil. 
(4) Ne glede na določbe drugega odstavka
tega člena dobavitelju iz 6. člena tega zakona ni treba izpolnjevati obveznosti
iz drugega odstavka tega člena, mora pa: 
1.    
zagotavljati, da je semenski material kmetijskih rastlin na trgu označen
na predpisan način in da ni izpostavljen dejavnikom, ki bi lahko vplivali na
zmanjšanje njegove kakovosti oziroma uporabnosti kot semenskega materiala
kmetijskih rastlin; 
2.    
voditi zapise in hraniti dokazila o vsaki nabavi semenskega materiala
kmetijskih rastlin, vključno s podatki o dobaviteljih, od katerih je semenski
material nabavil. 
(5) Zapise oziroma dokazila iz 2., 6., 7.
in 8. točke drugega odstavka in iz 4. točke tretjega odstavka tega člena mora
dobavitelj hraniti eno leto, za sadne rastline, trto, hmelj in večletne okrasne
rastline pa tri leta od prodaje ali dobave semenskega materiala kmetijskih
rastlin. 
(6) Zapise in dokazila iz 2. točke četrtega
odstavka tega člena mora dobavitelj hraniti eno leto od prodaje semenskega
materiala kmetijskih rastlin.
20. člen
(dovoljenje za izdajo etiket in potrdil
dobavitelja)
(1) Dobavitelj
lahko semenski material kmetijskih rastlin označi s predpisanimi etiketami
dobavitelja oziroma opremi s predpisanimi potrdili dobavitelja le, če ima
dovoljenje Uprave za izdajo etiket in potrdil dobavitelja. 
(2) Uprava izda dovoljenje iz prejšnjega
odstavka na zahtevo dobavitelja, v kateri navede zlasti podatke o: 
-       
dobavitelju: osebno ime in naslov stalnega ali začasnega prebivališča
ali firmo in sedež dobavitelja ter njegovo neponovljivo registrsko številko, 
-       
mestu pridelave, 
-       
vrste oziroma skupine kmetijskih rastlin, ki jih prideluje in trži. 
(3) Zahtevi iz prejšnjega odstavka priloži vzorec
etikete in potrdila dobavitelja, ter izjavo, da je seznanjen z drugimi
obveznostmi dobavitelja po tem zakonu. 
(4) Uprava izda dobavitelju za vrste ali
skupine kmetijskih rastlin, navedenih v zahtevi, dovoljenje za izdajo etiket in
potrdil dobavitelja, če dobavitelj izpolnjuje
obveznosti iz drugega odstavka prejšnjega člena. 
(5) Uprava lahko pred izdajo dovoljenja iz
prejšnjega odstavka pri dobavitelju preveri izpolnjevanje obveznosti drugega
odstavka prejšnjega člena. 
(6) Dobavitelj mora pridobiti dovoljenje
Uprave iz četrtega odstavka tega člena za vsako novo vrsto ali skupino
kmetijskih rastlin, katere semenski material namerava pridelovati ali tržiti. 
(7) Podatki o izdanih dovoljenjih iz
četrtega odstavka tega člena se vodijo v registru dobaviteljev. 
(8) Dobavitelj, ki pridobi dovoljenje za
izdajo etiket in potrdil dobavitelja, mora o izdanih etiketah oziroma potrdilih
dobavitelja voditi evidenco. 
(9) Dobaviteljem, ki so majhni pridelovalci
semenskega materiala in katerih celotna pridelava tega semenskega materiala je
namenjena za samooskrbo ali za prodajo na lokalnem trgu fizičnim osebam, ki so
končni uporabniki tega semenskega materiala in ki se poklicno ne ukvarjajo s
pridelavo kmetijskih rastlin, ni potrebno pridobiti dovoljenja iz četrtega
odstavka tega člena. 
(10) Minister podrobneje predpiše vsebino etikete in potrdila
dobavitelja iz prvega odstavka tega člena, način vlaganja zahteve iz drugega
odstavka tega člena in kriterije za majhne pridelovalce ter lokalni trg iz
prejšnjega odstavka.
21. člen
(nadzor dobavitelja)
(1) Pristojni inšpektor mora najmanj enkrat
na leto opraviti nadzor pri dobavitelju, ki ima dovoljenje iz četrtega odstavka
prejšnjega člena. Pri izvajanju nadzora pristojni inšpektor preveri, ali
dobavitelj izpolnjuje obveznosti dobavitelja iz drugega odstavka 19. člena tega
zakona in ali vodi evidenco o izdanih etiketah oziroma potrdilih dobavitelja iz
osmega odstavka prejšnjega člena. 
(2) Če pristojni inšpektor ugotovi, da
dobavitelj ne izpolnjuje obveznosti iz drugega odstavka 19. člena tega zakona
ali če ne vodi evidence o izdanih etiketah oziroma potrdilih dobavitelja iz
osmega odstavka prejšnjega člena, mu odredi ukrepe iz 2., 4., 6. in 9. točke
69. člena tega zakona. 
(3) Pristojni inšpektor predlaga Upravi
odvzem dovoljenja za izdajo etiket in potrdil dobavitelja, če ugotovi, da
dobavitelj trži semenski material kmetijskih rastlin, čeprav mu je inšpektor
trženje tega semenskega materiala prepovedal na podlagi 69. člena tega zakona. 
(4) Dobavitelj nosi stroške, ki nastanejo
zaradi odrejenih ukrepov iz drugega in tretjega odstavka tega člena.
21.a člen
(odvzem dovoljenja za izdajo etiket in
potrdil dobavitelja)
(1) Uprava dobavitelju odvzame dovoljenje
za izdajo etiket in potrdil dobavitelja: 
-       
po uradni dolžnosti, če dobavitelja na podlagi prvega odstavka 8. člena
tega zakona izbriše iz registra dobaviteljev, ali 
-       
na predlog pristojnega inšpektorja v primeru iz tretjega odstavka
prejšnjega člena. 
(2) O odvzemu dovoljenja za izdajo etiket
in potrdil dobavitelja odloči Uprava z odločbo. 
(3) Podatki o odvzemu dovoljenja iz
prejšnjega odstavka se vodijo v registru dobaviteljev.
22. člen
(uradna potrditev semenskega materiala
kmetijskih rastlin)
(1) Dobavitelj, ki namerava tržiti semenski
material določene vrste kmetijskih rastlin kot uradno potrjen v skladu s tem
zakonom, vloži prijavo za uradno potrditev semenskega materiala pri organu za
potrjevanje, ki mu je dodeljeno javno pooblastilo v skladu s 75. členom tega
zakona (v nadaljnjem besedilu: organ za potrjevanje). Prijava, ki jo mora
vložiti do predpisanega roka, vsebuje zlasti podatke o: 
-       
dobavitelju: osebno ime in naslov stalnega ali začasnega prebivališča
ali firmo in sedež dobavitelja ter njegovo neponovljivo registrsko številko, 
-       
mestu pridelave, 
-       
zemljišču, na katerem je semenski posevek ali semenski nasad:
identifikacijska oznaka zemljišča (GERK-PID), pod katero se to zemljišče vodi v
registru kmetijskih gospodarstev v skladu z zakonom, ki ureja kmetijstvo, in
njegova površina, 
-       
uporabljenem semenskem materialu kmetijskih rastlin, zlasti o vrsti,
sorti in kategoriji ter količini, 
-       
posebnih zahtevah glede potrjevanja. 
(2) Organ za potrjevanje izvede postopek uradne
potrditve semenskega materiala, če je sorta, ki je navedena v prijavi: 
-       
pri poljščinah, zelenjadnicah, trti in hmelju: vpisana v sortno listo v
skladu s tem zakonom ali v skupni katalog sort poljščin, v skupni katalog sort
zelenjadnic ali v skupni katalog sort trte, 
-       
pri drugih vrstah kmetijskih rastlin: vpisana v sortno listo v skladu s
tem zakonom ali zavarovana v skladu s predpisi, ki urejajo varstvo novih sort
rastlin, ali splošno znana. 
(3) Ne glede na prejšnji odstavek se lahko
z namenom nadaljnjega razmnoževanja in da se pravočasno zagotovijo primerne
količine semenskega materiala nove sorte, uradno potrdi tudi semenski material
sorte, za katero je bila vložena prijava za vpis v sortno listo v skladu s tem
zakonom in je prijavo za uradno potrditev semenskega materiala te sorte vložil
prijavitelj iz 38. člena tega zakona. 
(4) Postopek uradne potrditve semenskega
materiala kmetijskih rastlin, ki ga izvede organ za potrjevanje, je sestavljen
iz: 
-       
uradnih pregledov semenskih posevkov oziroma nasadov, zemljišč, objektov
za pridelavo, skladiščenje in pripravo semenskega materiala kmetijskih rastlin
za trg, 
-       
uradnih pregledov dokazil oziroma zapisov, ki jih vodi dobavitelj v
skladu z 2., 6., 7. in 8. točko drugega odstavka 19. člena tega zakona, 
-       
uradnih vzorčenj in testiranj vzorcev. 
(5) V postopku uradne potrditve iz
prejšnjega odstavka organ za potrjevanje ugotovi, ali semenski material
kmetijskih rastlin izpolnjuje predpisane zahteve iz 10. ali 11. člena tega
zakona. 
(6) Če organ za potrjevanje v postopku
uradne potrditve ugotovi, da semenski material kmetijskih rastlin izpolnjuje
predpisane zahteve iz 10. člena tega zakona za predpisano kategorijo, izda
predpisane uradne etikete za to kategorijo. Organ za potrjevanje pakiranja
semenskega materiala kmetijskih rastlin izvirno zapre in označi z izdanimi
uradnimi etiketami ter izda potrdilo o uradni potrditvi semenskega materiala
kmetijskih rastlin.
(7) Če organ za potrjevanje v postopku
uradne potrditve iz četrtega odstavka tega člena ugotovi, da semenski material
kmetijskih rastlin izpolnjuje predpisane zahteve iz 11. člena tega zakona za ne
dokončno potrjen semenski material kmetijskih rastlin, izda potrdilo, da
semenski material izpolnjuje predpisane zahteve za ne dokončno potrjen semenski
material kmetijskih rastlin. Za ta semenski material lahko izda tudi predpisane
uradne etikete in ga z njimi označi.
(8) Organ za potrjevanje z odločbo zavrne
uradno potrditev, če semenski material kmetijskih rastlin ne izpolnjuje zahtev
iz 10. člena tega zakona za nobeno od predpisanih kategorij, ali če ne
izpolnjuje zahtev iz 11. člena tega zakona za ne dokončno potrjen semenski
material kmetijskih rastlin. Zoper odločbo organa za potrjevanje je dovoljena
pritožba na Upravo.
(9) Organ za potrjevanje vodi zapisnik o
opravljenih uradnih dejanjih iz četrtega odstavka tega člena.
(10) O prejetih prijavah, o opravljenih
uradnih dejanjih v postopku uradne potrditve, o potrditvi oziroma zavrnitvi
uradne potrditve mora organ za potrjevanje obvestiti Upravo in pristojnega inšpektorja
na predpisan način.
(11) Stroške postopka uradne potrditve iz
četrtega odstavka tega člena, stroške v zvezi z izdajo uradnih etiket in z
uradno označitvijo plača dobavitelj organu za potrjevanje.
(12) Minister podrobneje predpiše roke in način vlaganja prijave,
dokazila, ki morajo biti prijavi priložena, podrobnejši postopek uradne
potrditve, vsebino, barvo in obliko uradne etikete in vsebino potrdila o uradni
potrditvi semenskega materiala kmetijskih rastlin ter potrdila o nedokončno
potrjenem semenskem materialu kmetijskih rastlin, način izvirnega zapiranja ter
način obveščanja Uprave in pristojnega inšpektorja.
22.a člen
(poljski pregledi, vzorčenje in testiranje
vzorcev pod uradnim nadzorom)
(1) V postopku uradne potrditve organ za
potrjevanje zagotovi, da naloge iz prve in tretje alineje četrtega odstavka prejšnjega člena, izvede sam ali preko fizičnih
ali pravnih oseb, ki izpolnjujejo predpisane pogoje in so imenovane za
opravljanje pregledov pod uradnim nadzorom, za opravljanje vzorčenj pod uradnim
nadzorom ter za opravljanje testiranj semenskega materiala kmetijskih rastlin
pod uradnim nadzorom (v nadaljnjem besedilu: pregledniki, vzorčevalci in
laboratoriji). 
(2) Preglednike, vzorčevalce in laboratorije iz prejšnjega odstavka
imenuje Uprava na podlagi vloge, če izpolnjujejo predpisane pogoje glede
strokovne usposobljenosti oziroma tehnične opremljenosti.
(3) Usposabljanje preglednikov,
vzorčevalcev in oseb, ki opravljajo analize kakovosti semena kmetijskih rastlin
v laboratoriju pod uradnim nadzorom (v nadaljnjem besedilu: analitik semena),
izvaja organ za potrjevanje.
(4) Uprava vodi
evidenco preglednikov, vzorčevalcev in laboratorijev. V evidenci vodi zlasti
podatke o: 
-       
imenovanih fizičnih ali pravnih osebah: osebno ime in naslov stalnega ali
začasnega prebivališča ali firmo in sedež, 
-       
(črtana), 
-       
stopnji izobrazbe in o dodatnem izobraževanju, 
-       
datumu izdaje imenovanja in o veljavnosti imenovanja, 
-       
vrstah oziroma skupinah kmetijskih rastlin, na katere se nanaša
imenovanje. 
(5) Uprava objavi
v uradnem glasilu Uprave iz 56. člena tega zakona seznam preglednikov,
vzorčevalcev in laboratorijev, v katerem navede podatke iz prve, četrte in pete
alinee prejšnjega odstavka. 
(6) Preglednike,
vzorčevalce in laboratorije iz prvega odstavka tega člena pri izvajanju nalog
iz 1. in 3. točke četrtega odstavka prejšnjega člena nadzoruje organ za
potrjevanje na način, ki ga predpiše minister. Organ za potrjevanje in
preglednik, vzorčevalec ali laboratorij sklenejo pogodbo o medsebojnih pravicah
in obveznostih. 
(7) Če organ za
potrjevanje pri nadzoru preglednika, vzorčevalca in laboratorija ugotovi, da ne
ravna na predpisan način, predlaga Upravi, da razveljavi njegovo imenovanje. 
(8) Minister
predpiše pogoje, ki jih morajo glede strokovne usposobljenosti in tehnične
opremljenosti izpolnjevati preglednik, vzorčevalec ali laboratorij, način
izvedbe usposabljanja preglednikov, vzorčevalcev in analitikov semena, način
vodenja evidence ter obseg in način nadzora, ki ga izvaja organ za potrjevanje.
23. člen
(uradna potrditev semenske mešanice)
(1) Uradna potrditev semenske mešanice je
predpisan postopek, ki ga na podlagi prijave dobavitelja izvede organ za
potrjevanje in s katerim uradno ugotovi, da semenska mešanica izpolnjuje
zahteve iz drugega odstavka 16. člena tega zakona.
(2) Prijava, ki jo dobavitelj vloži pri
organu za potrjevanje, vsebuje zlasti podatke o:
-       
dobavitelju: osebno ime in naslov stalnega ali začasnega prebivališča
ali firmo in sedež dobavitelja ter njegovo neponovljivo registrsko številko,
-       
oznaki, sestavi in namenu uporabe semenske mešanice,
-       
posameznih sestavinah, uporabljenih za pripravo mešanice.
(3) Semenska mešanica, namenjena
pridelovanju krme, se lahko uradno potrdi le, če izpolnjuje pogoje iz drugega
in iz četrtega odstavka 16. člena tega zakona. 
(4) Postopek uradne potrditve semenske
mešanice je sestavljen iz uradnih pregledov semenske mešanice ter dokazil, iz
katerih je razvidno, da vsaka sestavina mešanice izpolnjuje pogoje za trženje
ter dokazil oziroma zapisov, ki jih vodi dobavitelj v
skladu z 2., 6., 7. in 8. točko drugega odstavka 19.
člena tega zakona.
(5) Če organ za potrjevanje v postopku
uradne potrditve iz prejšnjega odstavka ugotovi, da semenska mešanica
izpolnjuje zahteve iz drugega odstavka 16. člena tega zakona, izda predpisane
uradne etikete, semensko mešanico označi z izdanimi etiketami ter izda potrdilo
o uradni potrditvi semenske mešanice.
(6) Če organ za potrjevanje ugotovi, da
zahteve iz drugega odstavka 16. člena tega zakona niso izpolnjene, z odločbo
zavrne uradno potrditev semenske mešanice. Zoper odločbo organa za potrjevanje
je dovoljena pritožba na Upravo.
(7) Organ za potrjevanje vodi zapisnik o
opravljenih uradnih dejanjih iz četrtega odstavka tega člena.
(8) O prejetih prijavah, o opravljenih
uradnih dejanjih v postopku uradne potrditve, o potrditvi oziroma zavrnitvi
uradne potrditve semenske mešanice, mora organ za potrjevanje obvestiti Upravo
in pristojnega inšpektorja.
(9) Stroške postopka uradne potrditve iz
četrtega odstavka tega člena in stroške v zvezi z izdajo uradnih etiket in z
uradno označitvijo plača dobavitelj organu za potrjevanje.
(10) Minister predpiše podrobnejši postopek uradne potrditve, vsebino,
barvo in obliko uradne etikete ter vsebino potrdila o uradni potrditvi semenske
mešanice.
24. člen
(izdaja uradnih etiket pred dokončno
uradno potrditvijo)
(1) Ne glede na določbe šestega odstavka
22. člena tega zakona lahko organ za potrjevanje izda predpisane uradne
etikete, preden v postopku uradne potrditve iz četrtega odstavka 22. člena tega
zakona dokončno ugotovi, da semenski material kmetijskih rastlin izpolnjuje vse
predpisane zahteve za trženje iz 10. člena tega zakona za predpisano
kategorijo, vendar le, če je dobavitelj zahteval uradne etikete v prijavi iz
prvega odstavka 22. člena tega zakona, in če je organ za potrjevanje v postopku
uradne potrditve ugotovil, da: 
-       
ima dobavitelj v skladu s prvim odstavkom 26. člena tega zakona
dovoljenje, da sam izvirno zapre in označi semenski material kmetijskih rastlin
z uradnimi etiketami, 
-       
je bil semenski material kmetijskih rastlin pridelan v skladu s
predpisanimi zahtevami za pridelavo in 
-       
poteka priprava semenskega materiala za trg (čiščenje, sortiranje in
pakiranje) kot avtomatiziran delovni postopek in strojna oprema, ki se za to
uporablja, vključuje tudi enoto za izvirno zapiranje in označevanje pakiranj
semenskega materiala, ali pa če je treba zaradi posebnih zahtev semenskega
materiala (npr. da se prepreči njegova izsušitev) semenski material čim prej
zapakirati in izvirno zapreti, vključno z označitvijo z uradnimi etiketami. 
(2) Semenski material, ki je označen z
uradnimi etiketami, izdanimi na podlagi prejšnjega odstavka, sme dobavitelj
dati na trg šele, ko organ za potrjevanje ugotovi, da so izpolnjene vse
predpisane zahteve za trženje iz 10. člena tega zakona, in dobavitelju izda
potrdilo o uradni potrditvi semenskega materiala kmetijskih rastlin. 
(3) Ne glede na določbo prejšnjega odstavka
se lahko po izdaji uradnih etiket v skladu s prvim odstavkom tega člena in pred
izdajo potrdila o uradni potrditvi semenskega materiala kmetijskih rastlin
izjemoma dobavi prvemu prejemniku semenski material, za katerega je organ za
potrjevanje v postopku uradne potrditve že ugotovil, da izpolnjuje vse
predpisane zahteve za trženje iz 10. člena tega zakona, razen kalivosti, če je
dobavitelj v prijavi iz prvega odstavka 22. člena tega zakona navedel tudi
podatke o prvem prejemniku semenskega materiala (osebno ime in naslov stalnega
ali začasnega prebivališča ali firmo in sedež), podatek o lokaciji skladišča prvega
prejemnika, kjer bo skladiščen semenski material do izdaje potrdila o potrditvi
semenskega materiala kmetijskih rastlin, in če je tej zahtevi priložil začasno
poročilo o kalivosti. Takšen semenski material kmetijskih rastlin mora
dobavitelj pred dobavo prvemu prejemniku dodatno označiti z etiketo, ki vsebuje
najmanj neponovljivo registrsko številko dobavitelja in kalivost semena iz
začasnega poročila o kalivosti. 
(4) Če organ za potrjevanje po izdaji
uradnih etiket na podlagi vzorčenj in testiranj ugotovi, da semenski material
kmetijskih rastlin iz prvega odstavka tega člena ne izpolnjuje vseh predpisanih
zahtev za trženje iz 10. člena tega zakona, z odločbo zavrne uradno potrditev
semenskega materiala kmetijskih rastlin. V odločbi naloži dobavitelju, da vrne
izdane uradne etikete organu za potrjevanje najpozneje v 8 dneh od vročitve
odločbe. Stroške odstranitve in vračila uradnih etiket kot tudi morebitne
stroške zaradi dobave semena prvemu prejemniku nosi dobavitelj.
24.a člen
(izjema za semenski material, namenjen
nadaljnjemu razmnoževanju)
(1) Pri vrstah kmetijskih rastlin iz
sedmega odstavka 10. člena tega zakona se lahko ne glede na določbe prvega
odstavka 10. člena uradno potrdi in trži semenski material določenih kategorij,
ki so namenjene nadaljnjemu razmnoževanju, tudi če ta semenski material glede
kalivosti ne izpolnjuje predpisanih zahtev. 
(2) Organ za potrjevanje uradno potrdi
semenski material iz prejšnjega odstavka na zahtevo dobavitelja, če je bilo v
postopku uradne potrditve iz 22. člena tega zakona ugotovljeno, da so
izpolnjene vse predpisane zahteve za uradno potrditev, razen kalivosti, in če
dobavitelj ta semenski material dodatno označi z etiketo, ki vsebuje najmanj
podatke o dobavitelju in o dejanski kalivosti semena. 
(3) Minister predpiše kategorije semenskega
materiala, za katere velja izjema iz prvega odstavka tega člena, ter način
dodatnega označevanja.
25. člen
(izjema za semenski material, ki je
namenjen izvozu)
(1) Če je semenski material kmetijskih
rastlin vrst iz sedmega odstavka 10. člena tega zakona namenjen izvozu, organ
za potrjevanje na zahtevo dobavitelja izvede postopek uradne potrditve v skladu
z 22. členom tega zakona tudi, če sorta ni vpisana v sortno listo. 
(2) Če organ za potrjevanje v postopku
uradne potrditve iz prejšnjega odstavka ugotovi, da semenski material
kmetijskih rastlin izpolnjuje predpisane zahteve iz 10. ali 11. člena tega
zakona, izda za ta semenski material posebne uradne etikete in potrdilo, na
katerih navede, da semenski material ni namenjen trženju na območju Skupnosti. 
(3) Minister predpiše vsebino, barvo in
obliko uradne etikete ter vsebino potrdila o uradni potrditvi iz prejšnjega
odstavka.
26. člen
(označevanje pod uradnim nadzorom)
(1) Ne glede na določbe šestega odstavka 22. člena in petega odstavka 23. člena tega zakona lahko
organ za potrjevanje dobavitelju semenskega materiala določenih vrst kmetijskih
rastlin dovoli, da sam izvirno zapre in označi
semenski material kmetijskih rastlin z uradnimi etiketami, če organ za
potrjevanje zagotovi nadzor nad označevanjem semenskega materiala kmetijskih
rastlin na predpisan način.
(2) Minister predpiše vrste kmetijskih
rastlin in način izvajanja nadzora iz prejšnjega odstavka tega člena.
27. člen
(ponovno uradno označevanje semenskega
materiala kmetijskih rastlin)
(1) Semenski material kmetijskih rastlin, ki je bil uradno potrjen,
izvirno zaprt in označen, se lahko prepakira, izvirno zapre in ponovno uradno
označi. Organ za potrjevanje na zahtevo dobavitelja izda nove uradne etikete in
semenski material kmetijskih rastlin izvirno zapre in označi, če semenski
material še izpolnjuje predpisane zahteve za uradno potrditev.
(2) Stroške v zvezi z izdajo uradnih etiket
in z uradno označitvijo plača dobavitelj organu za potrjevanje.
28. člen
(evidenca pridelave)
(1) Na podlagi
podatkov o količinah ohranjevalnih semenskih mešanic iz četrtega in devetega odstavka
17.a člena tega zakona in na
podlagi prijav iz prvega odstavka 22. člena tega zakona Uprava vzpostavi in
vodi evidenco pridelave semenskega materiala kmetijskih rastlin za tekoče leto. V evidenci vodi podatke o dobaviteljih, ki pridelujejo semenski
material kmetijskih rastlin, o mestih pridelave in o prijavljenih površinah za
pridelavo semenskega materiala kmetijskih rastlin. Pri vrstah kmetijskih rastlin
iz sedmega odstavka 10. člena tega zakona vodi v evidenci tudi podatke o
količinah uradno potrjenega semenskega materiala, po vrstah in sortah
kmetijskih rastlin.
(2) Evidenco iz prejšnjega odstavka Uprava
hrani pet let.
V. UVOZ SEMENSKEGA MATERIALA KMETIJSKIH RASTLIN
29. člen
(pogoji za uvoz semenskega materiala
kmetijskih rastlin)
(1) Semenski material kmetijskih rastlin se
lahko uvozi, če je enakovreden semenskemu materialu, pridelanemu na območju
držav članic Skupnosti v skladu s predpisi, ki urejajo trženje semenskega
materiala kmetijskih rastlin. 
(2) Semenski material kmetijskih rastlin,
ki mora v skladu s predpisi iz osmega odstavka 10. člena tega zakona na trgu
izpolnjevati tudi zahteve glede sortne pristnosti in čistosti, se lahko uvozi,
če so izpolnjeni pogoji iz prejšnjega odstavka in če so glede sorte izpolnjene
zahteve iz 12. člena tega zakona.
30. člen
(enakovrednost semenskega materiala
kmetijskih rastlin)
(1) Uvoženi semenski material kmetijskih
rastlin je enakovreden semenskemu materialu pridelanemu v skladu s predpisi na
območju Skupnosti, če so zahteve za semenski material kmetijskih rastlin,
zahteve za dobavitelje ter za uradni nadzor semenskih posevkov ali nasadov
semenskega materiala kmetijskih rastlin oziroma dobaviteljev, določene v predpisih
države, ki ni članica Skupnosti (v nadaljnjem besedilu: tretja država),
enakovredne predpisanim zahtevam in je semenski material kmetijskih rastlin v
tretji državi pridelan v skladu s temi predpisi. 
(2) O enakovrednosti semenskega materiala
kmetijskih rastlin odloči pristojni organ Skupnosti. 
(3) Do odločitve pristojnega organa iz
prejšnjega odstavka lahko Uprava po uradni dolžnosti ali na predlog uvoznika
preveri, ali so izpolnjeni pogoji za priznanje enakovrednosti semenskega
materiala kmetijskih rastlin, pridelanega v tretji državi. 
(4) V primeru iz prejšnjega odstavka Uprava
z odločbo, ki jo objavi v Uradnem listu Republike Slovenije in ki velja
najpozneje do odločitve pristojnega organa iz drugega odstavka tega člena,
določi: 
-       
etikete oziroma dokazila, ki izkazujejo enakovrednost semenskega
materiala kmetijskih rastlin, pridelanega v tretji državi, 
-       
v primeru uradnih etiket oziroma dokazil tudi uradne organe tretje
države, ki v skladu s predpisi druge države ali v skladu z mednarodnimi shemami
potrjevanja izdajajo te etikete oziroma dokazila iz prejšnje alinee.
31. člen
(postopek pri uvozu)
(1) Uvoznik mora pred uvozom vsako pošiljko
semenskega materiala kmetijskih rastlin prijaviti fitosanitarnemu inšpektorju v
inšpekcijski pregled. Prijava vsebuje zlasti podatke o:
-       
uvozniku: osebno ime in naslov stalnega ali začasnega prebivališča ali
firmo in sedež ter neponovljivo registrsko številko dobavitelja,
-       
semenskem materialu kmetijskih rastlin: vrsti oziroma sorti, kategoriji
in količini semenskega materiala,
-       
državi pridelave (izvora) in državi izvoza.
(2) Inšpekcijski pregled pošiljke
semenskega materiala kmetijskih rastlin se opravi na prvem vstopnem mestu v
Republiko Slovenijo, ki je določeno v skladu s predpisi, ki urejajo zdravstveno
varstvo rastlin in kjer se opravljajo druge uvozne administrativne formalnosti,
vključno s carinskimi.
(3) Inšpekcijski pregled pošiljke
semenskega materiala kmetijskih rastlin se lahko opravi tudi v uradno določenih
mestih v notranjosti države, ki so pod carinskim nadzorom, če je to v skladu s
predpisi, ki urejajo zdravstveno varstvo rastlin.
(4) Carinski organi ne smejo začeti s
postopkom sprostitve blaga v prost promet, dokler fitosanitarni inšpektor ne
dovoli uvoza semenskega materiala kmetijskih rastlin.
(5) Fitosanitarni inšpektor z inšpekcijskim pregledom ugotovi, če
semenski material kmetijskih rastlin izpolnjuje pogoje za uvoz iz 29. člena
tega zakona.
(6) Pri inšpekcijskem pregledu lahko
fitosanitarni inšpektor odvzame vzorce semenskega materiala kmetijskih rastlin
in jih pošlje v analizo laboratoriju, imenovanemu v skladu s 76. členom tega
zakona.
(7) Če so izpolnjeni pogoji za uvoz iz 29.
člena tega zakona, fitosanitarni inšpektor po opravljenem pregledu dovoli uvoz
semenskega materiala kmetijskih rastlin z odločbo, ki se izda v obliki uradnega
zaznamka na prijavi.
(8) Če fitosanitarni inšpektor na podlagi
opravljenega inšpekcijskega pregleda oziroma rezultatov analiz odvzetih vzorcev
ugotovi, da semenski material kmetijskih rastlin ne izpolnjuje pogojev za uvoz
iz 29. člena tega zakona, z odločbo prepove uvoz takšnega semenskega materiala
kmetijskih rastlin.
(9) Kopijo odločbe iz sedmega in
osmega odstavka tega člena fitosanitarni inšpektor pošlje
Upravi.
(10) Stroške odvzema vzorcev in analiz
vzorcev semenskega materiala kmetijskih rastlin, ki so bili opravljeni na
zahtevo fitosanitarnega inšpektorja, plača uvoznik, pri katerem so bili vzeti
vzorci, kadar je izvid analize neugoden za uvoznika.
32. člen
(izjeme)
(1) Ne glede na določbe prejšnjega člena
semenskega materiala kmetijskih rastlin ni potrebno prijaviti fitosanitarnemu
inšpektorju v inšpekcijski pregled, če se uvažajo:
-       
vzorci semenskega materiala za uradno preizkušanje, za hrambo v genski
banki, za žlahtnenje, za znanstvene in raziskovalne namene oziroma za razstave,
če količine semenskega materiala ne presegajo predpisanih količin;
-       
določene količine semenskega materiala v izvirnem pakiranju, namenjene
za osebno uporabo.
(2) Minister predpiše količine
semenskega materiala kmetijskih rastlin, ki se lahko uvozijo kot vzorci iz prve
alinee prejšnjega odstavka, in količine semenskega materiala
kmetijskih rastlin v izvirnem pakiranju, ki se lahko uvozijo za osebno uporabo.
33. člen
(posebna uvozna dovoljenja)
(1) Ne glede na določbe sedmega odstavka
31. člena tega zakona fitosanitarni inšpektor na podlagi posebnega uvoznega
dovoljenja Uprave dovoli uvoz: 
-       
vzorcev semenskega materiala kmetijskih rastlin za uradno preizkušanje,
za hrambo v genski banki, za žlahtnenje, za znanstvene in raziskovalne namene,
če količine semenskega materiala presegajo predpisane količine iz prve alinee
prvega odstavka prejšnjega člena, 
-       
semenskega materiala sorte, ki ne izpolnjuje zahtev glede sorte iz 12.
člena tega zakona.
(2) Uvoznik vloži pri Upravi zahtevo za
izdajo posebnega uvoznega dovoljenja, ki vsebuje zlasti podatke o:
-       
uvozniku: osebno ime in naslov stalnega ali začasnega prebivališča ali
firmo in sedež ter neponovljivo registrsko številko dobavitelja,
-       
semenskem materialu kmetijskih rastlin: vrsti oziroma sorti, kategoriji,
in količini semenskega materiala, državi pridelave (izvora) in državi izvoza,
-       
namenu uvoza,
-       
predvidenem roku uvoza.
(3) Uprava izda posebno uvozno dovoljenje
znanstvenim in strokovnim ustanovam za uvoz vzorcev semenskega materiala
kmetijskih rastlin iz prve alinee prvega odstavka tega člena tudi, če niso
vpisane v register dobaviteljev. 
(4) Uprava izda posebno uvozno dovoljenje
uvozniku, ki uvaža semenski material iz druge alinee prvega odstavka tega člena
zaradi razmnoževanja v Republiki Sloveniji, če uvoznik Upravi predloži pisno
izjavo, da bo razmnoženi semenski material kmetijskih rastlin v določenem roku
v celoti izvozil. Uprava v posebnem uvoznem dovoljenju določi rok, do katerega
mora uvoznik razmnoženi semenski material kmetijskih rastlin izvoziti.
(5) Uvoznik mora posebno uvozno dovoljenje
iz tretjega in četrtega odstavka tega člena priložiti
prijavi za inšpekcijski pregled iz prvega odstavka 31. člena tega zakona.
(6) (črtan)
34. člen
(obveznosti uvoznika)
(1) Poleg obveznosti iz 19. in 20. člena
tega zakona mora uvoznik semenskega materiala okrasnih rastlin obveščati Upravo
o uvozu tega semenskega materiala.
(2) Uvoznik, ki uvozi semenski material
kmetijskih rastlin iz četrtega odstavka prejšnjega
člena, mora Upravi predložiti dokazilo o izvozu tega semenskega materiala v
roku, ki mu ga je določila Uprava v posebnem uvoznem dovoljenju.
35. člen
(ponovno uradno označevanje uvoženega
semenskega materiala kmetijskih rastlin)
(1) Semenski material kmetijskih rastlin iz sedmega odstavka 10. člena
tega zakona, ki je bil uvožen iz tretje države in ki izpolnjuje zahteve glede
enakovrednosti iz 30. člena tega zakona, se lahko prepakira, izvirno
zapre in ponovno uradno označi v skladu z odločbo pristojnega
organa Skupnosti iz drugega odstavka 30. člena tega zakona. Organ za
potrjevanje uradno označi in izvirno zapre tak
semenski material na zahtevo dobavitelja. Pred ponovno uradno označitvijo lahko
organ za potrjevanje preveri, ali semenski material kmetijskih rastlin še
izpolnjuje predpisane zahteve za uradno potrditev.
(2) Stroške v zvezi z izdajo uradnih etiket
in z uradno označitvijo plača dobavitelj organu za potrjevanje.
(3) Minister predpiše višino stroškov iz
prejšnjega odstavka.
VI. NAKNADNA KONTROLA SEMENSKEGA MATERIALA KMETIJSKIH RASTLIN
IN PRIMERJALNI POSKUSI
36. člen
(naknadna kontrola)
(1) Uprava izvaja naknadno kontrolo
kakovosti semenskega materiala kmetijskih rastlin, ki se v Republiki Sloveniji
v tekočem letu prideluje oziroma trži. Z naknadno kontrolo se v sortnih
preizkusih oziroma z laboratorijskimi testi preverja sortna ali vrstna
pristnost in čistost, zdravstveno stanje ter izpolnjevanje drugih zahtev glede
kakovosti semenskega materiala kmetijskih rastlin.
(2) V naknadno kontrolo se vsako leto
vključi predpisan odstotek vzorcev semenskega materiala kmetijskih rastlin, ki
se odvzamejo na predpisan način pri uradnem nadzoru
dobavitelja, v postopku uradne potrditve ali pri inšpekcijskem nadzoru
semenskega materiala kmetijskih rastlin.
(3) Sortne preizkuse oziroma laboratorijske
teste semenskega materiala kmetijskih rastlin, ki je vključen v naknadno
kontrolo, izvajajo izvajalci preizkušanja in laboratoriji, imenovani v skladu s
76. členom tega zakona.
(4) Sredstva za izvedbo naknadne kontrole
se zagotovijo iz proračuna Republike Slovenije. Kadar so rezultati preizkušanja
neugodni za dobavitelja, plača stroške naknadne kontrole dobavitelj, pri
katerem so bili vzeti vzorci za naknadno kontrolo.
(5) Minister za posamezno vrsto kmetijskih
rastlin predpiše način odvzema vzorcev iz drugega odstavka tega člena, postopek izvedbe naknadne kontrole in določi odstotek vzorcev, ki
se vsako leto vključijo v naknadno kontrolo.
36.a člen
(primerjalni poskusi)
(1) Uprava sodeluje v primerjalnih poskusih
in testih semenskega materiala kmetijskih rastlin, ki se izvajajo v Skupnosti
(v nadaljnjem besedilu: primerjalni poskusi Skupnosti) na podlagi odločbe
pristojnega organa Skupnosti o ureditvi primerjalnih poskusov Skupnosti, s
katerimi se ugotavlja skladnost semenskega materiala s predpisi Skupnosti iz
prvega odstavka 1. člena tega zakona. 
(2) Za sodelovanje v primerjalnih poskusih
Skupnosti se uradno odvzamejo vzorci semenskega materiala vrst kmetijskih
rastlin, ki so določene v odločbi pristojnega organa Skupnosti, če se semenski
material teh vrst prideluje oziroma trži v Republiki Sloveniji. 
(3) Vzorci iz prejšnjega odstavka se
odvzamejo pri uradnem nadzoru dobavitelja, v postopku uradne potrditve ali pri
inšpekcijskem nadzoru semenskega materiala kmetijskih rastlin, ki je dan na trg
v Republiki Sloveniji, na način kot je določen za naknadno kontrolo v prejšnjem
členu in dostavijo izvajalcem primerjalnih poskusov Skupnosti, določenim v
odločbi pristojnega organa Skupnosti.
VII. POSTOPEK VPISA SORTE V SORTNO LISTO
37. člen
(sortna lista)
(1) Sortna lista je uradni seznam sort kmetijskih rastlin. V sortno
listo se vpišejo sorte kmetijskih rastlin iz drugega, tretjega in četrtega
odstavka 12. člena tega zakona, če izpolnjujejo s tem zakonom predpisane
pogoje.
(2) Postopek vpisa sorte v sortno listo
vodi Uprava in objavlja sortno listo v uradnem glasilu Uprave.
38. člen
(prijavitelj)
(1) Prijavo za vpis sorte v sortno listo
lahko vloži prijavitelj, ki je žlahtnitelj ali vzdrževalec sorte, oziroma druga
fizična ali pravna oseba, ki ima pravico do razpolaganja s semenskim materialom
sorte. 
(2) Če ima prijavitelj iz prejšnjega
odstavka stalno prebivališče ali sedež v tretji državi, vloži prijavo po
pooblaščencu, ki je fizična ali pravna oseba s stalnim prebivališčem ali
sedežem v Evropski uniji.
39. člen
(vložitev prijave za vpis sorte v sortno
listo)
(1) Postopek vpisa sorte v sortno listo se
začne na podlagi pisne prijave na Upravo.
(2) Prijava iz prejšnjega odstavka vsebuje
zlasti:
-       
podatke o prijavitelju: osebno ime in naslov stalnega ali začasnega
prebivališča ali firmo in sedež;
-       
podatke o pooblaščencu: osebno ime in naslov stalnega ali začasnega
prebivališča ali firmo in sedež;
-       
vrsto rastline;
-       
predlog imena sorte;
-       
podatke o izvoru sorte in namen uporabe sorte.
(3) Če se prijava nanaša na sorto trave, ki
ni namenjena pridelovanju krme, ali sorto, ki se bo uporabljala izključno kot
dedna sestavina za pridobivanje semenskega materiala, ali sorto, ki je GSO,
mora prijavitelj v prijavi to posebej navesti.
(4) Prijavitelj lahko v prijavi zahteva, da
se podatki o izvoru sorte štejejo za zaupne.
(5) Minister podrobneje predpiše postopek
vpisa sorte v sortno listo.
40. člen
(pogoji za vpis sorte v sortno listo)
(1) Uprava vpiše prijavljeno sorto v sortno
listo, če:
-       
je razločljiva, izenačena in nespremenljiva,
-       
ima pri sortah poljščin, industrijske cikorije in oljnih buč primerno
vrednost za pridelavo in uporabo,
-       
je ime sorte v skladu s predpisanimi zahtevami.
(2) Sorto, ki je GSO, vpiše Uprava v sortno
listo le, če izpolnjuje pogoje za vpis iz prejšnjega odstavka in če je vpis
sorte v sortno listo oziroma ravnanje s semenskim materialom sorte v skladu s
predpisi, ki urejajo GSO.
(3) Ne glede na določbo prvega odstavka tega člena se primerne
vrednosti za pridelavo in uporabo ne zahteva pri sortah: 
-       
trav, če sorte niso namenjene pridelavi krme, 
-       
ki se bodo uporabljale izključno kot dedna sestavina za pridobivanje
semenskega materiala.
(4) Pri sortah trav, ki niso namenjene
pridelavi krme, lahko Uprava preveri primernost sorte za namen, ki ga je
prijavitelj navedel v prijavi.
41. člen
(razločljivost, izenačenost in
nespremenljivost sorte)
(1) Prijavljena sorta je razločljiva, če jo
je mogoče na dan, ko je bila zanjo vložena popolna prijava za vpis v sortno
listo, vsaj po eni od pomembnih lastnosti jasno razločevati od katerekoli druge
v Skupnosti znane sorte. Te lastnosti sorte morajo
biti natančno prepoznavne in določljive.
(2) V Skupnosti znana sorta je sorta, ki je
na dan vložitve popolne prijave za vpis sorte v sortno listo: 
-       
navedena v skupnem katalogu sort poljščin ali v skupnem katalogu sort
zelenjadnic, ali 
-       
je vpisana ali je zanjo vložena prijava za vpis v sortno listo v
Republiki Sloveniji v skladu s tem zakonom ali v drugi državi članici Evropske
unije v skladu s predpisi Skupnosti, ki urejajo skupni katalog sort poljščin,
trženje semena zelenjadnic ali trženje materiala za vegetativno razmnoževanje
trte; 
razen, če je ta sorta pred sprejemom odločbe
o vpisu sorte v sortno listo prenehala izpolnjevati zgoraj navedene pogoje za v
Skupnosti znano sorto v vseh državah članicah Evropske unije.
(3) Prijavljena sorta je izenačena, če so v
njej dovolj enotno izražene tiste lastnosti, ki so bistvenega pomena za razločevanje
od drugih sort, kljub odstopanjem, ki se lahko pričakujejo zaradi posebnosti
njenega razmnoževanja.
(4) Prijavljena sorta je nespremenljiva, če
se njene lastnosti, ki so bistvenega pomena za razločevanje, po več zaporednih
množitvah oziroma, v primeru posebnega razmnoževalnega ciklusa, na koncu
vsakega takega ciklusa ne spremenijo.
42. člen
(vrednost sorte za pridelavo in uporabo)
(1) Prijavljena sorta ima primerno vrednost
za pridelavo in uporabo, če dajejo njene lastnosti v primerjavi s sortami, ki
so že vpisane v sortno listo, nedvomno boljše rezultate pri določenem načinu
pridelave oziroma uporabe pridelka ali izdelka, pridobljenega iz pridelka te
sorte.
(2) Ne glede na prejšnji odstavek ima
prijavljena sorta primerno vrednost za pridelavo in uporabo tudi, če ima
posamezne lastnosti slabše od primerjanih sort, vendar prevladujejo boljše
lastnosti prijavljene sorte.
43. člen
(preizkušanje sorte)
(1) Razločljivost, izenačenost in
nespremenljivost sorte ter vrednost sorte za pridelavo in uporabo se preverja v
sortnih poskusih ter z laboratorijskimi in drugimi testi (v nadaljnjem
besedilu: preizkušanje sorte) po predpisanih postopkih in metodah. Predpisano
količino semenskega materiala za preizkušanje sorte mora zagotoviti
prijavitelj.
(2) Če prijavitelj
v prijavi navede, da je bilo preizkušanje razločljivosti, izenačenosti in
nespremenljivosti sorte že opravljeno v Republiki Sloveniji, v eni od držav
članic Evropske unije ali tretji državi, ki ji je pristojni organ Skupnosti
priznal enakovrednost preizkušanja razločljivosti, izenačenosti in
nespremenljivosti sort, ponovno preizkušanje ni potrebno in Uprava sama pridobi
končno poročilo preizkušanja sorte.
(3) Za sorte, ki so GSO, se preizkušanje
sorte izvede po postopku v skladu s tem zakonom in z upoštevanjem predpisov, ki
urejajo GSO.
(4) Za preizkušanje sorte imenuje Uprava
izvajalca preizkušanja sorte v skladu s 76. členom tega zakona.
(5) Ne glede na določbo prejšnjega odstavka
lahko preizkušanje razločljivosti, izenačenosti in nespremenljivosti sorte
opravljajo tudi drugi izvajalci, ki takšno preizkušanje že opravljajo v drugi
državi članici Evropske unije ali v tretji državi, ki ji je pristojni organ
Skupnosti priznal enakovrednost preizkušanja sort in z njimi Uprava sklene
pogodbo o sodelovanju pri preizkušanju sort.
(6) Stroške
preizkušanja iz prvega odstavka tega člena in stroške v zvezi s pridobitvijo
rezultatov preizkušanja iz drugega odstavka tega člena, nosi prijavitelj.
(7) Minister v
skladu s predpisi Skupnosti predpiše postopke in metode za preizkušanje sort iz
prvega odstavka tega člena, vključno z lastnostmi, ki jih je treba pri
posamezni vrsti kmetijskih rastlin preveriti s preizkušanjem, in višino
stroškov preizkušanja iz prejšnjega odstavka.
44. člen
(ime sorte)
(1) Ime sorte je lahko vsaka beseda,
kombinacija besed, kombinacija besed in številk ali kombinacija črk in številk,
razen če ni s predpisi, ki urejajo varstvo novih sort rastlin, drugače
določeno. Ime sorte mora omogočati razločevanje sorte od katerekoli druge
splošno znane sorte iste vrste ali sorodnih vrst. Ime sorte ne sme zavajati,
zlasti glede porekla sorte in njenih lastnosti in ne sme biti v nasprotju s
predpisi, ki urejajo blagovne znamke ali geografsko poreklo.
(2) Če je sorta že zavarovana ali vpisana v
sortno listo v eni od držav članic Evropske unije oziroma podpisnic Konvencije
UPOV, se kot ime sorte v sortno listo v Republiki Sloveniji vpiše ime sorte, ki
je vpisano register zavarovanih sort ali v sortno listo v eni od navedenih
držav, razen če je ime sorte v nasprotju z določili prvega odstavka tega člena.
(3) Ustreznost predlaganega imena sorte se
pri poljščinah in zelenjadnicah preverja v skladu z Uredbo Komisije (ES) št.
930/2000 z dne 4. maja 2000 o oblikovanju pravil za izvajanje glede primernosti
poimenovanja sort poljščin in zelenjadnic (UL L št. 108 z dne 5. 5. 2000, str.
3), zadnjič spremenjeno z Uredbo Komisije (ES) št. 920/2007 z dne 1. avgusta
2007 o spremembi Uredbe (ES) št. 930/2000 o oblikovanju pravil za izvajanje
glede primernosti poimenovanja sort poljščin in zelenjadnic (UL L št. 201 z dne
2. 8. 2007, str. 3). Pri drugih vrstah kmetijskih rastlin predpiše minister
podrobna pravila za preverjanje ustreznosti poimenovanja sort ob upoštevanju
smernic mednarodnih organizacij in združenj na področju varstva novih sort
rastlin.
45. člen
(ugovor zoper predlog imena sorte)
(1) Uprava preveri ustreznost predloga
imena sorte in predlog imena sorte objavi v uradnem glasilu Uprave iz 56. člena
tega zakona.
(2) Zoper predlog imena sorte lahko vsakdo,
ki izkaže pravni interes, v roku 60 dni od objave predloga imena sorte, vloži
ugovor pri Upravi. Ugovor mora biti v pisni obliki in obrazložen.
(3) Če je ugovor utemeljen, Uprava pozove
prijavitelja, da v roku 60 dni od prejema poziva, sporoči nov predlog imena
sorte.
46. člen
(obravnava rezultatov preizkušanja)
(1) Ko Uprava pridobi rezultate
preizkušanja vrednosti sorte za pridelavo in uporabo, zaprosi sortno komisijo
iz 59. člena tega zakona za strokovno mnenje o tem, ali sorta izpolnjuje pogoje
iz 42. člena tega zakona. 
(2) Ko Uprava ugotovi, da so izpolnjeni
pogoji iz prve in druge alinee prvega odstavka 40. člena tega zakona, zahteva
od prijavitelja, da ji v roku, ki ni daljši kot 15 dni, sporoči osebno ime in
naslov stalnega ali začasnega prebivališča ali firmo in sedež vzdrževalca
sorte, ki bo v obdobju vpisa sorte v sortno listo zagotavljal vzdrževanje sorte
in skrbel za izpolnjevanje drugih obveznosti iz 48. člena tega zakona. 
(3) Če prijavitelj v določenem roku ne
sporoči Upravi vzdrževalca sorte, se šteje, da je prijavitelj vzdrževalec
sorte.
47. člen
(izdaja odločbe)
(1) Če sorta izpolnjuje pogoje za vpis v
sortno listo iz 40. člena tega zakona in je prijavitelj poravnal vse stroške v
zvezi s preizkušanjem sorte oziroma s pridobitvijo rezultatov preizkušanja,
izda Uprava odločbo o vpisu sorte v sortno listo. Ob izdaji odločbe se v sortno
listo vpišejo naslednji podatki: 
-       
ime sorte, 
-       
o vzdrževalcu sorte: osebno ime in naslov stalnega ali začasnega
prebivališča ali firma in sedež, 
-       
osebno ime in naslov stalnega prebivališča ali firma in sedež
pooblaščenca vzdrževalca sorte, če ima vzdrževalec stalno prebivališče ali
sedež v tretji državi, 
-       
o obdobju vpisa sorte v sortno listo, če je omejeno. 
(2) Z dnem izdaje odločbe se sorte poljščin
in zelenjadnic vpišejo v sortno listo za obdobje, ki traja do konca desetega
koledarskega leta, ki sledi letu vpisa sorte v sortno listo. Sorte drugih vrst
kmetijskih rastlin se vpišejo v sortno listo brez omejitve obdobja vpisa. 
(3) Ne glede na določbo prejšnjega odstavka
minister omeji obdobje vpisa v sortno listo za sorte sadnih rastlin, če to
zahtevajo predpisi Skupnosti.
(4) Če pogoji iz prvega odstavka tega člena
niso izpolnjeni, Uprava z odločbo zavrne vpis sorte v sortno listo.
48. člen
(obveznosti vzdrževalca sorte)
(1) Do preteka obdobja, za katerega je
sorta vpisana v sortno listo, mora vzdrževalec zagotavljati vzdrževanje sorte
po predpisanih metodah ali po splošno uveljavljenih postopkih in metodah, da se
ohrani izenačenost in nespremenljivost sorte.
(2) Vzdrževalec sorte mora za sorto,
vpisano v sortno listo, plačevati predpisano letno pristojbino. Letno
pristojbino plača Upravi najkasneje do 31. januarja za tekoče leto vpisa sorte
v sortno listo. Če letna pristojbina ni plačana tudi v naknadnem roku, ki ga
določi Uprava in ne sme biti daljši od treh mesecev po prejemu opozorila, se
sorta izbriše iz sortne liste.
(3) Vzdrževalec sorte je dolžan na zahtevo
Uprave brezplačno in v roku, ki ga določi Uprava in ne sme biti krajši kot 30
dni, priskrbeti vzorec semenskega materiala sorte za:
-       
preveritev, ali se sorta vzdržuje tako, da se ohranjata izenačenost in
nespremenljivost sorte,
-       
hrambo standardnega vzorca ali za obnovo le-tega.
(4) Vlada Republike Slovenije predpiše
višino letne pristojbine za sorte, vpisane v sortno listo. Letna pristojbina je
prihodek proračuna Republike Slovenije.
(5) Minister lahko predpiše metodo
vzdrževanja sorte.
49. člen
(dovoljenje drugim osebam za vzdrževanje
sorte)
(1) Poleg vzdrževalca lahko sorto, ki je
vpisana v sortno listo, vzdržujejo tudi dobavitelji, če so vpisani v register
dobaviteljev in če imajo dovoljenje Uprave.
(2) Dobavitelj vloži pri Upravi vlogo za
izdajo dovoljenja iz prejšnjega odstavka. Vloga vsebuje zlasti osebno
ime in naslov stalnega ali začasnega prebivališča ali firmo
in sedež dobavitelja, njegovo neponovljivo registrsko številko in podatke o
sorti.
(3) Uprava izda dobavitelju dovoljenje za
vzdrževanje sorte, če na podlagi rezultatov preizkušanja vzorca semenskega
materiala, ki ga posreduje dobavitelj, in standardnega vzorca semenskega
materiala iz 58. člena tega zakona ugotovi, da sta vzorca identična. Uprava
izda dovoljenje za čas, ko je sorta vpisana v sortno listo.
(4) Dobavitelj, ki pridobi dovoljenje iz
prvega odstavka tega člena, mora vzdrževati sorto po predpisanih metodah ali po
splošno uveljavljenih postopkih in metodah, da se ohrani izenačenost in
nespremenljivost sorte, ter izpolnjevati ostale obveznosti vzdrževalca iz 48.
člena tega zakona.
(5) Dobavitelju, ki ne izpolnjuje
obveznosti vzdrževalca iz 48. člena tega zakona, Uprava razveljavi dovoljenje
za vzdrževanje sorte.
(6) Podatke o dobavitelju, ki ima
dovoljenje za vzdrževanje sorte, vodi Uprava v sortni listi.
50. člen
(nadzor nad vzdrževanjem sorte)
(1) Uprava nadzoruje vzdrževanje sorte
tako, da s preizkušanjem sorte v skladu s predpisanimi metodami preveri, ali se ohranjata izenačenost in nespremenljivost sorte.
(2) Uprava pridobi vzorec semenskega
materiala za preizkušanje sorte iz prejšnjega odstavka od:
-       
organa za potrjevanje ali
-       
pristojnega inšpektorja ali
-       
vzdrževalca sorte ali
-       
dobavitelja, ki ima dovoljenje za vzdrževanje sorte.
(3) Če Uprava na podlagi rezultatov
preizkušanja iz prvega odstavka tega člena ugotovi, da vzdrževalec sorte ne
zagotavlja vzdrževanja sorte na način, ki zagotavlja ohranjanje izenačenosti in
nespremenljivosti sorte, razveljavi odločbo o vpisu sorte v sortno listo v
skladu z drugo alineo prvega odstavka 52. člena tega zakona.
(4) Če Uprava na podlagi rezultatov
preizkušanja iz prvega odstavka tega člena ugotovi, da dobavitelj, ki ima
dovoljenje za vzdrževanje sorte v skladu s prvim odstavkom prejšnjega člena, ne
vzdržuje sorte na način, ki zagotavlja ohranjanje izenačenosti in
nespremenljivosti sorte, razveljavi dovoljenje iz prvega odstavka prejšnjega
člena.
(5) Minister predpiše metode nadzora nad
vzdrževanjem sorte iz prvega odstavka tega člena.
51. člen
(izbris sorte iz sortne liste)
(1) Uprava izbriše sorto iz sortne liste z
dnem, ko preteče obdobje, za katerega je vpisana v sortno listo.
(2) Semenski material sorte, ki je izbrisana
iz sortne liste v skladu s prejšnjim odstavkom, se lahko trži še do 30. junija
tretjega leta po izbrisu iz sortne liste.
(3) Vzorec semenskega materiala domače ali
udomačene sorte se ob izbrisu iz sortne liste shrani v genski banki.
(4) Minister predpiše, kdaj se sorta šteje
za domačo ali za udomačeno sorto iz prejšnjega odstavka tega člena.
52. člen
(razveljavitev odločbe o vpisu sorte v
sortno listo)
(1) Uprava razveljavi odločbo o vpisu sorte
v sortno listo pred pretekom obdobja, za katerega je bila vpisana v sortno
listo:
-       
na zahtevo vzdrževalca sorte,
-       
po uradni dolžnosti, če vzdrževalec sorte ni poravnal letne pristojbine
iz drugega odstavka 48. člena tega zakona ali če ugotovi, da vzdrževalec sorte
ne zagotavlja vzdrževanja sorte na način, ki zagotavlja ohranjanje izenačenosti
in nespremenljivosti sorte.
(2) O razveljavitvi odločbe o vpisu sorte v
sortno listo izda Uprava odločbo, na podlagi katere se sorta izbriše iz sortne
liste. Pritožba ne zadrži izvršitve odločbe.
53. člen
(ničnost)
(1) Uprava izreče za nično odločbo o vpisu
sorte v sortno listo, če naknadno ugotovi, da je odločitev o vpisu sorte v
sortno listo temeljila na netočnih ali neresničnih podatkih prijavitelja o
sorti.
(2) Uprava odloči o ničnosti z odločbo, na
podlagi katere se sorta izbriše iz sortne liste. Pritožba ne zadrži izvršitve
odločbe.
54. člen
(obnova vpisa sorte v sortno listo)
(1) Vzdrževalec sorte lahko najpozneje dve
leti pred pretekom obdobja, do katerega je sorta vpisana v sortno listo, pri
Upravi vloži zahtevo za obnovo vpisa sorte v sortno listo. Zahteva vsebuje
zlasti osebno ime in naslov stalnega ali začasnega prebivališča ali firmo in sedež vzdrževalca sorte ter ime sorte, na katero se
nanaša zahteva.
(2) Pred izdajo odločbe Uprava v skladu s
prvim odstavkom 50. člena preveri, ali vzdrževalec sorto vzdržuje tako, da se
ohranjata izenačenost in nespremenljivost sorte. Stroške
preverjanja nosi vzdrževalec.
(3) Če je izpolnjen pogoj iz prejšnjega
odstavka, Uprava izda odločbo o obnovi vpisa sorte v sortno listo.
(4) Z dnem izdaje odločbe se obnovi vpis sorte poljščin in zelenjadnic
v sortno listo za deset let od dne, do katerega je veljala odločba o vpisu
sorte v sortno listo.
(5) Če Uprava do roka, do katerega velja
odločba o vpisu sorte v sortno listo, še ni odločila o obnovi vpisa in je bila
zahteva iz prvega odstavka tega člena vložena pravočasno, Uprava izda začasno
odločbo, s katero obnovi vpis sorte v sortno listo do izdaje odločbe o obnovi
vpisa.
(6) Ne glede na določbo prvega odstavka
tega člena, lahko zahtevo za obnovo vpisa sorte v sortno listo vloži tudi
dobavitelj, ki ima dovoljenje Uprave za vzdrževanje sorte.
(7) Minister podrobneje predpiše vsebino
zahteve iz prvega odstavka tega člena in stroške
preverjanja vzdrževanja sorte iz drugega odstavka tega člena.
55. člen
(izjeme glede vpisa v sortno listo)
(1) Ne glede na določbe 40. člena tega
zakona se zaradi ohranjanja biotske raznovrstnosti oziroma trajnostne uporabe
genskih virov za kmetijstvo v sortno listo vpiše tudi sorta, ki ne izpolnjuje
vseh pogojev za vpis v sortno listo, če gre za: 
-       
ohranjevalne sorte, 
-       
sorte zelenjadnic, ki nimajo pomembne vrednosti za tržno pridelavo
zelenjave. 
(2) Uprava vpiše sorto iz prejšnjega
odstavka v sortno listo, ko na podlagi rezultatov preizkušanja ali na podlagi
splošno znanih podatkov, pridobljenih pri razmnoževanju, pridelavi oziroma
uporabi sorte ugotovi, da sorta izpolnjuje predpisane pogoje za vpis. 
(3) V odločbi o vpisu ohranjevalne sorte v
sortno listo Uprava določi tudi območje ali več območij, kjer se je sorta v
preteklosti pridelovala oziroma na katera je sorta naravno prilagojena (regija
porekla), in kjer se sme ta sorta vzdrževati in pridelovati oziroma tržiti
semenski material te sorte. Na predlog prijavitelja ali vzdrževalca sorte lahko
Uprava določi dodatna območja za pridelavo, če semenskega materiala
ohranjevalne sorte zaradi okoljskih razmer ni mogoče pridelati v regiji
porekla. Ne glede na tretji odstavek 44. člena tega zakona se pri ohranjevalni
sorti lahko v sortno listo vpišejo poleg imena sorte tudi znani sinonimi. 
(4) Vzorec semenskega materiala
ohranjevalne sorte se ob vpisu v sortno listo shrani v gensko banko. 
(5) Sorte sadnih rastlin, katerih semenski
material se trži na območju Republike Slovenije pred 30. septembrom 2012, se ne
glede na prvi odstavek 40. člena tega zakona vpišejo v sortno listo, če imajo
uradno priznan opis sorte. Uradno priznani opis sorte je opis, ki ga
prijavitelj priloži prijavi za vpis iz 39. člena tega zakona in za katerega
Uprava ugotovi, da vsebuje najmanj podatke o bistvenih lastnostih, na podlagi
katerih je mogoče prijavljeno sorto razločevati od druge splošno znane sorte
iste sadne vrste. 
(6) Minister v skladu s predpisi Skupnosti
predpiše podrobnejše pogoje in postopek za vpis sorte v sortno listo po tem
členu.
56. člen
(objave v uradnem glasilu Uprave)
Podatke o prijavah za vpis sort v sortno
listo, o izdanih odločbah o vpisu sort v sortno listo in o drugih odločitvah
Uprave, sortno listo in njene spremembe ter druge podatke s področja
semenarstva Uprava objavlja v uradnem glasilu Uprave.
57. člen
(hramba dokumentacije)
(1) Uprava hrani vse listine, na podlagi
katerih je odločila o vpisu sorte v sortno listo, ter opise sort, ki so vpisane
v sortno listo.
(2) Uprava hrani listine iz prejšnjega
odstavka najmanj dve leti po izdaji odločbe o zavrnitvi vpisa sorte v sortno
listo oziroma pet let po izbrisu sorte iz sortne liste.
(3) Uprava mora omogočiti vsakemu, ki
izkaže pravni interes, pregledati vse listine iz prvega odstavka tega člena,
razen listin, ki vsebujejo zaupne podatke.
58. člen
(hramba standardnih vzorcev semenskega
materiala sorte)
(1) Vzorec semenskega materiala sorte, ki
je vpisana v sortno listo in se v Republiki Sloveniji vzdržuje oziroma se
prideluje ali uradno potrjuje njen semenski material, se hrani kot standardni
vzorec.
(2) Uprava imenuje izvajalca hrambe
standardnih vzorcev v skladu s 76. členom tega zakona.
(3) Hramba standardnih vzorcev semenskega
materiala sorte se financira iz proračuna Republike Slovenije.
59. člen
(sortne komisije)
(1) Predstojnik Uprave za posamezne vrste
ali skupine kmetijskih rastlin imenuje sortne komisije, ki jih sestavljajo
predstavniki raziskovalnih in izobraževalnih ustanov, kmetijsko-gozdarske
zbornice ter organizacije pridelovalcev kmetijskih rastlin. 
(2) Predstojnik Uprave imenuje člane
sortnih komisij na podlagi javnega poziva. 
(3) Naloge sortnih komisij so zlasti: 
-       
obravnava rezultatov preizkušanja sorte ter izdelava strokovnega mnenja
iz prvega odstavka 46. člena tega zakona, 
-       
obravnava predloga metode preizkušanja sort iz prvega odstavka 43. člena
in prvega odstavka 60. člena tega zakona, 
-       
obravnava in priprava strokovnega mnenja glede predloga sort, ki se
vključijo v posebno preizkušanje v skladu s šestim odstavkom 60. člena tega
zakona, 
-       
obravnava drugih vprašanj s področja semenarstva, izdelava strokovnih
mnenj ali predlogov. 
(4) Način dela sortnih komisij je določen v
poslovniku, ki ga potrdi predstojnik Uprave. 
(5) Sredstva za stroške, povezane z delom
sortnih komisij, zlasti sejnine in potne stroške članov sortnih komisij,
zagotovi Uprava. 
(6) Stroške iz prejšnjega odstavka določi
predstojnik Uprave.
60. člen
(posebno preizkušanje sort)
(1) Pri določenih vrstah kmetijskih
rastlin, ki so pomembne za pridelavo v Republiki Sloveniji, se s posebnim
preizkušanjem sort ugotavlja vrednost sort za pridelavo in uporabo pri
različnih tehnologijah pridelave oziroma v različnih ekoloških razmerah, z
namenom, da dobijo pridelovalci podrobnejše podatke o lastnostih sorte.
(2) Posebno preizkušanje sort se izvaja kot
javna služba na področju semenarstva po predpisanih postopkih in metodah in v
skladu s programom, ki ga sprejme minister za obdobje sedmih let.
(3) Program iz prejšnjega odstavka določa: 
-       
vrste kmetijskih rastlin, ki so pomembne za pridelavo v Republiki Sloveniji,
-       
predvideno število sort, ki bodo v posameznem letu vključene v posebno
preizkušanje pri posamezni vrsti kmetijskih rastlin, 
-       
namen in cilje posebnega preizkušanja sort pri posameznih vrstah oziroma
skupinah kmetijskih rastlin, 
-       
finančne vire za izvajanje posebnega preizkušanja sort in 
-       
povezovanje z drugimi programi na področju kmetijstva. 
(4) Ministrstvo v
skladu s programom iz drugega odstavka tega člena in v skladu z določbami
petega, šestega in sedmega odstavka tega člena vsako leto določi sorte, ki se
vključijo v posebno preizkušanje sort. Ministrstvo
lahko pred določitvijo sort pridobi strokovno mnenje sortne komisije iz
prejšnjega člena. 
(5) Sorta se lahko vključi v posebno
preizkušanje sort na predlog vzdrževalca sorte, kmetijsko-gozdarske zbornice,
organizacije pridelovalcev, zadruge, interesnega združenja ali društva, ki
deluje na področju kmetijstva (v nadaljnjem besedilu: predlagatelj). Predlog
mora vsebovati podatke o predlagatelju (osebno ime in naslov stalnega ali
začasnega prebivališča ali firmo in sedež) in podatke o vrsti in sorti (ime
sorte in morebitne sinonime, izvor sorte in državo ali države, kjer je sorta že
vpisana v sortno listo, namen uporabe sorte) ter tehnične podatke o sorti, ki
so potrebni za načrtovanje in izvedbo posebnega preizkušanja sorte in so
podrobneje opredeljeni s postopki in metodami iz devetega odstavka tega člena. 
(6) Predlagana sorta iz prejšnjega odstavka
se vključi v posebno preizkušanje sort, če: 
-       
je vpisana v sortno listo ali izpolnjuje pogoje za trženje na območju
Evropske unije, določene v Direktivi 68/193/EGS, Direktivi 2002/53/ES,
Direktivi 2002/55/ES, ali Direktivi 2008/90/ES, 
-       
je iz podatkov, navedenih v predlogu za vključitev sorte v posebno
preizkušanje sort razvidno, da bi bila vključitev sorte v posebno preizkušanje
v skladu z namenom in cilji preizkušanja, opredeljenimi v programu iz drugega
odstavka tega člena, in 
-       
predlagatelj pokrije stroške posebnega preizkušanja sorte. 
(7) Ne glede na določbe petega in šestega
odstavka tega člena se na predlog ministrstva v
posebno preizkušanje sort vključi sorta, ki še ni vpisana v sortno listo,
vendar le, če je že bilo opravljeno preizkušanje te sorte v skladu s 43. členom
tega zakona.
(8) Na podlagi rezultatov posebnega
preizkušanja sort ministrstvo pripravi za posamezno vrsto ali skupino kmetijskih
rastlin opisno sortno listo in jo objavi v zbirki Opisna sortna lista Republike
Slovenije in na svoji spletni strani.
(9) Minister predpiše postopke in metode
posebnega preizkušanja sorte, podrobnejši način priprave in vodenja opisne
sortne liste, ter višino stroškov posebnega preizkušanja sort, ki jih plača
predlagatelj za posebno preizkušanje sort iz šestega
odstavka tega člena.
VIII. PRIDOBIVANJE, UPORABA TER IZMENJAVA PODATKOV IN
INFORMACIJ
61. člen
(pridobivanje, uporaba in posredovanje
podatkov)
(1) Za vodenje in vzdrževanje registra
dobaviteljev, evidence pridelave semenskega materiala kmetijskih rastlin,
sortne liste ter drugih evidenc in zbirk podatkov, ki jih vodi v skladu s tem
zakonom, lahko Uprava pridobiva in uporablja podatke, ki jih v okviru
predpisanih zbirk vodijo državni organi, javni zavodi in agencije,
koncesionarji ter drugi pooblaščeni organi, iz:
1.    
registra kmetijskih gospodarstev in evidence subjektov,
2.    
katastra dejanske rabe kmetijskih zemljišč,
3.    
registra prostorskih enot,
4.    
davčnega registra (davčna številka),
5.    
centralnega registra prebivalstva (osebno ime in naslov stalnega ali
začasnega prebivališča, enotna matična številka občana),
6.    
zemljiškega katastra (parcelna številka, meje parcele, površina,
lastnik, upravljavec, najemnik),
7.    
zemljiške knjige (lastninska in zakupna pravica na posameznih parcelah),
8.    
poslovnega registra Republike Slovenije,
9.    
zbirk carinskih podatkov o uvozu in izvozu semenskega materiala
kmetijskih rastlin,
10.  evidence
pridelovalcev in predelovalcev kmetijskih pridelkov oziroma živil,
11.  zbirk
statističnih podatkov s področja kmetijstva in gozdarstva v agregatni obliki.
(2) Uprava lahko uporablja tudi temeljne
topografske načrte, topografske karte, pregledne karte in digitalne ortofoto
načrte.
(3) Način povezovanja z drugimi zbirkami
podatkov in način pridobivanja podatkov iz drugih zbirk podatkov predpiše
minister v soglasju z ministrom, pristojnim za posamezno zbirko podatkov, in v
skladu s predpisi, ki urejajo posamezno zbirko podatkov.
(4) Podatke iz prvega odstavka tega člena,
ki imajo naravo osebnih podatkov, posredujejo upravljavci zbirk podatkov v
skladu s predpisi o varstvu osebnih podatkov.
(5) Upravljavci zbirk podatkov, kart in
digitalnih ortofoto načrtov iz prvega in drugega odstavka tega člena
posredujejo Upravi podatke brezplačno, zaračunavajo pa lahko neposredne
materialne stroške.
(6) Uprava varuje podatke, ki jih pridobi v
skladu s prvim odstavkom tega člena in ki se štejejo za uradno ali davčno
tajnost, v skladu s predpisi, ki urejajo te tajnosti.
(7) Uprava skladno s svojimi pristojnostmi
povezuje svoje zbirke podatkov z vsemi zbirkami podatkov, ki se vodijo na
ministrstvu.
62. člen
(posredovanje podatkov)
(1) Uprava lahko brezplačno posreduje
določene podatke iz registra in evidenc, ki jih vodi v skladu s tem zakonom,
drugim državnim organom, nosilcem javnih pooblastil, izvajalcem javnih služb in
drugim pravnim in fizičnim osebam, če te podatke potrebujejo za izvajanje
zakonsko določenih nalog.
(2) Uprava lahko izvajalcem nalog iz
prejšnjega odstavka z javnim pooblastilom dodeli vodenje in redno dopolnjevanje
določenih evidenc, registrov in zbirk podatkov v skladu s tem zakonom.
(3) Način povezovanja, pogoje vodenja
registrov, evidenc in zbirk podatkov predpiše minister.
63. člen
(informacijski sistem)
(1) Uprava zagotovi, da so evidence,
registri in zbirke podatkov, ki jih vodijo izvajalci nalog v skladu z drugim
odstavkom prejšnjega člena, povezani v informacijski sistem na področju
zdravstvenega varstva rastlin in semenarstva, ki ga vzpostavi Uprava.
(2) Uprava zagotovi povezovanje
informacijskega sistema na področju zdravstvenega varstva rastlin in
semenarstva z informacijskim sistemom ministrstva.
64. člen
(mednarodna izmenjava podatkov in
informacij)
(1) Na mednarodni ravni Uprava izmenjuje
zlasti naslednje podatke in informacije:
1.    
o osrednjem odgovornem organu;
2.    
o organih, odgovornih za uradno potrjevanje semenskega materiala
kmetijskih rastlin;
3.    
o dobaviteljih, vpisanih v register dobaviteljev;
4.    
o pridelavi in trženju semenskega materiala kmetijskih rastlin v
Republiki Sloveniji;
5.    
o uvozu semenskega materiala kmetijskih rastlin;
6.    
o razmnoževanju semenskega materiala kmetijskih rastlin v tretjih
državah;
7.    
o vpisu in izbrisu sort;
8.    
o vzdrževalcih sort v Republiki Sloveniji.
(2) Podatki in informacije iz prejšnjega
odstavka se posredujejo na podlagi mednarodnih konvencij in sporazumov, ki
obvezujejo Republiko Slovenijo.
IX. PRISTOJNOSTI DRŽAVNIH ORGANOV
1. Osrednji odgovorni uradni organ 
65. člen
(Uprava)
(1) Upravne in organizacijske ter z njimi
povezane strokovne naloge s področja pridelave, priprave za trg in trženja
semenskega materiala kmetijskih rastlin ter vpisa sort v sortno listo (v
nadaljnjem besedilu: semenarstvo) opravlja Uprava.
(2) V upravnih stvareh, o katerih odloča
Uprava, je ministrstvo organ druge stopnje.
66. člen
(naloge in pooblastila Uprave)
(1) Uprava ima na področju semenarstva naslednje naloge in pooblastila:
1.    
vodi postopek za vpis v register in za izbris iz registra dobaviteljev
semenskega materiala kmetijskih rastlin, postopek izdaje in odvzema dovoljenj
za izdajo etiket in potrdil dobavitelja, postopek za vpis in izbris sorte iz
sortne liste in druge upravne postopke v skladu s tem zakonom,
2.    
vodi register dobaviteljev, sortno listo, opisno sortno listo in druge
evidence in sezname v skladu s tem zakonom,
3.    
vzpostavi in vodi informacijski sistem na področju semenarstva,
4.    
dodeljuje koncesije za izvajanje javne službe na področju semenarstva,
5.    
daje javna pooblastila organom za uradno potrjevanje semenskega materiala
kmetijskih rastlin,
6.    
imenuje preglednike, vzorčevalce, laboratorije in izvajalce preizkušanja
sort kmetijskih rastlin,
7.    
imenuje izvajalce hrambe standardnih vzorcev semenskega materiala sorte,
8.    
izvaja strokovni nadzor nad izvajanjem nalog javne službe,
9.    
objavlja uradne in druge objave, navodila in obvestila v uradnem glasilu
Uprave ter izdaja publikacije s področja semenarstva,
10.  pripravlja
poročila, analize, informacije in druga gradiva s področja semenarstva za
organe in mednarodne organizacije, ki jim je Republika Slovenija dolžna
poročati v skladu s predpisi in na podlagi mednarodnih pogodb,
11.  sodeluje
z drugimi organi in organizacijami v državi in tujini na delovnem področju,
12.  zastopa
Republiko Slovenijo v mednarodnih organih in organizacijah na področju
semenarstva,
13.  sodeluje
v odborih Evropske komisije (v nadaljnjem besedilu: Komisija) in delovnih
skupinah Sveta Evropske unije, pristojnih za semenski material kmetijskih
rastlin,
14.  lahko
zahteva podatke o semenskem materialu kmetijskih rastlin in druge podatke s
področja semenarstva od organov in organizacij v drugih državah in od Komisije
Evropske unije,
15.  opravlja
druge naloge s področja semenarstva.
(2) Poleg nalog iz prejšnjega odstavka
Uprava o vseh postopkih in ukrepih, ki se izvajajo v skladu s tem zakonom in
predpisi, izdanimi na njegovi podlagi, obvešča druge države članice Evropske
Unije in Komisijo, zlasti o: 
-       
osrednjem odgovornem uradnem organu; 
-       
organih, odgovornih za uradno potrjevanje semenskega materiala
kmetijskih rastlin; 
-       
organih, odgovornih za nadzor dobaviteljev in semenskega materiala
kmetijskih rastlin; 
-       
dobaviteljih, vpisanih v register dobaviteljev in dobaviteljih, ki imajo
dovoljenje za izdajanje etiket in potrdil dobavitelja; 
-       
vpisu in izbrisu sort ter o vzdrževalcih sort v Republiki Sloveniji; 
-       
pridelavi in trženju semenskega materiala kmetijskih rastlin v Republiki
Sloveniji; 
-       
uvozu semenskega materiala kmetijskih rastlin; 
-       
razmnoževanju semenskega materiala kmetijskih rastlin v tretjih državah;
-       
ukrepih, ki jih sprejme Uprava v zvezi z omejitvami oziroma prepovedmi
trženja semenskega materiala kmetijskih rastlin;
-       
organih in institucijah, pristojnih za ohranjanje in trajnostno rabo
genskih virov za prehrano in kmetijstvo; 
-       
izvornih območjih ohranjevalnih sort in dodatnih območjih za pridelavo
semenskega materiala ohranjevalnih sort;
-       
količinah ohranjevalnih semenskih mešanic, ki se tržijo na območju
Republike Slovenije.
(3) Uprava poleg izvajanja nalog iz prvega
in drugega odstavka tega člena sodeluje tudi z izvedenci, ki jih določi Komisija
(v nadaljnjem besedilu: izvedenci Komisije) z namenom, da s pregledi na kraju
samem preverijo enotno uporabo določb predpisov Skupnosti. Uprava mora
izvedencem Komisije zagotoviti pomoč pri izvedbi nalog, ki jim jih določi
Komisija, vključno z izvedbo pregledov pri dobaviteljih semenskega materiala
kmetijskih rastlin.
2. Inšpekcijsko nadzorstvo
67. člen
(inšpekcijsko nadzorstvo)
(1) Inšpekcijski nadzor nad izvajanjem tega
zakona in predpisov, izdanih na njegovi podlagi, opravljajo fitosanitarni
inšpektorji.
(2) Ukrepe iz tega zakona odredi
fitosanitarni inšpektor z odločbo, izdano v upravnem postopku. Pritožba zoper
odločbo ne zadrži izvršitve.
(3) V upravnih stvareh, o katerih odloča
fitosanitarni inšpektor, je ministrstvo organ druge stopnje.
68. člen
(naloge in pooblastila inšpektorjev)
(1) Poleg pooblastil po drugih predpisih
lahko fitosanitarni inšpektor po tem zakonu in predpisih, izdanih na njegovi
podlagi: 
1.    
dostopa do dobaviteljev semenskega materiala kmetijskih rastlin oziroma
do semenskega materiala kmetijskih rastlin kadarkoli in povsod tam, kjer se
le-ta prideluje, skladišči, pripravlja za trg oziroma trži, 
2.    
preverja, če so dobavitelji, ki so zavezanci za vpis v register
semenskega materiala kmetijskih rastlin, vpisani v ta register, 
3.    
preverja, če registriran dobavitelj semenskega materiala kmetijskih
rastlin zagotavlja odgovorno strokovno osebo iz tretjega odstavka 5. člena tega
zakona, 
4.    
preverja, ali dobavitelji izpolnjujejo obveznosti dobavitelja po tem
zakonu, 
5.    
pri dobavitelju pregleduje listine in evidence, ki jih hrani in vodi v
zvezi s semenskim materialom kmetijskih rastlin, 
6.    
preverja, ali semenski material kmetijskih rastlin izpolnjuje predpisane
zahteve, 
7.    
preverja, ali je semenski material kmetijskih rastlin pakiran ter
označen na predpisan način, 
8.    
preverja, ali ima dobavitelj dovoljenje za izdajo etiket in potrdil
dobavitelja, 
9.    
preverja, ali dobavitelj prideluje oziroma trži semenski material
ohranjevalne sorte na območju, določenem z odločbo o vpisu te sorte v sortno
listo, oziroma trži ohranjevalno semensko mešanico na območju, ki ga določi
Uprava, 
10.  preverja,
ali dobavitelj prideluje oziroma trži semenski material ohranjevalne sorte
oziroma ohranjevalne semenske mešanice do največje dovoljene količine,
11.  odvzema
vzorce semenskega materiala kmetijskih rastlin pri dobaviteljih, 
12.  nadzira
izvajanje odredb iz 15.a člena tega zakona, 
13.  opravlja
inšpekcijske preglede semenskega materiala kmetijskih rastlin pred uvozom, 
14.  izvaja
nadzor pri izvajalcih javne službe, 
15.  izvaja
nadzor pri nosilcih javnih pooblastil po tem zakonu, pri čemer tudi preverja,
ali organ za potrjevanje izvaja nadzor pri imenovanih preglednikih,
vzorčevalcih in laboratorijih pod uradnim nadzorom v skladu s šestim odstavkom
22.a člena tega zakona, 
16.  izvaja
nadzor pri imenovanih laboratorijih, izvajalcih preizkušanja sort in izvajalcih
hrambe standardnih vzorcev, 
17.  vpogleda
v registre in evidence, ki jih potrebuje pri izvajanju nadzora v skladu s tem
zakonom, 
18.  nadzira
izvajanje ukrepov po tem zakonu, 
19.  izvaja
druge naloge na področju semenarstva. 
(2) (črtan)
69. člen
(ukrepi inšpektorja)
(1) Pri opravljanju inšpekcijskega nadzora
po tem zakonu in predpisih, izdanih na njegovi podlagi, lahko fitosanitarni
inšpektor z odločbo: 
1.    
prepove trženje semenskega materiala kmetijskih rastlin osebi, ki je v
skladu s tem zakonom zavezanec za vpis v register dobaviteljev, pa ni vpisana v
register dobaviteljev v skladu s tem zakonom, 
2.    
odredi ukrepe za odpravo nepravilnosti in pomanjkljivosti v roku, ki ga
določi, 
3.    
začasno prepove opravljanje dejavnosti dobavitelja, če ugotovi, da
dobavitelj ne izpolnjuje več pogojev za vpis v register dobaviteljev, in
predlaga Upravi izbris dobavitelja iz registra dobaviteljev, 
4.    
odredi odpravo pomanjkljivosti ter do odprave pomanjkljivosti začasno
prepove trženje semenskega materiala kmetijskih rastlin, ki ni pakiran oziroma
označen na predpisan način, 
5.    
prepove trženje semenskega materiala kmetijskih rastlin dobavitelju, ki
izdaja etikete oziroma potrdila dobavitelja brez dovoljenja Uprave, 
6.    
prepove trženje semenskega materiala kmetijskih rastlin, ki ne ustreza
predpisanim zahtevam za trženje, in odredi umik tega materiala s trga,
7.    
prepove pridelavo oziroma trženje semenskega materiala ohranjevalne
sorte, če se ta prideluje oziroma trži izven območja, določenega z odločbo o
vpisu take sorte v sortno listo, oziroma prepove trženje ohranjevalne semenske
mešanice izven območja, določenega v dovoljenju za trženje ohranjevalne
semenske mešanice, 
8.    
prepove trženje semenskega materiala ohranjevalne sorte ali ohranjevalne
semenske mešanice nad največjo dovoljeno količino,
9.    
začasno, do znanih rezultatov analize kakovosti semenskega materiala na
podlagi vzorcev, odvzetih pri inšpekcijskem pregledu, prepove trženje določene
partije semenskega materiala kmetijskih rastlin, če obstaja utemeljen sum, da
semenski material te partije ne ustreza predpisanim zahtevam, 
10.  prepove
uvoz semenskega materiala kmetijskih rastlin, če niso izpolnjeni pogoji za uvoz
v skladu s tem zakonom, 
11.  predlaga
Upravi odvzem koncesije za opravljanje javne službe izvajalcu javne službe, če
ne izvaja nalog, ki jih je dolžan izvajati, ali jih ne izvaja v skladu s
predpisanimi pogoji, 
12.  predlaga
Upravi odvzem javnega pooblastila, ki je bilo podeljeno v skladu s tem zakonom,
če nosilec javnega pooblastila ne izvaja nalog v skladu s pogodbo oziroma
predpisi, na podlagi katerih se izvajajo naloge po javnem pooblastilu, 
13.  predlaga
Upravi razveljavitev odločbe o imenovanju preglednika, vzorčevalca ali
laboratorija pod uradnim nadzorom za izvajanje nalog iz 1. ali 3. točke četrtega
odstavka 22. člena tega zakona, če ugotovi, da imenovani preglednik,
vzorčevalec ali laboratorij nalog ne izvaja na predpisan način, 
14.  predlaga
Upravi razveljavitev odločbe o imenovanju laboratorija, izvajalca preizkušanja
sort ali izvajalca hrambe standardnih vzorcev, če ne izpolnjuje predpisanih
pogojev ali ne izpolnjuje pogodbenih obveznosti, 
15.  odredi
druge ukrepe v skladu s tem zakonom ali na njegovi podlagi izdanimi predpisi. 
(2) (črtan)
X. JAVNE SLUŽBE NA PODROČJU SEMENARSTVA
70. člen
(dejavnost in financiranje javne službe)
(1) Dejavnost javne službe na področju
semenarstva se izvaja v oblikah, kot so določene v zakonu, ki ureja kmetijstvo,
in po tem zakonu.
(2) Dejavnost javne službe na področju
semenarstva je posebno preizkušanje sort za opisno sortno listo.
(3) Javna služba iz prejšnjega odstavka se
financira iz:
-       
proračuna Republike Slovenije;
-       
drugih virov.
(4) Izvajalci javne službe posebnega
preizkušanja sort za opisno sortno listo morajo sredstva iz proračuna Republike
Slovenije za financiranje javne službe nameniti le za izvajanje te javne
službe.
(5) Minister lahko podrobneje predpiše
naloge javne službe iz drugega odstavka tega člena.
71. člen
(izvajanje javnih služb)
(1) Naloge javne službe posebnega
preizkušanja sort za opisno sortno listo izvajajo javni zavodi, ki delujejo na
področju kmetijstva, osebe javnega prava, pravne ali fizične osebe na podlagi
koncesije (v nadaljnjem besedilu: koncesionarji), če izpolnjujejo predpisane
kadrovske in prostorske pogoje ter pogoje glede opreme.
(2) Minister predpiše podrobnejše pogoje iz
prejšnjega odstavka.
72. člen
(koncesija)
(1) Ministrstvo za
določeno obdobje dodeli koncesijo za izvajanje javne službe posebnega
preizkušanja sort za opisno sortno listo izvajalcem iz prvega odstavka
prejšnjega člena na podlagi javnih razpisov, ki se objavijo v Uradnem listu
Republike Slovenije.
(2) Javni razpis iz prejšnjega odstavka
vsebuje zlasti:
-       
opredelitev predmeta in območja koncesije;
-       
navedbo začetka in trajanja koncesije;
-       
pogoje, ki jih mora izpolnjevati koncesionar;
-       
obvezne sestavine prijave;
-       
merila za izbiro;
-       
navedbo roka za izdajo odločbe o izbiri za izdajo koncesije;
-       
druge morebitne strokovne in tehnične pogoje;
-       
kontaktno osebo za dajanje informacij v zvezi z vsebino javnega razpisa;
-       
datum, kraj in čas odpiranja vlog;
-       
način obveščanja kandidatov o izbiri koncesionarjev.
(3) Postopek odpiranja in ocenjevanja vlog
izvaja komisija, ki jo imenuje minister. Pri odpiranju
vlog so lahko prisotni pooblaščeni predstavniki vlagateljev.
(4) Prepozno prispele vloge se zavržejo.
Nepopolne vloge lahko vlagatelji dopolnijo v osmih dneh od prejema poziva na
dopolnitev, v nasprotnem primeru se vloge zavržejo, na kar je treba vlagatelja
opozoriti.
(5) Izid javnega razpisa se objavi v
Uradnem listu Republike Slovenije.
(6) Javni razpis iz prvega odstavka tega
člena ni potreben za javne zavode, ki delujejo na področju kmetijstva, katerim ministrstvo na podlagi vloge z odločbo v upravnem postopku dodeli izvajanje
javne službe posebnega preizkušanja sort za opisno sortno listo.
(7) Medsebojna razmerja med ministrstvom in koncesionarjem se podrobneje uredijo s pogodbo.
(8) Zoper odločbe iz tega člena ni
pritožbe, možen pa je upravni spor.
(9) Minister predpiše obdobje iz prvega
odstavka tega člena.
73. člen
(pogodba)
(1) Pogodba iz prejšnjega člena se sklene v
pisni obliki in vsebuje zlasti:
-       
izvajalca in strokovne osebe, ki bodo dejavnosti izvajale;
-       
naloge javne službe na področju semenarstva, ki jo izvaja izvajalec;
-       
način in pogoje za opravljanje s pogodbo določenih nalog;
-       
pravice, obveznosti in odgovornosti koncesionarja;
-       
začetek in trajanje koncesije;
-       
vir financiranja;
-       
nadzor nad izvajanjem nalog javne službe;
-       
prenehanje koncesije;
-       
rok za odpoved pogodbe.
(2) Če koncesionar ne izvaja nalog, ki jih
je dolžan izvajati, ali jih ne izvaja v skladu s predpisanimi pogoji, ministrstvo koncesionarju z odločbo odvzame koncesijo iz prejšnjega člena.
74. člen
(nadzor nad izvajanjem javne službe)
(1) Strokovni nadzor nad izvajanjem nalog
javne službe posebnega preizkušanja sort za opisno sortno listo izvaja ministrstvo.
(2) Ministrstvo
lahko naloge strokovnega nadzora iz prejšnjega odstavka dodeli drugim pravnim
ali fizičnim osebam kot javno pooblastilo.
XI. JAVNA POOBLASTILA, IMENOVANJE LABORATORIJEV TER
IZVAJALCEV PREIZKUŠANJA SORT IN HRAMBE STANDARDNIH VZORCEV
75. člen
(javna pooblastila)
(1) Uprava dodeli za naloge iz 17.a
člena tega zakona, 22. člena tega zakona, iz 23. do
27. člena tega zakona, iz 35. člena tega zakona ter iz
drugega odstavka prejšnjega člena, javno pooblastilo pravnim ali fizičnim
osebam, ki izpolnjujejo predpisane pogoje glede strokovne, prostorske in
tehnične usposobljenosti ter druge pogoje za izvajanje nalog po javnem
pooblastilu.
(2) Uprava dodeli javno pooblastilo za
opravljanje nalog iz prvega odstavka tega člena na podlagi javnega razpisa.
(3) Izpolnjevanje pogojev iz prvega
odstavka tega člena preverja komisija, ki jo imenuje predstojnik Uprave.
(4) Uprava z odločbo v upravnem postopku
ugotovi izpolnjevanje pogojev in osebi, ki izpolnjuje predpisane pogoje iz
prvega odstavka tega člena, dodeli javno pooblastilo (v nadaljnjem besedilu:
nosilec javnega pooblastila). Z odločbo se za opravljanje posameznih nalog iz
prvega odstavka tega člena določijo tudi strokovni delavci, ki bodo opravljali
naloge iz prvega odstavka tega člena.
(5) Javni razpis iz drugega odstavka tega
člena ni potreben za javne zavode, ki delujejo na področju kmetijstva, če
izpolnjujejo predpisane pogoje glede strokovne, prostorske in tehnične
usposobljenosti ter pogoje za izvajanje nalog po javnem pooblastilu. Tem se
javno pooblastilo dodeli na podlagi vloge z odločbo v upravnem postopku.
(6) Zoper odločbo iz četrtega in petega
odstavka tega člena ni pritožbe, možen pa je upravni spor.
(7) Nosilci javnega pooblastila so za
izvajanje nalog, za katere jim je dano javno pooblastilo, odgovorni Upravi.
(8) Javno pooblastilo preneha, če nosilec
javnega pooblastila ne izpolnjuje več predpisanih pogojev ali če ravna v
nasprotju s predpisi, kar ugotovi Uprava z odločbo v upravnem postopku.
(9) Izvajanje nalog javnega pooblastila se
krije iz proračuna Republike Slovenije, če ni s tem zakonom drugače določeno.
(10) Pogoje glede strokovne, prostorske in
tehnične usposobljenosti ter pogoje za izvajanje nalog javnega pooblastila iz
prvega odstavka tega člena predpiše minister.
76. člen
(imenovanje laboratorijev, izvajalcev
preizkušanja sort in hrambe standardnih vzorcev)
(1) Laboratorije za izvajanje diagnostičnih
preiskav in drugih testov semenskega materiala kmetijskih rastlin, izvajalce
preizkušanja sort in izvajalce hrambe standardnih vzorcev semenskega materiala
sorte imenuje Uprava na podlagi javnega razpisa. Laboratoriji, izvajalci
preizkušanja sort in izvajalci hrambe standardnih vzorcev morajo glede
strokovne, prostorske in tehnične usposobljenosti izpolnjevati predpisane
zahteve.
(2) Po opravljenem javnem razpisu izda
Uprava odločbo o imenovanju laboratorijev za izvajanje diagnostičnih preiskav
in drugih testov semenskega materiala kmetijskih rastlin (v nadaljnjem
besedilu: imenovani laboratoriji), o imenovanju izvajalcev preizkušanja sort in
o imenovanju izvajalcev hrambe standardnih vzorcev.
(3) Javni razpis iz prvega odstavka tega
člena ni potreben za laboratorije, izvajalce preizkušanja sort in izvajalce
hrambe standardnih vzorcev, ki so javni zavodi, ki delujejo na področju
kmetijstva. Te Uprava imenuje na podlagi vloge z odločbo v upravnem postopku,
če izpolnjujejo predpisane pogoje.
(4) Z imenovanimi laboratoriji, izvajalci
preizkušanja sort in izvajalci hrambe standardnih vzorcev iz drugega odstavka
tega člena sklene Uprava pogodbe, s katerimi se uredijo medsebojna razmerja.
(5) Če imenovani laboratoriji ali izvajalci
preizkušanja sort ali izvajalci hrambe standardnih vzorcev iz drugega odstavka
tega člena prenehajo izpolnjevati predpisane pogoje ali če se ugotovi, da ne
izvajajo pogodbenih obveznosti, Uprava z odločbo razveljavi imenovanje iz
drugega odstavka tega člena.
(6) Minister predpiše pogoje, ki jih morajo
glede strokovne, prostorske in tehnične usposobljenosti izpolnjevati
laboratoriji za izvajanje diagnostičnih preiskav in drugih testov semenskega
materiala kmetijskih rastlin, izvajalci preizkušanja sort in izvajalci hrambe
standardnih vzorcev semenskega materiala sorte.
XII. KAZENSKE DOLOČBE
77. člen
(prekrški)
(1) Z globo od 500 do 25.000 eurov se za
prekršek kaznuje pravna oseba, ki je zavezanec za vpis v register dobaviteljev,
če: 
1.    
se ukvarja s pridelavo, pripravo za trg, uvozom oziroma trženjem
semenskega materiala kmetijskih rastlin, pa ni vpisana v register dobaviteljev
(prvi odstavek 5. člena); 
2.    
v roku ne priglasi Upravi sprememb podatkov iz tretje in pete alinee
prvega odstavka 9. člena tega zakona (peti odstavek 7. člena); 
3.    
trži semenski material kmetijskih rastlin, ki glede kakovosti ne
izpolnjuje predpisanih zahtev (prvi in drugi odstavek 10. člena); 
4.    
trži semenski material kmetijskih rastlin, ki ni v homogenih partijah
(četrti odstavek 10. člena); 
5.    
trži semenski material kmetijskih rastlin, ki ni pakiran in označen na
predpisan način ter tako, da je zagotovljena izvirnost pakiranja (četrti
odstavek 10. člena); 
6.    
trži semenski material kmetijskih rastlin, ki ni uradno potrjen, čeprav
mora biti za to vrsto kmetijskih rastlin izpolnjevanje zahtev iz prvega in
tretjega odstavka 10. člena tega zakona uradno ugotovljeno z uradno potrditvijo
semenskega materiala kmetijskih (sedmi odstavek 10. člena); 
7.    
dobavi ne dokončno potrjen semenski material kmetijskih rastlin, ki ne
izpolnjuje predpisanih zahtev za ne dokončno potrjen semenski material
kmetijskih rastlin in ni označen na predpisan način (prvi odstavek 11. člena); 
8.    
trži semenski material kmetijskih rastlin, ki ne izpolnjuje zahtev glede
sorte iz 12. člena tega zakona; 
9.    
trži semensko mešanico, ki ne izpolnjuje zahtev iz 16. člena tega
zakona; 
10.  ne
izpolnjuje obveznosti dobavitelja iz 2. točke drugega odstavka 19. člena tega
zakona; 
11.  ne
vodi zapisov oziroma ne hrani dokazil iz 6., 7. in 8. točke drugega odstavka
19. člena tega zakona ali iz 4. točke tretjega odstavka 19. člena tega zakona; 
12.  označi
semenski material kmetijskih rastlin z etiketami oziroma ga opremi s potrdilom
dobavitelja, pa za to nima dovoljenja Uprave (prvi odstavek 20. člena); 
13.  da
na trg semenski material kmetijskih rastlin, preden je izdano potrdilo o uradni
potrditvi semenskega materiala kmetijskih rastlin (drugi odstavek 24. člena); 
14.  ne
prijavi fitosanitarnemu inšpektorju pošiljke semenskega materiala kmetijskih
rastlin v inšpekcijski pregled pred uvozom (prvi odstavek 31. člena). 
(2) Z globo od 1.000 do 50.000 eurov se za
prekršek iz prejšnjega odstavka kaznuje pravna oseba, ki je zavezanec za vpis v
register dobaviteljev in se po zakonu, ki ureja gospodarske družbe, šteje za
srednjo ali veliko gospodarsko družbo. 
(3) Z globo od 300 do 10.000 eurov se za
prekršek iz prvega odstavka tega člena kaznuje samostojni podjetnik posameznik,
ki je zavezanec za vpis v register dobaviteljev, in posameznik, ki samostojno
opravlja dejavnost in je zavezanec za vpis v register dobaviteljev. 
(4) Z globo od 100 do 3.000 eurov se za
prekršek iz prvega odstavka tega člena kaznuje tudi odgovorna oseba pravne
osebe ali odgovorna oseba samostojnega podjetnika posameznika oziroma
posameznika, ki samostojno opravlja dejavnost. 
(5) Z globo od 100 do 1.500 eurov se
kaznuje posameznik za prekršek iz prvega odstavka tega člena.
78. člen
(drugi prekrški)
Z globo od 400 do 15.000 eurov se za
prekršek kaznuje pravna oseba, ki: 
1.    
ravna v nasprotju z odredbo ministra iz 15.a člena tega zakona; 
2.    
dobavi semenski material kmetijskih rastlin osebam iz 4. točke prvega
odstavka 18. člena tega zakona brez dovoljenja Uprave iz tretjega odstavka 18.
člena tega zakona; 
3.    
ne vodi zapisov oziroma ne hrani dokazil iz 2. točke četrtega odstavka
19. člena tega zakona; 
4.    
ne uporablja finančnih sredstev v skladu s četrtim odstavkom 70. člena
tega zakona. 
(2) Z globo od 800 do 30.000 eurov se za
prekršek iz prejšnjega odstavka kaznuje pravna oseba, ki se po zakonu, ki ureja
gospodarske družbe, šteje za srednjo ali veliko gospodarsko družbo. 
(3) Z globo od 300 do 8.000 eurov se za
prekršek iz prvega odstavka tega člena kaznuje samostojni podjetnik posameznik
in posameznik, ki samostojno opravlja dejavnost. 
(4) Z globo od 80 do 2.000 eurov se za
prekršek iz prvega odstavka tega člena kaznuje tudi odgovorna oseba pravne
osebe ali odgovorna oseba samostojnega podjetnika posameznika oziroma
posameznika, ki samostojno opravlja dejavnost. 
(5) Z globo od 60 do 750 eurov se kaznuje
posameznik za prekršek iz prvega odstavka tega člena.
78.a člen
(višina globe v hitrem postopku)
Za prekrške iz tega zakona se sme v hitrem
postopku izreči globa tudi v znesku, ki je višji od najnižje predpisane globe,
določene s tem zakonom.

Zakon o semenskem materialu kmetijskih rastlin
– ZSMKR (Uradni list RS, št. 58/02)
vsebuje naslednje prehodne in končne določbe:
XIII. PREHODNE IN KONČNE DOLOČBE
79. člen
(posebne
določbe)
(1) Z dnem pristopa Republike Slovenije k
Evropski uniji:
1.    
se šteje, da je dobavitelj vpisan v register dobaviteljev, če je
registriran kot dobavitelj v državi članici Evropske unije,
2.    
se za uvoz semenskega materiala kmetijskih rastlin v Republiko Slovenijo
šteje uvoz iz vseh držav, ki niso države članice Evropske unije,
3.    
se šteje, da semenski material kmetijskih rastlin, pridelan v eni od
držav članic Evropske unije, izpolnjuje zahteve za trženje po tem zakonu, če
izpolnjuje zahteve za trženje semenskega materiala kmetijskih rastlin,
predpisane v predpisih Evropske unije, ki urejajo trženje semenskega materiala
kmetijskih rastlin;
4.    
se lahko v Republiki Sloveniji trži tudi semenski material sorte, ki je
vpisana v skupni katalog sort kmetijskih rastlin Evropske unije ali v sortno
listo v eni od držav članic Evropske unije;
5.    
lahko Uprava dovoli trženje semenskega materiala kmetijskih rastlin iz
15. člena tega zakona, če trženje predhodno dovoli pristojni organ Evropske
unije;
6.    
se enakovrednost semenskega materiala kmetijskih rastlin, pridelanega v
tretjih državah, in enakovrednost postopkov vzdrževanja sort v tretjih državah
ugotavljata v skladu s postopki, predpisanimi s predpisi Evropske unije, ki
urejajo trženje semenskega materiala kmetijskih rastlin;
7.    
lahko prijavo za vpis sorte v sortno listo vloži tudi fizična ali pravna
oseba, ki ima stalno bivališče ali sedež v eni od držav članic Evropske unije;
8.    
se šteje, da je sorta splošno znana, če je splošno znana v skladu s
predpisi Evropske unije, ki urejajo trženje semenskega materiala kmetijskih
rastlin.
(2) Z dnem pristopa Republike Slovenije k
Evropski uniji se preneha uporabljati predpis, izdan na podlagi tretjega odstavka
44. člena tega zakona. Ustreznost predlaganega imena sorte se preverja v skladu
s predpisom Evropske unije, ki določa podrobnejša pravila glede ustreznosti
imena sorte.
80. člen
(obveščanje)
Z dnem pristopa Republike Slovenije k
Evropski uniji mora Uprava o vseh postopkih in ukrepih, ki se izvajajo v skladu
s tem zakonom in predpisi, izdanimi na njegovi podlagi, obveščati druge države
članice Evropske unije in Komisijo Evropske unije.
81. člen
(vpis v
register)
(1) Osebe iz drugega odstavka 5. člena tega
zakona, ki so ob uveljavitvi tega zakona vpisane:
-       
v register pridelovalcev oziroma dodelovalcev semena in sadik v skladu z
18. členom zakona o semenu in sadikah (Uradni list SRS, št. 42/73 in 29/86, v
nadaljnjem besedilu: ZSemS),
-       
register pridelovalcev, predelovalcev, uvoznikov in distributerjev
rastlin, rastlinskih proizvodov in nadzorovanih predmetov v skladu z 19. in 20.
členom zakona o zdravstvenem varstvu rastlin (Uradni list RS, št. 45/01),
se po uradni dolžnosti vpišejo v register
dobaviteljev, če Upravi najpozneje v enem letu od uveljavitve tega zakona
posredujejo podatke iz 7. člena tega zakona.
(2) Osebe iz prve alinee prejšnjega
odstavka lahko opravljajo dejavnost dobavitelja v skladu s tem zakonom največ
eno leto od uveljavitve tega zakona.
(3) Postopki za vpis v register
pridelovalcev in dodelovalcev, ki se ob uveljavitvi tega zakona vodijo po
ZSemS, se nadaljujejo po tem zakonu.
82. člen
(trženje
semenskega materiala kmetijskih rastlin)
(1) Semenski material kmetijskih rastlin,
ki je bil do uveljavitve tega zakona pridelan, dodelan, pakiran in deklariran v
skladu z ZSemS, se sme tržiti do 30. junija 2004.
83. člen
(vpis in izbris
sort)
(1) Postopki za vpis sorte v sortno listo,
ki se ob uveljavitvi tega zakona vodijo v skladu z zakonom o potrjevanju novih
sort, dovolitvi introdukcije tujih sort in o varstvu sort kmetijskih in gozdnih
rastlin (Uradni list SFRJ, št. 38/80 in 82/90), se nadaljujejo po tem zakonu.
(2) Prijavitelj lahko umakne zahtevo za
vpis sorte v sortno listo, če vpis sorte v sortno listo po tem zakonu ni
obvezen.
(3) Sorte, ki so ob uveljavitvi tega zakona
vpisane v sortno listo, ki se vodi v skladu z zakonom o potrjevanju novih sort,
dovolitvi introdukcije tujih sort in o varstvu sort kmetijskih in gozdnih
rastlin (Uradni list SFRJ, št. 38/80 in 82/90), ostanejo vpisane v sortno listo
najpozneje do 31. decembra 2004.
(4) Osebe, ki so upravičene do prijave
sorte v sortno listo v skladu z 38. členom tega zakona, lahko za sorte iz
prejšnjega odstavka najpozneje v enem letu od uveljavitve tega zakona, vložijo
pri Upravi zahtevo za vpis sorte v sortno listo, ki se vodi po tem zakonu.
(5) Uprava izda odločbo o vpisu sorte iz
tretjega odstavka tega člena v sortno listo, če ugotovi, da sorta izpolnjuje
pogoje iz prve oziroma druge alinee prvega odstavka 40. člena tega zakona in če
prijavitelj sporoči podatke o vzdrževalcu sorte.
(6) Če pogoji iz prejšnjega odstavka niso
izpolnjeni, Uprava z odločbo zavrne zahtevo za vpis sorte v sortno listo, ki se
vodi v skladu s tem zakonom.
(7) Po preteku obdobja iz tretjega odstavka
tega člena Uprava z odločbo, izdano po uradni dolžnosti, izbriše sorte iz
sortne liste.
(8) Ne glede na določbo prejšnjega odstavka
vpiše Uprava domačo ali udomačeno tujo sorto iz tretjega odstavka tega člena v
sortno listo kot ohranjevalno sorto, če so za to izpolnjeni pogoji iz 55. člena
tega zakona.
(9) Vzorec semenskega materiala domače ali
udomačene sorte, ki je bila izbrisana iz sortne liste na podlagi sedmega
odstavka tega člena, in sorte, ki je vpisana v sortno listo kot ohranjevalna
sorta na podlagi prejšnjega odstavka, se shrani v genski banki.
(10) Semenski material sort, ki se v skladu
s tem členom izbrišejo iz sortne liste, se lahko trži do 30. junija v letu, ki
sledi letu izbrisa sorte iz sortne liste.
84. člen
(rok za izdajo
predpisov na podlagi tega zakona)
Predpisi na podlagi tega zakona se izdajo
najpozneje v 18 mesecih po uveljavitvi tega zakona, razen predpisov na podlagi
5., 6., 7., 9. in 39. člena tega zakona, ki se izdajo v šestih mesecih po
uveljavitvi tega zakona.
85. člen
(predpisi, ki
veljajo ali se uporabljajo do izdaje novih)
Do uveljavitve predpisov, izdanih na
podlagi tega zakona, veljajo oziroma se uporabljajo naslednji predpisi:
1.    
pravilnik o kakovostnih normah, pakiranju, plombiranju in deklariranju
sadilnega materiala kmetijskih rastlin (Uradni list SFRJ, št. 45/75 in 26/79);
2.    
pravilnik o kakovosti semena kmetijskih rastlin (Uradni list SFRJ, št.
47/87, 60/87, 55/88 in 81/89, in Uradni list RS, št. 1/95, 59/99 in 111/2000);
3.    
pravilnik o potrjevanju zdravstvenega stanja in kakovosti semenskega
krompirja ter o prometu s semenskim krompirjem (Uradni list RS, št. 111/2000);
4.    
pravilnik o pogojih za pridelovanje, dodelavo in promet kmetijskega
semena in sadik (Uradni list SRS, št. 36/74);
5.    
pregled organizacij združenega dela, ki so pooblaščene za opravljanje
strokovne kontrole nad odbiranjem matičnih rastlin za sadjarstvo,
vinogradništvo in hmeljarstvo (Uradni list SRS, št. 24/75);
6.    
pravilnik o enotnih metodah strokovne kontrole pridelovanja kmetijskega
semena (Uradni list SRS, št. 36/74 in Uradni list RS, št. 111/2000);
7.    
pravilnik o načinu odbiranja in potrjevanja matičnih rastlin in enotnih
metodah za opravljanje strokovne kontrole nad pridelovanjem sadik (Uradni list
SRS, št. 36/74);
8.    
odločba o organizacijah združenega dela, ki izdajajo certifikate o
kakovosti izvoznega semena kmetijskih rastlin (Uradni list SFRJ, št. 67/80);
9.    
odločba o organizacijah združenega dela, ki izdajajo certifikate o
kakovosti izvoznega sadilnega materiala kmetijskih rastlin (Uradni list SFRJ,
št. 67/80 in 62/81);
10.  odločba
o določitvi Kmetijskega inštituta Slovenije, Hacquetova 17, Ljubljana, za
izvajanje strokovnih nalog v zvezi s preizkušanjem sort in hranjenjem vzorcev
reprodukcijskega materiala kmetijskih rastlin (Uradni list RS, št. 35/2000);
11.  pravilnik
o vsebini in podatkih, ki jih mora vsebovati zahteva za potrditev nove sorte
(kultivarja) oziroma za dovolitev introdukcije tuje sorte (kultivarja)
kmetijskih in gozdnih rastlin in o imenu sorte (Uradni list SFRJ, št. 56/89);
12.  pravilnik
o registru novih domačih sort oziroma evidenci tujih sort kmetijskih in gozdnih
rastlin, za katere je dovoljena introdukcija (Uradni list SFRJ, št. 56/89);
13.  odredba
o višini stroškov postopka za potrditev nove sorte oziroma za dovolitev
introdukcije tuje sorte (Uradni list RS, št. 11/94, 14/95, 9/96, 8/97, 27/98 in
14/2000);
14.  seznam
potrjenih domačih sort kmetijskih rastlin in tujih sort kmetijskih rastlin, za
katere je bila dovoljena introdukcija v Republiki Sloveniji, ter udomačenih
sort kmetijskih rastlin, za katere je dovoljen promet v Republiki Sloveniji
(Uradni list RS, št. 59/2001 in 42/2002);
15.  seznam
sort, ki se izbrišejo iz seznama potrjenih domačih sort kmetijskih rastlin in
tujih sort kmetijskih rastlin, za katere je dovoljena introdukcija v Republiki
Sloveniji (Uradni list RS, št. 71/2000);
16.  seznam
sort, ki se izbrišejo s seznama domačih in udomačenih tujih sort kmetijskih
rastlin, ki so upravičeno v proizvodnji v Republiki Sloveniji (Uradni list RS,
št. 71/2000).
86. člen
(predpisi, ki
prenehajo veljati oziroma se prenehajo uporabljati)
(1) Z dnem uveljavitve tega zakona
prenehajo veljati določbe zakona o semenu in sadikah (Uradni list SRS, št.
42/73 in 29/86), ki se nanašajo na seme in sadike kmetijskih rastlin.
(2) Z dnem uveljavitve tega zakona prenehajo
veljati:
1.    
sortna lista za sadne rastline in vinsko trto (Uradni list SRS, št.
18/76, 12/77 in 12/79);
2.    
odredba o določitvi Kmetijskega inštituta Slovenije v Ljubljani za
izvrševanje preizkusov semenskega blaga (Uradni list LRS, št. 13/58);
3.    
seznam sort, ki se izbrišejo iz registra novih sort oziroma iz evidence
tujih sort kmetijskih rastlin, ki jim je dovoljena introdukcija v Republiki
Sloveniji (Uradni list RS, št. 3/97).
(3) Z dnem uveljavitve tega zakona se za
kmetijske rastline prenehajo uporabljati:
1.    
zakon o potrjevanju novih sort, dovolitvi introdukcije tujih sort in o
varstvu sort kmetijskih in gozdnih rastlin (Uradni list SFRJ, št. 38/80 in
82/90 in Uradni list RS, št. 4/91, 86/98);
2.    
odlok o soglasju k zakonu o spremembah in dopolnitvah zakona o potrjevanju
novih sort, dovolitvi introdukcije tujih sort in o varstvu sort kmetijskih in
gozdnih rastlin (Uradni list RS, št. 4/91).
(4) Z dnem uveljavitve tega zakona se
prenehajo uporabljati:
1.    
pravilnik o enotni metodi za preizkušanje sort okrasnih listavcev in
iglavcev na poskusnem polju in v laboratoriju in o enotni metodi za obdelavo
rezultatov preizkušanja, dobljenih na poskusnem polju in v laboratoriju (Uradni
list SFRJ, št. 9/89);
2.    
pravilnik o enotni metodi za preizkušanje sort zdravilne špajke (baldrijana)
in gozdnega korena na poskusnem polju in v laboratoriju ter o enotni metodi za
obdelavo rezultatov preizkušanja, dobljenih na poskusnem polju in v
laboratoriju (Uradni list SFRJ, št. 14/89);
3.    
pravilnik o enotni metodi za preizkušanje sort bražiljke, vrtnega
šetraja in majarona na poskusnem polju in v laboratoriju ter o enotni metodi za
obdelavo rezultatov preizkušanja, dobljenih na poskusnem polju in v
laboratoriju (Uradni list SFRJ, št. 14/89);
4.    
pravilnik o enotni metodi za preizkušanje sort izopa (ožepka), vrtne
materine dušice, mete, melise in pehtrana na poskusnem polju in v laboratoriju
ter o enotni metodi za obdelavo rezultatov preizkušanja, dobljenih na poskusnem
polju in v laboratoriju (Uradni list SFRJ, št. 14/89);
5.    
pravilnik o enotni metodi za preizkušanje sort kamilice na poskusnem
polju in v laboratoriju ter o enotni metodi za obdelavo rezultatov
preizkušanja, dobljenih na poskusnem polju in v laboratoriju (Uradni list SFRJ,
št. 14/89);
6.    
pravilnik o enotni metodi za preizkušanje sort sladkega janeža
(komarčka), bele gorjušice, korijandra, vrtnega janeža (koromača) in kumine na
poskusnem polju in v laboratoriju ter o enotni metodi za obdelavo rezultatov
preizkušanja, dobljenih na poskusnem polju in v laboratoriju (Uradni list SFRJ,
št. 14/89);
7.    
pravilnik o enotni metodi za preizkušanje sort igličastih in listnatih
vrst grmovnic, polgrmov, plezalk popenjalk in ovijalk na poskusnem polju in v
laboratoriju ter o enotni metodi za obdelavo rezultatov preizkušanja, dobljenih
na poskusnem polju in v laboratoriju (Uradni list SFRJ, št. 14/89);
8.    
pravilnik o enotni metodi za preizkušanje sort cvetja – lončnic na
poskusnem polju in v laboratoriju in o enotni metodi za obdelavo rezultatov
preizkušanja, dobljenih na poskusnem polju in v laboratoriju (Uradni list SFRJ,
št. 23/89);
9.    
pravilnik o enotni metodi za preizkušanje sort enoletnega in dveletnega
(sezonskega) cvetja na poskusnem polju in v laboratoriju in o enotni metodi za
obdelavo rezultatov preizkušanja, dobljenih na poskusnem polju in v
laboratoriju (Uradni list SFRJ, št. 23/89);
10.  pravilnik
o enotni metodi za preizkušanje sort večletnega cvetja (trajnic) na poskusnem
polju in v laboratoriju in o enotni metodi za obdelavo rezultatov preizkušanja,
dobljenih na poskusnem polju in v laboratoriju (Uradni list SFRJ, št. 23/89);
11.  pravilnik
o enotni metodi za preizkušanje sort cvetja čebulnic, gomoljnic in korenik na
poskusnem polju in v laboratoriju in o enotni metodi za obdelavo rezultatov
preizkušanja, dobljenih na poskusnem polju in v laboratoriju (Uradni list SFRJ,
št. 23/89);
12.  pravilnik
o enotni metodi za preizkušanje sort rezanega cvetja na poskusnem polju in v
laboratoriju in o enotni metodi za obdelavo rezultatov preizkušanja, dobljenih
na poskusnem polju in v laboratoriju (Uradni list SFRJ, št. 23/89);
13.  pravilnik
o enotni metodi za preizkušanje sort vrtnic in podlag na poskusnem polju in v
laboratoriju in o enotni metodi za obdelavo rezultatov preizkušanja, dobljenih
na poskusnem polju in v laboratoriju (Uradni list SFRJ, št. 23/89);
14.  odredba
o nesortnem semenu in dovoljenih mešanicah kmetijskega semena, ki smejo v
promet (Uradni list SFRJ, št. 25/66 in 7/67);
15.  pravilnik
o kakovostnih normah in drugih pogojih za promet kmetijskega sadilnega
materiala (Uradni list SFRJ, št. 53/67);
16.  pravilnik
o kakovostnih normah za posamezne vrste kmetijskega semena in drugih pogojih za
promet ter o enotni metodi za analizo kmetijskega semena (Uradni list SFRJ, št.
25/66, 32/66);
17.  seznam
potrjenih novih domačih sort (kultivarjev) kmetijskih rastlin v SFR Jugoslaviji
(Uradni list SFRJ, št. 20/91, in Uradni list RS, št. 31/97);
18.  pravilnik
o metodi in postopku za priznanje nove sorte kmetijskih rastlin (Uradni list
SFRJ, št. 36/66, 1/70);
19.  pravilnik
o metodi in postopku za priznanje nove vzgojene sorte sadilnega materiala in za
dovolitev introdukcije tuje sorte sadilnega materiala v sadjarstvu,
vinogradništvu in hmeljarstvu (Uradni list SFRJ, št. 19/71);
20.  zakon
o prometu s semenskim blagom (Uradni list SFRJ, št. 27/54).
87. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah, dopolnitvah in
razveljavitvi določenih zakonov na področju kmetijstva in gozdarstva – ZdZPKG
(Uradni list RS, št. 45/04)
spreminja 79. člen zakona tako, da se glasi:
»79. člen
(posebne
določbe)
(1) Z dnem pristopa Republike Slovenije k
Evropski uniji:
1.    
se šteje, da je dobavitelj vpisan v register dobaviteljev, če je
registriran kot dobavitelj v državi članici Evropske unije,
2.    
se šteje, da semenski material kmetijskih rastlin, pridelan v eni od
držav članic Evropske unije, izpolnjuje zahteve za trženje po tem zakonu, če
izpolnjuje zahteve za trženje semenskega materiala kmetijskih rastlin,
predpisane v predpisi Skupnosti, ki urejajo trženje semenskega materiala
kmetijskih rastlin;
3.    
se lahko v Republiki Sloveniji prideluje in trži semenski material
sorte, ki je v skladu s predpisi Skupnosti vpisana v skupni katalog sort poljščin
ali v skupni katalog sort zelenjadnic;
4.    
lahko Uprava dovoli trženje semenskega materiala kmetijskih rastlin iz
15. člena tega zakona, če trženje predhodno dovoli pristojni organ Skupnosti;
5.    
se enakovrednost semenskega materiala kmetijskih rastlin, pridelanega v
tretjih državah, in enakovrednost postopkov vzdrževanja sort v tretjih državah
ugotavljata v skladu s postopki, predpisanimi s predpisi Evropske unije, ki
urejajo trženje semenskega materiala kmetijskih rastlin;
6.    
se šteje, da je sorta splošno znana, če je splošno znana v skladu s
predpisi Skupnosti, ki urejajo trženje semenskega materiala kmetijskih rastlin.
(2) Z dnem pristopa Republike Slovenije k
Evropski uniji se preneha uporabljati predpis, izdan na podlagi tretjega
odstavka 44. člena tega zakona. Ustreznost predlaganega imena sorte se preverja
v skladu s predpisom Skupnosti, ki določa podrobnejša
pravila glede ustreznosti imena sorte.«;
spreminja 83. člen zakona tako, da se glasi:
»83. člen
(vpis in izbris
sort)
(1) Postopki za vpis sorte v sortno listo,
ki se ob uveljavitvi tega zakona vodijo v skladu z zakonom o potrjevanju novih
sort, dovolitvi introdukcije tujih sort in o varstvu sort kmetijskih in gozdnih
rastlin (Uradni list SFRJ, št. 38/80 in 82/90), se nadaljujejo po tem zakonu.
(2) Prijavitelj lahko umakne zahtevo za
vpis sorte v sortno listo, če vpis sorte v sortno listo po tem zakonu ni
obvezen.
(3) Sorte, ki so ob uveljavitvi tega zakona
vpisane v sortno listo, ki se vodi v skladu z zakonom o potrjevanju novih sort,
dovolitvi introdukcije tujih sort in o varstvu sort kmetijskih in gozdnih
rastlin (Uradni list SFRJ, št. 38/80 in 82/90), ostanejo vpisane v sortno listo
najpozneje do 31. decembra 2004.
(4) Osebe, ki so upravičene do prijave
sorte v sortno listo v skladu z 38. členom tega zakona, lahko za sorte iz
prejšnjega odstavka najpozneje v enem letu od uveljavitve tega zakona, vložijo
pri Upravi zahtevo za vpis sorte v sortno listo, ki se vodi po tem zakonu.
(5) Uprava izda odločbo o vpisu sorte iz
tretjega odstavka tega člena v sortno listo, če ugotovi, da sorta izpolnjuje
pogoje iz prve oziroma druge alinee prvega odstavka 40. člena tega zakona in če
prijavitelj sporoči podatke o vzdrževalcu sorte.
(6) Če pogoji iz prejšnjega odstavka niso
izpolnjeni, Uprava z odločbo zavrne zahtevo za vpis sorte v sortno listo, ki se
vodi v skladu s tem zakonom.
(7) Po preteku obdobja iz tretjega odstavka
tega člena Uprava z odločbo, izdano po uradni dolžnosti, izbriše sorte iz
sortne liste.
(8) Ne glede na določbo prejšnjega odstavka
vpiše Uprava domačo ali udomačeno tujo sorto iz tretjega odstavka tega člena v sortno
listo kot ohranjevalno sorto, če so za to izpolnjeni pogoji iz 55. člena tega
zakona.
(9) Vzorec semenskega materiala domače ali
udomačene sorte, ki je bila izbrisana iz sortne liste na podlagi sedmega
odstavka tega člena, in sorte, ki je vpisana v sortno listo kot ohranjevalna
sorta na podlagi prejšnjega odstavka, se shrani v genski banki.
(10) Semenski material sort poljščin in
zelenjadnic, ki so na dan pristopa Republike Slovenije k Evropski uniji vpisane
v sortno listo v skladu s tretjim odstavkom tega člena in ne izpolnjujejo
pogojev za vpis v skupni katalog sort poljščin ali v skupni katalog sort
zelenjadnic v skladu z določbami Direktive Sveta 2002/53/ES (UL L, 20. 7.
2002), z vsemi spremembami in 2002/55/ES (UL L, 20. 7. 2002), z vsemi spremembami,
se lahko trži najpozneje do 1. maja 2009. Na etiketah in potrdilih, s katerimi
se označi, ali ki spremljajo semenski material teh sort, mora biti jasno
navedeno, da je trženje dovoljeno le na območju Republike Slovenije.«;
ter vsebuje naslednjo končno določbo:
»9. KONČNA DOLOČBA
52. člen
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o semenskem
materialu kmetijskih rastlin – ZSMKR-A (Uradni list RS, št. 86/04)
spreminja 79. člen tako, da se glasi:
»79. člen
(posebne
določbe)
(1) Z dnem pristopa Republike Slovenije k
Evropski uniji:
1.    
se šteje, da je dobavitelj vpisan v register dobaviteljev, če je
registriran kot dobavitelj v državi članici Evropske unije,
2.    
se šteje, da semenski material kmetijskih rastlin, pridelan v eni od
držav članic Evropske unije, izpolnjuje zahteve za trženje po tem zakonu, če
izpolnjuje zahteve za trženje semenskega materiala kmetijskih rastlin,
predpisane v predpisi Skupnosti, ki urejajo trženje semenskega materiala
kmetijskih rastlin;
3.    
se lahko v Republiki Sloveniji prideluje in trži semenski material
sorte, ki je v skladu s predpisi Skupnosti vpisana v skupni katalog sort
poljščin ali v skupni katalog sort zelenjadnic;
4.    
lahko Uprava dovoli trženje semenskega materiala kmetijskih rastlin iz
15. člena tega zakona, če trženje predhodno dovoli pristojni organ Skupnosti;
5.    
(črtana)
6.    
(črtana)
(2) črtan)«;
črta 80. člen:
»80. člen
(črtan)«;
ter vsebuje naslednje prehodne in končne
določbe:
»PREHODNE IN KONČNE DOLOČBE
59. člen
(začasna izjema
za majhna pakiranja)
Ne glede na določbo drugega odstavka 14.a
člena in desetega odstavka 83. člena zakona se lahko na ozemlju Republike Slovenije
trži seme zelenjadnic in okrasnih rastlin v majhnih pakiranjih do porabe zalog
embalaže, vendar najpozneje do 31. decembra 2005, če so označena najmanj z
naslednjimi podatki: 
-       
o dobavitelju: osebno ime in naslov stalnega ali začasnega prebivališča
ali firma in sedež dobavitelja ali njegova neponovljiva registrska številka o
vpisu v register dobaviteljev; 
-       
o semenskem materialu: vrsta, sorta ali pri okrasnih rastlinah
poimenovanje skupine rastlin, številka partije, kalivost semena; 
-       
o tretiranju s fitofarmacevtskim ali drugim kemičnim sredstvom.
60. člen
(začasna izjema
glede dovoljenj za izdajo etiket in potrdil dobaviteljev)
(1) Dobavitelji, ki so ob uveljavitvi tega
zakona vpisani v register dobaviteljev za pridelavo, pripravo za trg, trženje
oziroma uvoz semenskega materiala sadnih rastlin, okrasnih rastlin ter
zelenjadnic v skladu s 7. členom zakona, in za ta semenski material izdajajo
etikete in potrdila dobavitelja, jih lahko izdajajo najpozneje do 31. decembra
2005. 
(2) Uprava izda po uradni dolžnosti
dobaviteljem iz prejšnjega odstavka dovoljenje za izdajo etiket in potrdil
dobavitelja iz prvega odstavka 20. člena zakona, če ji najpozneje do 30.
septembra 2005 predložijo dokazila o izpolnjevanju obveznosti iz 1., 2. in 3.
točke drugega odstavka 19. člena zakona ter vzorec etikete in potrdila
dobavitelja, ki jih izdajajo.
61. člen
(uveljavitev
določb o prekrških)
(1) Določbi tretjega in šestega odstavka
53. člena tega zakona se uporabljata od začetka uporabe Zakona o prekrških
(Uradni list RS, št. 7/03). 
(2) Globe, določene v 55. in 56. členu tega
zakona, se do začetka uporabe Zakona o prekrških v postopku o prekršku izrekajo
kot denarne kazni v višini s tem zakonom predpisanih glob. 
(3) Določbe tretjega odstavka 55. člena in
tretjega odstavka 56. člena tega zakona, ki urejajo globe za prekršek, ki ga
stori odgovorna oseba samostojnega podjetnika posameznika, se uporabljajo od
začetka uporabe Zakona o prekrških.
62. člen
(predpisi, ki
prenehajo veljati oziroma se prenehajo uporabljati)
(1) Z dnem uveljavitve tega zakona
prenehajo veljati: 
-       
Odločba o določitvi Kmetijskega inštituta Slovenije, Hacquetova 17,
Ljubljana, za izvajanje strokovnih nalog v zvezi s preizkušanjem sort in
hranjenjem vzorcev reprodukcijskega materiala kmetijskih rastlin (Uradni list
RS, št. 35/00); 
-       
Seznam potrjenih domačih sort kmetijskih rastlin in tujih sort
kmetijskih rastlin, za katere je bila dovoljena introdukcija v Republiki
Sloveniji, ter udomačenih sort kmetijskih rastlin, za katere je dovoljen promet
v Republiki Sloveniji (Uradni list RS, št. 59/01 in 42/02). 
(2) Z dnem uveljavitve tega zakona se
preneha uporabljati Odločba o organizacijah združenega dela, ki izdajajo
certifikate o kakovosti izvoznega semena kmetijskih rastlin (Uradni list SFRJ,
št. 67/80). 
(3) Z dnem uveljavitve tega zakona se
prenehajo uporabljati določbe naslednjih predpisov, razen določb, ki se
nanašajo na gozdno seme in sadike: 
-       
Pravilnik o enotni metodi za preizkušanje sort gozdnih iglavcev na
poskusnem polju in v laboratoriju in o enotni metodi za obdelavo rezultatov
preizkušanja, dobljenih na poskusnem polju (Uradni list SFRJ, št. 9/89, RS, št.
58/02, popr. 85/02), 
-       
Pravilnik o enotni metodi za preizkušanje sort gozdnih listavcev na
poskusnem polju in v laboratoriju in o enotni metodi za obdelavo rezultatov
preizkušanja, dobljenih na poskusnem polju (Uradni list SFRJ, št. 9/89, RS, št.
58/02, popr. 85/02), 
-       
Pravilnik o enotni metodi za preizkušanje sort topolov in vrb na
poskusnem polju in v laboratoriju in o enotni metodi za obdelavo rezultatov
preizkušanja, dobljenih na poskusnem polju (Uradni list SFRJ, št. 9/89, RS, št.
58/02, popr. 85/02), 
-       
Pravilnik o kakovostnih normah in drugih pogojih za promet gozdnega
sadilnega materiala (Uradni list SFRJ, št. 45/68, popr. 47/68, RS, št. 58/02,
popr. 85/02), 
-       
Pravilnik o kakovostnih normah in drugih pogojih za promet gozdnega
semena ter o enotni metodi za njegovo analizo (Uradni list SFRJ, št. 45/68, RS,
št. 58/02, popr. 85/02), 
-       
Pravilnik o metodi in postopku za priznanje novega vzgojnega in domačega
ter udomačenega tujega selekcioniranega gozdnega sadilnega materiala ter o
postopku za dovoljenje, da se vpelje v proizvodnjo tuj gozdni sadilni material
(Uradni list SFRJ, št. 45/68, RS, št. 58/02, popr. 85/02), 
-       
Pravilnik o pogojih za priznavanje gozdnega sadilnega materiala (Uradni
list SFRJ, št. 45/68, RS, št. 58/02, popr. 85/02), 
-       
Pravilnik o postopku za priznanje novega selekcioniranega gozdnega
semena (Uradni list SFRJ, št. 30/67, RS, št. 58/02, popr. 85/02), 
-       
Odredba o prometu gozdnega semena, ki ni selekcionirano ali ni normalno
(Uradni list SFRJ, št. 3/69, RS, št. 58/02, popr. 85/02), 
-       
Odredba o višini stroškov postopka za dovolitev introdukcije tuje sorte
kmetijskih in gozdnih rastlin (Uradni list SFRJ, št. 30/91, RS, št. 58/02,
popr. 85/02). 
(4) Z dnem uveljavitve tega zakona se
prenehajo uporabljati določbe Zakona o potrjevanju novih sort, dovolitvi
introdukcije tujih sort in o varstvu sort kmetijskih in gozdnih rastlin (Uradni
list SFRJ, št. 38/80 in 82/90, RS, št. 4/91, 86/98, 58/02, popr. 85/02), razen
določb, ki se nanašajo na varstvo novih sort kmetijskih in gozdnih rastlin, na
seme in sadike kmetijskih rastlin ter na gozdno seme in sadike.
63. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o semenskem
materialu kmetijskih rastlin – ZSMKR-B (Uradni list RS, št. 41/09)
vsebuje naslednje prehodne in končno določbo:
»PREHODNE IN KONČNA DOLOČBA
40. člen
Določbe 12. člena zakona, ki se nanašajo na
sorte sadnih rastlin, se začnejo uporabljati 30. septembra 2012, do takrat pa
se za sorte sadnih rastlin smiselno uporabljajo določbe 12. člena zakona, ki se
nanašajo na sorte okrasnih rastlin.
41. člen
Tretji odstavek 13. člena zakona se začne
uporabljati 30. septembra 2012.
42. člen
Ohranjevalne sorte, vpisane v sortno listo
v skladu z Zakonom o semenskem materialu kmetijskih rastlin (Uradni list RS,
št. 25/05 – uradno prečiščeno besedilo), ostanejo vpisane v sortno listo,
Uprava pa jim v roku dveh let po uradni dolžnosti določi območje v skladu s
tretjim odstavkom 55. člena zakona, na katerem se sme ta sorta pridelovati
oziroma tržiti. Če podatkov, potrebnih za določitev območja, Uprava ne more
pridobiti sama, lahko zanje zaprosi vzdrževalca ohranjevalne sorte. 
Sorte sadnih rastlin, vpisane v sortno
listo v skladu z Zakonom o semenskem materialu kmetijskih rastlin (Uradni list
RS, št. 25/05 – uradno prečiščeno besedilo), ostanejo še naprej vpisane v
sortno listo. 
Postopki za vpis v sortno listo
ohranjevalnih sort in sort sadnih rastlin, ki so se začeli na podlagi Zakona o
semenskem materialu kmetijskih rastlin (Uradni list RS, št. 25/05 – uradno
prečiščeno besedilo) in še niso pravnomočno zaključeni, se končajo po tem
zakonu.
43. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o semenskem
materialu kmetijskih rastlin – ZSMKR-C (Uradni list RS, št. 32/12)
vsebuje naslednji prehodni in končno določbo:
»PREHODNI IN KONČNA DOLOČBA
17. člen
Posebno preizkušanje sort, ki se ob
uveljavitvi tega zakona izvaja v skladu s sedemletnim programom, sprejetim na
podlagi drugega odstavka 60. člena Zakona o semenskem materialu kmetijskih
rastlin (Uradni list RS, št. 25/05 – uradno prečiščeno besedilo in 41/09), se
konča v skladu s tem sedemletnim programom.
18. člen
Podzakonski predpis iz desetega odstavka
novega 17.a člena zakona izda minister najpozneje v šestih mesecih od
uveljavitve tega zakona.
19. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah določenih
zakonov na področju varne hrane, veterinarstva in varstva rastlin – ZdZPVHVVR
(Uradni list RS, št. 90/12)
določa tudi:
»48. člen
Upravni in inšpekcijski postopki, začeti na
podlagi zakonov iz 1. člena tega zakona, se dokončajo v skladu z določbami tega
zakona. 
Obstoječe organizacije za ugotavljanje
skladnosti iz 91. člena Zakona o kmetijstvu (Uradni list RS, št. 45/08 in
57/12) nadaljujejo z delom do izteka veljavnih pogodb.«;
ter vsebuje naslednjo končno določbo:
»49. člen
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 1. januarja
2013. 
Glede vprašanj, ki jih ureja ta zakon, se
do začetka njegove uporabe uporabljajo določbe Zakona o kmetijstvu (Uradni list
RS, št. 45/08 in 57/12), Zakona o vinu (Uradni list RS, št. 105/06 in 72/11);
Zakona o živinoreji (Uradni list RS, št. 18/02, 110/02 – ZUreP-1, 110/02 –
ZGO-1 in 45/04 – ZdZPKG); Zakona o veterinarstvu (Uradni list RS, št. 33/01,
110/02 – ZGO-1, 45/04 – ZdZPKG, 62/04 – odločba US in 93/05 – ZVMS); Zakona o
veterinarskih merilih skladnosti (Uradni list RS, št. 93/05); Zakona o krmi
(Uradni list RS, št. 127/06); Zakona o semenskem materialu kmetijskih rastlin
(Uradni list RS, št. 25/05 – uradno prečiščeno besedilo, 41/09 in 32/12);
Zakona o varstvu novih sort rastlin (Uradni list RS, št. 113/06 – uradno
prečiščeno besedilo); Zakona o mineralnih gnojilih (Uradni list RS, št. 29/06);
Zakona o ravnanju z gensko spremenjenimi organizmi (Uradni list RS, št. 23/05 –
uradno prečiščeno besedilo in 21/10).«.

Zakon o spremembah in dopolnitvah Zakona o
semenskem materialu kmetijskih rastlin – ZSMKR-D (Uradni list RS, št. 22/18)
vsebuje naslednjo prehodno in končno določbo:
»PREHODNA IN KONČNA DOLOČBA
16. člen
Dobavitelji, ki na podlagi 6. člena Zakona
o semenskem materialu kmetijskih rastlin (Uradni list RS, št. 25/05 – uradno
prečiščeno besedilo, 41/09, 32/12 in 90/12 – ZdZPVHVVR) do uveljavitve tega
zakona niso bili zavezanci za vpis v register dobaviteljev, se morajo v
register dobaviteljev vpisati najpozneje v šestih mesecih od uveljavitve tega
zakona, razen če v skladu s spremenjenim 6. členom zakona za njih vpis v register
dobaviteljev ni obvezen.
17. člen
Ta zakon začne veljati petnajsti dan po
objavi v Uradnem listu Republike Slovenije.«.