I. poglavje
SPLOŠNE DOLOČBE
1. člen
(vsebina zakona)
S tem zakonom se določajo pogoji za zaposlovanje,
samozaposlovanje in delo tujcev ter s tem povezane naloge Republike Slovenije
za urejanje in zaščito trga dela.
2. člen
(naloge Republike Slovenije)
(1) Republika Slovenija sklepa mednarodne pogodbe, s katerimi
določa pogoje za zaposlovanje, samozaposlovanje in delo tujcev, ter sprejema
ukrepe za zaščito domačega trga dela, določene s tem zakonom.
(2) V skladu z mednarodnimi pogodbami, ki zavezujejo Republiko
Slovenijo ter urejajo prosto gibanje delavcev in prosto izvajanje storitev med
državami članicami Evropske unije (v nadaljnjem besedilu: EU), Evropskega
gospodarskega prostora (v nadaljnjem besedilu: EGP) in Švicarske konfederacije,
lahko Vlada Republike Slovenije (v nadaljnjem besedilu: vlada) predlaga
Državnemu zboru Republike Slovenije uvedbo in ukinitev ukrepov, ki jih
omogočajo mednarodne pogodbe (prehodno obdobje ali varnostna klavzula).
3. člen
(predpisi Evropske unije)
S tem zakonom se v pravni red Republike Slovenije delno
prenašajo naslednje direktive Evropske unije:
-       
(prenehala
veljati);
-       
Direktiva Sveta 2001/55/ES z dne 20. julija 2001 o najnižjih
standardih za dodelitev začasne zaščite v primeru množičnega prihoda
razseljenih oseb in o ukrepih za uravnoteženje prizadevanj in posledic za
države članice pri sprejemanju takšnih oseb (UL L št. 212 z dne 7. 8.
2001, str. 12);
-       
Direktiva Sveta 2003/86/ES z dne 22. septembra 2003 o pravici do
združitve družine (UL L št. 251 z dne 3. 10. 2003, str. 12);
-       
Direktiva Sveta 2003/109/ES z dne 25. novembra 2003 o statusu
državljanov tretjih držav, ki so rezidenti za daljši čas (UL L št. 16 z dne
23. 1. 2004, str. 44), zadnjič spremenjena z Direktivo Evropskega
parlamenta in Sveta 2011/51/EU z dne 11. maja 2011 o spremembah Direktive
Sveta 2003/109/ES, da se razširi njeno področje uporabe na upravičence do
mednarodne zaščite (UL L št. 132 z dne 19. 5. 2011, str. 1);
-       
Direktiva Evropskega parlamenta in Sveta 2004/38/ES z dne
29. aprila 2004 o pravici državljanov Unije in njihovih družinskih članov
do prostega gibanja in prebivanja na ozemlju držav članic, ki spreminja Uredbo
(EGS) št. 1612/68 in razveljavlja direktive 64/221/EGS, 68/360/EGS, 72/194/EGS,
73/148/EGS, 75/34/EGS, 75/35/EGS, 90/364/EGS, 90/365/EGS in 93/96/EGS (UL L št.
158 z dne 30. 4. 2004, str. 77);
-       
Direktiva Sveta 2004/81/ES z dne 29. aprila 2004 o dovoljenju za
prebivanje, izdanem prebivalcem tretjih držav, ki so žrtve nedovoljene trgovine
z ljudmi ali so bili predmet dejanj omogočanja nezakonitega priseljevanja, ki
sodelujejo s pristojnimi organi (UL L št. 261 z dne 6. 8. 2004, str. 19);
-       
Direktiva (EU) 2016/801 Evropskega parlamenta in Sveta z dne
11. maja 2016 o pogojih za vstop in prebivanje državljanov tretjih držav
za namene raziskovanja, študija, opravljanja pripravništva, prostovoljskega
dela, programov izmenjave učencev ali izobraževalnih projektov in dela varušk
au pair (UL L št. 132 z dne 21. 5. 2016, str. 21);
-       
Direktiva Sveta 2009/50/ES z dne 25. maja 2009 o pogojih za vstop
in prebivanje državljanov tretjih držav za namene visokokvalificirane zaposlitve
(UL L št. 155 z dne 18. 6. 2009, str. 17);
-       
Direktiva Evropskega parlamenta in Sveta 2009/52/ES z dne
18. junija 2009 o minimalnih standardih glede sankcij in ukrepov zoper
delodajalce nezakonito prebivajočih državljanov tretjih držav (UL L št. 168 z
dne 30. 6. 2009, str. 24);
-       
Direktiva Evropskega parlamenta in Sveta 2011/95/EU z dne
13. decembra 2011 o standardih glede pogojev, ki jih morajo izpolnjevati
državljani tretjih držav ali osebe brez državljanstva, da so upravičeni do
mednarodne zaščite, glede enotnega statusa beguncev ali oseb, upravičenih do
subsidiarne zaščite, in glede vsebine te zaščite (UL L št. 337 z dne
20. 12. 2011, str. 9);
-       
Direktiva Evropskega parlamenta in Sveta 2011/98/EU z dne
13. decembra 2011 o enotnem postopku obravnavanja vloge za enotno
dovoljenje za državljane tretjih držav za prebivanje in delo na ozemlju države
članice ter o skupnem nizu pravic za delavce iz tretjih držav, ki zakonito
prebivajo v državi članici (UL L št. 343, 23. 12. 2011, str. 1);
-       
Direktiva Evropskega parlamenta in Sveta 2013/33/EU z dne
26. junija 2013 o standardih za sprejem prosilcev za mednarodno zaščito
(UL L št. 180 z dne 29. 6. 2013, str. 96);
-       
Direktiva Evropskega parlamenta in Sveta 2014/36/EU z dne
26. februarja 2014 o pogojih za vstop in bivanje državljanov tretjih držav
zaradi zaposlitve sezonskih delavcev (UL L št. 94 z dne 28. 3. 2014,
str. 375);
-       
Direktiva Evropskega parlamenta in Sveta 2014/66/EU z dne 15. maja
2014 o pogojih za vstop in prebivanje državljanov tretjih držav v okviru
premestitev znotraj podjetja (UL L št. 157 z dne 27. 5. 2014, str.
1).
4. člen
(opredelitev pojmov)
Za potrebe tega zakona posamezni pojmi pomenijo:
1.     
delodajalec ali delodajalka (v nadaljnjem besedilu: delodajalec): pravna
oseba ali posameznik, registriran za opravljanje dejavnosti oziroma vpisan v register
kmetijskih gospodarstev v Republiki Sloveniji, ter drug subjekt, določen z
zakonom, ki ureja delovna razmerja, ki zaposluje tujca na podlagi pogodbe o
zaposlitvi;
2.     
enotno dovoljenje: enotno dovoljenje za prebivanje in delo, ki ga v
skladu z zakonom, ki ureja vstop in prebivanje tujcev, izda pristojni organ in
ki tujcu omogoča, da vstopi, prebiva in dela v Republiki Sloveniji;
2.a  informativni list: informacija o pogojih in elementih
zaposlitve ali dela, izdana na podlagi soglasja za izdajo ali podaljšanje
enotnega dovoljenja ali modre karte EU, ali izdana na podlagi soglasja za
zamenjavo;
3.     
povezane gospodarske družbe: za povezani gospodarski družbi se štejeta
gospodarski družbi, ki sta v večinski lasti iste gospodarske družbe, ali
gospodarski družbi, med katerima ima ena neposredno ali posredno prevladujoč
vpliv v drugi zaradi njenega lastništva, finančne udeležbe v njej ali pravil
upravljanja. Prevladujoč vpliv obstaja, ko ima ena gospodarska družba
neposredno ali posredno glede na drugo gospodarsko družbo večino njenega
vpisanega kapitala, nadzor nad večino glasov, povezanih z delnicami, ki jih je
izdala, ali lahko imenuje več kot polovico članov njenega upravnega,
vodstvenega ali nadzornega organa;
4.     
modra karta EU: dovoljenje za začasno prebivanje zaradi
visokokvalificirane zaposlitve, ki se izda v skladu z zakonom, ki ureja vstop
in prebivanje tujcev, in ki njenemu imetniku omogoča, da vstopi, prebiva in se
zaposli v Republiki Sloveniji;
5.     
napoteni delavec ali napotena delavka (v nadaljnjem besedilu: napoteni
delavec): tujec ali tujka, ki na podlagi pogodbe o zaposlitvi pri delodajalcu s
sedežem ali prebivališčem izven Republike Slovenije začasno opravlja delo v
Republiki Sloveniji;
6.     
naročnik dela: pravna oseba ali posameznik, registriran za opravljanje dejavnosti
oziroma vpisan v register kmetijskih gospodarstev v Republiki Sloveniji, za
katerega bo tujec opravljal določeno delo na podlagi sklenjene pogodbe
civilnega prava;
7.     
soglasje za zamenjavo: potrdilo o izpolnjevanju pogojev, določenih s tem
zakonom, ki ga na zahtevo organa, pristojnega v skladu z zakonom, ki ureja
vstop in prebivanje tujcev, da Zavod Republike Slovenije za zaposlovanje (v
nadaljnjem besedilu: zavod) k zamenjavi delovnega mesta, zamenjavi delodajalca,
ali zaposlitvi pri dveh ali več delodajalcih, v času veljavnosti enotnega
dovoljenja;
8.     
soglasje: potrdilo o izpolnjevanju pogojev, določenih s tem zakonom, ki
ga na zahtevo organa, pristojnega po zakonu, ki ureja vstop in prebivanje
tujcev, poda zavod k enotnemu dovoljenju ali modri karti EU, za določen namen
zaposlitve ali dela;
9.     
tretja država: vsaka država, ki ni članica EU, EGP ali ni Švicarska
konfederacija;
10.  
tujec ali tujka (v nadaljnjem besedilu: tujec): oseba, ki nima
državljanstva Republike Slovenije;
11.  
tuji delodajalec ali tuja delodajalka (v nadaljnjem besedilu: tuji
delodajalec): pravna oseba ali posameznik, ki je registriran za opravljanje
dejavnosti in ima prebivališče ali sedež v tretji državi, ki zaposluje tujca na
podlagi pogodbe o zaposlitvi;
12.  
zastopnik ali zastopnica (v nadaljnjem besedilu: zastopnik): državljan
tretje države, ki je vpisan v ustrezen register kot oseba, pooblaščena za
zastopanje;
13.  
subjekt gostitelj je gospodarska družba s sedežem v Republiki Sloveniji,
kamor je napoten tujec v okviru premestitve znotraj povezanih gospodarskih
družb.
5. člen
(uporaba zakona)
(1) Določbe tega zakona veljajo za vse tujce, razen če ta
zakon ali mednarodna pogodba, ki zavezuje Republiko Slovenijo, določa drugače.
(2) Določbe tega zakona se ne uporabljajo za tujce, ki:
1.     
so po mednarodnem pravu upravičeni do privilegijev in imunitete ter
razpolagajo s posebnim dokumentom, ki ga izda ali evidentira pristojno
ministrstvo za zunanje zadeve;
2.     
opravljajo delo na podlagi ustreznih sporazumov z mednarodnimi
organizacijami, sporazumov med pristojnimi institucijami ali v okviru
mednarodnih projektov o strokovno tehnični pomoči, izobraževanju,
izpopolnjevanju ali raziskovanju;
3.     
so tuji dopisniki, akreditirani v Republiki Sloveniji in drugi dopisniki
in poročevalci za tuje medije, v času izvajanja dejavnosti obveščanja;
4.     
opravljajo duhovniški poklic ali redovniško dejavnost v okviru
registrirane verske skupnosti in tujce, ki organizirajo oziroma vodijo
karitativno in humanitarno dejavnost v okviru priznane humanitarne organizacije
ali registrirane verske skupnosti;
5.     
na podlagi pogodbe z ministrstvom, pristojnim za obrambo, ali
ministrstvom, pristojnim za notranje zadeve, opravljajo storitve za potrebe
obrambe in varnosti države, in osebe, ki se strokovno izpopolnjujejo na teh
področjih;
6.     
izvajajo interventne storitve v primerih, ko je treba nemudoma
zagotoviti storitve tuje pravne osebe ali ustrezno usposobljenega tujca zaradi
reševanja življenj, ukrepov, potrebnih za preprečitev ogrožanja zdravja
prebivalstva, ali zaradi odprave ali preprečitve gospodarske škode, ki je
posledica naravne nesreče;
7.     
so člani posadke ladij, posadke letal ali opravljajo tranzitne prevoze v
cestnem ali železniškem prometu in so zaposleni pri tujem delodajalcu;
8.     
so v skladu z zakonom vpisani v sodni register v Republiki Sloveniji kot
ustanovitelji, družbeniki ali člani nadzornih svetov gospodarskih družb za
opravljanje dela v tej funkciji in obenem niso vpisani v sodni register kot
zastopniki;
9.     
v Republiki Sloveniji ne pridobivajo dohodka in neposredno ne opravljajo
prodaje ali storitev, temveč zgolj sodelujejo na poslovnih sestankih,
vzpostavljajo poslovne stike, vključno s pogajanji v zvezi z opravljanjem
storitev ali dejavnosti, tudi tistih v zvezi s pripravami na tržno prisotnost
tujega delodajalca v Republiki Sloveniji. Tovrstne aktivnosti v državi so
časovno omejene na 90 dni v šestih mesecih, šteto od dneva prvega vstopa tujca
v Republiko Slovenijo;
10.  
kot predavatelji sodelujejo na organiziranih strokovnih srečanjih,
predstavljajo znanstvene dosežke ali občasno sodelujejo pri njihovem izvajanju,
tujce, ki so njihovo spremljevalno tehnično osebje, ter tujce, ki opravljajo
začasno raziskovalno delo (sobotno leto);
11.  
osebno opravljajo storitve na področju kulture kot udeleženci kulturnih
delavnic, srečanj, kolonij ali drugih kulturnih dogodkov ali kot poročevalci o
njih; kot sodelavci, ustvarjalci in poustvarjalci s področja glasbene,
glasbeno-scenske, plesne in baletne, literarne, fotografske, video in filmske
umetnosti, umetnosti elektronskih medijev, vizualne umetnosti, arhitekture in
oblikovanja, intermedijske umetnosti, uprizoritvene umetnosti, področja
varovanja kulturne dediščine, knjižničarstva in arhivistike, ter tujce, ki so
spremljajoče instruktažno, poročevalsko, organizacijsko in tehnično osebje;
12.  
sodelujejo na športnih prireditvah;
13.  
v Republiki Sloveniji opravljajo raziskovalno delo na podlagi sporazuma
o gostovanju z raziskovalno organizacijo iz Republike Slovenije, tujce, ki v
Republiki Sloveniji izvajajo program raziskovalnega dela do največ treh mesecev
in imajo v drugi državi članici EU izdano dovoljenje za prebivanje raziskovalca
ter tujci, ki imajo status mladega raziskovalca, pridobljen v Republiki
Sloveniji;
14.  
so poklicni športniki ali zasebni športni delavci in so v Republiki
Sloveniji sklenili pogodbo o sodelovanju s slovenskim klubom ali športno
organizacijo s sedežem v Republiki Sloveniji in so vpisani v razvid poklicnih
športnikov ali v razvid zasebnih športnih delavcev, v 90 dneh od dneva prvega
vstopa tujca v Republiko Slovenijo;
15.  
na območju Republike Slovenije spremljajo oziroma vodijo goste ali
skupine gostov iz tujine in so turistični vodniki ali turistični spremljevalci,
ki opravljajo dejavnost v skladu z zakonom, ki ureja spodbujanje razvoja
turizma, ali gorski vodniki, ki opravljajo dejavnost v skladu z zakonom, ki ureja
gorsko vodništvo;
16.  
v okviru sejemskih ali razstavnih prireditev v Republiki Sloveniji
opravljajo dela postavljanja, opremljanja in razstavljanja opreme in predmetov;
17.  
so izvajalci cirkuških predstav, delavci v gostujočih zabaviščnih parkih
in drugi podobni delavci;
18.  
na podlagi mednarodnih pogodb, ki zavezujejo Republiko Slovenijo, ali
prava EU uživajo pravico do prostega pretoka delavcev;
19.  
imajo v Republiki Sloveniji status dijaka ali študenta in na tej podlagi
opravljajo začasna in občasna dela v skladu s predpisi, ki urejajo začasna in
občasna dela dijakov in študentov, ter tujci, ki na podlagi sporazumov o
izmenjavi študentov ali dijakov opravljajo začasna in občasna dela v skladu s
predpisi, ki urejajo začasna in občasna dela dijakov in študentov;
20.  
se zaposlujejo pri delodajalcih s področja javnega sektorja, ki izvajajo
zdravstveno dejavnost, v javnih zavodih, ki izvajajo institucionalno varstvo
odraslih oseb, v posebnih socialno varstvenih zavodih za odrasle, v varstveno
delovnih centrih in socialno varstvenih zavodih za usposabljanje, v javnih
zavodih, ki izvajajo socialnovarstveno storitev pomoč družini na domu, in v
javnih socialno varstvenih zavodih, ki izvajajo socialnovarstvene storitve.
(3) V primeru dvoma, ali gre za primere iz prejšnjega
odstavka, pristojno ministrstvo, v roku 15 dni od prejema zahteve tujca,
upravne enote ali pristojnega nadzornega organa po tem zakonu o tem poda
mnenje, in sicer:
1.     
v primeru iz 1. točke prejšnjega odstavka – ministrstvo, pristojno za
zunanje zadeve;
2.     
v primerih iz 2., 10., 12., 13. in 14. točke prejšnjega odstavka –
ministrstvo, pristojno za izobraževanje, znanost in šport;
3.     
v primerih iz 3., 4. in 11. točke prejšnjega odstavka – ministrstvo,
pristojno za kulturo;
4.     
v primeru iz 5. točke prejšnjega odstavka – ministrstvo, pristojno za
obrambo ali za notranje zadeve;
5.     
v primeru iz 6. točke prejšnjega odstavka – ministrstvo, pristojno za
notranje zadeve, za obrambo, za zdravje ali za okolje;
6.     
v primeru iz 7. točke prejšnjega odstavka – ministrstvo, pristojno za
promet;
7.     
v primerih iz 8., 9., 15. in 16. točke prejšnjega odstavka –
ministrstvo, pristojno za gospodarstvo;
8.     
v primerih iz 17., 18. in 19. točke prejšnjega odstavka – ministrstvo,
pristojno za delo;
9.     
v primeru iz 20. točke prejšnjega odstavka – ministrstvo, pristojno za
zdravje, ali ministrstvo, pristojno za delo.
(4) Določbe tega zakona se ne uporabljajo za tujce, ki želijo
v Republiki Sloveniji opravljati prostovoljno delo, v skladu z zakonom, ki
ureja prostovoljno delo.
(5) Tujci iz drugega odstavka tega člena in prejšnjega
odstavka se lahko zaposlijo, samozaposlijo ali opravljajo delo, če imajo
urejeno prebivanje v skladu s predpisi, ki urejajo prebivanje tujcev.
6. člen
(prost dostop na trg dela)
(1) Pravica do prostega dostopa na trg dela pomeni, da se
tujec v Republiki Sloveniji lahko zaposli, samozaposli ali opravlja delo brez
soglasja k enotnemu dovoljenju ali modri karti EU ali brez dovoljenja za
sezonsko delo.
(2) Pravico do prostega dostopa na trg dela ima:
1.     
tujec, ki v Republiki Sloveniji prebiva na podlagi dovoljenja za začasno
prebivanje zaradi združitve družine s slovenskim državljanom;
2.     
tujec, ki v Republiki Sloveniji prebiva na podlagi dovoljenja za stalno
prebivanje;
3.     
tujec, ki v Republiki Sloveniji prebiva na podlagi dovoljenja za začasno
prebivanje za tujca slovenskega rodu;
4.     
tujec, ki v Republiki Sloveniji prebiva na podlagi dovoljenja za začasno
prebivanje kot žrtev trgovine z ljudmi;
5.     
tujec, ki v Republiki Sloveniji prebiva na podlagi dovoljenja za začasno
prebivanje kot žrtev nezakonitega zaposlovanja;
6.     
tujec, ki mu je v Republiki Sloveniji priznana pravica do mednarodne
zaščite ter njegov družinski član, ki v Republiki Sloveniji prebiva na podlagi
dovoljenja za prebivanje zaradi združitve družine;
7.     
tujec, ki mu je v Republiki Sloveniji priznan status osebe z začasno
zaščito, kar dokazuje z izkaznico osebe z začasno zaščito;
8.     
tujec, čigar istovetnost je nesporno ugotovljena in ima v Republiki
Sloveniji status prosilca za mednarodno zaščito, in sicer po treh mesecih od
vložitve prošnje za mednarodno zaščito, če mu v tem času ni bila vročena
odločitev pristojnega organa in te zamude ni mogoče pripisati tujcu.
Izpolnjevanje navedenih pogojev tujec dokazuje s potrdilom ministrstva,
pristojnega za notranje zadeve.
(3) Tujci iz prejšnjega odstavka imajo pravico do prostega dostopa
na trg dela tudi v času, ko v Republiki Sloveniji prebivajo na podlagi potrdila
o pravočasno vloženi prošnji za podaljšanje dovoljenja za prebivanje ali
statusa.
7. člen
(zaposlitev, samozaposlitev in delo ter zagotavljanje dela
delavcev uporabniku)
(1) Tujec je zaposlen v Republiki Sloveniji, kadar je na
podlagi sklenjene pogodbe o zaposlitvi v delovnem razmerju pri delodajalcu v
Republiki Sloveniji. Pogodba o zaposlitvi mora biti v skladu z zakonom, ki
ureja delovna razmerja, in s kolektivnimi pogodbami, ki zavezujejo delodajalca.
(2) Tujec je samozaposlen v Republiki Sloveniji, če
samostojno opravlja pridobitno ali drugo dovoljeno dejavnost.
(3) Tujec opravlja delo v Republiki Sloveniji, kadar opravlja
delo kot napoteni delavec ali opravlja delo na podlagi sklenjene pogodbe
civilnega prava, ki se časovno omejeno izvaja na ozemlju Republike Slovenije.
(4) Prepovedano je opravljanje ali omogočanje opravljanja
drugega dela kot tistega, za katerega je bilo v postopku izdaje ali podaljšanja
enotnega dovoljenja oziroma modre karte EU podano soglasje, ali podano soglasje
za zamenjavo, ali za katerega je bilo izdano dovoljenje za sezonsko delo. Tujec
z enotnim dovoljenjem, ki mu je bilo izdano ali podaljšano na podlagi soglasja
za zaposlitev, samozaposlitev ali delo, ali tujec, ki mu je bilo v času
veljavnosti enotnega dovoljenja pri zamenjavi delodajalca, delovnega mesta pri
istem delodajalcu ali zaposlitvi pri dveh ali več delodajalcih podano soglasje
za zaposlitev, samozaposlitev ali delo, ali tujec z enotnim dovoljenjem zaradi
opravljanja dela kot samozaposlena oseba in tujec, ki ima v skladu z določbami
tega zakona prost dostop na trg dela, lahko opravlja vsa dela v okviru
registriranih dejavnosti delodajalca ali poslovnega subjekta ter druge posle,
potrebne za obstoj in opravljanje dejavnosti, ki pa ne pomenijo neposrednega
opravljanja dejavnosti.
(5) Delodajalec, ki lahko v skladu z zakonom, ki ureja trg
dela, opravlja dejavnost zagotavljanja dela delavcev uporabniku, lahko v okviru
opravljanja te dejavnosti sklepa pogodbe o zaposlitvi samo s tujci, ki v
Republiki Sloveniji prebivajo na podlagi modre karte EU, s tujci, za katere je
bilo v postopku izdaje ali podaljšanja enotnega dovoljenja ali v postopku
zamenjave delodajalca, delovnega mesta pri istem delodajalcu ali zaposlitve pri
dveh ali več delodajalcih podano soglasje za zaposlitev, samozaposlitev ali
delo, ter s tujci, ki imajo v skladu s tem zakonom prost dostop na trg dela.
(6) Posameznik s prebivališčem v Republiki Sloveniji, ki ni
registriran za opravljanje dejavnosti, ali ni vpisan v register kmetijskih
gospodarstev, sme skleniti pogodbo o zaposlitvi ali pogodbo civilnega prava le
s tujcem, ki ima prost dostop na slovenski trg dela, in s tujcem, za katerega
je bilo v postopku izdaje ali podaljšanja enotnega dovoljenja ali v postopku
zamenjave delodajalca, delovnega mesta pri istem delodajalcu ali zaposlitve pri
dveh ali več delodajalcih podano soglasje za zaposlitev, samozaposlitev ali
delo.
(7) Tujci, ki so v Republiki Sloveniji zaposleni,
samozaposleni ali opravljajo delo, morajo imeti urejeno prebivanje v skladu s
predpisi, ki urejajo prebivanje tujcev v Republiki Sloveniji.
8. člen
(rok za nastop dela tujca in obveznost prijave v socialno
zavarovanje)
(1) Prijava v obvezno pokojninsko in invalidsko zavarovanje, obvezno
zdravstveno zavarovanje, starševsko varstvo in zavarovanje za primer
brezposelnosti (v nadaljnjem besedilu: obvezna socialna zavarovanja) tujcev v
Republiki Sloveniji se opravi v skladu s predpisi, ki urejajo prijavo in odjavo
iz obveznih socialnih zavarovanj.
(2) Kadar je enotno dovoljenje ali modra karta EU tujcu
vročena v Republiki Sloveniji, mora tujec nastopiti delo najpozneje deseti dan
od vročitve enotnega dovoljenja ali modre karte EU.
(3) Kadar tujec v času veljavnosti enotnega dovoljenja na
podlagi soglasja za zamenjavo zamenja delodajalca ali se zaposli pri dveh ali
več delodajalcih, mora nastopiti delo v 30 dneh od vročitve informativnega
lista vlagatelju prošnje za podajo soglasja za zamenjavo.
(4) V primerih, ko je enotno dovoljenje ali modra karta EU
tujcu vročena izven Republike Slovenije, mora tujec nastopiti delo najkasneje
15. dan od vročitve enotnega dovoljenja ali modre karte EU.
(5) Tujec, za katerega je bilo izdano dovoljenje za sezonsko delo
ali vizum, kadar je ta potreben, mora nastopiti delo najkasneje 15. dan od
vročitve dovoljenja za sezonsko delo ali vizuma.
9. člen
(predhodna kontrola trga dela)
(1) Delodajalec lahko pred vložitvijo vloge za izdajo
enotnega dovoljenja, modre karte EU, vloge za zamenjavo delodajalca ali
zaposlitev pri dveh ali več delodajalcih ali dovoljenja za sezonsko delo
pridobi obvestilo zavoda o tem, ali so v evidenci brezposelnih oseb ustrezne
brezposelne osebe, brez navedbe osebnih podatkov.
(2) Obvestilo iz prejšnjega odstavka delodajalec pridobi na
podlagi sporočila o prostem delovnem mestu, vloženega pri zavodu. Zavod
posreduje obvestilo iz prejšnjega odstavka vlagatelju v petih delovnih dneh od
prejema sporočila o prostem delovnem mestu.
(3) Obvestilo zavoda, da v evidenci brezposelnih oseb ni
ustreznih brezposelnih oseb, se šteje kot dokazilo o izpolnjenem pogoju iz 1.
točke prvega odstavka 17. člena, 1. točke prvega odstavka 29. člena ter 3.
točke prvega odstavka 30. člena tega zakona, če je bila vloga za izdajo
enotnega dovoljenja, modre karte EU, za zamenjavo delodajalca ali zaposlitev
pri dveh ali več delodajalcih ali dovoljenja za sezonsko delo vložena v 30 dneh
od izdaje obvestila.
10. člen
(nastanitev tujcev)
(1) Delodajalci in naročniki dela, ki zagotavljajo nastanitev
tujcem v Republiki Sloveniji, so pri tem dolžni zagotoviti minimalne bivanjske
in higienske standarde.
(2) Minimalni bivanjski in higienski standardi iz prejšnjega
odstavka se določijo v podzakonskem aktu, ki ga skupaj izdajo minister,
pristojen za delo, minister, pristojen za prostor, in minister, pristojen za
zdravje.
(3) Minimalni bivanjski standardi iz prvega odstavka tega
člena določajo opremljenost, vzdrževanje, ogrevanje in osvetlitev prostorov,
največje število oseb, ki lahko prebivajo v enem prostoru, in minimalno
kvadraturo prostora glede na število oseb.
(4) Minimalni higienski standardi iz prvega odstavka tega
člena določajo največje število uporabnikov glede na opremljenost sanitarnih
prostorov, ločenost teh prostorov od drugih bivalnih prostorov, njihovo
zračenje in osvetlitev.
(5) Višina najemnine za nastanitveni prostor se določi s
pogodbo. V primeru spora glede višine najemnine za oddan nastanitveni prostor
po tem zakonu odloča pristojno sodišče, pri čemer se smiselno upoštevajo
določbe predpisa, ki ureja določitev najvišje priznane tržne najemnine.
11. člen
(pristojni organi)
(1) Zavod je pristojen za izvajanje postopkov v zvezi z
izdajo, podaljšanjem in razveljavitvijo dovoljenj za sezonsko delo, podajo in
umikom soglasij k enotnemu dovoljenju ali modri karti EU, podajo soglasij za zamenjavo,
izdajo obvestil iz 9. člena tega zakona in potrdil o pravočasno vloženih
prošnjah za podaljšanje dovoljenj za sezonsko delo v skladu z zakonom, ki ureja
splošni upravni postopek, če niso posamezna vprašanja z zakonom, ki ureja vstop
in prebivanje tujcev, ali s tem zakonom drugače urejena.
(2) O pritožbah zoper odločbe in sklepe, ki jih na prvi
stopnji izda zavod, odloča ministrstvo, pristojno za delo.
II. poglavje
SOGLASJE ZAVODA IN DOVOLJENJE ZA
SEZONSKO DELO
12. člen
(splošna določba)
(1) Soglasje k enotnemu dovoljenju ali modri karti EU da
zavod na zahtevo organa, pristojnega v skladu z zakonom, ki ureja vstop in
prebivanje tujcev (v nadaljnjem besedilu: upravna enota). Upravna enota ob
vročitvi enotnega dovoljenja ali modre karte EU tujcu priloži informativni
list, na katerem so navedeni vsi pogoji in elementi zaposlitve ali dela,
opredeljeni s soglasjem zavoda.
(2) Zavod poda soglasje, če so izpolnjeni pogoji za podajo
soglasja za posamezni namen po tem zakonu, ki ga vlagatelj izkaže v vlogi za
izdajo ali podaljšanje enotnega dovoljenja oziroma modre karte EU. Zavod izda
ali podaljša dovoljenje za sezonsko delo, če so izpolnjeni pogoji za
opravljanje sezonskega dela iz 30. člena tega zakona.
(3) V času veljavnosti enotnega dovoljenja ali modre karte EU
zavod na zahtevo upravne enote da soglasje za zamenjavo, ki nadomesti predhodno
dano soglasje k enotnemu dovoljenju ali modri karti EU. Predhodno dano soglasje
velja do prenehanja delovnega razmerja pri prvem delodajalcu. O soglasju za
zamenjavo zavod obvesti upravno enoto in Zavod za zdravstveno zavarovanje
Slovenije, vlagatelju pa na podlagi danega soglasja vroči informativni list. Na
podlagi informativnega lista in veljavnega enotnega dovoljenja ali modre karte
EU lahko tujec zamenja delovno mesto, zamenja delodajalca ali se zaposli pri
dveh ali več delodajalcih.
(4) Zavod soglasja k enotnemu dovoljenju, modri karti EU ali
soglasja za zamenjavo ne da ali se izdaja ali podaljšanje dovoljenja za
sezonsko delo zavrne, če je delodajalcu, tujemu delodajalcu, naročniku dela ali
tujcu prepovedano zaposlovanje, samozaposlovanje ali delo na podlagi
42. člena tega zakona.
(5) Tujec je v Republiki Sloveniji lahko zaposlen le za polni
delovni čas, razen tujca z najmanj visokošolsko izobrazbo ali tujca, ki se mu
delovni čas skrajša v skladu s predpisi, ki urejajo pokojninsko in invalidsko
zavarovanje ali starševsko varstvo.
(6) Tujec je lahko še naprej zaposlen ali opravlja dela tudi
v času, ko v Republiki Sloveniji prebiva na podlagi potrdila o pravočasno vloženi
prošnji za podaljšanje enotnega dovoljenja, modre karte EU ali dovoljenja za
sezonsko delo, vendar izključno pod pogoji in v obsegu, kot mu je bilo to
dovoljeno s predhodnim enotnim dovoljenjem, modro karto EU, soglasjem za
zamenjavo ali dovoljenjem za sezonsko delo.
(7) V postopku podaje soglasja se v tujini pridobljena
izobrazba dokazuje s fotokopijo overjene listine o izobraževanju in njenim
prevodom v slovenski jezik. Izvirnik listine o izobraževanju, katerega
fotokopija se priloži, mora biti predhodno overjen na podlagi Konvencije o
odpravi potrebe legalizacije tujih javnih listin (Uradni list FLRJ, št. 10/62)
z žigom Apostille ali v primeru, ko tuja država ni podpisnica te konvencije, na
podlagi Zakona o overovitvi listin v mednarodnem prometu (Uradni list RS, št.
64/01).
(8) V postopku podaje soglasja se v Republiki Sloveniji pridobljena
izobrazba dokazuje s fotokopijo javne listine o izobraževanju, v Republiki
Sloveniji pridobljena nacionalna poklicna kvalifikacija pa s fotokopijo javne
listine o pridobljeni nacionalni poklicni kvalifikaciji.
(9) V postopku podaje soglasja za opravljanje reguliranega
poklica se ustreznost v tujini pridobljene poklicne kvalifikacije ali izobrazbe
dokazuje z odločbo organa, pristojnega za priznavanje poklicnih kvalifikacij,
ali mnenjem organa, pristojnega za priznavanje ali vrednotenje izobraževanja.
1. Soglasje za zaposlitev, samozaposlitev ali delo
13. člen
(splošna določba)
(1) Enotno dovoljenje, izdano ali podaljšano na podlagi
soglasja za zaposlitev, samozaposlitev ali delo, v času veljavnosti tujcu
omogoča dostop do trga dela. Tujec lahko na tej podlagi opravlja delo na
podlagi pogodb civilnega prava, se zaposli pri kateremkoli delodajalcu, se
zaposli pri več delodajalcih ali se samozaposli, ne more pa na tej podlagi
opravljati dela kot napoten delavec delodajalca s sedežem ali prebivališčem
izven Republike Slovenije.
(2) V primeru zamenjave delovnega mesta, zamenjave
delodajalca ali zaposlitve pri dveh ali več delodajalcih lahko zavod na zahtevo
upravne enote v času veljavnosti enotnega dovoljenja da soglasje za zaposlitev,
samozaposlitev ali delo tujca, če tujec izpolnjuje katerega od pogojev iz
14. člena tega zakona.
(3) V obdobju treh let od izdaje ali podaljšanja enotnega
dovoljenja na podlagi soglasja za zaposlitev, samozaposlitev ali delo oziroma
podaje soglasja iz prejšnjega odstavka v postopkih podaljšanja ali izdaje
novega enotnega dovoljenja za istega tujca novo soglasje ni potrebno.
14. člen
(pogoji za podajo soglasja za zaposlitev, samozaposlitev ali
delo)
(1) V postopku izdaje ali podaljšanja enotnega dovoljenja,
razen za namen napotitve, ali v postopku zamenjave delodajalca, delovnega mesta
pri istem delodajalcu ali zaposlitve pri dveh ali več delodajalcih zavod na
zahtevo upravne enote poda soglasje za zaposlitev, samozaposlitev ali delo, če
tujec izpolnjuje naslednje pogoje:
1.     
ima najmanj poklicno izobrazbo ali pridobljeno nacionalno poklicno
kvalifikacijo v Republiki Sloveniji in je bil v zadnjih 24 mesecih pred
vložitvijo vloge najmanj 20 mesecev zaposlen ali samozaposlen v Republiki
Sloveniji in na tej podlagi vključen v obvezna socialna zavarovanja ali 
2.     
je bil v zadnjih treh letih pred vložitvijo vloge najmanj 30 mesecev
zaposlen ali samozaposlen v Republiki Sloveniji in na tej podlagi vključen v
obvezna socialna zavarovanja ali
3.     
je v obdobju zadnjih dveh let v Republiki Sloveniji pridobil najmanj višješolsko
izobrazbo ter se namerava zaposliti ali samozaposliti ali
4.     
je v obdobju zadnjih dveh let v Republiki Sloveniji zaključil program
raziskovalnega dela in se namerava zaposliti ali samozaposliti.
(2) (črtan)
2. Soglasje za samozaposlitev
15. člen
(pogoj za samozaposlitev)
(1) V postopku izdaje ali podaljšanja enotnega dovoljenja
zaradi samozaposlitve tujca soglasje zavoda ni potrebno.
(2) Tujec se lahko samozaposli po enoletnem neprekinjenem zakonitem
prebivanju v Republiki Sloveniji.
(3) Pogoj enoletnega predhodnega prebivanja iz prejšnjega odstavka
ne velja za tujca, ki je vpisan v poslovni register kot oseba, ki bo opravljala
samostojno poklicno dejavnost.
3. Soglasje za zaposlitev
16. člen
(splošna določba)
(1) Enotno dovoljenje, izdano ali podaljšano na podlagi
soglasja za zaposlitev, ter soglasje za zamenjavo, sta vezani na zaposlitvene
potrebe delodajalca. Tujec se sme na tej podlagi zaposliti le pri delodajalcu,
ki je v postopku izdaje ali podaljšanja enotnega dovoljenja oziroma izdaje
soglasja za zamenjavo izpolnjeval pogoje za zaposlitev tujca na podlagi tega
zakona.
(2) V postopku izdaje ali podaljšanja enotnega dovoljenja in
soglasja za zamenjavo, ki sta izdana za namen zaposlitve, zavod pri podjetjih,
ki so v skladu z zakonom, ki ureja spodbujanje investicij, vpisana v register
podjetij z visoko dodano vrednostjo ali v register inovativnih zagonskih
podjetij, ne preverja pogojev iz 2., 3., 4., in 5. točke prvega odstavka
17. člena tega zakona, pod pogojem, da pogodba iz 8. točke prvega odstavka
17. člena tega zakona tujcu zagotavlja plačo najmanj v višini povprečne
mesečne bruto plače v Republiki Sloveniji, nazadnje objavljene v Uradnem listu
Republike Slovenije.
17. člen
(pogoji za podajo soglasja za zaposlitev)
(1) V postopku izdaje enotnega dovoljenja za namen zaposlitve
zavod na zahtevo upravne enote poda soglasje k enotnemu dovoljenju, če so
izpolnjeni naslednji pogoji:
1.     
da v evidenci brezposelnih oseb ni ustrezne brezposelne osebe;
2.     
da je delodajalec ustrezno registriran ali vpisan v registru kmetijskih
gospodarstev oziroma v poslovnem registru za opravljanje dejavnosti, v okviru
katere bo tujec opravljal delo;
3.     
da delodajalec ni v postopku likvidacije ali stečaja;
4.     
da delodajalec aktivno posluje, kar pomeni:
- 
da je pri delodajalcu najmanj šest mesecev pred vložitvijo vloge že
zaposlena in vključena v obvezna socialna zavarovanja najmanj ena oseba,
zaposlena za poln delovni čas, ali
- 
da je delodajalec kot posameznik, registriran za opravljanje dejavnosti
oziroma vpisan v register kmetijskih gospodarstev, najmanj šest mesecev pred
vložitvijo vloge vključen v obvezna socialna zavarovanja ali
- 
da je imel delodajalec v vsakem od zadnjih šestih mesecev pred
vložitvijo vloge prilive iz naslova opravljanja dejavnosti najmanj v višini
10.000 eurov na transakcijski račun, odprt v Republiki Sloveniji;
5.     
da je delodajalec za dohodke iz delovnega razmerja za zadnjih šest
mesecev pred mesecem vložitve vloge ali za čas poslovanja, če je ta krajši od
šest mesecev, predlagal obračune davčnega odtegljaja za dohodke iz delovnega razmerja,
če je zaposloval delavce, in nima neporavnanih zapadlih davčnih obveznosti;
6.     
da ni izkoriščena kvota iz 41. člena tega zakona;
7.     
da tujec izpolnjuje pogoje, ki jih zahteva delodajalec;
8.     
da je priložena s strani delodajalca podpisana pogodba o zaposlitvi, v
skladu z določbami tega zakona.
(2) V primeru delodajalcev, ki so registrirani manj kot šest
mesecev, se pogoj iz 4. točke prejšnjega odstavka šteje za izpolnjen, če je
delodajalec pred vložitvijo vloge investiral najmanj 50.000 eurov v dejavnost,
v okviru katere bo tujec opravljal delo.
(3) V primeru tujca z najmanj visokošolsko izobrazbo se
soglasje za zaposlitev poda brez preverjanja pogoja iz 4. točke prvega
odstavka tega člena in pogoja iz prejšnjega odstavka.
(4) V primeru tujca, ki je športnik ali strokovni delavec v
skladu z zakonom, ki ureja šport, se soglasje za zaposlitev poda brez
preverjanja pogojev iz 1. točke in prve alineje 4. točke prvega odstavka
tega člena, če je vlogi priloženo mnenje pristojne nacionalne panožne športne
zveze po zakonu, ki ureja šport, o tem, da za zaposlitev v športni panogi ni
ustrezne brezposelne osebe.
(5) Tujcu, ki je prejemnik denarnega nadomestila za primer brezposelnosti
in ga v zaposlitev napotuje zavod, se za namen te zaposlitve poda soglasje k
izdaji enotnega dovoljenja za namen zaposlitve brez preverjanja pogojev iz
prvega odstavka tega člena, pod pogojem, da delodajalec v zadnjih štirih
mesecih ni odpuščal iz poslovnih razlogov delavcev, ki izpolnjujejo pogoje za
zasedbo delovnega mesta.
(6) V primeru, da delodajalčeva obveznost predložitve
obračuna davčnega odtegljaja za dohodke iz delovnega razmerja za zadnji mesec
pred vložitvijo vloge še ni nastala, se izpolnjevanje pogoja iz 5. točke prvega
odstavka tega člena ugotavlja na podlagi podatkov za zadnjih šest mesecev ali
za čas poslovanja, če je ta krajši od šest mesecev, pred vložitvijo vloge, za
katere je obveznost predložitve obračuna davčnega odtegljaja za dohodke iz
delovnega razmerja že nastala.
(7) Minister, pristojen za delo, lahko določi primere, ko
zaposlitev tujca zaradi narave dela oziroma posebnih okoliščin na strani
delodajalca ali tujca ni vezana na trg dela in se soglasje k enotnemu
dovoljenju ali soglasje za zamenjavo za namen zaposlitve poda brez ugotavljanja
izpolnjevanja pogoja iz 1. točke prvega odstavka tega člena.
(8) Minister, pristojen za delo, lahko na podlagi ugotovitve,
da zaposlovanje tujcev ne bo škodljivo vplivalo na trg dela, ob upoštevanju
stanja brezposelnosti, strukture zaposlovanja in regionalnih potreb za
odpiranje novih delovnih mest v okviru posameznih gospodarskih panog, s
soglasjem socialnih partnerjev določi poklice, v zvezi s katerimi se soglasje k
enotnemu dovoljenju ali soglasje za zamenjavo za namen zaposlitve poda brez
ugotavljanja izpolnjevanja pogoja iz 1. točke prvega odstavka tega člena.
18. člen
(soglasje k podaljšanju enotnega dovoljenja za namen
zaposlitve)
(1) Soglasje k podaljšanju enotnega dovoljenja za namen
zaposlitve tujca pri istem delodajalcu in na istem delovnem mestu zavod poda,
če:
-       
so izpolnjeni pogoji iz 5. in 8. točke prvega odstavka prejšnjega člena,
-       
je tujec neprekinjeno prijavljen v obvezna socialna zavarovanja od dneva
nastopa dela.
(2) Pri podaji soglasja k podaljšanju enotnega dovoljenja za
namen zaposlitve se za istega delodajalca šteje tudi univerzalni pravni
naslednik delodajalca v primeru univerzalnega pravnega nasledstva.
19. člen
(soglasje za zamenjavo)
(1) Soglasje k zamenjavi delovnega mesta pri istem
delodajalcu, ki nadomesti predhodno dano soglasje, zavod da, če so izpolnjeni
pogoji iz 1. in 7. točke prvega odstavka 17. člena tega zakona.
(2) Kadar je pri tujcu v času trajanja delovnega razmerja v
Republiki Sloveniji ugotovljena invalidnost na podlagi zakona, ki ureja
pokojninsko in invalidsko zavarovanje, in mu je z odločbo Zavoda za pokojninsko
in invalidsko zavarovanje Slovenije ali sodišča v Republiki Sloveniji priznana
pravica na podlagi te invalidnosti, soglasje zavoda k zamenjavi delovnega mesta
pri istem delodajalcu za preostali čas veljavnosti enotnega dovoljenja ni
potrebno.
(3) Soglasje k zamenjavi delodajalca, ki nadomesti predhodno
dano soglasje, zavod da, če so izpolnjeni pogoji iz 17. člena tega zakona.
(4) Soglasje k zaposlitvi pri dveh ali več delodajalcih zavod
da, če ima tujec najmanj visokošolsko izobrazbo in so izpolnjeni naslednji
pogoji:
-       
da je od dneva vključitve v obvezna socialna zavarovanja na podlagi prve
zaposlitve pretekel najmanj en mesec;
-       
da so izpolnjeni pogoji iz 17. člena tega zakona;
-       
da je sklenjen sporazum med novim delodajalcem, tujcem in delodajalcem,
pri katerem je tujec že zaposlen.
4. Soglasje k modri karti EU
20. člen
(pogoji za podajo soglasja)
(1) V postopku izdaje modre karte EU zavod na zahtevo upravne
enote poda soglasje k modri karti EU, če so izpolnjeni naslednji pogoji:
1.     
da ima tujec najmanj visokošolsko izobrazbo,
2.     
da je priložena s strani delodajalca podpisana pogodba o zaposlitvi za
najmanj eno leto, s katero je tujcu zagotovljena plača v višini najmanj
1,5-kratnika povprečne letne bruto plače v Republiki Sloveniji, ki se izračuna
na podlagi povprečne mesečne bruto plače v Republiki Sloveniji, nazadnje
objavljene v Uradnem listu Republike Slovenije,
3.     
da so izpolnjeni pogoji iz 1., 2., 3., 5. in 7. točke prvega odstavka
17. člena tega zakona.
(2) V prvih dveh letih zaposlitve zavod na zahtevo upravne enote
poda soglasje k podaljšanju modre karte EU, če sta izpolnjena pogoja iz 2.
točke prejšnjega odstavka in pogoj iz 5. točke prvega odstavka 17. člena tega
zakona.
(3) V prvih dveh letih zaposlitve zavod na zahtevo upravne enote
poda soglasje za zamenjavo delovnega mesta pri istem delodajalcu, če sta
izpolnjena pogoja iz 2. točke prvega odstavka tega člena in pogoj iz 1. in
7. točke prvega odstavka 17. člena tega zakona.
(4) V prvih dveh letih zaposlitve zavod na zahtevo upravne enote
poda soglasje za zamenjavo delodajalca, če sta izpolnjena pogoja iz 2. točke
prvega odstavka tega člena in pogoji iz 1., 2., 3., 5. in 7. točke prvega
odstavka 17. člena tega zakona.
(5) Po prvih dveh letih zaposlitve zavod na zahtevo upravne enote
poda soglasje k podaljšanju modre karte EU, če sta izpolnjena pogoja iz 2.
točke prvega odstavka tega člena.
5. Soglasje za napotene delavce
21. člen
(splošna določba)
(1) Tuji delodajalci lahko v Republiko Slovenijo napotijo
delavce v skladu s predpisi Republike Slovenije in mednarodnimi pogodbami, ki
zavezujejo Republiko Slovenijo.
(2) Tuji delodajalec lahko napoti svoje delavce z namenom:
1.     
izvajanja čezmejnih storitev v svojem imenu in za svoj račun na podlagi
pogodbe z naročnikom storitve iz držav članic EU, EGP ali Švicarske
konfederacije ali na podlagi pogodbe z izvajalcem storitve, ki ima sklenjeno
pogodbo z naročnikom storitve iz držav članic EU, EGP ali Švicarske
konfederacije;
2.     
izvedbe določenih nalog v subjektu gostitelju, s katerim je povezan, če
subjekt gostitelj izpolnjuje pogoje iz 4. in 5. točke prvega odstavka
17. člena ali drugega odstavka 17. člena tega zakona;
3.     
usposabljanja v gospodarski družbi s sedežem v Republiki Sloveniji, s
katero je povezan na enega izmed načinov, opredeljenih v prvem odstavku 24.
člena tega zakona.
(3) Soglasje za napotene delavce lahko tuji delodajalec, razen
v primerih iz 24. člena tega zakona, pridobi le za tiste delavce, ki so že
najmanj devet mesecev oziroma v primeru iz 3. točke četrtega odstavka 23. člena
tega zakona najmanj šest mesecev neprekinjeno zaposleni pri njem ali v
kapitalsko povezani gospodarski družbi s sedežem v tretji državi.
(4) Soglasje za napotene delavce se poda v postopku izdaje
ali podaljšanja enotnega dovoljenja, če ni izkoriščena kvota iz 41. člena tega
zakona.
22. člen
(čezmejno izvajanje storitev)
(1) Soglasje k izdaji enotnega dovoljenja za delavca,
napotenega na delo v okviru čezmejnega izvajanja storitev, se lahko poda pod
pogoji iz prejšnjega člena, in sicer enkrat ali večkrat, pri čemer skupno
trajanje izvajanja storitve ne sme presegati 90 dni v koledarskem letu.
(2) Soglasje k podaljšanju enotnega dovoljenja za napotenega delavca
se lahko poda, če se izvajanje pogodbe podaljša za največ en mesec in če izvajalec
in naročnik dokažeta, da se storitve zaradi objektivnih razlogov (npr. višja
sila, zamuda pri izvedbi del, ki so vezana na dela, določena v pogodbi) niso
mogle izvesti v dogovorjenem roku.
(3) Ne glede na določbo prvega odstavka tega člena se lahko
storitev, ki je posebnega pomena za državo, izvaja daljši čas. O tem, ali gre
za storitev, ki je posebnega pomena za državo, odloči ministrstvo, pristojno za
delo, na podlagi mnenja ministrstva, pristojnega za področje dejavnosti, in
sicer na zaprosilo naročnika storitve, kateremu priloži pogodbo o izvajanju storitve
ter pisno obrazložitev, iz katere izhaja poseben pomen za državo, čas izvajanja
storitve ter število napotenih delavcev, potrebnih za izvedbo storitve.
23. člen
(premestitev oseb znotraj povezanih gospodarskih družb)
(1) Soglasje za napotenega delavca, premeščenega na delo v
okviru premestitve oseb znotraj povezanih gospodarskih družb, se v postopku
izdaje ali podaljšanja enotnega dovoljenja poda pod pogoji iz tega člena in iz
21. člena tega zakona.
(2) Soglasje za napotenega delavca se v postopku izdaje ali
podaljšanja enotnega dovoljenja zaradi dolgotrajne premestitve iz povezane
gospodarske družbe, ki ima sedež v drugi državi članici EU, poda pod pogoji iz
tega člena.
(3) Napoteni delavci iz prvega in drugega odstavka tega člena
lahko pri subjektu gostitelju opravljajo delo le na podlagi pogodbe o
zaposlitvi, sklenjene s tujim delodajalcem, in akta o premestitvi, ki mora
vsebovati določila o:
1.     
trajanju in kraju opravljanja dela za čas premestitve v Republiki
Sloveniji;
2.     
zagotavljanju pravic, razen plače, v skladu z določbami zakona, ki ureja
delovna razmerja, ki se nanašajo na položaj delavcev, napotenih na delo v
Republiko Slovenijo;
3.     
predvideni vrnitvi v povezano družbo s sedežem v tretji državi ali v
drugi državi članici EU;
4.     
nalogah, ki jih bo napoteni delavec opravljal v subjektu gostitelju;
5.     
višini plače napotenega delavca, ki ne sme biti nižja od višine plače,
ki jo za zasedbo primerljivih delovnih mest prejmejo delavci v Republiki
Sloveniji, v skladu s predpisi in kolektivnimi pogodbami s splošno veljavnostjo
ali veljavnostjo na ravni dejavnosti.
(4) Tuji delodajalec lahko za opravljanje določenih nalog v
subjektu gostitelju premesti naslednje delavce:
1.     
tujca, ki bo zasedal vodstveno mesto v gospodarski družbi, v katero je
napoten, za kar se šteje mesto, ki zahteva vodenje gospodarske družbe ali
njenega dela in nadzor nad delom drugih nadzornih, strokovnih ali poslovodnih
delavcev ter omogoča neposredni ali posredni vpliv na kadrovske zadeve;
2.     
tujca z najmanj poklicno izobrazbo, ki ima posebna znanja in poklicne
izkušnje, bistvene na področju izvajanja registriranih dejavnosti gospodarske
družbe, v katero je napoten;
3.     
tujca z najmanj visokošolsko izobrazbo, ki je premeščen za namene
poklicnega razvoja ali usposabljanja v poslovnih tehnikah ali metodah.
(5) Če kljub izpolnjevanju pogojev iz tretjega odstavka tega
člena in 3. točke prejšnjega odstavka obstaja dvom, ali se bo premestitev iz 3.
točke prejšnjega odstavka izvajala z namenom poklicnega razvoja ali
usposabljanja, lahko zavod v postopku podaje soglasja k izdaji ali podaljšanju
enotnega dovoljenja zahteva predložitev pogodbe o usposabljanju, ki jo skleneta
gospodarska družba s sedežem v Republiki Sloveniji in gospodarska družba s
sedežem v tretji državi in ki mora vsebovati podatke o:
1.     
opisu programa usposabljanja z namenom poklicnega razvoja ali
usposabljanja v poslovnih tehnikah ali metodah;
2.     
načinu usposabljanja delavcev, ki je lahko individualno ali skupinsko;
3.     
področju usposabljanja (strokovno področje, poklic ali delovno mesto, na
katerem se bo usposabljanje izvajalo);
4.     
mentorju (osebno ime, raven dosežene izobrazbe in delovno mesto) in
njegovih obveznostih.
24. člen
(usposabljanje napotenih in slovenskih delavcev v povezanih
gospodarskih družbah)
(1) Usposabljanje v gospodarskih družbah se lahko izvaja, če
sta gospodarska družba s sedežem v Republiki Sloveniji ter gospodarska družba s
sedežem v tretji državi kapitalsko povezani ali če gre za poslovno-tehnično
sodelovanje ali prenos tehnologije. Za kapitalsko povezani gospodarski družbi
se za podajo soglasja iz tega člena štejeta gospodarski družbi, ki sta v
večinski lasti iste gospodarske družbe, ali gospodarski družbi, med katerima
ima ena najmanj deset odstotni delež v drugi gospodarski družbi, ki pa ne sme
biti manjši od 10.000 eurov. Pogodba o poslovno-tehničnem sodelovanju ali
prenosu tehnologije se šteje za ustrezno, če sta gospodarska družba s sedežem v
Republiki Sloveniji ter gospodarska družba s sedežem v tretji državi v skladu s
predpisi obeh držav registrirani za opravljanje dejavnosti na področjih, na
katerih bosta sodelovali po tej pogodbi in izkazuje najmanj 40.000 eurov
letnega prometa med gospodarsko družbo s sedežem v Republiki Sloveniji ter
gospodarsko družbo s sedežem v tretji državi.
(2) Usposabljanje tujih napotenih delavcev in usposabljanje slovenskih
delavcev se izvaja v gospodarski družbi s sedežem v Republiki Sloveniji na
podlagi pogodbe o usposabljanju, ki jo skleneta gospodarska družba s sedežem v
Republiki Sloveniji ter gospodarska družba s sedežem v tretji državi.
(3) Pogodba o usposabljanju mora vsebovati določila o
plačilu, nastanitvi in prehrani napotenih delavcev ter program usposabljanja.
(4) Program usposabljanja mora vsebovati podatke o:
1.     
napotenih delavcih z navedbo delovnih mest pri tujem delodajalcu in
njihovo strokovno izobrazbo;
2.     
načinu usposabljanja delavcev, ki je lahko individualno ali skupinsko;
3.     
področju usposabljanja (strokovno področje, poklic ali delovno mesto, na
katerem se bo usposabljanje izvajalo);
4.     
ciljih usposabljanja (znanje in usposobljenost, ki naj bi ju delavci
dosegli, npr. uvajanje v delo v zvezi z novimi tehnologijami, standardi,
ekološkimi zahtevami, funkcionalno izobraževanje);
5.     
mentorju (osebno ime, izobrazba in delovno mesto) in njegovih obveznostih;
6.     
kraju usposabljanja (npr. proizvodni prostori, učne delavnice gospodarske
družbe s sedežem v Republiki Sloveniji, udeležba na seminarjih) ter času
opravljanja usposabljanja na posamezni lokaciji.
(5) K vlogi za izdajo ali podaljšanje enotnega dovoljenja
mora biti priloženo soglasje o ustreznosti pogodbe s programom usposabljanja,
ki ga, na podlagi kriterijev iz tretjega in četrtega odstavka tega člena, izda
združenje delodajalcev ali pristojna zbornica, ustanovljena na podlagi zakona,
ki ureja gospodarske zbornice, ali drugega zakona, in za katero je ugotovljena
njena reprezentativnost.
(6) Gospodarska družba s sedežem v tretji državi lahko na
usposabljanje svojih ali usposabljanje slovenskih delavcev napoti posameznega
delavca večkrat, vendar največ za šest mesecev v času dveh let.
(7) Zavod poda soglasje k izdaji ali podaljšanju enotnega
dovoljenja za usposabljanje v povezanih gospodarskih družbah pod pogoji iz tega
člena in 21. člena tega zakona.
6. Soglasje za usposabljanje ali izpopolnjevanje ali
soglasje za opravljanje pripravništva
25. člen
(pogoji za podajo soglasja)
(1) Zavod poda soglasje k izdaji enotnega dovoljenja za
prebivanje in delo za namen usposabljanja ali izpopolnjevanja ali k izdaji
enotnega dovoljenja zaradi opravljanja pripravništva tujcev, če so izpolnjeni
naslednji pogoji:
1.     
je priložena s strani delodajalca podpisana pogodba o zaposlitvi za
namen usposabljanja, izpopolnjevanja ali opravljanja pripravništva oziroma
pogodba civilnega prava, če drugi predpisi ali splošno veljavne kolektivne
pogodbe na ozemlju Republike Slovenije omogočajo opravljanje usposabljanja,
izpopolnjevanja ali pripravništva brez sklenjenega delovnega razmerja;
2.     
je priložen program usposabljanja, izpopolnjevanja ali opravljanja
pripravništva;
3.     
je k programu usposabljanja, izpopolnjevanja ali opravljanja
pripravništva priloženo pozitivno mnenje gospodarskega združenja, pristojne
zbornice ali ministrstva, pristojnega za področje dejavnosti;
4.     
tujec še ni bil vključen v vsebinsko podoben program usposabljanja, izpopolnjevanja
ali opravljanja pripravništva;
5.     
je naročnik dela ali delodajalec za dohodke iz delovnega razmerja za
zadnjih šest mesecev pred mesecem vložitve vloge ali za čas poslovanja, če je
ta krajši od šest mesecev, predlagal obračune davčnega odtegljaja za dohodke iz
delovnega razmerja, če je zaposloval delavce, in nima neporavnanih zapadlih
davčnih obveznosti.
(2) Soglasje k izdaji enotnega dovoljenja zaradi opravljanja
pripravništva iz prejšnjega odstavka zavod poda, če sta poleg pogojev iz
prejšnjega odstavka izpolnjena tudi naslednja pogoja:
-       
je izpolnjen pogoj iz 1. točke prvega odstavka 17. člena tega
zakona,
-       
ima tujec doseženo stopnjo višješolske ali visokošolske izobrazbe,
pridobljeno v zadnjih dveh letih pred vložitvijo vloge, ali dokazilo o vključitvi
v študijski program, ki omogoča pridobitev višješolske ali visokošolske
izobrazbe.
(3) Če usposabljanje ali izpopolnjevanje organizira
gospodarsko združenje, pristojna zbornica ali ministrstvo, pristojno za
področje dejavnosti (v nadaljnjem besedilu: organizator), mnenje iz 3. točke
prvega odstavka tega člena ni potrebno. V tem primeru organizator in
delodajalec, pri katerem se bo tujec usposabljal ali izpopolnjeval, skleneta
pisno pogodbo, s katero uredita medsebojna razmerja glede obveznosti in odgovornosti
obeh pogodbenih strank pri izvajanju programa usposabljanja ali
izpopolnjevanja.
(4) Če delodajalčeva obveznost predložitve obračuna davčnega
odtegljaja za dohodke iz delovnega razmerja za zadnji mesec pred vložitvijo
vloge še ni nastala, se izpolnjevanje pogoja iz 5. točke prvega odstavka tega
člena ugotavlja na podlagi podatkov za zadnjih šest mesecev ali za čas
poslovanja, če je ta krajši od šest mesecev, pred vložitvijo vloge, za katere
je obveznost predložitve obračuna davčnega odtegljaja za dohodke iz delovnega
razmerja že nastala.
(5) Program usposabljanja ali izpopolnjevanja tujcev se lahko
izvaja največ za čas do enega leta. Če programa usposabljanja ali
izpopolnjevanja ni mogoče zaključiti v enem letu, se lahko njegovo izvajanje
podaljša za največ šest mesecev. Kadar se usposabljanje ali izpopolnjevanje
izvajata na področju zdravstva (npr. specializacija), se lahko izvajanje
programa usposabljanja ali izpopolnjevanja podaljša do zaključka
specializacije.
(6) Program za opravljanje pripravništva vsebuje podatke o:
1.     
strokovnem področju, ki mora vsebinsko ustrezati pridobljeni višješolski
ali visokošolski izobrazbi ali področju študija;
2.     
ciljih in učnih elementih usposabljanja;
3.     
trajanju pripravništva;
4.     
kraju opravljanja pripravništva;
5.     
mentorju in pogojih za nadzor nad pripravništvom;
6.     
urah pripravništva;
7.     
pravnem razmerju med tujcem in delodajalcem ali naročnikom dela.
(7) Zavod v postopku podaljšanja enotnega dovoljenja za
prebivanje in delo ali enotnega dovoljenja zaradi opravljanja pripravništva, izdanih
na podlagi soglasja iz prvega odstavka tega člena, poda soglasje le na podlagi
obrazložitve razlogov, zaradi katerih programa usposabljanja, izpopolnjevanja
ali opravljanja pripravništva ni bilo mogoče zaključiti, in predložene ustrezne
pogodbe o zaposlitvi ali pogodbe civilnega prava za predmetno obdobje.
(8) Tujec z veljavnim enotnim dovoljenjem, izdanim na podlagi
soglasja iz prvega odstavka tega člena, se lahko do izteka veljavnosti enotnega
dovoljenja zaposli pri istem delodajalcu na podlagi soglasja za zamenjavo brez
preverjanja pogojev iz 17. člena tega zakona. Za zaposlitev pri dveh ali
več delodajalcih zavod poda soglasje za zamenjavo, če so izpolnjeni pogoji iz
četrtega odstavka 19. člena tega zakona.
(9) Tujec se lahko po izteku veljavnosti enotnega dovoljenja
iz prvega odstavka tega člena zaposli pri delodajalcu, pri katerem se je
usposabljal, izpopolnjeval ali opravljal pripravništvo, na podlagi novega
enotnega dovoljenja. Zavod poda soglasje k novemu enotnemu dovoljenju, če je
izpolnjen pogoj iz 1. točke prvega odstavka 17. člena tega zakona.
7. Soglasje za individualne storitve tujcev
26. člen
(pogoji za podajo soglasja)
(1) Soglasje za individualne storitve tujca se poda za
opravljanje dela, za katerega se zahteva posebno strokovno znanje tujca, ki ni
registriran za opravljanje dejavnosti.
(2) Zavod poda soglasje k izdaji ali podaljšanju enotnega
dovoljenja ali soglasje za zamenjavo za opravljanje dela, za katerega se
zahteva posebno strokovno znanje, če je med tujcem in naročnikom dela sklenjena
pogodba civilnega prava in ima tujec posebno strokovno znanje, ki se zahteva za
izvedbo dela na podlagi pogodbe.
(3) Tujec lahko delo na področju znanosti, kulture, športa,
zdravstva in izobraževanja opravlja za čas največ enega leta, v drugih primerih
pa največ tri mesece v koledarskem letu.
(4) V primeru dvoma o posebnem strokovnem znanju tujca, zavod
poda soglasje na podlagi mnenja, ki ga pridobi od pristojne zbornice,
poklicnega združenja ali ministrstva, pristojnega za področje dejavnosti.
8. Soglasje za zastopnika
27. člen
(pogoji za podajo soglasja)
(1) Soglasje za zastopnika se poda za namen zastopanja
samostojnega podjetnika posameznika, pravne osebe, ustanovljene v skladu z
zakonom, ki ureja gospodarske družbe, ali slovenske podružnice tujega podjetja,
pri kateri se tujec želi zaposliti ali opravljati delo.
(2) Zavod poda soglasje za zastopnika k izdaji ali
podaljšanju enotnega dovoljenja, ob upoštevanju omejitev iz petega, šestega in
sedmega odstavka tega člena, če so izpolnjeni naslednji pogoji:
1.     
da delodajalec oziroma naročnik dela aktivno posluje, kar pomeni:
- 
da je pri njem najmanj šest mesecev pred vložitvijo vloge že zaposlena
in vključena v obvezna socialna zavarovanja najmanj ena oseba, zaposlena za
poln delovni čas, ali
- 
da je delodajalec kot posameznik registriran za opravljanje dejavnosti
in najmanj šest mesecev pred vložitvijo vloge vključen v obvezna socialna
zavarovanja ali
- 
da je imel v vsakem od zadnjih šestih mesecev pred vložitvijo vloge
prilive iz naslova opravljanja dejavnosti podjetja najmanj v višini 10.000
eurov na transakcijski račun, odprt v Republiki Sloveniji;
2.     
da je naročnik dela ali delodajalec za dohodke iz delovnega razmerja za
zadnjih šest mesecev pred mesecem vložitve vloge ali za čas poslovanja, če je
ta krajši od šest mesecev, predlagal obračune davčnega odtegljaja za dohodke iz
delovnega razmerja, če je zaposloval delavce, in nima neporavnanih zapadlih
davčnih obveznosti;
3.     
da je zastopnik vpisan v ustreznem registru;
4.     
da je priložena s strani delodajalca podpisana pogodba o zaposlitvi ali
s strani naročnika dela podpisana pogodba civilnega prava;
5.     
da ni izkoriščena kvota iz 41. člena tega zakona.
(3) V primeru delodajalcev, ki so registrirani manj kot šest
mesecev, se pogoj iz 1. točke prejšnjega odstavka šteje za izpolnjen, če je
delodajalec pred vložitvijo vloge investiral najmanj 50.000 eurov v dejavnost,
v okviru katere bo tujec opravljal delo.
(4) Če delodajalčeva obveznost predložitve obračuna davčnega odtegljaja
za dohodke iz delovnega razmerja za zadnji mesec pred vložitvijo vloge še ni
nastala, se izpolnjevanje pogoja iz 2. točke drugega odstavka tega člena
ugotavlja na podlagi podatkov za zadnjih šest mesecev, ali za čas poslovanja,
če je ta krajši od šest mesecev, pred vložitvijo vloge, za katere je obveznost predložitve
obračuna davčnega odtegljaja za dohodke iz delovnega razmerja že nastala.
(5) Za zaposlitev ali delo pri pravni osebi ali samostojnemu
podjetniku posamezniku, ki zaposluje do vključno deset delavcev, lahko zavod
poda eno soglasje za zastopnika pravne osebe ali samostojnega podjetnika
posameznika.
(6) Za zaposlitev ali delo pri pravni osebi ali samostojnemu
podjetniku posamezniku, ki zaposluje od 11 do vključno 50 delavcev, lahko zavod
poda dve soglasji za zastopnika pravne osebe ali samostojnega podjetnika
posameznika.
(7) Za zaposlitev ali delo pri slovenski podružnici tujega
podjetja zavod pri podaji soglasja za zastopnika upošteva omejitve iz petega in
šestega odstavka tega člena.
(8) V primeru podaljšanja enotnega dovoljenja za namen zaposlitve
pri istem delodajalcu ali dela pri pravni osebi, samostojnem podjetniku
posamezniku, slovenski podružnici tujega podjetja, pri kateri je tujec delal
ali je bil zaposlen ob vložitvi vloge, poda zavod soglasje za zastopnika pod
pogoji iz 1., 2., 3. in 4. točke drugega odstavka tega člena.
(9) Tujec z veljavnim enotnim dovoljenjem, izdanim na podlagi
soglasja za zastopnika, lahko zamenja delovno mesto pri istem delodajalcu,
zamenja delodajalca ali sklene novo pogodbo civilnega prava le na podlagi
novega enotnega dovoljenja. Soglasje za zamenjavo zaradi zaposlitve pri dveh
ali več delodajalcih zavod lahko poda pod pogoji iz četrtega odstavka 19. člena
tega zakona.
9. Soglasje za sezonsko delo in dovoljenje za sezonsko
delo
28. člen
(splošna določba)
(1) Sezonsko delo se lahko opravlja v kmetijstvu ali
gozdarstvu in je neločljivo povezano s sezono, v kateri je za posamezno dejavnost
značilen izrazito povečan obseg potrebe po delavcih.
(2) Tujec lahko sezonsko delo, ki ne presega 90 dni v
koledarskem letu, opravlja na podlagi dovoljenja za sezonsko delo, sezonsko
delo, daljše od 90 dni v koledarskem letu, pa lahko opravlja na podlagi
enotnega dovoljenja, izdanega na podlagi soglasja za sezonsko delo.
(3) Za opravljanje sezonskega dela tujca v različnih časovnih
obdobjih pri istem ali drugem delodajalcu oziroma naročniku dela zavod lahko
poda eno ali več soglasij, pri čemer skupno trajanje ne sme presegati šestih
mesecev v koledarskem letu. Če zavod v postopku izdaje enotnega dovoljenja poda
eno soglasje za več časovnih obdobij, v postopku izdaje novih enotnih dovoljenj
za predmetna časovna obdobja soglasje zavoda ni potrebno.
(4) Skupno trajanje veljavnosti enega ali več dovoljenj za
sezonsko delo, izdanih za istega tujca, za opravljanje sezonskega dela pri istem
ali drugem delodajalcu oziroma naročniku dela, ne sme presegati 90 dni v
koledarskem letu.
(5) Ne glede na tretji odstavek tega člena se lahko za
nadaljnje opravljanje sezonskega dela pri istem delodajalcu enotno dovoljenje
podaljša pod pogojem, da je vlogi za podaljšanje enotnega dovoljenja priloženo
mnenje zbornice, pristojne za kmetijstvo in gozdarstvo, da je prišlo do
izrednih pridelovalnih pogojev (npr. podaljšanje vegetacije) ter pogodba o
zaposlitvi oziroma pogodba civilnega prava za predmetno obdobje. V postopku podaljšanja
enotnega dovoljenja za ta namen soglasje zavoda ni potrebno.
29. člen
(pogoji za izdajo soglasja)
(1) V postopku izdaje enotnega dovoljenja za namen
opravljanja sezonskega dela zavod na zahtevo upravne enote poda soglasje, če so
izpolnjeni naslednji pogoji:
1.     
da v evidenci brezposelnih oseb ni ustrezne brezposelne osebe;
2.     
da je naročnik dela ali delodajalec ustrezno registriran ali vpisan v
poslovnem registru za opravljanje dejavnosti, v okviru katere se izvaja delo,
ki ga bo opravljal tujec, ali da je kot nosilec kmetijskega gospodarstva ali
član kmetije vpisan v register kmetijskih gospodarstev;
3.     
da naročnik dela ali delodajalec ni v postopku likvidacije ali stečaja;
4.     
da je naročnik dela ali delodajalec za dohodke iz delovnega razmerja za
zadnjih šest mesecev pred mesecem vložitve vloge ali za čas poslovanja, če je
ta krajši od šest mesecev, predlagal obračune davčnega odtegljaja za dohodke iz
delovnega razmerja, če je zaposloval delavce, in nima neporavnanih zapadlih
davčnih obveznosti;
5.     
da ni izkoriščena kvota iz 41. člena tega zakona;
6.     
da je priložena s strani delodajalca podpisana pogodba o zaposlitvi ali
s strani naročnika dela podpisana pogodba civilnega prava.
(2) Ne glede na določbo prejšnjega odstavka se v primeru, da
bo tujec sezonsko delo opravljal na podlagi pogodbe civilnega prava, soglasje
poda brez preverjanja pogoja iz 1. točke prejšnjega odstavka.
(3) Če delodajalčeva obveznost predložitve obračuna davčnega
odtegljaja za dohodke iz delovnega razmerja za zadnji mesec pred vložitvijo
vloge še ni nastala, se izpolnjevanje pogoja iz 4. točke prvega odstavka tega
člena ugotavlja na podlagi podatkov za zadnjih šest mesecev, ali za čas
poslovanja, če je ta krajši od šest mesecev, pred vložitvijo vloge, za katere
je obveznost predložitve obračuna davčnega odtegljaja za dohodke iz delovnega
razmerja že nastala.
(4) V postopku podaljšanja enotnega dovoljenja zaradi
opravljanja sezonskega dela zavod na zahtevo upravne enote poda soglasje, če so
izpolnjeni pogoji iz 4. in 6. točke prvega odstavka tega člena.
30. člen
(pogoji za izdajo in podaljšanje dovoljenja za sezonsko
delo)
(1) Dovoljenje za sezonsko delo izda zavod na vlogo naročnika
dela ali delodajalca, če so izpolnjeni naslednji pogoji:
1.     
da ima tujec veljavno potno listino, katere veljavnost je najmanj tri
mesece daljša od nameravanega prebivanja v Republiki Sloveniji;
2.     
da ima tujec ustrezno zdravstveno zavarovanje;
3.     
da v evidenci brezposelnih oseb ni ustreznih brezposelnih oseb;
4.     
da je naročnik dela ali delodajalec ustrezno registriran ali vpisan v
poslovnem registru za opravljanje dejavnosti, v okviru katere se izvaja delo,
ki ga bo opravljal tujec, ali da je kot nosilec kmetijskega gospodarstva ali
član kmetije vpisan v register kmetijskih gospodarstev;
5.     
da je priložena s strani delodajalca podpisana pogodba o zaposlitvi ali
s strani naročnika dela podpisana pogodba civilnega prava;
6.     
da naročnik dela ali delodajalec nista v postopku likvidacije ali
stečaja;
7.     
da je naročnik dela ali delodajalec za dohodke iz delovnega razmerja za
zadnjih šest mesecev pred mesecem vložitve vloge ali za čas poslovanja, če je
ta krajši od šest mesecev, predlagal obračune davčnega odtegljaja za dohodke iz
delovnega razmerja, če je zaposloval delavce, in nima neporavnanih zapadlih
davčnih obveznosti;
8.     
da ni izkoriščena kvota iz 41. člena tega zakona.
(2) Ne glede na določbo prejšnjega odstavka se v primeru, da
bo tujec sezonsko delo opravljal na podlagi pogodbe civilnega prava, dovoljenje
izda brez preverjanja pogoja iz 3. točke prejšnjega odstavka.
(3) Če delodajalčeva obveznost predložitve obračuna davčnega
odtegljaja za dohodke iz delovnega razmerja za zadnji mesec pred vložitvijo
vloge še ni nastala, se izpolnjevanje pogoja iz 7. točke prvega odstavka tega
člena ugotavlja na podlagi podatkov za zadnjih šest mesecev, ali za čas
poslovanja, če je ta krajši od šest mesecev, pred vložitvijo vloge, za katere
je obveznost predložitve obračuna davčnega odtegljaja za dohodke iz delovnega
razmerja že nastala.
(4) Dovoljenje za sezonsko delo se lahko podaljša, če je vloga
za podaljšanje vložena pred iztekom veljavnosti predhodnega dovoljenja za
sezonsko delo, če so izpolnjeni pogoji iz 1., 2., 5. in 7. točke prvega
odstavka tega člena in če skupno trajanje ne presega 90 dni v koledarskem letu.
31. člen
(rok za vrnitev dovoljenja za sezonsko delo)
Delodajalec ali naročnik dela je dolžan vrniti dovoljenje za
sezonsko delo zavodu, če s tujcem iz kakršnihkoli razlogov ne sklene pogodbe o
zaposlitvi ali pogodbe civilnega prava oziroma če pogodba o zaposlitvi ali
pogodba civilnega prava preneha pred potekom veljavnosti dovoljenja za sezonsko
delo, v roku:
1.     
15 dni od vročitve dovoljenja za sezonsko delo, če tujec ne nastopi
zaposlitve ali dela;
2.     
treh delovnih dni od prenehanja delovnega ali drugega pogodbenega
razmerja s tujcem.
III. poglavje
ZAPOSLOVANJE, SAMOZAPOSLOVANJE IN DELO
TUJCEV Z DOVOLJENJEM ZA ZAČASNO PREBIVANJE, KI NI IZDANO ZARADI ZAPOSLITVE,
SAMOZAPOSLITVE ALI DELA
32. člen
(splošna določba)
Tujec z dovoljenjem za začasno prebivanje, ki ni izdano
zaradi zaposlitve, samozaposlitve ali dela, in ki mu ni prepovedano zaposlovanje,
samozaposlovanje in delo v skladu z 42. členom tega zakona, se lahko zaposli,
samozaposli ali dela v skladu z določbami tega poglavja, razen tujcev, ki imajo
pravico do prostega dostopa na slovenski trg dela na podlagi tega zakona.
33. člen
(zaposlovanje)
(1) Tujec z dovoljenjem za začasno prebivanje, ki ni izdano zaradi
zaposlitve, samozaposlitve ali dela, se lahko zaposli le na delovnem mestu, za
katerega v evidenci brezposelnih oseb ni ustreznih brezposelnih oseb, razen v
primeru opravljanja dela zastopnika.
(2) V primeru, da v evidenci brezposelnih oseb ni vpisanih
ustreznih kandidatov, zavod v petih delovnih dneh od sporočila o prostem
delovnem mestu delodajalcu, upravni enoti ter pristojnemu nadzornemu organu o
tem posreduje pisno obvestilo ter informativni list, na katerem so navedeni vsi
pogoji in elementi zaposlitve, ki jih je delodajalec opredelil v sporočilu. V
primeru zaposlitve tujca za opravljanje dela zastopnika in tujca, ki je bil predhodno
že zakonito zaposlen pri istem delodajalcu na istem delovnem mestu, se
informativni list izda brez preverjanja obstoja ustreznih brezposelnih oseb v
evidenci zavoda.
(3) Če so v evidenci brezposelnih oseb vpisani ustrezni
kandidati, zavod v petih delovnih dneh od sporočila o prostem delovnem mestu o
tem pisno obvesti delodajalca.
(4) Tujec z dovoljenjem za začasno prebivanje, ki ni izdano zaradi
zaposlitve, samozaposlitve ali dela, se lahko zaposli le na podlagi veljavne
izkaznice dovoljenja za prebivanje, na kateri je označena pravica do dela,
kateri upravna enota ob vročitvi priloži tudi informativni list.
(5) Pisno obvestilo iz drugega odstavka tega člena se šteje
kot dokazilo o izpolnjenem pogoju iz prvega odstavka tega člena, če tujec
nastopi delo v roku 30 dni od izdaje pisnega obvestila. V času trajanja
delovnega razmerja morajo biti izpolnjeni vsi pogoji in elementi zaposlitve,
navedeni na informativnem listu.
(6) Tujec je lahko še naprej zaposlen tudi takrat, ko v
Republiki Sloveniji prebiva na podlagi potrdila o pravočasno vloženi prošnji za
podaljšanje dovoljenja za začasno prebivanje, ki ni izdano zaradi zaposlitve,
samozaposlitve ali dela, vendar izključno pod pogoji in v obsegu, kot je
navedeno na informativnem listu iz drugega odstavka tega člena.
(7) Ne glede na določbo prvega odstavka tega člena se tujec z
dovoljenjem za začasno prebivanje, ki ni izdano zaradi zaposlitve,
samozaposlitve ali dela, lahko zaposli tudi v primerih, ki jih minister,
pristojen za delo, določi na podlagi sedmega ali osmega odstavka 17. člena tega
zakona.
(8) Za potrebe izdaje izkaznice dovoljenja za začasno
prebivanje, na kateri je označena pravica do dostopa na trg dela, ki se izdaja
na podlagi zakona, ki ureja vstop in prebivanje tujcev, v primeru iz drugega odstavka
tega člena posebna odločitev zavoda o pravici do dostopa na trg dela ni
potrebna.
34. člen
(samozaposlovanje in delo)
(1) Tujec z dovoljenjem za začasno prebivanje, ki ni izdano zaradi
zaposlitve, samozaposlitve ali dela, se lahko samozaposli po enoletnem
neprekinjenem zakonitem prebivanju v Republiki Sloveniji. Pogoj enoletnega
predhodnega prebivanja ne velja za tujca, ki je vpisan v poslovni register kot
oseba, ki bo opravljala samostojno poklicno dejavnost.
(2) Tujci z dovoljenjem za začasno prebivanje, ki ni izdano
zaradi zaposlitve, samozaposlitve ali dela, opravljajo delo pod enakimi pogoji
kot državljani Republike Slovenije.
(3) Za potrebe izdaje izkaznice dovoljenja za začasno
prebivanje, na kateri je označena pravica do dostopa na trg dela, ki se izdaja
na podlagi zakona, ki ureja vstop in prebivanje tujcev, v primerih iz prvega in
drugega odstavka tega člena posebna odločitev zavoda o pravici do dostopa na
trg dela ni potrebna.
IV. poglavje
IZVAJANJE STORITEV Z NAPOTENIMI
DELAVCI NA PODLAGI PRIJAVE ZAČETKA IZVAJANJA STORITVE IN PRIJAVA DELA
ZASTOPNIKOV
35. člen
(prenehal
veljati)
36. člen
(izvajanje kratkotrajnih storitev izvajalcev iz tretjih
držav)
(1) Tuji delodajalec lahko z napotenimi delavci v Republiki
Sloveniji izvaja storitve, vezane na dobavo blaga in servisiranje, na podlagi
prijave začetka izvajanja storitev.
(2) Storitve iz prejšnjega odstavka so dovoljene v naslednjih
primerih:
1.     
kadar so storitve, ki jih opravijo napoteni delavci, povezane z dobavo
in montažo strojev, naprav ali opreme, uvajanjem osebja naročnika oziroma
demontažo strojev, naprav ali opreme;
2.     
ko gre za izvajanje rednih vzdrževalnih servisov, če so ti dogovorjeni v
pogodbi o nakupu strojev, naprav ali opreme in jih opravljajo napoteni delavci,
zaposleni pri proizvajalcu ali
3.     
ko je dobavitelj na podlagi pogodbe o dobavi strojev, naprav ali opreme
iz tujine dolžan na svoje stroške odpraviti napake na dobavljenih strojih,
napravah ali opremi.
(3) Začetek izvajanja storitev je delodajalec iz prvega
odstavka tega člena dolžan prijaviti pri zavodu pred začetkom izvajanja
storitve. O opravljeni prijavi izda zavod potrdilo.
(4) Prijava mora vsebovati podatke o:
1.     
firmi in sedežu ali naslovu naročnika storitve;
2.     
firmi in sedežu ali naslovu tujega delodajalca;
3.     
osebnem imenu in datumu rojstva odgovorne osebe naročnika in izvajalca
storitve;
4.     
osebnih imenih, datumih rojstev, državljanstvih napotenih delavcev ter
naslovih njihovih prebivališč v Republiki Sloveniji;
5.     
vrsti storitve;
6.     
kraju in trajanju izvajanja storitve.
(5) Storitve iz prvega odstavka tega člena se lahko izvajajo neprekinjeno
14 dni ter v skupnem trajanju 90 dni v koledarskem letu. Isti napoteni delavec
je lahko ponovno napoten na delo v Republiko Slovenijo po vmesni prekinitvi, ki
traja toliko časa, kolikor je trajalo predhodno izvajanje storitev.
(6) Če tujemu delodajalcu iz prvega odstavka tega člena
zaradi objektivnih razlogov (na primer zaradi bolezni tujih delavcev, neugodnih
vremenskih razmer, tehničnih ovir) ne uspe pravočasno začeti ali zaradi
prekinitve dokončati izvedbe storitve, mora v treh dneh od nastopa objektivnega
razloga za zamudo ali prekinitev izvajanja storitve zavod o tem pisno obvestiti
in predložiti dokazila o razlogih za zamudo ali prekinitev izvajanja storitve.
Zavod lahko v teh primerih na podlagi obrazložitve in dokazil tujemu
delodajalcu spet izda potrdilo o opravljeni prijavi storitve, ki nadomesti
predhodno izdano potrdilo o prijavi začetka opravljanja storitve.
37. člen
(prijava kratkotrajnega dela zastopnika)
(1) Tujec, ki je v skladu z zakonom vpisan v sodni register
Republike Slovenije kot zastopnik pravne osebe, lahko opravlja delo zastopanja
pravne osebe, sklepanja pravnih poslov, nadzora, dajanja navodil in opravljanja
podobnih del, ki jih je mogoče opravljati le v funkciji zastopnika na podlagi
prijave dela zastopnika.
(2) Začetek opravljanja dela je tujec dolžan prijaviti pri
zavodu pred začetkom opravljanja dela zastopnika. O opravljeni prijavi izda
zavod potrdilo.
(3) Prijava dela zastopnika mora vsebovati:
1.     
podatek o vpisu zastopnika v register iz prvega odstavka tega člena;
2.     
podatke o podjetju in sedežu ali naslovu pravne osebe, kjer se bo delo
zastopnika izvajalo;
3.     
podatek o trajanju opravljanja dela;
4.     
podatek o osebnem imenu, datumu rojstva ter državljanstvu zastopnika.
(4) Delo zastopnika iz prvega odstavka tega člena se lahko
opravlja do 90 dni v koledarskem letu.
V. poglavje
UMIK SOGLASJA K ENOTNEMU DOVOLJENJU,
MODRI KARTI EU ALI SOGLASJA ZA ZAMENJAVO
38. člen
(umik soglasja)
(1) Zavod v času veljavnosti enotnega dovoljenja ali modre
karte EU umakne soglasje k enotnemu dovoljenju, modri karti EU ali soglasje za
zamenjavo:
-       
če je v zvezi z delom tujca, za katerega je bilo dano predmetno
soglasje, delodajalcu, naročniku dela ali tujemu delodajalcu pravnomočno
izrečena globa na podlagi 50. ali 58. člena tega zakona;
-       
če je v zvezi z delom tujca, za katerega je bilo dano predmetno
soglasje, delodajalcu ali naročniku dela pravnomočno izrečena globa na podlagi
prve ali druge alineje prvega odstavka 23. člena Zakona o preprečevanju
dela in zaposlovanja na črno (Uradni list RS, št. 32/14, 47/15 – ZZSDT,
43/19 in 121/21 – ZJN-3B; v nadaljnjem besedilu: ZPDZC-1) ali na podlagi 3.
točke prvega odstavka 217. člena Zakona o delovnih razmerjih (Uradni list
RS, št. 21/13, 78/13 – popr., 47/15 – ZZSDT, 33/16 – PZ-F, 52/16, 15/17 –
odl. US, 22/19 – ZPosS, 81/19, 203/20 – ZIUPOPDVE, 119/21 – ZČmIS-A, 202/21 –
odl. US, 15/22 in 54/22 – ZUPŠ-1; v nadaljnjem besedilu: ZDR-1), razen če ima
tujec veljavno enotno dovoljenje, izdano na podlagi soglasja za zaposlitev,
samozaposlitev ali delo;
-       
če pristojni organ s pravnomočno odločbo ugotovi, da je tujec v postopku
izdaje enotnega dovoljenja ali modre karte EU predložil ponarejeno dokazilo, na
podlagi katerega je bilo dano soglasje.
(2) V primeru, ko je tujec v času veljavnosti enotnega
dovoljenja ali soglasja za zamenjavo, ki nista izdana na podlagi soglasja za
zaposlitev, samozaposlitev ali delo, odjavljen iz obveznih socialnih zavarovanj
zaradi prenehanja pogodbe o zaposlitvi, zavod tujcu pošlje pisno obvestilo o
nameri umika soglasja, ki se tujcu osebno vroči. Če tujec obvestila ne prevzame
v 15 dneh, velja vročitev za opravljeno z dnem preteka tega roka, ko se
obvestilo pusti v hišnem predalčniku oziroma drugem primernem mestu. Če to ni
mogoče, se pošiljko vrne zavodu, ki obvestilo objavi na oglasni deski, vročitev
pa velja za opravljeno po poteku osmih dni od dneva objave na oglasni deski. Če
tujec v 15 dneh od vročitve obvestila zavoda ni ponovno prijavljen v obvezna
socialna zavarovanja na podlagi pogodbe o zaposlitvi pri istem delodajalcu in
na istem delovnem mestu, zavod soglasje umakne.
(3) Zavod v času veljavnosti enotnega dovoljenja ali soglasja
za zamenjavo umakne soglasje, če tujec iz 1. ali 2. točke prvega odstavka
14. člena tega zakona več kot šest mesecev zaporedoma ni prijavljen v
socialno zavarovanje in v času odločanja o umiku ni prijavljen v socialno
zavarovanje.
(4) Zavod v času veljavnosti modre karte EU umakne soglasje,
če je imetnik modre karte EU neprekinjeno več kot tri mesece odjavljen iz
obveznih socialnih zavarovanj, ali če nista več izpolnjena pogoja iz 2. točke
prvega odstavka 20. člena tega zakona.
(5) Zavod umakne soglasje k enotnemu dovoljenju, modri karti
EU ali umakne soglasje za zamenjavo, če tujec ne nastopi dela oziroma ni
prijavljen v obvezna socialna zavarovanja v rokih iz 8. člena tega zakona.
(6) Če tujec iz četrtega odstavka 8. člena tega zakona zaradi
objektivnih razlogov (npr. zaradi bolezni tujca, smrti ožjega družinskega
člana), zaradi katerih ni prišel v Republiko Slovenijo, v 15 dneh od vročitve
enotnega dovoljenja ali modre karte EU ne nastopi dela, je treba v tem roku
zavod o tem pisno obvestiti in priložiti dokazila o razlogih za zamudo in
njihovem trajanju. Zavod na podlagi obrazložitve in dokazil ne umakne soglasja,
dokler trajajo navedeni objektivni razlogi.
(7) Zavod soglasje k enotnemu dovoljenju ali modri karti EU
oziroma soglasje za zamenjavo umakne najpozneje v treh delovnih dneh od
seznanitve z razlogi za umik soglasja iz prvega, drugega, tretjega oziroma
četrtega odstavka tega člena in o tem obvesti upravno enoto.
(8) Kadar je bilo v skladu z drugim odstavkom tega člena
umaknjeno soglasje k enotnemu dovoljenju ali soglasje za zamenjavo, pa je bil
pozneje v upravnem ali sodnem postopku ugotovljen obstoj delovnega razmerja za
obdobje po umiku soglasja in so na tej podlagi izpolnjeni pogoji za vključitev
v obvezna socialna zavarovanja, se za namen izvršitve vključitve v ta
zavarovanja šteje, da je bilo v predmetnem obdobju enotno dovoljenje ali
soglasje za zamenjavo veljavno.
VI. poglavje
PRENEHANJE VELJAVNOSTI IN
RAZVELJAVITEV DOVOLJENJA ZA SEZONSKO DELO
39. člen
(prenehanje veljavnosti)
Dovoljenje za sezonsko delo preneha veljati:
1.     
s potekom časa, za katerega je bilo izdano;
2.     
z vrnitvijo, pred potekom časa, za katerega je bilo izdano;
3.     
s pridobitvijo pravice tujca, ki mu je bilo izdano dovoljenje za
sezonsko delo, do prostega dostopa na slovenski trg dela;
4.     
če je razveljavljeno;
5.     
v primeru smrti tujca, za katerega je bilo izdano dovoljenje za sezonsko
delo.
40. člen
(razveljavitev dovoljenja za sezonsko delo)
(1) Zavod razveljavi dovoljenje za sezonsko delo:
-       
če je delodajalcu oziroma naročniku dela pravnomočno izrečena globa za
prekršek po 50. in 55. členu tega zakona;
-       
če je delodajalcu pravnomočno izrečena globa za prekršek po prvi ali
drugi alineji prvega odstavka 23. člena ZPDZC-1 ali 3. točki prvega odstavka
217. člena ZDR-1;
-       
da je bilo s pravnomočno odločbo ugotovljeno, da je tujec v postopku
izdaje dovoljenja za sezonsko delo predložil ponarejeno dokazilo, na podlagi
katerega je bilo izdano dovoljenje za sezonsko delo.
(2) Zavod razveljavi dovoljenje za sezonsko delo, če tujec ne
nastopi dela oziroma ni prijavljen v obvezna socialna zavarovanja v roku iz petega
odstavka 8. člena tega zakona.
(3) Če tujec iz petega odstavka 8. člena tega zakona zaradi
objektivnih razlogov (npr. zaradi bolezni tujca, smrti ožjega družinskega
člana), zaradi katerih ni prišel v Republiko Slovenijo, v 15 dneh od vročitve
dovoljenja za sezonsko delo ali vizuma, kadar je ta potreben, ne nastopi dela,
je treba v tem roku zavod o tem pisno obvestiti in priložiti dokazila o
razlogih za zamudo in njihovem trajanju. Zavod na podlagi obrazložitve in
dokazil ne razveljavi dovoljenja za sezonsko delo, dokler trajajo navedeni
objektivni razlogi.
(4) Zavod razveljavi dovoljenje za sezonsko delo najpozneje v
treh delovnih dneh od seznanitve z razlogi iz prvega oziroma drugega odstavka
tega člena.
VII. poglavje
OMEJITVE IN PREPOVEDI ZAPOSLOVANJA,
SAMOZAPOSLOVANJA IN DELA TUJCEV
41. člen
(določitev kvote)
(1) Glede na stanje in predvidena gibanja na trgu dela lahko
vlada letno določi kvoto soglasij k izdaji enotnega dovoljenja in kvoto
dovoljenj za sezonsko delo, s katero omeji število tujcev na trgu dela.
(2) Kvoto vladi predlaga minister, pristojen za delo, ob
predhodni pridobitvi mnenja Ekonomsko-socialnega sveta.
(3) Vlada lahko s kvoto omeji zaposlovanje in delo tujcev, ki
še niso pridobili pravice do prebivanja v Republiki Sloveniji.
(4) Vlada lahko poleg kvote določi tudi omejitve in prepovedi
zaposlovanja, samozaposlovanja in dela tujcev po regijah, področjih dejavnosti,
podjetjih in poklicih, kakor tudi omeji ali prepove prihod novih tujcev z
namenom zaposlitve ali dela v celoti ali z določenih regionalnih območij, kadar
je to utemeljeno z javnim redom, javno varnostjo, javnim zdravjem, splošnim
gospodarskim interesom ali stanjem ter predvidenimi gibanji na trgu dela.
(5) V primeru mednarodnih razpisov, ki jih razpišejo državni organi,
lahko vlada določi, da se soglasja k enotnemu dovoljenju izdajo zunaj kvote
oziroma brez preverjanja stanja na trgu dela.
42. člen
(prepoved zaposlovanja, samozaposlovanja in dela tujcev)
(1) Delodajalcu, tujemu delodajalcu ali naročniku dela je
prepovedano zaposlovanje in delo tujcev oziroma izvajanje storitev, če mu je
bila:
1.     
pravnomočno izrečena globa po 52. ali 58. členu tega zakona ali za
prekršek po 21. členu ZPDZC-1 ali po prvi, drugi ali tretji alineji prvega
odstavka 23. člena ZPDZC-1 – dve leti od pravnomočnosti odločbe;
2.     
pravnomočno izrečena globa po 54., 55., 59. ali 65. členu tega
zakona – eno leto od pravnomočnosti odločbe;
3.     
pravnomočno izrečena globa po 1., 3., 8., 9., 12., 23., 27., 29. ali 31.
točki prvega odstavka oziroma po drugem ali tretjem odstavku 217. člena ZDR-1 –
dve leti od pravnomočnosti odločbe;
4.     
pravnomočno izrečena globa po 14., 17., 19., 24., 25., 26. ali 28. točki
prvega odstavka 217. člena ZDR-1 ali po 8., 9., 11., 13., 15. ali 16. točki
prvega odstavka oziroma po drugem ali tretjem odstavku 217.a člena ZDR-1 – eno
leto od pravnomočnosti odločbe;
5.     
pravnomočno izrečena globa po peti alineji prvega odstavka 23. člena
ZPDZC-1 – pet let od pravnomočnosti odločbe;
6.     
pravnomočno izrečena globa po 1., 18. in 19. točki prvega odstavka
76. člena Zakona o varnosti in zdravju pri delu (Uradni list RS,
št. 43/11; v nadaljnjem besedilu: ZVZD-1) – eno leto od pravnomočnosti
odločbe;
7.     
pravnomočno izrečena globa po 8., 11., 29. in 34. točki prvega
odstavka 76. člena ZVZD-1 – dve leti od pravnomočnosti odločbe;
8.     
pravnomočno izrečena globa po 179. členu Zakona o urejanju trga
dela (Uradni list RS, št. 80/10, 40/12 – ZUJF, 21/13, 63/13, 100/13, 32/14
– ZPDZC-1, 47/15 – ZZSDT, 55/17, 75/19 in 11/20 – odl. US) – dve leti od
pravnomočnosti odločbe.
(2) Dve leti od pravnomočnosti odločbe je prepovedano
zaposlovanje in delo tujcev pri delodajalcu oziroma naročniku dela, ki mu je
bila pravnomočno izrečena globa po 50. členu tega zakona, ter tujcu, ki mu je
bila pravnomočno izrečena globa po 51. členu tega zakona ali po tretjem
odstavku 23. člena ZPDZC-1.
(3) Pet let od pravnomočnosti sodbe je prepovedano
zaposlovanje in delo tujcev pri delodajalcu ali naročniku dela oziroma delo
delavcev tujega delodajalca, ki je bil pravnomočno obsojen zaradi kaznivega
dejanja zlorabe prostitucije, spravljanja v suženjsko razmerje, trgovine z
ljudmi, kršitve temeljnih pravic delavcev, kršitve pravic iz socialnega
zavarovanja, zaposlovanje na črno.
(4) Pet let od pravnomočnosti sodbe je prepovedana
zaposlitev, samozaposlitev in delo tujca, ki je bil pravnomočno obsojen zaradi
predložitve ponarejenega dokazila.
(5) Prepovedi iz tega člena veljajo za zaposlovanje,
samozaposlovanje in delo tistih tujcev, ki v Republiki Sloveniji ne uživajo
pravice do prostega dostopa na slovenski trg dela oziroma v Republiki Sloveniji
ne prebivajo na podlagi enotnega dovoljenja, izdanega na podlagi soglasja za
zaposlitev, samozaposlitev ali delo.
(6) Prepoved v skladu z 2. točko prvega odstavka tega člena,
razen v primeru pravnomočno izrečene globe po 54. členu tega zakona, in
prepoved v skladu s 4. točko prvega odstavka tega člena, razen v primeru
pravnomočno izrečene globe po 17. ali 24. točki prvega odstavka 217. člena
ZDR-1 ali po 9., 13. ali 15. točki prvega odstavka 217.a člena ZDR-1, v
postopku podaje soglasja k podaljšanju enotnega dovoljenja, modre karte EU ali
v postopku podaljšanja dovoljenja za sezonsko delo ne velja.
43. člen
(črtan)
VIII. poglavje
NADZOR
44. člen
(pristojni nadzorni organi)
(1) Za nadzor nad izvajanjem tega zakona je pristojen
Inšpektorat Republike Slovenije za delo (v nadaljnjem besedilu: inšpektorat za
delo).
(2) Inšpektorat za delo ima zaradi nadzora nad izvajanjem tega
zakona neposreden vpogled v elektronske evidence zavoda in upravnih enot glede
podatkov o enotnih dovoljenjih in modrih kartah EU, o soglasjih za zamenjavo, o
dovoljenjih za sezonsko delo, o opravljenih prijavah začetka izvajanja storitev
oziroma opravljanja dela zastopnika.
(3) Nadzor nad kršitvami določb tega zakona v okviru nadzora
nad zakonitostjo bivanja, ki ga določa zakon, ki ureja vstop in prebivanje
tujcev v Republiki Sloveniji, izvaja tudi policija. O sumih in ugotovljenih
kršitvah določb tega zakona je policija dolžna nemudoma obvestiti organ iz
prvega odstavka tega člena.
(4) Policija ima zaradi izvajanja nadzora v skladu s
prejšnjim odstavkom neposreden vpogled v elektronske evidence zavoda glede
podatkov o soglasjih, ki jih zavod poda v postopku izdaje enotnega dovoljenja
ali modre karte EU, o soglasjih za zamenjavo, o dovoljenjih za sezonsko delo in
o opravljenih prijavah začetka izvajanja storitev oziroma opravljanja dela
zastopnikov.
(5) Če organ iz prvega odstavka tega člena pri izvajanju
nadzora po tem zakonu ugotovi sum nezakonitega prebivanja tujcev, je dolžan o
tem nemudoma obvestiti policijo, ki v zvezi z navedenim postopa v skladu s
pooblastili.
45. člen
(obveznosti do nadzornih organov)
(1) Delodajalci in naročniki dela so dolžni sodelovati s
pristojnimi nadzornimi organi in jim omogočiti dostop do vseh razpoložljivih
dokazil, na podlagi katerih so izdani dokumenti, ki dovoljujejo zaposlitev,
samozaposlitev ali delo v Republiki Sloveniji.
(2) Tujec je dolžan na mestu, kjer dela, hraniti informativni
list, če mu je bil vročen, ali dovoljenje za sezonsko delo in ga na zahtevo
pristojnega nadzornega organa predložiti kot dokazilo v postopku.
(3) (prenehal
veljati)
(4) Tuji delodajalec iz prvega odstavka 36. člena tega
zakona mora med napotitvijo svojih delavcev v Republiko Slovenijo na kraju
opravljanja storitve hraniti in na zahtevo dati na voljo nadzornemu organu
pogodbo med naročnikom in izvajalcem storitve, potrdilo o opravljeni prijavi
začetka izvajanja storitev in izvode pogodb o zaposlitvi (in njihov prevod v
slovenski jezik) za vse napotene delavce, potrdila o njihovi vključenosti v
sistem socialnega zavarovanja na podlagi zaposlitve v državi, kjer ima tuji
delodajalec sedež, ter listine s področja varnosti in zdravja pri delu (in njihov
prevod v slovenski jezik).
(5) Tujec iz prvega odstavka 37. člena tega zakona mora med
opravljanjem funkcije zastopnika na mestu, kjer opravlja delo zastopnika,
hraniti in nadzornemu organu na njegovo zahtevo dati na razpolago pogodbo
civilnega prava, na podlagi katere tujec opravlja delo zastopnika, in potrdilo
o opravljeni prijavi dela.
IX. poglavje
TAKSE IN NADOMESTILO POSEBNIH STROŠKOV
46. člen
(takse)
(1) Za vloge, spise in dejanja v zvezi z izdajo dovoljenj za
sezonsko delo se plačuje taksa po zakonu, ki ureja upravne takse.
(2) Takso je dolžan plačati vlagatelj.
X. poglavje
EVIDENCE
47. člen
(vrste in namen)
(1) Vrste evidenc, ki se upravljajo po tem zakonu so:
-       
evidenca o podanih soglasjih;
-       
evidenca o izdanih dovoljenjih za sezonsko delo;
-       
evidenca obvestil iz drugega odstavka 33. člena tega zakona;
-       
(prenehala
veljati);
-       
evidenca prijav iz četrtega odstavka 36. člena tega zakona;
-       
evidenca prijav iz tretjega odstavka 37. člena tega zakona.
(2) Za namen podaje ali umika soglasja, za namen odločanja o
izdaji ali razveljavitvi dovoljenj za sezonsko delo, za namen spremljanja
stanja na trgu dela in izvajanje nadzora ter za znanstvenoraziskovalne in
statistične namene zavod upravlja evidence iz prejšnjega odstavka.
48. člen
(vsebina evidenc)
(1) Evidenca zavoda o podanih soglasjih vsebuje podatke o:
1.     
tujcu v skladu s 1., 2., 3., 4., 5., 6., 7., 9.,
11. in 13. točko prvega odstavka, 1., 2., 3., 4., 5., 8., 9.,
10., 11. in 12. točko drugega odstavka ter 1. in 2. točko sedmega odstavka 111.
člena Zakona o tujcih (Uradni list RS, št. 45/14 – uradno prečiščeno besedilo
in 90/14; v nadaljnjem besedilu: Zakon o tujcih);
2.     
delodajalcu (firmi ali imenu, sedežu ali naslovu, matični številki ali
EMŠO, davčni številki);
3.     
tujem delodajalcu (firmi ali imenu, sedežu ali naslovu, matično
številko);
4.     
naročniku dela (firmi ali imenu, sedežu ali naslovu, matični številki
ali EMŠO);
5.     
delovnem mestu (šifra poklica, naziv in opis delovnega mesta);
6.     
številu ur delovnega časa tujca;
7.     
številu ur polnega delovnega časa pri delodajalcu;
8.     
soglasju (datum podaje, vrsta in številka, datum in razlog umika);
9.     
dovoljenju za sezonsko delo (številka, datum izdaje, obdobje
veljavnosti, datum in razlog prenehanja);
10.  
enotnemu dovoljenju (številka, vrsta, datum izdaje, obdobje veljavnosti,
datum in razlog prenehanja);
11.  
modri karti EU (številka, datum izdaje, obdobje veljavnosti, datum in
razlog prenehanja);
12.  
zavarovanju delavcev pri delodajalcu (datum pričetka, datum vključitve
ter datum in razlog prenehanja);
13.  
soglasju za zamenjavo (vrsta, datum izdaje in obdobje veljavnosti ter
datum in razlog prenehanja);
14.  
potrdilu o pravočasno vloženi vlogi za podaljšanje enotnega dovoljenja
ali modre karte EU;
15.  
vpisu ali izbrisu delodajalcev in naročnikov dela ter o njihovi glavni
in stranskih dejavnostih;
16.  
deležu družbenikov v gospodarski družbi;
17.  
nosilcu kmetijskega gospodarstva in članih kmetije, vpisanih v register
kmetijskih gospodarstev;
18.  
tujcu, vključenem v obvezno zdravstveno zavarovanje iz naslova
zaposlitve ali samozaposlitve in o odjavi iz obveznih socialnih zavarovanj, ki
se opravi v času veljavnosti enotnega dovoljenja, modre karte EU, soglasja za
zamenjavo, dovoljenja za sezonsko delo ali v času zaposlitve tujca z
dovoljenjem za začasno prebivanje, ki ni izdano zaradi zaposlitve,
samozaposlitve ali dela;
19.  
obračunih davčnega odtegljaja delodajalca ali naročnika dela;
20.  
denarnih prilivih na transakcijske račune delodajalca ali naročnika
dela;
21.  
poravnanih davčnih obveznostih delodajalca ali naročnika dela.
(2) Evidenca zavoda o izdanih dovoljenjih za sezonsko delo
vsebuje podatke o:
1.     
tujcu (osebno ime, spol, datum rojstva, EMŠO, če je določen, kraj in
država rojstva, državljanstvo);
2.     
zadnjem stalnem ali začasnem prebivališču v tujini ali v Republiki
Sloveniji (država, kraj, ulica in hišna številka);
3.     
sedanjem stalnem ali začasnem prebivališču v Republiki Sloveniji (kraj,
ulica in hišna številka);
4.     
vrsti in številki potne listine, datumu in kraju izdaje ter njeni
veljavnosti;
5.     
delodajalcu (firmi ali imenu, sedežu ali naslovu, matični številki,
davčni številki, osebnem imenu in EMŠO zastopnika, soglasjih k enotnim
dovoljenjem, modri karti EU, soglasjih za zamenjavo, o dovoljenjih za sezonsko
delo, o potrdilih o prijavi dela ter datumu podaje oziroma izdaje);
6.     
o naročniku dela (firmi ali imenu, sedežu ali naslovu, matični številki,
davčni številki, osebnem imenu in EMŠO zastopnika, registrirani samostojni
dejavnosti);
7.     
dovoljenju za sezonsko delo (številka, datum izdaje, obdobje
veljavnosti, datum in razlog prenehanja);
8.     
datumu nastopa dela;
9.     
zavarovanju (datum pričetka ter datum in razlog prenehanja);
10.  
številki potrdila o pravočasno vloženi vlogi za podaljšanje dovoljenja
za sezonsko delo.
(3) Evidenca zavoda o obvestilih iz drugega odstavka 33.
člena vsebuje podatke o:
1.     
dovoljenju za prebivanje (številka, vrsta, obdobje veljavnosti);
2.     
tujcu v skladu s 1., 2., 3., 4., 5., 6., 7., 9.,
11. in 13. točko prvega odstavka, 1., 2., 3., 4., 5., 8., 9.,
10., 11. in 12. točko drugega odstavka ter 1. in 2. točko sedmega odstavka 111.
člena Zakona o tujcih;
3.     
delodajalcu (firmi ali imenu, sedežu ali naslovu, matični številki ali
EMŠO, davčni številki, soglasjih k enotnim dovoljenjem);
4.     
pogojih in elementih zaposlitve iz informativnega lista;
5.     
datumu obvestila zavoda o pogojih zaposlitve.
(4) (prenehal
veljati)
(5) Evidenca zavoda o prijavah začetka izvajanja storitev iz
četrtega odstavka 36. člena tega zakona vsebuje podatke o:
1.     
firmi in sedežu ali naslovu naročnika storitve;
2.     
firmi in sedežu ali naslovu tujega delodajalca;
3.     
osebnem imenu in datumu rojstva odgovorne osebe naročnika in izvajalca
storitve;
4.     
osebnem imenu, datumu rojstva, državljanstvu napotenih delavcev in
začasnem prebivališču v Republiki Sloveniji;
5.     
vrsti storitve;
6.     
kraju in trajanju izvajanja storitve;
7.     
lokaciji, kjer bodo hranjeni dokumenti iz četrtega odstavka 45. člena
tega zakona.
(6) Evidenca zavoda o tujcih iz prvega odstavka 37. člena
tega zakona vsebuje podatke o:
1.     
osebnem imenu, datumu rojstva in državljanstvu zastopnika;
2.     
firmi ali imenu in sedežu ali naslovu pravne osebe, kjer se bo delo
zastopnika izvajalo;
3.     
trajanju opravljanja dela.
(7) Podatki iz evidenc iz tega člena se hranijo dve leti po
poteku veljavnosti enotnega dovoljenja, modre karte EU, soglasja za zamenjavo,
dovoljenja za sezonsko delo ali dve leti po prijavi začetka izvajanja storitev
oziroma dela zastopnika in se nato arhivirajo.
(8) Minister, pristojen za delo, predpiše način obdelave
podatkov iz evidenc iz tega člena ter način posredovanja teh podatkov.
49. člen
(zbiranje podatkov in povezovanje evidenc)
(1) Zavod podatke, ki jih potrebuje za izvajanje svojih
pristojnosti v skladu s tem zakonom, brezplačno pridobiva iz evidenc naslednjih
upravljavcev, in sicer:
1.     
upravnih enot: podatki iz 1., 2., 3., 4., 5., 10., 11., 13. in 14.
točke prvega odstavka ter 1. in 2. točke tretjega odstavka 48. člena tega
zakona;
2.     
Agencije Republike Slovenije za javnopravne evidence in storitve:
podatki iz 15. in 16. točke prvega odstavka 48. člena tega zakona;
3.     
ministrstva, pristojnega za kmetijstvo: podatek iz 17. točke prvega
odstavka 48. člena tega zakona;
4.     
Zavoda za zdravstveno zavarovanje Slovenije: podatek iz 12. in 18. točke
prvega odstavka 48. člena tega zakona;
5.     
inšpektorata za delo: podatki o pravnomočnih sklepih ali odločbah o
prekrških, izdanih delodajalcem ali naročnikom dela, njihovim odgovornim osebam
ali tujcem, ki, v skladu z določbami tega zakona, vplivajo na odločitve zavoda
v postopkih, ki jih vodi po tem zakonu;
6.     
Finančne uprave Republike Slovenije (v nadaljnjem besedilu: finančna
uprava): podatki iz 19., 20. in 21. točke prvega odstavka 48. člena tega zakona
ter o pravnomočnih sklepih ali odločbah o prekrških, izdanih delodajalcem ali
naročnikom dela, njihovim odgovornim osebam ali tujcem, ki v skladu z določbami
tega zakona vplivajo na odločitve zavoda v postopkih, ki jih vodi po tem
zakonu;
7.     
ministrstva, pristojnega za pravosodje: podatki o pravnomočno obsojenih
delodajalcih, tujih delodajalcih in naročnikih del zaradi storitve kaznivega
dejanja zlorabe prostitucije, spravljanja v suženjsko razmerje, trgovine z
ljudmi, kršitve temeljnih pravic delavcev, zaposlovanja na črno ali kršitve
pravic iz socialnega zavarovanja, ki v skladu z določbami tega zakona vplivajo
na odločitve zavoda v postopkih, ki jih vodi po tem zakonu.
(2) Zavod lahko evidence, ki jih upravlja po tem zakonu,
poveže z evidencami upravljavcev iz prejšnjega odstavka, razen z evidencama
inšpektorata za delo in finančne uprave o pravnomočnih sklepih in odločbah o prekrških
ter evidenco ministrstva, pristojnega za pravosodje.
(3) Zavod lahko podatke o pravnomočnih sklepih in odločbah o
prekrških, ki, v skladu z določbami tega zakona vplivajo na odločitve zavoda v
posamičnih postopkih, ki jih vodi po tem zakonu, pridobi iz evidenc
inšpektorata za delo z neposrednim vpogledom in iz evidenc finančne uprave na
podlagi vsakokratnega zahtevka.
(4) Zavod lahko podatke iz 7. točke prvega odstavka tega
člena, ki jih potrebuje za namene odločanja v posamičnih postopkih, pridobi iz
kazenske evidence na podlagi vsakokratnega elektronskega zahtevka.
(5) Za obdelavo osebnih podatkov, vsebovanih v evidencah, se
uporabljajo določbe zakona, ki ureja varstvo osebnih podatkov, za zbiranje,
obdelovanje, shranjevanje, posredovanje in uporabo podatkov, ki predstavljajo
davčno tajnost, pa se uporabljajo določbe zakona, ki ureja davčni postopek.
XI. poglavje
KAZENSKE DOLOČBE
50. člen
(1) Z globo od 3.000 do 30.000 eurov se kaznuje za prekršek
delodajalec, subjekt gostitelj oziroma naročnik dela, ki tujcu omogoči
opravljanje dela, za katerega v postopku izdaje ali podaljšanja enotnega
dovoljenja oziroma modre karte EU ni bilo podano soglasje ali za katerega mu ni
bilo podano soglasje za zamenjavo ali izdano dovoljenje za sezonsko delo
(četrti odstavek 7. člena).
(2) Z globo od 3.000 do 30.000 eurov se kaznuje za prekršek delodajalec,
ki tujcu z dovoljenjem za začasno prebivanje, ki ni izdano zaradi zaposlitve,
samozaposlitve ali dela, omogoči opravljanje dela v nasprotju s pogoji in
elementi zaposlitve, navedenimi na informativnem listu (peti odstavek 33.
člena).
(3) Z globo od 500 do 5.000 eurov se kaznuje tudi odgovorna oseba
delodajalca, subjekta gostitelja ali naročnika dela, ki stori prekršek iz
prejšnjih dveh odstavkov.
51. člen
Z globo od 500 do 5.000 eurov se kaznuje tujec, ki opravlja
delo, za katerega mu v postopku izdaje ali podaljšanja enotnega dovoljenja
oziroma modre karte EU ni bilo podano soglasje ali za katerega mu ni bilo podano
soglasje za zamenjavo ali izdano dovoljenje za sezonsko delo (četrti odstavek
7. člena).
52. člen
(1) Z globo od 10.000 do 75.000 eurov se kaznuje za prekršek delodajalec,
ki mu zakon dovoljuje opravljanje dejavnosti zagotavljanja dela delavcev
uporabniku, če sklene pogodbo o zaposlitvi s tujcem, ki v Republiki Sloveniji
ne prebiva na podlagi modre karte EU oziroma za katerega v postopku izdaje ali
podaljšanja enotnega dovoljenja ali mu v postopku zamenjave delodajalca,
delovnega mesta pri istem delodajalcu ali zaposlitve pri dveh ali več
delodajalcih ni bilo podano soglasje za zaposlitev, samozaposlitev ali delo
oziroma nima prostega dostopa na slovenski trg dela (peti odstavek 7. člena).
(2) Z globo od 500 do 5.000 eurov se kaznuje tudi odgovorna oseba
delodajalca, ki stori prekršek iz prejšnjega odstavka.
53. člen
Z globo od 500 do 5.000 eurov se kaznuje za prekršek
posameznik s prebivališčem v Republiki Sloveniji, ki ni registriran za
opravljanje dejavnosti ali ni vpisan v register kmetijskih gospodarstev, ki
sklene pogodbo o zaposlitvi ali pogodbo civilnega prava s tujcem, ki nima
prostega dostopa na trg dela oziroma za katerega v postopku izdaje ali
podaljšanja enotnega dovoljenja ali mu v postopku zamenjave delodajalca,
delovnega mesta pri istem delodajalcu ali zaposlitve pri dveh ali več
delodajalcih ni bilo podano soglasje za zaposlitev, samozaposlitev ali delo
(šesti odstavek 7. člena).
54. člen
(1) Z globo od 3.000 do 30.000 eurov se kaznuje za prekršek delodajalec
oziroma naročnik dela, ki ne zagotovi minimalnih bivanjskih ali higienskih
standardov (prvi odstavek 10. člena).
(2) Z globo od 500 do 2.500 eurov se kaznuje tudi odgovorna oseba
delodajalca oziroma naročnika dela, ki stori prekršek iz prejšnjega odstavka.
(3) Z globo od 500 do 1.500 eurov se kaznuje posameznik, ki
stori prekršek iz prvega odstavka tega člena.
55. člen
(1) Z globo od 3.000 do 30.000 eurov se kaznuje za prekršek naročnik
dela ali delodajalec, ki v predpisanem roku ne vrne dovoljenja za sezonsko delo
za tujca, s katerim ni sklenil delovnega ali pogodbenega razmerja oziroma je pogodba
o zaposlitvi ali pogodba civilnega prava prenehala pred iztekom veljavnosti
dovoljenja za sezonsko delo (31. člen).
(2) Z globo od 500 do 2.500 eurov se kaznuje tudi odgovorna oseba
delodajalca ali naročnika dela, ki stori prekršek iz prejšnjega odstavka.
(3) Z globo od 500 do 5.000 eurov se kaznuje za prekršek
posameznik – fizična oseba, ki je kot nosilec kmetijskega gospodarstva ali član
kmetije vpisana v register kmetijskih gospodarstev, ki stori prekršek iz prvega
odstavka tega člena.
56. člen
(prenehal
veljati)
57. člen
(prenehal
veljati)
58. člen
(1) Z globo od 10.000 do 75.000 eurov se kaznuje za prekršek tuji
delodajalec, ki izvaja storitve v Republiki Sloveniji z delavci, ki pri njem
niso zaposleni, ali izvaja storitve kljub prepovedi dela tujcev (prvi odstavek
36. člena oziroma prvi odstavek 42. člena).
(2) Z globo od 500 do 5.000 eurov se kaznuje tudi odgovorna oseba
tujega delodajalca, ki stori prekršek iz prejšnjega odstavka.
59. člen
(1) Z globo od 3.000 do 30.000 eurov se kaznuje za prekršek tuji
delodajalec, zavezanec za prijavo, ki ne prijavi začetka izvajanja storitve v
Republiki Sloveniji oziroma katerega delavci izvajajo storitve, ki niso vezane
na dobavo blaga in servisiranje (drugi in tretji odstavek 36. člena).
(2) Z globo od 500 do 1.500 eurov se kaznuje tudi odgovorna oseba
tujega delodajalca, ki stori prekršek iz prejšnjega odstavka.
(3) Z globo od 1.000 do 10.000 eurov se kaznuje za prekršek
naročnik storitve, pri katerem napoteni delavci izvajajo storitve, ki niso
vezane na dobavo blaga in servisiranje (drugi odstavek 36. člena).
60. člen
Z globo od 500 do 5.000 eurov se kaznuje za prekršek tujec,
zavezanec za prijavo, ki ne prijavi začetka dela zastopnika v Republiki
Sloveniji (drugi odstavek 37. člena).
61. člen
Z globo od 500 do 5.000 eurov se kaznuje tujec, ki je
zaposlen, samozaposlen ali dela v nasprotju s prepovedjo iz drugega in četrtega
odstavka 42. člena tega zakona.
62. člen
(1) Z globo od 3.000 do 30.000 eurov se kaznuje za prekršek delodajalec
ali naročnik dela, ki nadzornim organom ne omogoči dostopa do vseh
razpoložljivih dokazil, na podlagi katerih so izdani dokumenti, ki dovoljujejo
zaposlitev, samozaposlitev ali delo tujca (prvi odstavek 45. člena).
(2) Z globo od 500 do 1.500 eurov se kaznuje tudi odgovorna oseba
delodajalca ali naročnika dela, ki stori prekršek iz prejšnjega odstavka.
63. člen
Z globo od 500 do 1.500 eurov se kaznuje za prekršek tujec,
ki na poziv nadzornega organa ne predloži informativnega lista ali dovoljenja
za sezonsko delo (drugi odstavek 45. člena).
64. člen
(prenehal
veljati)
65. člen
(1) Z globo od 3.000 do 30.000 eurov se kaznuje za prekršek
tuji delodajalec, ki med obdobjem napotitve ne hrani dokumentacije iz četrtega
odstavka 45. člena tega zakona oziroma je ne predloži na poziv nadzornega
organa (četrti odstavek 45. člena).
(2) Z globo od 500 do 2.500 eurov se kaznuje tudi odgovorna oseba
tujega delodajalca, ki stori prekršek iz prejšnjega odstavka.
66. člen
Z globo od 500 do 5.000 eurov se kaznuje za prekršek tujec,
ki med obdobjem opravljanja dela kot zastopnik ne hrani dokumentacije iz petega
odstavka 45. člena tega zakona oziroma je ne predloži na poziv nadzornega
organa (peti odstavek 45. člena).
67. člen
Za prekrške iz tega zakona se sme v hitrem postopku izreči globa
tudi v znesku, ki je višji od najnižje predpisane globe, določene s tem
zakonom.
XII. poglavje
POSEBNE DOLOČBE
68. člen
(Zakon o urejanju trga dela)
V Zakonu o urejanju trga dela (Uradni list RS, št. 80/10,
40/12 – ZUJF, 21/13, 63/13, 100/13 in 32/14 – ZPDZC-1) se:
1.     
drugi odstavek 8. člena spremeni tako, da se glasi: »(2) Za brezposelno
osebo po tem zakonu se štejejo tudi tujec z državljanstvom države, ki ni
članica EU, EGP ali Švicarske konfederacije in ima prost dostop na slovenski
trg dela, tujec z veljavnim enotnim dovoljenjem za prebivanje in delo, izdanim
na podlagi soglasja za zaposlitev, samozaposlitev ali delo, tujec z modro karto
EU ter tujec, ki v Republiki Sloveniji prebiva na podlagi dovoljenja za začasno
prebivanje ali potrdila o pravočasno vloženi vlogi za izdajo nadaljnjega
dovoljenja za prebivanje ter na podlagi zaposlitve ali samozaposlitve
izpolnjuje pogoje za prejemanje denarnega nadomestila za primer brezposelnosti
v Republiki Sloveniji, dokler prejema to nadomestilo.«;
2.     
tretji odstavek 167. člena spremeni tako, da se glasi: »(3) Delodajalec
za zagotavljanje dela, ki je vpisan v register oziroma v evidenco, lahko
opravlja dejavnost zagotavljanja dela delavcev uporabniku za državljane
Republike Slovenije ter za tujce z državljanstvom držav, ki niso članice EU,
EGP ali Švicarske konfederacije in imajo:
1.   prost dostop na
slovenski trg dela, v skladu z zakonom, ki ureja zaposlovanje, samozaposlovanje
in delo tujcev,
2.   enotno dovoljenje za
prebivanje in delo, izdano na podlagi soglasja za zaposlitev, samozaposlitev
ali delo, ali
3.   modro karto EU.«.
69. člen
(Zakon o delovnih razmerjih)
V Zakonu o delovnih razmerjih (Uradni list RS, št. 21/13 in
78/13 – popr.) se:
1.     
v prvem odstavku 54. člena četrta alineja spremeni tako, da se glasi: »–
zaposlitev tujca ali osebe brez državljanstva, ki ima enotno dovoljenje kot ga
določa zakon, ki ureja vstop in prebivanje tujcev, in dovoljenje za sezonsko
delo, kot ga določa zakon, ki ureja zaposlovanje, samozaposlovanje in delo
tujcev, razen kadar je enotno dovoljenje izdano na podlagi soglasja za
zaposlitev, samozaposlitev ali delo,«;
2.     
drugi odstavek 119. člena spremeni tako, da se glasi: »(2) Pogodba o
zaposlitvi, ki jo sklene tujec ali oseba brez državljanstva, preneha veljati po
samem zakonu z dnem prenehanja veljavnosti enotnega dovoljenja, kot ga določa
zakon, ki ureja vstop in prebivanje tujcev, in dovoljenja za sezonsko delo, kot
ga določa zakon, ki ureja zaposlovanje, samozaposlovanje in delo tujcev.«.
70. člen
(Zakon o zdravstvenem varstvu in zdravstvenem zavarovanju)
V Zakonu o zdravstvenem varstvu in zdravstvenem zavarovanju (Uradni
list RS, št. 72/06 – uradno prečiščeno besedilo, 114/06 – ZUTPG, 91/07, 76/08,
62/10 – ZUPJS, 87/11, 40/12 – ZUJF, 21/13 – ZUTD-A, 91/13, 99/13 – ZUPJS-C,
99/13 – ZSVarPre-C, 111/13 – ZMEPIZ-1 in 95/14 – ZUJF-C) se:
1.     
v 79.a členu za peto alinejo doda nova šesta alineja, ki se glasi: »–
dovoljenje za stalno ali začasno prebivanje,«; dosedanje šesta do dvanajsta
alineja postanejo sedma do trinajsta alineja;
2.     
v drugem odstavku 79.b člena za peto alinejo doda nova šesta alineja, ki
se glasi: »– dovoljenje za stalno ali začasno prebivanje, «; dosedanje šesta do
dvaindvajseta alineja postanejo sedma do triindvajseta alineja.
71. člen
(Zakon o tujcih)
V Zakonu o tujcih (Uradni list RS, št. 45/14 – uradno
prečiščeno besedilo, 90/14 in 19/15) se:
1.     
v 56. členu za prvim odstavkom doda nov drugi odstavek, ki se glasi:
»(2) Pristojni organ, ki je izdal pisno odobritev, ali pristojni organ, na
območju katerega tujec prebiva, pisno odobritev razveljavi, če organ, ki je po
zakonu, ki ureja zaposlovanje in delo tujcev, pristojen za podajo soglasja k
pisni odobritvi, umakne soglasje k pisni odobritvi. Zoper odločbo o
razveljavitvi pisne odobritve pritožba ni dovoljena.«; dosedanji drugi do sedmi
odstavek postanejo tretji do osmi odstavek;
2.     
1. točka sedmega odstavka 111. člena se spremeni tako, da se glasi: »1.
Ime, naslov, matično in davčno številko tujca, ki je vpisan v poslovni register
za opravljanje samostojne poklicne dejavnosti.«.

Zakon o zaposlovanju, samozaposlovanju in delu
tujcev – ZZSDT (Uradni list RS, št. 47/15) vsebuje naslednje prehodne in
končne določbe:
»XIII. poglavje
PREHODNE IN KONČNE DOLOČBE
72. člen
(vložene vloge in pridobljene
pravice)
(1) O vlogah, ki so bile vložene pred začetkom uporabe tega
zakona, se odloča v skladu z Zakonom o zaposlovanju in delu tujcev (Uradni list
RS, št. 26/11, 21/13 – ZUTD-A in 100/13 – ZUTD-C, v nadaljnjem besedilu:
ZZDT-1).
(2) Delovna dovoljenja, ki so bila izdana po ZZDT-1, ostanejo
v veljavi do poteka njihove veljavnosti.
(3) V postopku izdaje ali podaljšanja enotnega dovoljenja
oziroma izdaje pisne odobritve tujcu, ki ima veljavno osebno delovno dovoljenje
z veljavnostjo treh let, izdano po ZZDT-1, se v času veljavnosti osebnega
delovnega dovoljenja šteje, da je soglasje podano.
73. člen
(prepovedi zaposlovanja in
dela)
Prepovedi zaposlovanja in dela tujcev, uveljavljene po
ZZDT-1, ostanejo v veljavi do poteka prepovedi.
74. člen
(podzakonski akti po tem
zakonu)
(1) Ministri, pristojni za delo, prostor in zdravje, izdajo
podzakonski akt iz drugega odstavka 10. člena tega zakona v treh mesecih od
uveljavitve tega zakona.
(2) Minister, pristojen za delo, izda podzakonski akt iz
osmega odstavka 48. člena tega zakona v treh mesecih od uveljavitve tega
zakona.
75. člen
(prehodna določba k Zakonu
o urejanju trga dela)
(1) Ne glede na določbo drugega odstavka 8. člena zakona se
za brezposelno osebo šteje tudi tujec z veljavnim osebnim delovnim dovoljenjem,
izdanim na podlagi ZZDT-1, do poteka veljavnosti osebnega delovnega dovoljenja.
(2) Ne glede na določbo tretjega odstavka 167. člena zakona
lahko delodajalec za zagotavljanje dela, ki je vpisan v register oziroma v
evidenco, opravlja dejavnost zagotavljanja dela delavcev uporabniku tudi za
tujca z veljavnim osebnim delovnim dovoljenjem z veljavnostjo treh let, izdanim
na podlagi ZZDT-1, do poteka veljavnosti osebnega delovnega dovoljenja.
76. člen
(prehodna določba k Zakonu
o delovnih razmerjih)
(1) Ne glede na četrto alinejo prvega odstavka 54. člena
zakona se lahko sklene pogodba o zaposlitvi za določen čas tudi v primeru, če
gre za zaposlitev tujca ali osebe brez državljanstva, ki ima delovno
dovoljenje, izdano na podlagi ZZDT-1 (razen v primeru osebnega delovnega
dovoljenja), do poteka veljavnosti delovnega dovoljenja.
(2) Ne glede na drugi odstavek 119. člena zakona pogodba o
zaposlitvi, ki jo sklene tujec ali oseba brez državljanstva, preneha veljati po
samem zakonu tudi z dnem prenehanja veljavnosti delovnega dovoljenja, izdanega
na podlagi ZZDT-1.
77. člen
(Zakon o preprečevanju dela
in zaposlovanja na črno)
V Zakonu o preprečevanju dela in zaposlovanja na črno (Uradni
list RS, št. 32/14) prenehata veljati peta alineja prvega odstavka 5. člena in
četrta alineja prvega odstavka 23. člena.
78. člen
(Zakon o medijih)
V Zakonu o medijih (Uradni list RS, št. 110/06 – uradno
prečiščeno besedilo, 36/08 – ZPOmK-1, 77/10 – ZSFCJA, 90/10 – odl. US, 87/11 –
ZAvMS in 47/12) preneha veljati tretji odstavek 124. člena.
79. člen
(pravica zbiranja podatkov
nosilcev javnih pooblastil)
Nosilci javnih pooblastil, ki so po predpisih, veljavnih na
dan uveljavitve tega zakona, upravičeni do podatkov o delovnih dovoljenjih, so
upravičeni tudi do podatkov o enotnem dovoljenju, modri karti, pisni odobritvi,
soglasju ali dovoljenju za sezonsko delo po tem zakonu in po zakonu, ki ureja
vstop in prebivanje tujcev.
80. člen
(prenehanje veljavnosti
podzakonskih aktov)
(1) Z dnem uveljavitve tega zakona prenehajo veljati:
-       
Pravilnik o kriterijih za usposabljanje v gospodarski družbi (Uradni
list RS, št. 73/11),
-       
Pravilnik o vlogah in dokazilih v zvezi z zaposlovanjem in delom tujcev
ter o zaposlitvah tujcev, ki niso vezane na trg dela (Uradni list RS, št. 45/11
in 11/15),
-       
Pravilnik o obdelavi in posredovanju podatkov o tujcih, ki se zaposlijo
ali delajo na ozemlju Republike Slovenije (Uradni list RS, št. 83/11),
-       
Pravilnik o določitvi minimalnih standardov za nastanitev tujcev, ki so
zaposleni ali delajo v Republiki Sloveniji (Uradni list RS, št. 71/11) in
-       
Sklep o določitvi višine nadomestila posebnih stroškov (Uradni list RS,
št. 8/01).
(2) Ne glede na prejšnji odstavek se podzakonska akta iz prve
in druge alineje prejšnjega odstavka uporabljata do začetka uporabe tega
zakona, podzakonska akta iz tretje in četrte alineje prejšnjega odstavka pa se
uporabljata do uveljavitve podzakonskih aktov po tem zakonu, kolikor z njim
nista v nasprotju.
81. člen
(prenehanje veljavnosti
Zakona o zaposlovanju in delu tujcev)
Z dnem uveljavitve tega zakona preneha veljati Zakon o
zaposlovanju in delu tujcev (Uradni list RS, št. 26/11, 21/13 – ZUTD-A in
100/13 – ZUTD-C), uporablja pa se do začetka uporabe tega zakona, razen določb
prvega, drugega in tretjega odstavka 57. člena in prvega, drugega in tretjega
odstavka 58. člena, ki se za ugotavljanje razlogov za prenehanje veljavnosti in
razveljavitev delovnih dovoljenj, izdanih po Zakonu o zaposlovanju in delu
tujcev (Uradni list RS, št. 26/11, 21/13 – ZUTD-A in 100/13 – ZUTD-C),
uporabljajo do poteka veljavnosti delovnih dovoljenj, izdanih po navedenem
zakonu.
82. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. septembra 2015.«.

Zakon o čezmejnem izvajanju storitev – ZČmIS
(Uradni list RS, št. 10/17) v zvezi s prenehanjem veljavnosti
prve alineje 3. člena, 35. člena, delnim prenehanjem veljavnosti prvega
odstavka 42. člena, prenehanjem veljavnosti tretjega odstavka 45. člena, četrte
alineje prvega odstavka 47. člena, četrtega odstavka 48. člena, 56., 57. in 64.
člena zakona določa:
»… uporabljajo pa se do začetka uporabe tega zakona.«;
ter vsebuje naslednjo končno določbo:
»31. člen
(uveljavitev zakona)
Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2018.«.

Zakon o spremembah in dopolnitvah Zakona o zaposlovanju,
samozaposlovanju in delu tujcev – ZZSDT-A (Uradni list RS, št. 59/17) vsebuje naslednjo prehodno in
končno določbo:
»PREHODNA IN KONČNA DOLOČBA
23. člen
Postopki, ki so se začeli pred začetkom uporabe tega zakona
in o katerih še ni bilo pravnomočno odločeno, se nadaljujejo in končajo po
določbah Zakona o zaposlovanju, samozaposlovanju in delu tujcev (Uradni list
RS, št. 47/15 in 10/47 − ZČmIS), razen če so določbe zakona za stranko
ugodnejše.
24. člen
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne 1. januarja 2018.
(2) Do začetka uporabe tega zakona, se uporabljajo določbe
Zakona o zaposlovanju, samozaposlovanju in delu tujcev (Uradni list RS,
št. 47/15 in 10/17 – ZČmIS).«.

Zakon o dopolnitvi Zakona o zaposlovanju,
samozaposlovanju in delu tujcev – ZZSDT-B (Uradni list RS, št. 31/18) vsebuje naslednjo končno določbo:
»KONČNA DOLOČBA
2. člen
Ta zakon začne veljati 1. julija 2018.«.

Zakon o spremembah in dopolnitvah Zakona o zaposlovanju,
samozaposlovanju in delu tujcev – ZZSDT-C (Uradni list RS, št. 57/21) vsebuje naslednjo prehodno in končno
določbo:
»PREHODNA IN KONČNA DOLOČBA
13. člen
Postopki, ki so se začeli pred začetkom uporabe tega zakona
in v katerih še ni bilo pravnomočno odločeno, se nadaljujejo in končajo po
določbah Zakona o zaposlovanju, samozaposlovanju in delu tujcev (Uradni list
RS, št. 1/18 – uradno prečiščeno besedilo in 31/18), razen če so določbe
tega zakona za stranko ugodnejše.
14. člen
(1) Ta zakon začne veljati petnajsti dan po objavi v Uradnem
listu Republike Slovenije, uporabljati pa se začne trideseti dan po uveljavitvi
tega zakona, razen spremenjenega petega odstavka 17. člena zakona in
novega tretjega odstavka 38. člena zakona, ki se začneta uporabljati eno leto
po uveljaviti tega zakona.
(2) Do začetka uporabe tega zakona se uporabljajo določbe
Zakona o zaposlovanju, samozaposlovanju in delu tujcev (Uradni list RS,
št. 1/18 – uradno prečiščeno besedilo in 31/18).«.

Zakon o spremembah in dopolnitvah Zakona o zaposlovanju,
samozaposlovanju in delu tujcev – ZZSDT-D (Uradni list RS, št. 42/23) vsebuje naslednje prehodne in
končno določbo:
»PREHODNE IN KONČNA DOLOČBA
27. člen
(Zakon o mednarodni
zaščiti)
V Zakonu o mednarodni zaščiti (Uradni list RS, št. 16/17
– uradno prečiščeno besedilo in 54/21) se v 87. členu v prvem odstavku
besedi »devet mesecev« nadomestita z besedama »tri mesece«, v drugem odstavku
pa besedi »devetih mesecev« z besedama »treh mesecev«.
28. člen
(dokončanje postopkov)
Postopki, ki so se začeli pred uveljavitvijo tega zakona, se
končajo v skladu z Zakonom o zaposlovanju, samozaposlovanju in delu tujcev
(Uradni list RS, št. 91/21 – uradno prečiščeno besedilo), razen če so
določbe tega zakona za stranko ugodnejše.
29. člen
(začetek veljavnosti in
uporabe)
Ta zakon začne veljati naslednji dan po objavi v Uradnem
listu Republike Slovenije, uporabljati pa se začne tri mesece po njegovi
uveljavitvi, razen nove 20. točke drugega odstavka in nove 9. točke tretjega
odstavka 5. člena ter spremenjene 8. točke drugega odstavka 6. člena
zakona, ki se začnejo uporabljati z dnem uveljavitve tega zakona. Do začetka
uporabe tega zakona, razen spremenjenih in dopolnjenih določb iz prejšnjega
stavka, se uporabljajo določbe Zakona o zaposlovanju, samozaposlovanju in delu
tujcev (Uradni list RS, št. 91/21 – uradno prečiščeno besedilo).«.