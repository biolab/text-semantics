I. SPLOŠNE DOLOČBE
1. člen
(vsebina zakona)
Ta zakon ureja štipendije in spodbude za
izobraževanje, upravičence oziroma upravičenke do štipendij in spodbud za
izobraževanje (v nadaljnjem besedilu: upravičenci), pogoje za pridobitev
štipendije, višino štipendije, postopke v zvezi s štipendijami in spodbudami za
izobraževanje, vire financiranja, vodenje evidenc in nadzor nad izvajanjem tega
zakona.
2. člen
(namen zakona)
Štipendije in spodbude za izobraževanje so
namenjene spodbujanju izobraževanja in doseganju višje izobrazbene ravni
upravičencev, spodbujanju kadrovskega štipendiranja in spodbujanju sistema
delovanja enotnih regijskih štipendijskih shem, ki temelji na partnerstvu med
delodajalci, nosilci regijske štipendijske sheme in državo, ter predstavlja
izjemen pomen za razvoj regij in občin v Sloveniji, odpravi strukturnega
neskladja na trgu dela in večji zaposlenosti.
3. člen
(opredelitev pojmov)
Pojmi, uporabljeni v tem zakonu, imajo
naslednji pomen:
-      
štipendija je ena od štipendij po tem zakonu s
pripadajočimi dodatki,
-      
štipendist oziroma štipendistka (v nadaljnjem
besedilu: štipendist) je upravičenec do štipendije, ki je pridobil pravico do
štipendije oziroma je sklenil pogodbo o štipendiranju,
-      
štipenditor je Republika Slovenija za državne
štipendije in za Zoisove štipendije, delodajalec za kadrovske štipendije ter
samoupravna lokalna skupnost ali nosilec enotne regijske štipendijske sheme po
aktih samoupravne lokalne skupnosti oziroma po predpisih o spodbujanju
skladnega regionalnega razvoja,
-      
delodajalec je pravna oseba zasebnega prava ali
fizična oseba s sedežem ali prebivališčem v Republiki Sloveniji, ki zaposluje
delavce na podlagi pogodbe o zaposlitvi,
-      
enotna regijska štipendijska shema je
instrument regije, ki temelji na partnerstvu med delodajalci, nosilci enotne
regijske štipendijske sheme in državo, skladno z zakonom, ki ureja spodbujanje
skladnega regionalnega razvoja, in predstavlja izjemen pomen za razvoj regij in
občin v Sloveniji,
-      
nosilec enotne regijske štipendijske sheme je
regionalna razvojna agencija oziroma subjekt spodbujanja razvoja na regionalni
ravni v skladu s predpisi o spodbujanju skladnega regionalnega razvoja,
-      
izobraževanje je izobraževanje za pridobitev
izobrazbe po javno veljavnih izobraževalnih programih poklicnega in
srednješolskega izobraževanja, javno veljavnih študijskih programih višjega
izobraževanja ter javno veljavnih dodiplomskih in podiplomskih študijskih
programih.
4. člen
(uporaba zakona)
Določbe tega zakona, ki se nanašajo na
kadrovske štipendije, se smiselno uporabljajo tudi za dodelitev kadrovskih
štipendij v javnem sektorju, razen če ta ali drug zakon določa drugače.
II. VRSTE ŠTIPENDIJ IN SPODBUD ZA IZOBRAŽEVANJE TER NJIHOVO FINANCIRANJE
5. člen
(namen in vrste štipendij ter spodbud za
izobraževanje)
(1) Štipendije so kot dopolnilni prejemek
namenjene za kritje stroškov v zvezi z izobraževanjem.
(2) V Republiki Sloveniji se podeljujejo
naslednje štipendije:
-      
državne,
-      
kadrovske,
-      
Zoisove,
-      
štipendije za Slovence v zamejstvu in Slovence
po svetu ter
-      
štipendije za državljane držav, s katerimi ima
Republika Slovenija sklenjene dvostranske ali večstranske sporazume o
sodelovanju na področju izobraževanja oziroma podeljuje štipendije na podlagi
vzajemnosti.
(3) Namen spodbud za izobraževanje je
pospeševati gospodarski razvoj, izboljšati zaposljivost in dvigovati
kvalifikacijsko raven, razvoj regij in samoupravnih lokalnih skupnosti s
finančno podporo sistema delovanja enotnih regijskih štipendijskih shem oziroma
na stimulativen način vzpodbuditi odgovornost upravičencev za šolanje in študij
ter skrajšati dobo študija.
(4) Spodbude za izobraževanje se
dodeljujejo v obliki sredstev za sofinanciranje kadrovskih štipendij neposredno
delodajalcem oziroma posredno nosilcem enotnih regijskih štipendijskih shem ali
samoupravnim lokalnim skupnostim.
(5) Dijakom in študentom, ki s svojimi
šolskimi oziroma študijskimi dosežki v skladu s tem zakonom prispevajo k
trajnostnemu razvoju družbe, se dodeli posebna nagrada za prispevek k
trajnostnemu razvoju družbe.
6. člen
(viri financiranja)
(1) Sredstva za:
-      
državne štipendije,
-      
štipendije za Slovence v zamejstvu in Slovence
po svetu,
-      
štipendije za državljane držav, s katerimi ima
Republika Slovenija sklenjene dvostranske ali večstranske sporazume o
sodelovanju na področju izobraževanja oziroma podeljuje štipendije na podlagi
vzajemnosti in
-      
Zoisove štipendije
se zagotavljajo v
proračunu Republike Slovenije.
(2) Sredstva za neposredno in posredno
sofinanciranje kadrovskih štipendij in za nagrade za prispevek k trajnostnemu
razvoju družbe, ki jih dodeljuje oziroma izplačuje Javni sklad Republike
Slovenije za razvoj kadrov in štipendije (v nadaljnjem besedilu: sklad), se
zagotavljajo kot programska sredstva iz državnega proračuna pristojnih
ministrstev in iz namenskih sredstev sklada, sklad pa ta sredstva pridobiva
tudi iz sredstev Evropskega socialnega sklada.
III. UPRAVIČENCI IN SPLOŠNI POGOJI ZA PRIDOBITEV ŠTIPENDIJE
7. člen
(upravičenci do štipendij)
(1) Do štipendije so upravičene osebe s
statusom dijaka oziroma dijakinje (v nadaljnjem besedilu: dijak) in osebe s
statusom študenta oziroma študentke (v nadaljnjem besedilu: študent) ter
udeleženci oziroma udeleženke izobraževanja odraslih (v nadaljnjem besedilu,
udeleženci izobraževanja odraslih), ki izpolnjujejo pogoje, določene v tem
zakonu.
(2) Pojem dijak oziroma študent se v tem
zakonu uporablja tudi za udeležence izobraževanja odraslih.
8. člen
(osebni status)
(1) Štipendija se lahko dodeli:
1.    
državljanom Republike Slovenije,
2.    
Slovencem v zamejstvu in Slovencem po svetu, kakor so opredeljeni v
zakonu, ki ureja odnose Republike Slovenije s Slovenci zunaj njenih meja, za
študij v Republiki Sloveniji,
3.    
(prenehala
veljati),
4.    
(prenehala
veljati),
5.    
(prenehala
veljati),
(2) Državljanom tretjih držav, ki ne
izpolnjujejo pogoja iz 5. točke prejšnjega odstavka, se lahko štipendija dodeli
na podlagi sklenjenih meddržavnih sporazumov oziroma po načelu vzajemnosti.
9. člen
(splošni pogoji za pridobitev štipendije)
Štipendijo po tem zakonu lahko pridobijo
upravičenci iz 8. člena tega zakona, ki ob prvem vpisu v prvi letnik poklicne
oziroma srednje šole niso starejši od 18 let, ter upravičenci, ki ob prvem
vpisu v prvi letnik višješolskega ali visokošolskega izobraževanja oziroma ob
prvem vpisu na prvo, drugo ali tretjo stopnjo izobraževanja niso starejši od 26
let, in:
-      
hkrati ne prejemajo katere od štipendij iz 5.
člena tega zakona,
-      
ne prejemajo štipendije ali drugih prejemkov za
izobraževanje po drugih predpisih,
-      
niso v delovnem razmerju oziroma ne opravljajo
samostojne registrirane dejavnosti,
-      
niso vpisani v evidenco brezposelnih oseb pri
Zavodu Republike Slovenije za zaposlovanje (v nadaljnjem besedilu: zavod).
10. člen
(pogoji za upravičence iz četrte in pete
alinee drugega odstavka 5. člena)
Štipendije iz četrte in pete alinee drugega
odstavka 5. člena tega zakona se dodelijo upravičencem, ki izpolnjujejo splošne
pogoje iz tega zakona ter pod pogoji in v višini, ki jih v javnem razpisu, po
predhodnem soglasju vlade določi sklad oziroma v javnem razpisu, ki ga objavi
organ, pristojen za izvajanje mednarodnega sporazuma oziroma načela
vzajemnosti.
11. člen
(izobraževanje v tujini)
(1) Državno štipendijo ali Zoisovo
štipendijo za izobraževanje v tujini lahko dobi državljan Republike Slovenije,
če se v tujini izobražuje na izobraževalni ustanovi, ki je akreditirana v
skladu s predpisi države izobraževanja za izvajanje javno veljavnega
(akreditiranega) izobraževalnega programa za pridobitev stopnje izobrazbe.
(2) Dokazilo o akreditiranosti
izobraževalne ustanove in javne veljavnosti izobraževalnega programa si pridobi
upravičenec do štipendije s strani institucije, ki izdaja taka dokazila v
državi izobraževanja.
12. člen
(izplačilo v enkratnem znesku)
(1) Državno štipendijo in Zoisovo štipendijo
se lahko izplača v enkratnem znesku, vendar največ do višine dvanajstih
mesečnih štipendij, če se štipendist izobražuje v tujini in to izobraževanje ni
krajše od enega semestra po pravilih izobraževalne institucije, kjer se
štipendist izobražuje.
(2) Državna štipendija in Zoisova
štipendija se lahko izplačata v enkratnem znesku v višini preostalih zneskov
štipendij za šolsko oziroma študijsko leto, če štipendist konča izobraževanje
prej, kot je določeno z učnim oziroma študijskim programom.
IV. POGOJI ZA PRIDOBITEV POSAMEZNIH VRST ŠTIPENDIJ, VIŠINA
ŠTIPENDIJE IN DODATKI K ŠTIPENDIJI
1. Državne štipendije
13. člen
(prenehal
veljati)
14. člen
(višina državne štipendije)
(1) (prenehal
veljati)
(2) K državni štipendiji iz prejšnjega
odstavka se, ob izpolnjevanju pogojev iz tega zakona, dodelijo naslednji
dodatki:
-      
(prenehala
veljati),
-      
dodatek za vrsto in področje izobraževanja,
-      
dodatek za učni oziroma študijski uspeh,
-      
dodatek za izobraževanje zunaj stalnega
prebivališča,
-      
dodatek za štipendiste s posebnimi potrebami.
(3) (prenehal
veljati)
15. člen
(prenehal
veljati)
16. člen
(prenehal
veljati)
17. člen
(prenehal
veljati)
18. člen
(prenehal
veljati)
19. člen
(prenehal
veljati)
20. člen
(prenehal
veljati)
2. Kadrovske štipendije
21. člen
(dodeljevanje kadrovskih štipendij in
posredovanje podatkov)
(1) Kadrovske štipendije dodeljujejo
delodajalci upravičencem, ki izpolnjujejo splošne pogoje po tem zakonu, razen
starostnega pogoja, in pogoje, določene v splošnih aktih delodajalca.
(2) Delodajalci, ki se prijavijo na javni
razpis za neposredno sofinanciranje kadrovskih štipendij pri skladu, so dolžni
skladu posredovati podatke o vrsti in področju izobraževanja oziroma o
izobraževalnem programu, za katerega se razpisujejo štipendije, in o številu
razpisanih štipendij ter druge podatke, ki jih določi sklad. Sklad objavi te
podatke na spletni strani.
(3) Delodajalci, ki so vključeni v enotno
regijsko štipendijsko shemo, so dolžni nosilcu regijske štipendijske sheme ali
samoupravni lokalni skupnosti posredovati podatke o vrsti in področju
izobraževanja oziroma o izobraževalnem programu, za katerega se razpisujejo
štipendije, in o številu razpisanih štipendij ter druge podatke, ki jih določi
nosilec ali samoupravna lokalna skupnost. Nosilci enotnih regijskih
štipendijskih shem in samoupravne lokalne skupnosti objavijo te podatke na
spletni strani.
22. člen
(minimalna kadrovska štipendija)
Kadrovska štipendija ne sme biti nižja od
državne štipendije, določene v prvem odstavku 14. člena tega zakona.
23. člen
(pogodba o štipendiranju)
Štipenditor in štipendist uredita
medsebojna razmerja v pogodbi o štipendiranju.
3. Zoisove štipendije
24. člen
(pogoji za pridobitev)
(1) Zoisovo štipendijo lahko pridobi dijak
ali študent, ki izpolnjuje splošne pogoje po tem zakonu in:
-      
ima v zaključnem razredu osnovne šole povprečno
oceno najmanj 4,5 ali več ter je bil v skladu s Konceptom: odkrivanje in delo z
nadarjenimi učenci v devetletni osnovni šoli identificiran kot nadarjen učenec,
ali
-      
ima v srednji šoli povprečno oceno najmanj 4,1
ali več ter je bil v skladu s Konceptom vzgojno-izobraževalnega dela z
nadarjenimi dijaki v srednjem izobraževanju identificiran kot nadarjen dijak,
ali
-      
je maturant z izjemnim splošnim uspehom – zlati
maturant, ali
-      
ima v višješolskem ali visokošolskem
izobraževanju povprečno oceno najmanj 8,5 ali več ali je glede na povprečno
oceno uvrščen med najboljših 5% študentov v svoji generaciji, ali
-      
je dosegel izjemne dosežke na posameznem
področju družbenega življenja ne glede na letnik šolanja.
(2) Za izjemne dosežke na posameznem
področju družbenega življenja se štejejo zlasti:
-      
najvišja mesta na državnem tekmovanju,
-      
priznanja za najboljše raziskovalne naloge,
-      
udeležba in najvišja mesta na mednarodnem
tekmovanju po predhodnem izboru na državnem tekmovanju na področju
znanstvenoraziskovalne dejavnosti, razvojne dejavnosti, umetnosti in športa,
-      
nagrajeno znanstvenoraziskovalno, razvojno ali
umetniško delo na državni ali mednarodni ravni,
-      
objava znanstvenoraziskovalne naloge v
strokovni reviji ali zborniku,
-      
drugi izjemni dosežki.
(3) Prejemnik Zoisove štipendije mora za
vsako šolsko oziroma študijsko leto izkazati izpolnjevanje pogoja povprečne
ocene iz druge alinee oziroma pogoja iz četrte alinee prvega odstavka tega člena
ali pa izpolnjevanje pogoja iz pete alinee prvega odstavka tega člena.
(4) Izpolnjevanja pogoja iz druge in pete
alineje prvega odstavka tega člena ni treba izkazati prejemniku Zoisove
štipendije, ki je zlati maturant, ko nadaljuje izobraževanje na višji stopnji.
(5) Metodologijo za določitev deleža
štipendistov med osnovno šolo, srednjo šolo, višjo in visoko šolo ter vstopne
pogoje za štipendiste glede na uspeh natančneje določi minister, pristojen za
delo, v soglasju z ministrom, pristojnim za šolstvo. Metodologijo za rangiranje
študentov znotraj generacije ter odstotni delež štipendistov za posamezne
študije natančneje določi minister, pristojen za delo, v soglasju z ministrom,
pristojnim za visoko šolstvo. Metodologijo za razvrščanje kandidatov, v skladu
z merili iz drugega odstavka tega člena, natančneje določi minister, pristojen
za delo, v soglasju z ministrom, pristojnim za šolstvo in ministrom, pristojnim
za visoko šolstvo.
25. člen
(višina Zoisove štipendije)
(1) Osnovna Zoisova štipendija brez
dodatkov znaša 61 eurov za dijaka in 94 eurov za študenta.
(2) Če se štipendist izobražuje v tujini,
znaša Zoisova štipendija brez dodatkov 122 eurov za dijaka in 188 eurov za
študenta.
26. člen
(dodatki k Zoisovi štipendiji)
K Zoisovi štipendiji iz 25. člena tega
zakona se dodelijo naslednji dodatki v skladu s tem zakonom:
-      
(črtana),
-      
dodatek za vrsto in področje izobraževanja,
-      
dodatek za učni oziroma študijski uspeh,
-      
dodatek za izobraževanje zunaj stalnega
prebivališča,
-      
dodatek za štipendiste s posebnimi potrebami.
4. Določitev oziroma višina dodatkov k
državni štipendiji in Zoisovi štipendiji
27. člen
(črtan)
28. člen
(dodatek za vrsto in področje
izobraževanja)
Dodatek za vrsto in področje izobraževanja
znaša 28 eurov in se dodeli za vrsto in področja izobraževanja, ki jih s
podzakonskim aktom, glede na potrebe trga dela, določi minister, pristojen za
delo.
29. člen
(dodatek za učni oziroma študijski uspeh)
(1) Dodatek za učni oziroma študijski uspeh
znaša 19 eurov za dijake s povprečno oceno najmanj 4,1 ali več oziroma za
študente s povprečno oceno najmanj 8,5 ali več ter 35 eurov za dijake s
povprečno oceno najmanj 4,5 ali več oziroma študente s povprečno oceno najmanj
9,0 ali več.
(2) Pri zaključnem razredu osnovne šole in
dijakih se učni uspeh določi tako, da se upošteva povprečje ocen vseh predmetov
v preteklem šolskem letu.
(3) Pri študentih se učni uspeh določi
tako, da se izračuna povprečje vseh številčno izraženih ocen, doseženih od
1. oktobra do 30. septembra v preteklem študijskem letu. Če je v navedenem
obdobju študent opravil manj kot tri izpite, se poleg ocen teh izpitov
upoštevajo tudi vse ocene iz predhodnega študijskega leta.
(4) Dodatek za učni oziroma študijski uspeh
ne pripada v prvem letniku izobraževanja, razen če se nadaljuje izobraževanje
za pridobitev višje stopnje izobrazbe v okviru srednješolskega ali
visokošolskega izobraževanja.
30. člen
(dodatek za izobraževanje zunaj stalnega
prebivališča)
(1) Štipendistu, ki se izobražuje zunaj
kraja stalnega prebivališča, pripada dodatek za:
-      
bivanje v višini 79 eurov 
-      
(črtana) .
(2) Minister, pristojen za delo, s
podzakonskim aktom podrobneje predpiše kriterije za določitev dodatka iz
prejšnjega odstavka.
31. člen
(dodatek za štipendiste s posebnimi
potrebami)
(1) Štipendistu s posebnimi potrebami se
štipendija zviša za 47 eurov.
(2) Minister, pristojen za delo, v soglasju
z ministrom, pristojnim za šolstvo, s podzakonskim aktom predpiše kriterije za
opredelitev vrste in stopnje primanjkljajev, ovir oziroma motenj otrok s
posebnimi potrebami.
5. Nagrada za prispevek k trajnostnemu
razvoju družbe
32. člen
(opredelitev prispevka k trajnostnemu
razvoju družbe)
Prispevek k trajnostnemu razvoju družbe
pomeni takšen prispevek k razvoju na gospodarskem, družbenem ali
okoljevarstvenem področju, ki zadovolji sedanje potrebe na teh področjih in ne
ogroža zadovoljevanje potreb prihodnjih generacij.
33. člen
(podelitev nagrade)
(1) Dijaku ali študentu, ki z izjemnimi
dosežki prispeva k trajnostnemu razvoju družbe na gospodarskem, družbenem ali
okoljevarstvenem področju, podeli sklad enkratno nagrado.
(2) Prejemnik Zoisove štipendije ni
upravičen do nagrade za isti izjemni dosežek, za katerega je pridobil Zoisovo
štipendijo, oziroma s katerim, v skladu s tem zakonom, izkazuje nadaljnjo
upravičenost do te štipendije.
(3) Sklad enkrat letno objavi javni razpis
za podelitev nagrad za prispevek k trajnostnemu razvoju družbe.
(4) Kot merila za oceno izjemnih dosežkov
in izbiro kandidatov za nagrado se upoštevajo predvsem najvišja mesta na
državnem tekmovanju, vsebina raziskovalnih nalog in inovativnih izdelkov ali
storitev na občinski, regionalni ali državni ravni, vidni dosežki na
mednarodnem tekmovanju po predhodnem izboru na državnem tekmovanju na področjih
iz prvega odstavka tega člena, nagrajena znanstvenoraziskovalna, razvojna,
aplikativna ali umetniška dela na ravni podjetja, države ali na mednarodni
ravni na teh področjih, objave znanstvenoraziskovalnih nalog in projektov na
teh področjih in izvedeni projekti ali naloge v podjetjih, ustanovah, v državi
ali mednarodno na teh področjih ter podeljeni patenti na teh področjih.
(5) V javnem razpisu iz tretjega odstavka
tega člena se določijo pogoji za podelitev nagrade, višina sredstev, zahtevana
dokumentacija, roki za oddajo prijav ter drugi podatki, potrebni za odločanje.
(6) Metodologijo za določanje višine
nagrade v skladu z merili iz četrtega odstavka tega člena s podzakonskim aktom
natančneje določi minister, pristojen za delo.
(7) Nagrada se lahko dodeli v višini
najmanj 500 eurov in največ v višini 5.000 eurov.
(8) Zoper odločbo sklada o višini nagrade
ni pritožbe.
V. SPODBUDE ZA IZOBRAŽEVANJE
34. člen
(upravičenci do spodbud za izobraževanje)
Do sredstev za spodbujanje izobraževanja so
upravičeni delodajalci, nosilci enotnih regijskih štipendijskih shem in lokalne
skupnosti.
35. člen
(neposredno sofinanciranje kadrovskih
štipendij delodajalcem)
Do neposrednega sofinanciranja kadrovskih
štipendij iz sredstev sklada so upravičeni delodajalci za potrebe, ki niso
vključene v enotne regijske štipendijske sheme, če so kadrovske štipendije
namenjene za študij v Republiki Sloveniji ali v tujini, pod pogoji iz tega
zakona.
36. člen
(posredno sofinanciranje kadrovskih
štipendij)
Do sredstev sklada za sofinanciranje
kadrovskih štipendij so upravičeni nosilci regijskih štipendijskih shem ali
samoupravne lokalne skupnosti, ki ta sredstva dodeljujejo v skladu s predpisi o
spodbujanju skladnega regionalnega razvoja oziroma v skladu s predpisi o
enotnem izvajanju regijskih štipendijskih shem nosilcev enotnih regijskih
štipendijskih shem ali z akti samoupravnih lokalnih skupnosti.
37. člen
(višina sredstev za sofinanciranje)
(1) Sklad delodajalcu in nosilcu regijske
štipendijske sheme ali samoupravni lokalni skupnosti sofinancira 50% dodeljene
kadrovske štipendije, vendar največ v višini 30% minimalne plače.
(2) Število sofinanciranih štipendij je
odvisna zlasti od razvojnih potreb delodajalca oziroma od indeksa razvojne
ogroženosti regije.
(3) Sklad ob upoštevanju kriterijev iz
prejšnjega odstavka določi vsakoletno višino sredstev za sofinanciranje
kadrovskih štipendij delodajalcev, ki niso vključeni v regijske štipendijske
sheme.
(4) Višino sredstev za sofinanciranje
kadrovskih štipendij prek nosilcev enotnih regijskih štipendijskih shem ali
samoupravnih lokalnih skupnosti, ob upoštevanju kriterijev iz drugega odstavka
tega člena, določi na predlog sklada minister, pristojen za delo, v soglasju z
ministrom, pristojnim za regionalni razvoj.
38. člen
(ureditev medsebojnih razmerij)
Medsebojna razmerja, pravice in obveznosti
iz naslova sofinanciranja kadrovskih štipendij se uredijo s pogodbo, ki jo v
primeru neposrednega sofinanciranja skleneta sklad in delodajalec, v primeru
posrednega sofinanciranja pa sklad in nosilec enotne regijske štipendijske
sheme oziroma samoupravna lokalna skupnost.
39. člen
(dolžnosti delodajalca)
(1) Delodajalec je dolžan dodeljena
sredstva za sofinanciranje kadrovskih štipendij nameniti izključno za namene,
določene s pogodbo.
(2) Delodajalec, kateremu sklad neposredno
sofinancira kadrovske štipendije, mora po potrebi, najmanj pa enkrat letno,
poročati skladu o številu štipendistov, višini podeljenih štipendij, o vrsti in
področjih izobraževanja oziroma izobraževalnih programih in zaposlitvi
štipendistov pri njem po končanem izobraževanju.
(3) Delodajalec, ki je vključen v enotno
regijsko štipendijsko shemo, mora poročati nosilcu ali samoupravni lokalni
skupnosti, ta dva subjekta pa skladu, o štipendistih, višini podeljenih
štipendij, vrstah in področjih izobraževalnih programov in o zaposlitvi
štipendista pri štipenditorju po končanem izobraževanju.
(4) Delodajalec je dolžan deset let hraniti
dokazila o namenski porabi dodeljenih sredstev ter jih na zahtevo predložiti
skladu.
(5) Način in roke poročanja delodajalcev
določi minister, pristojen za delo, s podzakonskim aktom.
VI. POSTOPKI ZA PRIDOBITEV ŠTIPENDIJ IN SPODBUD ZA
IZOBRAŽEVANJE
1. Podeljevanje štipendij in spodbud za
izobraževanje
40. člen
(vloga za podelitev štipendije)
(1) (prenehal
veljati)
(2) Kandidat za pridobitev Zoisove
štipendije vloži zahtevo pri skladu.
(3) Kandidat za državno štipendijo k vlogi
priloži potrdilo o vpisu v izobraževalni program, evropski življenjepis in
zbirno mapo (portfolijo).
(4) Kandidat za pridobitev Zoisove
štipendije k vlogi priloži potrdilo o vpisu v izobraževalni program, evropski
življenjepis, zbirno mapo in eno izmed naslednjih dokazil, v skladu s 24.
členom tega zakona:
-      
potrdilo šole o šolskem uspehu in dokazilo o
nadarjenosti,
-      
potrdilo o študijskem uspehu v višjem in
visokošolskem izobraževanju,
-      
potrdilo višje šole ali univerze, da je uvrščen
med najboljših 5% v svoji generaciji,
-      
dokazilo o izjemnem dosežku.
41. člen
(javni razpisi)
(1) Sklad v soglasju z ministrom,
pristojnim za delo, objavi javni razpis za dodelitev sredstev za sofinanciranje
kadrovskih štipendij neposredno delodajalcu in v soglasju z ministrom,
pristojnim za delo, ter ministrom, pristojnim za regionalni razvoj, javni
razpis za dodelitev sredstev za sofinanciranje kadrovskih štipendij v okviru
enotnih regijskih štipendijskih shem.
(2) Sklad se en mesec pred objavo javnih
razpisov iz prejšnjega odstavka seznani s potrebami delodajalcev po kadrih, ki
mu jih glede na razvojne in kadrovske potrebe sporočijo delodajalci oziroma
nosilci regijskih štipendijskih shem ali samoupravne lokalne skupnosti na
podlagi javnega poziva delodajalcem.
(3) V javnem razpisu iz prvega odstavka
tega člena se določijo pogoji za pridobitev sredstev, višina sredstev,
zahtevana dokumentacija, roki za oddajo prijav ter drugi podatki, potrebni za
odločanje.
42. člen
(odločanje o dodelitvi štipendij in
spodbud za izobraževanje)
(1) (prenehal
veljati)
(2) O dodelitvi Zoisove štipendije odloča
sklad.
(3) O dodelitvi štipendije za Slovence v
zamejstvu in Slovence po svetu odloča sklad, ki v javnem razpisu, poleg
splošnih pogojev iz tega zakona, določi še druge pogoje za pridobitev teh
štipendij in njihovo višino.
(4) Sklad odloča tudi o spodbudah za
izobraževanje in nagradah za prispevek k trajnostnemu razvoj družbe.
(5) O dodelitvi štipendij za državljane
držav, s katerimi ima Republika Slovenija sklenjene dvostranske ali večstranske
sporazume o sodelovanju na področju izobraževanja oziroma o dodelitvi štipendij
na podlagi vzajemnosti odloča nacionalna agencija programov evropskih skupnosti
ter mobilnosti in štipendiranja (CMEPIUS), ki v javnem razpisu določi pogoje,
ki jih za dodelitev štipendije določa mednarodni sporazum, ter višino teh
štipendij.
(6) Ob podaljšanju pravice do štipendije iz
prvega, drugega in četrtega odstavka tega člena se status štipendista ob
predložitvi zbirne mape obnavlja po uradni dolžnosti. V zbirno mapo štipendistu
ni treba vlagati dokazil o podatkih, ki so na razpolago v uradnih evidencah, in
o podatkih, ki jih je že posredoval organu, ki odloča o štipendiji. (delno
prenehal veljati)
43. člen
(uporaba postopka)
Pri dodeljevanju državnih štipendij,
Zoisovih štipendij in spodbud za izobraževanje ter nagrad za prispevek k
trajnostnemu razvoju družbe se uporabljajo določbe zakona, ki ureja splošni
upravni postopek. (delno
prenehal veljati)
2. Izplačevanje, usklajevanje in
obveznosti
44. člen
(odločitev o dobi prejemanja štipendije)
(1) O dodelitvi državne štipendije in
Zoisove štipendije se odloči za obdobje od vložitve zahtevka oziroma z dnem
vpisa v izobraževalni program do konca izobraževalnega programa. (delno
prenehal veljati)
(2) Štipendistu se izplača državno
štipendijo in Zoisovo štipendijo s prvim naslednjim mesecem po vložitvi
zahtevka.
45. člen
(trajanje in izplačevanje štipendij ter
spodbud za izobraževanje)
(1) Štipendist lahko prejema državno
štipendijo ali Zoisovo štipendijo eno leto za posamezen letnik na isti stopnji
izobraževanja.
(2) Državne štipendije in Zoisove
štipendije se izplačujejo mesečno do 15. dne v mesecu za pretekli mesec, razen
v končanem letniku srednjih šol, ko se za mesec julij in avgust ne izplačujejo.
(3) Delodajalec lahko prejema
sofinanciranje kadrovske štipendije eno leto za posamezen letnik na isti
stopnji izobraževanja štipendista, razen v končanem letniku srednjih šol, ko se
za mesec julij in avgust spodbude ne izplačujejo.
(4) Državne štipendije in Zoisove
štipendije ter spodbude za izobraževanje se izplačujejo tudi v času
absolventskega staža do diplome, vendar v celotni dobi izobraževanja le eno
študijsko leto.
46. člen
(usklajevanje štipendij)
(1) Štipendije se usklajujejo na način in v
roku, ki velja za transferje, v skladu z zakonom, ki ureja usklajevanje
transferjev posameznikom in gospodinjstvom v Republiki Sloveniji.
(2) Ugotovitveni sklep ministra,
pristojnega za delo, o uskladitvi zneskov štipendij se objavi v Uradnem listu
Republike Slovenije.
47. člen
(obveznosti štipendista in spremembe, ki
vplivajo na štipendijo)
(1) Sklad na predlog ministrstva,
pristojnega za delo, v juniju tekočega leta v sredstvih javnega obveščanja
objavi poziv štipendistom, ki prejemajo državne štipendije oziroma Zoisove
štipendije, da predložijo potrebno dokumentacijo za nadaljnje prejemanje
štipendije. (delno
prenehal veljati)
(2) Štipendist, ki prejema državno
štipendijo ali Zoisovo štipendijo, mora v roku iz javnega poziva iz prejšnjega
odstavka predložiti štipenditorju zbirno mapo, v skladu s šestim odstavkom 42.
člena tega zakona. (delno
prenehal veljati)
(3) Štipendist, ki prejema državno
štipendijo ali Zoisovo štipendijo, je v času prejemanja štipendije dolžan
štipenditorju v roku 8 dni od nastanka spremembe, ki bi lahko vplivala na
štipendijsko razmerje, oziroma od takrat, ko je zanjo izvedel, sporočiti vsako
tako spremembo, zlasti pa: (delno
prenehal veljati)
-      
prekinitev ali konec izobraževanja,
-      
spremembo vrste in področja izobraževanja,
-      
sklenitev pogodbe o zaposlitvi oziroma začetek
opravljanja samostojne registrirane dejavnosti,
-      
nastop starševskega dopusta ter dopusta za nego
in varstvo otroka,
-      
število in status oseb, ki se upoštevajo pri
ugotavljanju upravičenosti do štipendije in njihove dohodke ter druge
okoliščine, ki se nanašajo na štipendijsko razmerje.
(4) Center za socialno delo za državne
štipendije, sklad pa za Zoisove štipendije v primeru sprememb, ki vplivajo na
štipendijsko razmerje, po uradni dolžnosti razveljavi odločbo, s katero je bilo
odločeno o štipendiji, ter ponovno odloči o štipendiji na podlagi spremenjenih
okoliščin od prvega dne naslednjega meseca po nastanku spremembe. (delno
prenehal veljati)
48. člen
(mirovanje štipendijskega razmerja)
(1) Štipendijsko razmerje pri državni
štipendiji ali Zoisovi štipendiji miruje, štipendija za tekoče šolsko oziroma
študijsko leto pa se ne izplačuje štipendistu, če:
-      
ni izdelal letnika, dovoljen pa mu je ponovni
vpis v isti letnik, razen če letnika ni izdelal zaradi dokazanih opravičljivih
zdravstvenih razlogov ali zaradi starševstva,
-      
dohodek na družinskega člana štipendista, ki
prejema državno štipendijo, presega cenzus za pridobitev štipendije,
-      
štipendist, ki prejema Zoisovo štipendijo, ni
dosegel povprečne ocene, določene v drugi oziroma četrti alinei prvega odstavka
24. člena tega zakona ali ni dosegel nobenega izjemnega dosežka iz drugega
odstavka 24. člena tega zakona,
-      
ne izpolni obveznosti iz drugega odstavka 47.
člena tega zakona.
(2) Za opravičljive zdravstvene razloge iz
prve alinee prejšnjega odstavka se šteje bolezen ali poškodba, ki je trajala
neprekinjeno najmanj dva meseca in je vplivala na zmanjšanje učnih oziroma
študijskih sposobnosti, kar se dokazuje z mnenjem zdravnika specialista.
Starševstvo iz prve alinee prejšnjega odstavka lahko uveljavlja tisti od
staršev, ki prejema starševski dodatek.
49. člen
(prenehanje štipendijskega razmerja)
Štipendijsko razmerje pri državni
štipendiji ali Zoisovi štipendiji preneha, če štipendist:
-      
po svoji krivdi ne dokonča letnika, za katerega
je prejemal štipendijo,
-      
sklene pogodbo o zaposlitvi ali se samozaposli,
-      
izgubi status dijaka ali študenta, razen če mu
je dovoljeno opravljanje učnih oziroma študijskih obveznosti,
-      
spremeni izobraževalni program brez soglasja
štipenditorja,
-      
štipendijo pridobi na podlagi posredovanih
neresničnih podatkov,
-      
če po enoletnem mirovanju štipendijskega
razmerja ne predloži ustreznih dokazil oziroma na podlagi predloženih dokazil
ne izpolnjuje pogojev za nadaljnje prejemanje štipendije.
50. člen
(vrnitev štipendije)
(1) V primerih iz 49. člena tega zakona je
štipendist dolžan vrniti štipenditorju štipendijo za letnik, ki ga ni uspešno
zaključil, skupaj z obrestmi, v skladu z zakonom, ki predpisuje obrestno mero
zamudnih obresti.
(2) Pristojni center za socialno delo za
državno štipendijo oziroma sklad za Zoisovo štipendijo lahko na prošnjo
štipendista odloži vračilo štipendije ali dovoli obročno vračanje štipendije za
enako dobo, kot je bila doba prejemanja štipendije, če štipendist iz
utemeljenih razlogov štipendije ne more vrniti v enkratnem znesku. (delno prenehal veljati)
(3) Kot utemeljen razlog iz prejšnjega
odstavka se šteje dalj časa trajajoča bolezen oziroma poškodba ali starševstvo
štipendista, ki je vplivalo na potek študija.
(4) Če se pristojni center za socialno delo
oziroma sklad in štipendist ne dogovorita o vračilu štipendije na način,
določen v prvem in drugem odstavku tega člena, se dolžni znesek štipendije z
dodatki izterja od štipendista skladno s predpisi, ki urejajo izvršbo denarnih
terjatev. (delno
prenehal veljati)
51. člen
(odpis vračila štipendije)
(1) Če štipendist, ki prejema državno
štipendijo ali Zoisovo štipendijo, opusti izobraževanje zaradi dalj časa
trajajoče bolezni oziroma poškodbe ali invalidnosti I. kategorije, ga lahko
pristojni center za socialno delo oziroma sklad oprosti vračila štipendije in
mu štipendijo odpiše. (delno
prenehal veljati)
(2) Če štipendist državne štipendije ali
Zoisove štipendije ne more vrniti tudi po odlogu vračila štipendije zaradi
socialne ogroženosti, se lahko dolžni znesek odpiše. Dolžni znesek se lahko
odpiše tudi v primeru, da bi bili stroški izterjave nesorazmerni z dolgovanim
zneskom. (delno
prenehal veljati)
(3) Kriterije za odpis iz prejšnjih
odstavkov s podzakonskim aktom določi minister, pristojen za delo, v soglasju z
ministrom, pristojnim za finance.
52. člen
(vrnitev sredstev skladu)
(1) Če štipendijsko razmerje preneha zaradi
razlogov iz 49. člena tega zakona, mora, v primeru neposrednega sofinanciranja
kadrovskih štipendij, delodajalec skladu vrniti delež štipendistu dodeljene
kadrovske štipendije, ki ga je prejel iz sredstev sklada, na način, določen v
pogodbi.
(2) Če štipendijsko razmerje preneha zaradi
razlogov iz 49. člena tega zakona, mora, v primeru posrednega sofinanciranja
kadrovskih štipendij, nosilec enotne regijske štipendijske sheme ali
samoupravna lokalna skupnost vrniti skladu sorazmerni delež sredstev, ki jih je
prejel iz sklada, na način, določen v pogodbi.
(3) Sklad zahteva povrnitev sredstev iz
prejšnjih odstavkov tudi, če ugotovi, da so bila sredstva porabljena v
nasprotju z namenom dodelitve.
53. člen
(opravičljivi razlogi)
Delodajalec je oproščen vračila zneska
sofinanciranja kadrovske štipendije, ki ga je prejel neposredno iz sredstev
sklada, v primeru prenehanja delodajalca zaradi stečaja.
VII. EVIDENCE
54. člen
(vrste evidenc)
(1) Za potrebe odločanja in opravljanja
drugih nalog po tem zakonu, spremljanja, načrtovanja in vodenja politike na
področju štipendiranja ter znanstveno-raziskovalne in statistične namene se
upravljajo:
-      
evidenca štipendistov, ki prejemajo državno
štipendijo, Zoisovo štipendijo, kadrovsko štipendijo, štipendijo za Slovence v
zamejstvu in Slovence po svetu (v nadaljnjem besedilu: evidenca štipendistov), (delno
prenehala veljati)
-      
evidenca štipenditorjev,
-      
evidenca prejemnikov nagrad za prispevek k
trajnostnemu razvoju družbe.
(2) Evidence iz prejšnjega odstavka vodijo
organi oziroma organizacije, ki odločajo o posamezni vrsti štipendije, spodbudah
za izobraževanje oziroma nagradi za prispevek k trajnostnemu razvoju družbe.
Podatki iz teh evidenc se posredujejo in povezujejo v tri enotne centralne
zbirke podatkov, ki jih v enaki obliki in vsebini vodi, vzdržuje in nadzoruje
ministrstvo, pristojno za delo, kot upravljavec centralne zbirke podatkov.
(3) Evidenco štipendistov za državljane
držav, s katerimi ima Slovenija sklenjene dvostranske ali večstranske sporazume
o sodelovanju na področju izobraževanja oziroma podeljuje štipendije na podlagi
vzajemnosti in se štipendiranje ne izvaja po določbah tega zakona, ločeno in
smiselno po določbah prvega odstavka 55. člena tega zakona vodi nacionalna
agencija programov evropskih skupnosti ter mobilnosti in štipendiranja
(CMEPIUS).
55. člen
(evidenca štipendistov)
(1) Evidenca štipendistov se začne voditi z
dnem dodelitve štipendije in vsebuje naslednje podatke:
-      
osebno ime,
-      
datum rojstva,
-      
davčno številko (razen za Slovence v zamejstvu
in Slovence po svetu),
-      
matično številko štipenditorja,
-      
številko in datum izdaje odločbe,
-      
naslov, občino (šifra občine) stalnega oziroma
začasnega prebivališča,
-      
o težji funkcionalni prizadetosti štipendista,
-      
ime izobraževalnega programa in smeri,
-      
o vrsti in področju izobraževanja,
-      
o letniku izobraževanja,
-      
o letu in letniku, v katerem je začel prejemati
štipendijo,
-      
o statusu osebe, ki vzdržuje štipendista (razen
za Slovence v zamejstvu in Slovence po svetu),
-      
ali se vzdržuje sam – nima vzdrževalca (razen
za Slovence v zamejstvu in Slovence po svetu),
-      
o višini in vrsti štipendije in dodatkov,
-      
o učnem oziroma študijskem uspehu,
-      
o vrsti in višini sofinanciranja, ko gre za
kadrovsko štipendijo,
-      
o socialno-ekonomskem položaju štipendista in
njegove družine, razen za kadrovske štipendije in za Slovence v zamejstvu in
Slovence po svetu,
-      
o statusu štipendista in načinu izobraževanja
(dijak, študent, udeleženec izobraževanja odraslih),
-      
o izjemnih dosežkih prejemnika Zoisove
štipendije,
-      
ime, naslov in matično številko izobraževalne
institucije,
-      
številko in datum izdaje odločbe o dodelitvi
štipendije oziroma številko in datum pogodbe o štipendiranju,
-      
številko in datum izdaje odločbe o dodelitvi
dodatka,
-      
o mirovanju štipendijskega razmerja in razlogih
mirovanja,
-      
o prenehanju štipendijskega razmerja in
razlogih prenehanja,
-      
o pritožbah,
-      
o načinu vračanja izplačanih štipendij in
dodatkov ter znesek vračila,
-      
o odpisu štipendije in razlogu za odpis,
-      
o referenčnem obdobju (mesec, leto),
-      
o občini šole (šifra občine šole),
-      
o bivanju v času šolanja (v domu, pri
sorodnikih, v najemniškem stanovanju, doma, vozač, v tujini),
-      
o štipendiji, dodatkih v enkratnem znesku in
višini zneska.
(2) Evidenco štipendistov, prejemnikov
državnih štipendij, vodijo centri za socialno delo, evidenco štipendistov,
prejemnikov Zoisovih štipendij ter štipendistov Slovencev v zamejstvu in
Slovencev po svetu, pa vodi sklad. (delno
prenehal veljati)
(3) Evidenco kadrovskih štipendistov, za
katere kadrovsko štipendijo sofinancira sklad neposredno delodajalcu, vodi
sklad.
(4) Evidenco kadrovskih štipendistov, za
katere so kadrovske štipendije sofinancirane v okviru enotnih regijskih
štipendijskih shem oziroma samoupravnih lokalnih skupnosti, vodijo nosilci
enotnih regijskih štipendijskih shem oziroma samoupravne lokalne skupnosti.
56. člen
(evidenca štipenditorjev)
(1) Evidenca štipenditorjev vsebuje
naslednje podatke:
-      
o firmi ali imenu štipenditorja,
-      
o sedežu (občina – šifra občine) oziroma
prebivališču štipenditorja,
-      
o številu zaposlenih po stanju na dan
31. 12.,
-      
o vrsti lastnine štipenditorja,
-      
o imenu in sedežu razvojne regionalne agencije
oziroma lokalne skupnosti,
-      
o matični in davčni številki razvojne
regionalne agencije oziroma lokalne skupnosti,
-      
o sklenjenih pogodbah med skladom in
delodajalci o dodelitvi sredstev za neposredno sofinanciranje kadrovskih
štipendij,
-      
o sklenjenih pogodbah med skladom in nosilci
enotnih regijskih štipendijskih shem oziroma lokalnimi skupnostmi o dodelitvi
sredstev za posredno sofinanciranje kadrovskih štipendij,
-      
o pogodbah med razvojno regionalno agencijo,
delodajalcem in štipendistom,
-      
o seznamu štipendistov (osebno ime in naslov) v
okviru posameznega štipenditorja,
-      
SKD (dejavnost) štipenditorja,
-      
SKD nadrejene enote (v primeru, ko je
poročevalska enota podružnica),
-      
o skupnem letnem znesku za program
štipendiranja po vrstah štipendij,
-      
o vrsti in višini sofinanciranja kadrovskih
štipendij,
-      
o številu štipendistov pri štipenditorju.
(2) Evidenco štipenditorjev vodi, ločeno za
neposredno sofinanciranje kadrovskih štipendij in za posredno sofinanciranje
kadrovskih štipendij, sklad.
57. člen
(evidenca prejemnikov nagrad)
(1) Evidenca prejemnikov nagrad za
prispevek k trajnostnemu razvoju družbe vsebuje naslednje podatke:
-      
osebno ime,
-      
datum rojstva,
-      
številko in datum izdaje odločbe o nagradi,
-      
številko transakcijskega računa,
-      
o vrsti in področju izobraževanja, o letniku
izobraževanja,
-      
o vrsti in področju dosežka ter subjektu, pri
katerem je dosežek nastal,
-      
o višini nagrade glede na vrsto in področje
dosežka.
(2) Evidenco iz prejšnjega odstavka vodi
sklad.
58. člen
(dolžnost sporočanja podatkov)
(1) Podatki po tem zakonu se zbirajo
neposredno od štipendistov, štipenditorjev ter iz drugih uradnih zbirk osebnih
podatkov, ki jih v Republiki Sloveniji vodijo za to pooblaščeni organi in
organizacije.
(2) Ministrstvo, pristojno za delo, sklad,
pristojni centri za socialno delo, delodajalci ter nosilci enotnih regijskih
štipendijskih shem in samoupravne lokalne skupnosti brezplačno in po uradni
dolžnosti pridobivajo osebne podatke iz obstoječih zbirk osebnih podatkov od
naslednjih upravljavcev: (delno
prenehal veljati)
-      
Upravljavca centralnega registra prebivalstva –
EMŠO in podatke o prebivališču,
-      
izvajalcev izobraževalne dejavnosti – ime
izobraževalnega programa in smer, način izobraževanja, vrsta in področje
izobraževanja, letnik izobraževanja, uspeh, status,
-      
Zavoda Republike Slovenije za zaposlovanje –
podatke o vpisu v evidenco brezposelnih oseb, evidenco oseb, prijavljenih pri
zavodu na podlagi drugih zakonov, evidenco brezposelnih oseb, ki jim po zakonu
pravice mirujejo, evidenco štipendistov, evidenco oseb, ki so vključene v
programe aktivne politike zaposlovanja, in o materialnih pravicah, ki izhajajo
iz teh naslovov, za štipendista in njegove družinske člane,
-      
Davčne uprave Republike Slovenije v skladu z
zakonom, ki ureja davčni postopek – podatke o davčni številki, podatke o
vzdrževanih družinskih članih, podatke o dohodkih davčnih zavezancev, s
katerimi razpolaga, podatke o stroških, upoštevanih pri uveljavljanju davčne
osnove, podatke o dohodnini in obveznih prispevkih za socialno varnost ter
podatke o znižanjih in olajšavah, ki se upoštevajo pri obračunu akontacije
dohodnine od dohodkov iz kmetijstva in od dohodkov iz dejavnosti,
-      
Geodetske uprave – podatke o katastru,
-      
Zavoda za zdravstveno zavarovanje Slovenije –
podatke o številu zaposlenih pri delodajalcih,
-      
AJPES (Poslovni register) – podatki o
štipenditorju, identifikatorji,
-      
delodajalcev – podatke o zaposlitvi.
(3) V primerih iz prvega in drugega
odstavka tega člena posameznikov, na katere se podatki nanašajo, ni potrebno
predhodno seznaniti.
(4) Status štipendista se obnavlja po
uradni dolžnosti pred iztekom roka za podaljšanje pravice.
(5) Ministrstvo, pristojno za delo, lahko
zbirke podatkov iz 54. člena tega zakona na način in pod pogoji, ki jih
določata zakon, ki ureja varstvo osebnih podatkov, in zakon, ki ureja davčni
postopek, poveže z zbirkami podatkov iz drugega odstavka tega člena.
59. člen
(varstvo podatkov)
(1) Za zbiranje, obdelovanje, shranjevanje,
posredovanje in uporabo podatkov, vsebovanih v zbirkah podatkov, ter za varstvo
informacijske zasebnosti posameznika se uporabljajo določbe zakona, ki ureja
varstvo osebnih podatkov, če s tem zakonom za posamezne primere ni določeno
drugače.
(2) Podatki, ki so davčna tajnost, se zbirajo,
obdelujejo, shranjujejo, posredujejo in uporabljajo tako, kot določa zakon, ki
ureja davčni postopek.
(3) Ministrstvo, pristojno za delo, sklad,
pristojni centri za socialno delo, delodajalci, nosilci enotnih regijskih
štipendijskih shem in samoupravne lokalne skupnosti lahko pridobljene podatke
uporabijo samo za potrebe odločanja in za vodenje evidenc po tem zakonu,
ministrstvo, pristojno za delo, pa tudi za izvrševanje nadzora, spremljanja
stanja, analize ter znanstveno raziskovalne in statistične namene. (delno prenehal veljati)
60. člen
(hramba in arhiviranje podatkov)
(1) Osebni podatki iz 55., 56. in 57. člena tega zakona se hranijo deset let po prenehanju pravice.
(2) Po preteku roka iz prejšnjega odstavka
se podatki arhivirajo.
(3) Če se osebni podatki iz tega člena
nanašajo tudi na podatke, pridobljene od davčnega organa, ki se štejejo za
davčno tajnost, se v zvezi s hrambo in arhiviranjem teh podatkov upoštevajo
tudi določbe zakona, ki ureja davčni postopek.
61. člen
(podzakonski akt)
Način in postopke sporočanja podatkov ter
metodologijo vodenja evidenc po tem zakonu s podzakonskim aktom podrobneje
predpiše minister, pristojen za delo.
VIII. NADZOR IN POROČANJE
62. člen
(izvajalci nadzora)
(1) Nadzor nad izvrševanjem določb tega
zakona izvaja socialna inšpekcija.
(2) Nadzor nad delom in poslovanjem sklada
opravlja ministrstvo, pristojno za delo.
63. člen
(dolžnost poročanja)
(1) Centri za socialno delo po potrebi,
najmanj pa enkrat letno, poročajo ministrstvu, pristojnemu za delo, o številu
in višini dodeljenih državnih štipendij, o vrstah in področjih izobraževanja in
o uspešnosti izobraževanja štipendistov. (delno
prenehal veljati)
(2) Sklad po potrebi, najmanj pa enkrat
letno, poroča ministrstvu, pristojnemu za delo, o številu in višini dodeljenih
Zoisovih štipendij, o vrsti, številu in višini spodbud za izobraževanje ter o
vrstah in področjih izobraževanja, za katera so bile štipendije oziroma
spodbude dodeljene.
(3) Delodajalci po potrebi, najmanj pa
enkrat letno, poročajo skladu o porabi sredstev za neposredno sofinanciranje
kadrovskih štipendij ter o vrstah in področjih izobraževanja, za katera so bile
dodeljene štipendije.
(4) Nosilci enotnih regijskih štipendijskih
shem in samoupravne lokalne skupnosti po potrebi, najmanj pa enkrat letno,
poročajo skladu o porabi sredstev za posredno sofinanciranje kadrovskih
štipendij ter o vrstah in področjih izobraževanja, za katera so bile dodeljene
štipendije.
(5) Način poročanja subjektov iz tega člena
podrobneje določi minister, pristojen za delo, s podzakonskim aktom.
IX. KAZENSKE DOLOČBE
64. člen
(prekršek zaradi nepovrnitve sredstev
skladu)
(1) Z globo od 2.000 eurov do 10.000 eurov
se kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost, če v primeru prenehanja
štipendijskega razmerja skladu ne povrne deleža štipendistu dodeljene kadrovske
štipendije, ki ga je prejel iz sredstev sklada (prvi odstavek 52. člena).
(2) Z globo od 500 eurov do 2.000 eurov se
za prekršek kaznuje tudi odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost, če
stori prekršek iz prejšnjega odstavka.
65. člen
(prekršek zaradi opustitve dolžnosti
poročanja)
(1) Z globo od 500 eurov do 2.000 eurov se
kaznuje za prekršek pravna oseba, samostojni podjetnik posameznik in
posameznik, ki samostojno opravlja dejavnost, če skladu enkrat letno ne poroča
o številu štipendistov, višini podeljenih štipendij, o vrsti in področjih
izobraževanja oziroma izobraževalnih programih in o zaposlitvi štipendistov po
končanem izobraževanju (drugi odstavek 39. člena).
(2) Z globo od 250 eurov do 1.000 eurov se
za prekršek kaznuje tudi odgovorna oseba pravne osebe ali samostojnega
podjetnika posameznika ali posameznika, ki samostojno opravlja dejavnost, če
stori prekršek iz prejšnjega odstavka.

Zakon o štipendiranju – ZŠtip (Uradni list RS,
št. 59/07)
vsebuje naslednje prehodne in končne določbe:
»X. PREHODNE IN KONČNE DOLOČBE
66. člen
(sprejem
podzakonskih aktov)
Minister, pristojen za delo, izda izvršilne
predpise iz 15., 24., 28., 30., 31., 33., 39., 51., 61. in 63. člena tega zakona do začetka uporabe tega zakona.
67. člen
(vzpostavitev
enotnega informacijskega sistema)
Ministrstvo, pristojno za delo, sklad in
pristojni centri za socialno delo, nosilci enotnih regijskih štipendijskih shem
oziroma samoupravne lokalne skupnosti vzpostavijo oziroma prilagodijo enoten
informacijski sistem za spremljanje in poročanje o podeljenih štipendijah in
spodbudah za izobraževanje po tem zakonu do začetka uporabe tega zakona.
68. člen
(prenos kadrov,
sredstev in zbirk podatkov)
(1) Ministrstva in Zavod Republike
Slovenije za zaposlovanje, ki so do uveljavitve tega zakona dodeljevali
štipendije, ki jih v skladu s tem zakonom dodeljuje sklad, prerazporedijo javne
uslužbence, ki so opravljali naloge v postopkih dodeljevanja štipendij, na
pristojne centre za socialno delo in na sklad v skladu s sporazumom, ki ga
podpišejo pristojni ministri in predstojniki centrov za socialno delo ter
direktor sklada.
(2) Ministrstvo za visoko šolstvo, znanost
in tehnologijo prenese sredstva za štipendije za Slovence v zamejstvu in
Slovence po svetu na sklad.
(3) Upravljavci zbirk podatkov, ki na dan
začetka uporabe tega zakona vodijo zbirke podatkov o pravicah iz tega zakona, s
tem dnem prenesejo zbirke podatkov na upravljavce zbirke podatkov po tem zakonu.
69. člen
(prenehanje
veljavnosti)
(1) Z dnem uveljavitve tega zakona
prenehajo veljati poglavje VI. ŠTIPENDIRANJE (55. do 59. člen) Zakona o
zaposlovanju in zavarovanju za primer brezposelnosti (Uradni list RS, št.
107/06 – uradno prečiščeno besedilo), Pravilnik o štipendiranju (Uradni list
RS, št. 48/99, 43/00, 62/01, 85/02, 15/03 – odločba US, 40/03, 64/04, 28/06 in
50/06) in Pravilnik o posojilu za študij (Uradni list RS, št. 61/99, 87/99 in
78/00), uporabljajo pa se do začetka uporabe tega zakona.
(2) V Zakonu o zaposlovanju in zavarovanju
za primer brezposelnosti (Uradni list RS, št. 107/06 – uradno prečiščeno
besedilo) se črtajo naslednje določbe, ki pa se še uporabljajo do začetka
uporabe tega zakona:
-      
četrti odstavek 1. člena ter besedi: »in četrtega«
v petem odstavku 1. člena,
-      
drugi odstavek 10. člena,
-      
besedilo: »ter politiko štipendiranja« v drugi
alinei 63. člena,
-      
petnajsta alinea 66. člena,
-      
v prvem odstavku 68. člena besedilo:
»štipendistov po tem zakonu,« in
-      
v drugem odstavku 68.b člena besedilo:
»evidenca štipendistov:
-      
številko transakcijskega računa,
-      
o prijavi in začetku vodenja v evidenci,
-      
o vrsti štipendije,
-      
o statusa štipendista (vajenec, dijak,
študent),
-      
o socialno ekonomskem položaju republiškega
štipendista in njegove družine,
-      
o šolanju in uspehu šolanja štipendista,
-      
o izkazanem javno priznanem dosežku prejemnika
štipendije za nadarjene,
-      
o izplačevanju štipendij in dodatkov,
-      
o vzroku mirovanja izplačevanja štipendije
zaradi neizpolnjevanja pogojev,
-      
o vzroku in datumu prenehanja vodenja evidence,
-      
o rezultatih preizkusov sposobnosti in
nadarjenosti prejemnika štipendije za nadarjene,
-      
o terjatvah vračil in načinu vračanja
neupravičeno izplačanih štipendij,
-      
o vračanju neupravičeno izplačanih štipendij,
-      
o pritožbah;«.
V drugem odstavku 53.b člena se beseda
»štipendije« nadomesti z besedilom »nadomestila življenjskih stroškov«.
Nadomeščena beseda se uporablja do začetka uporabe tega zakona.
(3) V Zakonu o usklajevanju transferjev
posameznikom in gospodinjstvom v Republiki Sloveniji (Uradni list RS, št.
114/06) se v 1. točki drugega odstavka 3. člena črtajo šestindvajseta,
sedemindvajseta in devetindvajseta alinea. V osemindvajseti alinei 1. točke
drugega odstavka se beseda »štipendije« nadomesti z besedilom »nadomestila
življenjskih stroškov.« Črtane oziroma nadomeščene določbe se uporabljajo do
začetka uporabe tega zakona.
(4) V Zakonu o visokem šolstvu (Uradni list
RS, št. 119/06 – uradno prečiščeno besedilo) se z dnem začetka uporabe tega
zakona preneha uporabljati 7.a člen (štipendiranje tujcev in Slovencev brez
slovenskega državljanstva) in četrta alinea 74. člena.
70. člen
(ureditev
dosedanjih razmerij)
(1) Postopki za uveljavljanje republiške
oziroma Zoisove štipendije, ki so se začeli pred začetkom uporabe tega zakona,
se dokončajo po predpisih o štipendiranju, ki se uporabljajo do začetka uporabe
tega zakona.
(2) Upravičencem, ki so pridobili
republiško štipendijo po predpisih o štipendiranju, ki se uporabljajo do
začetka uporabe tega zakona, se državna štipendija in dodatki k tej štipendiji
za šolsko oziroma študijsko leto 2008/2009 odmerijo po določbah tega zakona.
(3) Upravičencem, ki so pridobili Zoisovo
štipendijo po predpisih o štipendiranju, ki se uporabljajo do začetka uporabe
tega zakona, se ta štipendija izplačuje po teh predpisih do zaključka programa
izobraževanja, za katerega so dobili Zoisovo štipendijo.
(4) Ne glede na določbo prejšnjega odstavka
zavod najkasneje 60 dni pred začetkom šolskega leta 2008/2009 objavi javni
poziv za predložitev dokazil o izpolnjevanju pogojev za izplačevanje Zoisove
štipendije po predpisih, ki se uporabljajo do začetka uporabe tega zakona.
(5) Vloge za nadaljnje prejemanje Zoisove
štipendije za nadaljevanje izobraževanja na višji stopnji, vložene po začetku
uporabe tega zakona, se obravnavajo po določbah tega zakona.
(6) Štipendije, ki so jih pridobile
brezposelne osebe, vključene v programe izobraževanja brezposelnih oseb iz 53.c
člena Zakona o zaposlovanju in zavarovanju za primer brezposelnosti (Uradni
list RS, št. 107/06 – uradno prečiščeno besedilo) na podlagi Pravilnika o
štipendiranju (Uradni list RS, št. 48/99, 43/00, 62/01, 85/02, 15/03 – odločba
US, 40/03, 64/04, 28/06 in 50/06), se izplačujejo po določbah navedenega
pravilnika do izteka pogodbenega razmerja, sklenjenega v skladu z 49.c členom
Zakona o zaposlovanju in zavarovanju za primer brezposelnosti.
(7) Kadrovske štipendije, ki so jih
dodelili delodajalci na podlagi Zakona o zaposlovanju in zavarovanju za primer
brezposelnosti (Uradni list RS, št. 107/06 – uradno prečiščeno besedilo), se
izplačujejo v skladu s predpisi o štipendiranju, ki se uporabljajo do začetka
uporabe tega zakona, in v skladu s sklenjeno pogodbo o štipendiranju do konca
izobraževanja, za katero je bila štipendistu štipendija dodeljena.
(8) Pogodbe o posojilu za študij med
prosilcem, banko koncesionarko in zavodom, ki so bile sklenjene na podlagi
Pravilnika o posojilu za študij (Uradni list RS, št. 61/99, 87/99 in 78/00), se
izpolnijo v skladu s predpisi o štipendiranju, ki se uporabljajo do začetka
uporabe tega zakona.
71. člen
(uveljavitev
zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. septembra 2008.
(2) Ne glede na prejšnji odstavek se
določba četrtega odstavka 70. člena in določbe tega zakona, ki se nanašajo na
sofinanciranje kadrovskih štipendij, začnejo uporabljati z dnem uveljavitve
tega zakona.«.

Zakon o spremembah in dopolnitvah Zakona o
štipendiranju – ZŠtip-A (Uradni list RS, št. 40/09)
vsebuje naslednje prehodne in končne določbe:
»PREHODNE IN KONČNE DOLOČBE
6. člen
(uskladitev
podzakonskih predpisov)
Pravilnik o dodeljevanju državnih štipendij
(Uradni list RS, št. 51/08) in Pravilnik o dodeljevanju Zoisovih štipendij
(Uradni list RS, št. 51/08) se uskladita s tem zakonom do 1. septembra
2009.
7. člen
(uveljavitev
zakona)
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne
1. septembra 2009. Do takrat se uporabljajo dosedanje določbe zakona.
(2) Ne glede na določbo prejšnjega odstavka
se javni poziv iz 47. člena zakona v mesecu juniju 2009 izvede po določbah
tega zakona.«.

Zakon o uveljavljanju pravic iz javnih
sredstev – ZUPJS (Uradni list RS, št. 62/10)
vsebuje naslednjo končno določbo:
»65. člen
(1) Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne 1. junija
2011, razen določb o državni štipendiji, znižanem plačilu vrtca, o subvenciji
malice za učence in dijake, subvenciji kosila za učence ter o subvenciji
prevozov za dijake in študente, ki se začnejo uporabljati 1. septembra 2011. 
(2) Ne glede na prejšnji odstavek se 1.
točka prvega odstavka 17. člena tega zakona ne uporablja do vzpostavitve zbirke
podatkov o vrednosti nepremičnin.«.

Zakon za uravnoteženje javnih financ –ZUJF
(Uradni list RS, št. 40/12)
določa tudi:
10. NA PODROČJU ŠTIPENDIRANJA
197. člen
(podelitev
nagrade za prispevek k trajnostnemu razvoju družbe)
Ne glede na določbo tretjega odstavka 33.
člena Zakona o štipendiranju (Uradni list RS, št. 59/07, 63/07 – popr., 40/09
in 62/10 – ZUPJS) Javni sklad Republike Slovenije za razvoj kadrov in
štipendije v letih 2012, 2013 in 2014 ne objavi javnega razpisa za podelitev
nagrad za prispevek k trajnostnemu razvoju družbe.
ter vsebuje naslednjo končno določbo:
»VI. DEL
KONČNA DOLOČBA
251. člen
(začetek
veljavnosti)
Ta zakon začne veljati naslednji dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
prevozih v cestnem prometu – ZPCP-2D (Uradni list RS, št. 57/12)
vsebuje naslednjo končno določbo:
»15. člen
(začetek
veljavnosti in uporabe)
Ta zakon začne veljati naslednji dan po
objavi v Uradnem listu Republike Slovenije, uporabljati pa se začne 20. avgusta
2012.«.