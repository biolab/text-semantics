I. SPLOŠNE DOLOČBE
1. člen
(vsebina)
(1) Ta zakon ureja temeljna pravila za uporabo smučišč z
namenom zagotavljanja varnosti in reda na smučiščih, ureditev in obratovanje
smučišča, reševanje na smučišču, obveznosti subjektov in samoodgovorno ravnanje
smučarjev in smučark (v nadaljnjem besedilu: smučarjev) ter drugih oseb.
(2) Določbe tega zakona se ne uporabljajo za tiste površine,
na katerih je postavljena vlečnica, za katero ni potrebna koncesija za graditev
vlečnic v skladu z zakonom, ki ureja žičniške naprave za prevoz oseb, in ni
namenjena pridobitni dejavnosti.
2. člen
(pomen izrazov)
Posamezni izrazi, uporabljeni v tem zakonu, pomenijo:
1.     
»druga oseba« je oseba, ki se zadržuje na smučišču in ne smuča;
2.     
»druge površine znotraj smučišča« so vstopne in izstopne poti na
smučarske proge in smučarske poti, ki povezujejo posamezne proge. Med druge
površine znotraj smučišča sodijo tudi površine, namenjene drugim športnim
aktivnostim ali dejavnostim, ter druge urejene in neurejene površine ter
neprilagojena mesta in objekti;
3.     
»druge športne aktivnosti in dejavnosti« so aktivnosti in dejavnosti, ki
ne pomenijo smučanja, npr. javna zbiranja, tek na smučeh, hoja, sankanje,
drsenje po snegu s pležuhi (poki), napihljivimi sredstvi, prirejenimi kolesi,
vleka smučarjev s pomočjo vetra in drugi načini drsenja po snegu, vožnja z
motornimi sanmi, teptalnimi in drugimi stroji;
4.     
»majhno smučišče« je smučišče, na katerem sta postavljeni največ dve
vlečni napravi, katerih skupna dolžina ne presega 800 m, in skupna dolžina
smučarskih prog ne presega 2000 m, smučarske proge pa so medsebojno povezane;
5.     
»nadzornik ali nadzornica na smučišču« (v nadaljnjem besedilu:
nadzornik) je oseba, ki skrbi za red in varnost na smučišču v skladu s tem
zakonom;
6.     
»nenadno obolenje« je poslabšanje zdravja, ki osebo posredno ali
neposredno življenjsko ogroža (npr. nenadna izguba zavesti, nenadni srčni
zastoj, sveža možganska kap, srčni infarkt);
7.     
»neprilagojena mesta na smučarski progi« (v nadaljnjem besedilu:
neprilagojeno mesto) so kopnine, prelomnice, prepadi, previsi, globeli, vrtače,
nenadne ostre spremembe smeri smučarske proge, deponije snega, skale, podvozi,
nadvozi, stalne ali premične naprave za zasneževanje smučišč in deli teh naprav
ter drugo, kar v času obratovanja smučišča lahko pomeni nevarnost za smučarje
in ni posledica obrabe smučarske proge;
8.     
»nesreča na smučišču« je nesreča, v kateri je bila udeležena vsaj ena
oseba in je v njej oseba umrla, bila telesno poškodovana ali je nastala
materialna škoda, nesreča pa je nastala pri smučanju ali drugih športnih
aktivnostih in dejavnostih na smučišču;
9.     
»neteptana smučarska proga« je del smučišča, ki ni obdelan s teptalnikom
za sneg ali na drug primeren način, je ustrezno označen, zavarovan in ločen od
drugih površin;
10.  
»nevarno smučanje in druga nevarna ali škodljiva dejanja« so ravnanja
smučarja, druge osebe ali osebe pri upravljavcu smučišča, kadar zaradi
utrujenosti, objestnosti, vpliva alkohola, prepovedanih drog, psihoaktivnih
zdravil ali drugih psihoaktivnih snovi ali zaradi drugega vzroka ne obvladuje
več svojega ravnanja in zaradi tega ovira ali ogroža varnost sebe, drugih
smučarjev ali navzočih oseb;
11.  
»oseba pri upravljavcu smučišča« je vsaka oseba, ki pri upravljavcu smučišča
ali zanj opravlja naloge za nemoten potek obratovanja smučišča;
12.  
»označevanje na smučišču« pomeni postavitev znakov, opozorilnih tabel,
uporabo označevalnih trakov, zaščitnih sredstev in drugih podobnih sredstev, ki
omogočajo vidnost tudi ob zmanjšani vidljivosti;
13.  
»poučevanje smučanja« vključuje podajanje učne snovi na smučišču, vadbo
in tekmovanje kot preizkus znanja;
14.  
»pridobitna dejavnost« je raba površine, na kateri je postavljena
vlečnica, za katero ni potrebna koncesija za postavitev vlečnic v skladu z
zakonom, ki ureja žičniške naprave za prevoz oseb, z namenom ustvarjanja
prihodkov ali kot dopolnilna ponudba osnovni dejavnosti (npr. gostinski lokali,
turistične kmetije, planinske koče, turistični objekti itd.);
15.  
»reševalec ali reševalka na smučišču« (v nadaljnjem besedilu: reševalec)
je strokovno usposobljena oseba, ki izvaja pomoč poškodovanim ali nenadno
obolelim osebam na smučišču;
16.  
»reševanje na smučišču« je aktivnost, ki jo izvaja reševalec v primeru
poškodovanih in nenadno obolelih oseb na smučišču;
17.  
»samoodgovorno ravnanje« pomeni ravnanje smučarjev in drugih oseb na
smučišču v skladu z določbami tega zakona;
18.  
»služba za reševanje na smučišču« obsega reševalce na smučišču ter
prostor in opremo za reševanje na smučišču;
19.  
»smučanje« je drsenje po snegu z uporabo smuči ali desk za smučanje z
različnimi smučarskimi tehnikami;
20.  
»smučarska proga« je del smučišča, ki je namenjen smučanju in je
ustrezno označen, zavarovan, urejen glede na namen uporabe in ločen od drugih
površin;
21.  
»smučišče« je prostor, ki ga sestavljajo smučarske proge in druge
površine, na katerem se izvaja smučanje in je organiziran prevoz smučarjev;
22.  
»upravljavec smučišča« je fizična ali pravna oseba, ki je odgovorna za
red, varnost in reševanje na smučišču v skladu s tem zakonom;
23.  
»varnostni pregled smučišča« je pregled smučišča, s katerim se
preverjajo namestitev in brezhibnost znakov, opozorilnih tabel, označevalnih
trakov, zaščitnih sredstev in drugih podobnih sredstev ter urejenost smučišča,
tako da je omogočeno varno smučanje;
24.  
»zaprta smučarska proga« je proga, ki jo je upravljavec smučišča na
dostopih nedvoumno označil s predpisanimi znaki kot zaprto;
25.  
»zaščitna sredstva na smučišču« so blazine, mreže, varovalna ograje in
druga sredstva, namenjena varnosti na smučišču;
26.  
»zmogljivost smučišča« je največje možno število smučarjev, ki so v
določenem času lahko na smučišču, upoštevajoč smučarje na smučarskih progah in
žičniških napravah ter smučarje, ki čakajo v vrsti pred žičniškimi napravami.
3. člen
(aktivnosti na smučišču)
(1) Na smučišču, ki je odprto za smučanje, je dovoljeno samo
smučanje. Druge športne aktivnosti in dejavnosti so dovoljene pod pogoji, ki
jih določa ta zakon.
(2) Druge športne aktivnosti ali dejavnosti na smučišču, ki
je odprto za smučanje, so dovoljene le s pisnim soglasjem upravljavca smučišča
na površinah, ki so predhodno fizično ločene od smučarske proge in posebej
označene ter zavarovane.
(3) V času odprtja smučarske proge je uporaba smučarske proge
dovoljena le za smučanje, uporaba sredstev za namen reševanja in pomoči osebam
na smučišču pa le, če tega ni mogoče opraviti prek drugih površin.
(4) Uporaba smučarskih prog, žičniških naprav ter drugih
površin znotraj smučišča, z izjemo objektov, je izven obratovalnega časa
smučišča brez soglasja upravljavca smučišča prepovedana.
(5) Soglasje iz prejšnjega odstavka ni potrebno v obdobju, ko
smučišče ni zasneženo in urejeno za smučanje.
4. člen
(dovoljenje za obratovanje smučišča)
(1) Smučišče lahko začne obratovati, ko dobi upravljavec
smučišča dovoljenje za obratovanje. Dovoljenje izda ministrstvo, pristojno za
področje žičniških naprav, če so izpolnjene predpisane zahteve iz prvega
odstavka 5. člena tega zakona.
(2) V dovoljenju za obratovanje smučišča so določeni tudi:
-       
zmogljivost smučišča,
-       
obratovanje v nočnem času, če smučišče izpolnjuje pogoje za obratovanje
v nočnem času, in
-       
obratovanje pod pogoji za majhna smučišča, če smučišče izpolnjuje pogoje
v skladu z določbami tega zakona.
(3) Za novo pridobljene površine smučišča in za površine
smučišča, na katerih je upravljavec smučišča opravil večji poseg, ki je
spremenil konfiguracijo smučišča, ter v primeru naknadne zahteve za obratovanje
v nočnem času je treba pridobiti novo dovoljenje za obratovanje smučišča. V tem
primeru se ugotovitveni postopek opravi samo glede ugotavljanja izpolnjevanja
pogojev za pridobitev dovoljenja za nove površine, za površine, na katerih je
bil opravljen večji poseg, ali za obratovanje v nočnem času.
(4) V primerih iz prejšnjega odstavka se z izdajo novega
dovoljenja za obratovanje do takrat veljavno dovoljenje razveljavi.
(5) Ministrstvo, pristojno za področje žičniških naprav,
odvzame ali delno razveljavi dovoljenje za obratovanje smučišča, če niso
izpolnjene zahteve za varnost na smučišču in nepravilnosti niso odpravljene v
roku, določenem za odpravo nepravilnosti. Pri tem upošteva naravo
nepravilnosti, njen obseg in okoliščine, ki vplivajo na varnost na smučišču,
ter možnost izvzetja dela smučišča, ki ne izpolnjuje zahtev za varnost na
smučišču, iz dovoljenja za obratovanje.
(6) Minister, pristojen za področje žičniških naprav,
predpiše obrazec vloge za izdajo dovoljenja za obratovanje.
5. člen
(zahteve za varnost na smučišču)
(1) Upravljavec smučišča zagotavlja:
1.     
zavarovanje pred plazovi na plazovitih delih smučišča,
2.     
zaščito ob prepadnih in drugih nevarnih in smučišču neprilagojenih
mestih,
3.     
zaščito ob stebrih žičniških naprav na smučišču ter zasneževalnih naprav
in na drugih posebej nevarnih in smučišču neprilagojenih mestih na njihovi
trasi,
4.     
urejenost in zavarovanje čakajoče vrste pred žičniškimi napravami,
5.     
urejenost odprtih smučarskih prog ter povezovalnih, vstopnih in
izstopnih poti,
6.     
označitev in nadzor smučišča,
7.     
službo za reševanje, v primeru majhnega smučišča pa reševalca in
potrebno opremo za reševanje,
8.     
ustrezno urejen in označen prostor za dovoz reševalnega vozila,
9.     
ustrezno število nadzornikov ter njihovo opremljenost in
10.  
opremo za zvočno in svetlobno opozarjanje na vseh motornih vozilih, ki
se uporabljajo na smučišču v času obratovanja smučišča.
(2) Tehnične pogoje za obratovanje smučišča, zaščitna
sredstva in opremo za zvočno in svetlobno opozarjanje na motornih vozilih, ki
se uporabljajo na smučišču, predpiše minister, pristojen za področje žičniških
naprav.
(3) Pogoje, način in obseg reševanja na smučišču predpiše
minister, pristojen za zdravje.
6. člen
(obveznosti upravljavca smučišča)
(1) Upravljavec smučišča mora opravljati varnostne preglede
smučišča pred začetkom obratovanja, v času obratovanja smučišča in po zaključku
obratovanja smučišča. Upravljavec smučišča mora ves čas zagotavljati tudi
zahteve iz 5. člena tega zakona in druge ukrepe, določene s tem
zakonom in na njegovi podlagi izdanimi predpisi ter dovoljenjem za obratovanje.
(2) Upravljavec smučišča mora zagotavljati, da so smučarska
proga ter povezovalne, vstopne in izstopne poti pred odprtjem ustrezno
pripravljene za varno uporabo, da je snežna površina obdelana s teptalnikom za
sneg, neteptana površina pa označena in urejena na drug primeren način.
(3) Upravljavec smučišča mora imeti izdelan načrt reševanja v
primeru poškodbe ali nenadnega obolenja na smučišču. Načrt vsebuje:
-       
število reševalcev na smučišču,
-       
lokacijo prostorov za reševanje na smučišču, razen na majhnem smučišču,
in
-       
način aktiviranja reševalcev.
(4) V načrtu reševanja se jasno opredelijo naloge in
odgovornosti posameznih nosilcev dejavnosti v primeru potrebe za reševanje na
smučišču.
(5) Upravljavcu smučišča, ki ima v skladu s predpisi s
področja varstva pred naravnimi in drugimi nesrečami izdelan načrt zaščite in
reševanja, ni treba izdelati načrta reševanja iz tretjega odstavka tega člena,
če načrt zaščite in reševanja vsebuje vse zahtevane vsebine iz tega člena. Če
načrt ne vsebuje vseh zahtevanih vsebin, upravljavec smučišča dopolni vsebino
načrta reševanja z manjkajočimi vsebinami ali izdela načrt reševanja na
smučišču v skladu s tem členom.
(6) Podrobno vsebino in obliko načrta reševanja iz tretjega
odstavka tega člena glede na velikost smučišča predpiše minister, pristojen za
zdravje.
7. člen
(obveznosti upravljavca majhnega smučišča)
Za upravljavca majhnega smučišča veljajo določbe tega zakona,
razen če ta zakon ne določa drugače.
II. OBRATOVANJE SMUČIŠČA
8. člen
(obratovanje smučišča pod različnimi pogoji)
(1) Smučišče sme obratovati le podnevi in v vremenskih
razmerah, v katerih je zagotovljena varnost smučarjev.
(2) Smučišče lahko obratuje tudi v nočnem času, če je to
določeno v dovoljenju za obratovanje.
(3) Izven obratovalnega časa upravljavec smučišča smučarske
proge označi kot zaprte.
9. člen
(okoliščine, zaradi katerih smučišče ne sme obratovati)
(1) Smučišče oziroma del smučišča ne sme obratovati:
1.     
če obstaja nevarnost plazov,
2.     
če so zaščitna sredstva na smučišču tako poškodovana, da pomenijo
nevarnost za smučarje,
3.     
ob tako poslabšanih vremenskih razmerah, v katerih je smučarju ob
uporabi smučišča v skladu s tem zakonom onemogočeno spremljanje oznak in drugih
udeležencev na smučišču,
4.     
če ni zagotovljeno reševanje poškodovancev in nenadno obolelih na
smučišču,
5.     
med delom teptalnih strojev in uporabo drugih motornih vozil na smučišču
ter
6.     
če nista zagotovljena red in varnost na smučišču.
(2) V okoliščinah iz prejšnjega odstavka upravljavec smučišča
takoj prekine obratovanje smučišča ali dela smučišča. Prekinitev obratovanja
traja, dokler trajajo take okoliščine. O prekinitvi upravljavec smučišča takoj
obvesti prisotne na smučišču.
(3) Pred ponovnim pričetkom obratovanja smučišča ali dela
smučišča upravljavec smučišča opravi varnostni pregled tistega dela smučišča,
kjer je bilo obratovanje prekinjeno.
10. člen
(obveščanje smučarjev)
(1) Upravljavec smučišča zagotavlja, da so obratovalni čas,
skupni obratovalni čas žičniških naprav, zadnja vožnja z žičniško napravo,
skica smučišča z označbo žičniških naprav in njihovih vstopov, smučarske proge
in njihove težavnosti, smučarske poti, glavni vstopi in izstopi s smučišča,
vremenske in snežne razmere na smučišču, lokacija službe za reševanje ter
klicna številka reševalcev na smučišču objavljeni na informativnih tablah ob
vstopih na smučišče.
(2) Upravljavec smučišča na viden način zagotavlja
informiranje smučarjev z navodili o redu in varnosti ter o ravnanju smučarjev
na smučišču ob vstopu na smučišče, spodnjih postajah žičniških naprav in na
smučarski progi.
(3) Upravljavec smučišča namesti table z mednarodnimi
vedenjskimi pravili Mednarodne smučarske zveze (v nadaljnjem besedilu: pravila
FIS) v obliki grafičnega prikaza na vidnem mestu ob vstopu na smučišče ali
spodnjih postajah žičniških naprav.
(4) Vrsto in obliko sredstev za označevanje in obveščanje na
smučišču in podrobnejši način zagotavljanja informiranja smučarjev iz drugega
odstavka tega člena predpiše minister, pristojen za področje žičniških naprav.
11. člen
(javna zbiranja na smučišču)
Javna zbiranja na smučišču se smejo organizirati v skladu z
veljavnimi predpisi, ki urejajo javna zbiranja, in ob izpolnjenih pogojih iz
drugega odstavka 3. člena tega zakona.
12. člen
(poučevanje smučanja)
(1) Poučevanje smučanja posameznikov ali več oseb na
smučišču, ki se opravlja proti plačilu, se lahko izvaja le s pisnim soglasjem
upravljavca smučišča.
(2) Vsak izvajalec poučevanja smučanja mora upravljavca
smučišča obvestiti o predvidenih aktivnostih na smučišču.
(3) Del smučišča, kjer se uporabljajo pripomočki ali priprave
za poučevanje smučanja, mora biti v času uporabe označen in fizično ločen od
preostalega dela smučišča.
(4) Izvajalec poučevanja smučanja mora pred začetkom smučanja
opozoriti smučarja ali skupino smučarjev na navodila o redu in varnosti oziroma
ravnanju smučarjev na smučišču.
III. REŠEVANJE NA SMUČIŠČU
13. člen
(obveznost zagotavljanja reševanja na smučišču)
(1) Upravljavec smučišča mora v primeru nesreče na smučišču
ali nenadnega obolenja zagotoviti hitro in strokovno pomoč poškodovanim in
nenadno obolelim s službo za reševanje na smučišču.
(2) Ne glede na prejšnji odstavek upravljavec majhnega smučišča
zagotavlja reševanje na smučišču z reševalcem, v skladu s petim odstavkom 14.
člena tega zakona, in s potrebno opremo za reševanje.
(3) Služba za reševanje na smučišču izvaja reševanje na
smučišču, organizira prevoz poškodovancev in nenadno obolelih na ustrezno
urejen in označen prostor za pomoč ter predajo poškodovanih ali nenadno
obolelih izvajalcem zdravstvene dejavnosti, kadar njihovo zdravstveno stanje
zahteva nujno medicinsko pomoč, določeno s strokovnimi smernicami urgentne
medicine.
(4) Službo za reševanje na smučišču izvajajo reševalci,
usposobljeni v skladu s 15. členom tega zakona, ki so opremljeni s predpisanimi
oznakami. Če reševalec opravlja tudi naloge nadzornika, mora biti opremljen
tudi z oznako nadzornika.
(5) Pri opravljanju nalog po tem zakonu morajo imeti
reševalci na smučišču pri sebi potrdilo iz prvega odstavka 15. člena tega
zakona.
(6) Prostori službe za reševanje na smučišču morajo biti
vidno označeni in primerno opremljeni.
(7) Opremljenost in oznake prostorov za reševanje in reševalcev
predpiše minister, pristojen za zdravje.
14. člen
(reševalci)
(1) Upravljavec smučišča zagotovi na smučišču naslednje
minimalno število usposobljenih reševalcev:
-       
na smučišču z zmogljivostjo do 500 smučarjev enega reševalca,
-       
na smučišču z zmogljivostjo do 2000 smučarjev dva reševalca in
-       
na vsakih nadaljnjih 1000 smučarjev enega reševalca.
(2) Če je to potrebno zaradi razgibanosti ali neenotnosti
smučišča (npr. več vstopov in izstopov s smučišča), se lahko v dovoljenju za
obratovanje iz prvega odstavka 4. člena tega zakona določi večje število
reševalcev, kot je določeno v prejšnjem odstavku.
(3) Upravljavec smučišča lahko ob upoštevanju prvega in
drugega odstavka tega člena prilagodi število prisotnih reševalcev glede na
dejansko število smučarjev na smučišču. Če so v dovoljenju za obratovanje
smučišča določeni sektorji na smučišču, pa glede na zmogljivost delujočih
žičniških naprav v posameznih sektorjih na smučišču.
(4) Upravljavec smučišča sme za največ 30 odstotkov zmanjšati
minimalno število prisotnih reševalcev iz tretje alineje prvega odstavka,
drugega in tretjega odstavka tega člena, če manjkajočo razliko usposobljenih
reševalcev zagotovi s prisotnimi nadzorniki, ki so usposobljeni tudi za
reševanje.
(5) Upravljavec majhnega smučišča ne glede na določbe
prejšnjih odstavkov zagotavlja naloge reševanja z najmanj eno osebo, ki je:
1.     
reševalec,
2.     
nadzornik na smučišču, ki ima potrdilo iz prvega odstavka 15. člena tega
zakona za reševalca in hkrati opravlja obe nalogi,
3.     
oseba pri upravljavcu smučišča, ki opravlja druge naloge za upravljavca
majhnega smučišča, pod pogojem, da ima potrdilo iz prvega odstavka 15. člena
tega zakona za reševalca, ali
4.     
sklenila dogovor z upravljavcem smučišča in izpolnjuje pogoje iz drugega
odstavka 15. člena tega zakona, pri čemer zagotavlja odzivni čas v skladu s
predpisi, ki urejajo nujno medicinsko pomoč.
15. člen
(pogoji za imenovanje reševalca)
(1) Reševalec je lahko oseba, ki izpolnjuje pogoje iz drugega
odstavka tega člena in je pridobila potrdilo ministrstva, pristojnega za
zdravje. Reševalec ima pravico opravljati naloge po tem zakonu z dnem vročitve
potrdila.
(2) Reševalec je lahko oseba, ki izpolnjuje naslednje pogoje:
1.     
je stara najmanj 18 let,
2.     
je splošno zdravstveno sposobna,
3.     
ima končan najmanj izobraževalni program za pridobitev srednje oziroma
srednje strokovne izobrazbe in
4.     
izpolnjuje pogoje strokovne usposobljenosti.
(3) Ministrstvo, pristojno za zdravje, osebi, ki izpolnjuje
pogoje iz prejšnjega odstavka, izda potrdilo o izpolnjevanju pogojev za
reševalca z veljavnostjo štirih let od opravljenega usposabljanja in preizkusa
znanja.
(4) Reševalec je strokovno usposobljen, če je usposobljen po
programu iz sedmega odstavka tega člena in opravi preizkus znanja. O
opravljenem usposabljanju in preizkusu znanja izda izvajalec iz devetega
odstavka tega člena potrdilo.
(5) Reševalec se mora vsaka štiri leta udeležiti obdobnega
izpopolnjevanja in opraviti preizkus znanja. Izvajalec iz devetega odstavka
tega člena izda reševalcu, ki opravi obdobno izpopolnjevanje in preizkus znanja
potrdilo, na podlagi katerega ministrstvo, pristojno za zdravje, ob
izpolnjevanju pogoja iz 2. točke drugega odstavka tega člena izda novo potrdilo
o izpolnjevanju pogojev za reševalca z veljavnostjo štirih let od opravljenega
obdobnega izpopolnjevanja in preizkusa znanja. Potrdilo o opravljenem obdobnem
izpopolnjevanju in preizkusu znanja ne sme biti starejše od enega leta.
(6) Reševalec pri svojem delu uporablja slovenski jezik.
Znanje slovenskega jezika reševalec dokazuje s spričevalom o končanem najmanj
osnovnošolskem izobraževanju v Republiki Sloveniji ali s potrdilom uradno
pooblaščene izobraževalne ustanove o uspešno opravljenem preizkusu aktivnega
znanja slovenskega jezika po javno veljavnem izobraževalnem programu ustrezne
stopnje v Republiki Sloveniji.
(7) Program, izvedbo in preizkus znanja usposabljanja ter obdobnega
izpopolnjevanja predpiše minister, pristojen za zdravje.
(8) Pogoj iz 2. točke drugega odstavka tega člena se dokazuje
z zdravniškim potrdilom, ki ga izda zdravnik specialist medicine dela in športa
ter ne sme biti starejše od enega leta.
(9) Usposabljanje, obdobno izpopolnjevanje in preizkus znanja
iz sedmega odstavka tega člena izvaja ministrstvo, pristojno za zdravje, ali
druga oseba javnega prava, pravna oseba zasebnega prava ali samostojni
podjetnik posameznik, ki ji ministrstvo, pristojno za zdravje, na podlagi
javnega natečaja podeli javno pooblastilo. Za podelitev in odvzem javnega
pooblastila, ravnanje z dokumentacijo o izvajanju javnega pooblastila, objavo
seznama nosilcev javnega pooblastila ter pisno poročanje nosilca javnega
pooblastila se smiselno uporabljajo določbe 21. člena tega zakona.
(10) Minister, pristojen za zdravje, predpiše obrazec vloge
za podelitev potrdila o izpolnjevanju pogojev za reševalca in obrazec ter
vsebino potrdila o izpolnjevanju pogojev za reševalca.
IV. VARNOST NA SMUČIŠČU
16. člen
(varnost na smučišču)
Za nadzor nad ravnanjem smučarjev in drugih oseb na smučišču
so pristojni nadzorniki na smučišču in policisti.
17. člen
(obveznost zagotavljanja nadzora)
(1) Upravljavec smučišča v času obratovanja smučišča zagotovi
naslednje minimalno število nadzornikov:
-       
na smučišču z zmogljivostjo do 500 smučarjev enega nadzornika,
-       
na smučišču z zmogljivostjo do 2000 smučarjev dva nadzornika in
-       
na vsakih nadaljnjih 1000 smučarjev enega nadzornika.
(2) Če je to potrebno zaradi razgibanosti ali neenotnosti
smučišča (npr. več vstopov in izstopov s smučišča), se lahko v dovoljenju za
obratovanje iz prvega odstavka 4. člena tega zakona določi večje število
nadzornikov, kot je določeno v prejšnjem odstavku.
(3) Upravljavec smučišča lahko ob upoštevanju prvega in
drugega odstavka tega člena prilagodi število prisotnih nadzornikov na smučišču
glede na dejansko število smučarjev na smučišču, če so v dovoljenju za
obratovanje smučišča določeni sektorji na smučišču, pa glede na zmogljivost delujočih
žičniških naprav v posameznih sektorjih na smučišču.
(4) Upravljavec smučišča sme za največ 30 odstotkov zmanjšati
minimalno število prisotnih nadzornikov na smučišču iz tretje alineje prvega
odstavka, drugega in tretjega odstavka tega člena, če manjkajočo razliko
usposobljenih nadzornikov zagotovi s prisotnimi reševalci, ki so usposobljeni
tudi za nadzor na smučišču.
(5) Upravljavec majhnega smučišča ne glede na določbe
prejšnjih odstavkov zagotavlja naloge nadzora z najmanj eno osebo, ki je lahko:
-       
nadzornik na smučišču,
-       
reševalec na smučišču, ki ima veljavno službeno izkaznico nadzornika in
hkrati opravlja obe nalogi, ali
-       
oseba pri upravljavcu smučišča, ki opravlja druge naloge za upravljavca
majhnega smučišča, pod pogojem, da ima veljavno službeno izkaznico nadzornika.
18. člen
(pogoji za imenovanje nadzornika)
(1) Nadzornik je lahko oseba, ki izpolnjuje pogoje iz drugega
odstavka tega člena in je pridobila službeno izkaznico, ministrstva pristojnega
za notranje zadeve (v nadaljnjem besedilu: pristojni organ). Nadzornik ima
pravico opravljati naloge po tem zakonu z dnem vročitve službene izkaznice.
(2) Nadzornik je lahko oseba, ki:
1.     
je stara najmanj 18 let,
2.     
ima državljanstvo države članice Evropske unije, Evropskega
gospodarskega prostora ali Švicarske konfederacije,
3.     
je zdravstveno in psihično sposobna glede na vrsto dela, ki ga bo
opravljala,
4.     
ima končan najmanj izobraževalni program za pridobitev srednje poklicne
izobrazbe,
5.     
izpolnjuje pogoje usposobljenosti,
6.     
aktivno obvlada slovenski jezik,
7.     
ni bila pravnomočno obsojena za naklepno kaznivo dejanje, za katero se
storilec preganja po uradni dolžnosti, na nepogojno kazen zapora v trajanju več
kot tri mesece,
8.     
ni bila več kot dvakrat s pravnomočno odločbo spoznana za odgovorno za
prekrške zoper javni red in mir z elementi nasilja ali za prekrške po
predpisih, ki urejajo proizvodnjo in promet s prepovedanimi drogami, ali za
prekrške po tem zakonu in ji je bila izrečena globa.
(3) Ministrstvo, pristojno za notranje zadeve, osebi, ki
izpolnjuje pogoje iz prejšnjega odstavka, podeli službeno izkaznico z
veljavnostjo štirih let od opravljenega usposabljanja in preizkusa znanja.
(4) Nadzornik je usposobljen, če je usposobljen po programu
iz prvega odstavka 21. člena tega zakona in opravi preizkus znanja. O opravljenem
usposabljanju in preizkusu znanja izda izvajalec iz drugega odstavka 21. člena
tega zakona potrdilo.
(5) Nadzornik se mora vsaka štiri leta udeležiti obdobnega
izpopolnjevanja. Izvajalec iz drugega odstavka 21. člena tega zakona izda
nadzorniku, ki je opravil obdobno izpolnjevanje, potrdilo, na podlagi katerega
pristojni organ ob izpolnjevanju pogojev iz 2., 3., 7. in 8. točke drugega
odstavka tega člena podeli novo službeno izkaznico z veljavnostjo štirih let od
opravljenega obdobnega izpopolnjevanja. Potrdilo o opravljanjem obdobnem
izpopolnjevanju ne sme biti starejše od enega leta.
(6) Pogoj iz 3. točke drugega odstavka tega člena se dokazuje
z zdravniškim potrdilom, ki ga izda zdravnik specialist medicine dela in športa
ter ne sme biti starejše od enega leta.
(7) Pogoj iz 6. točke drugega odstavka tega člena se dokazuje
s spričevalom o končanem najmanj osnovnošolskem izobraževanju v Republiki
Sloveniji ali s potrdilom uradno pooblaščene izobraževalne ustanove o uspešno
opravljenem preizkusu aktivnega znanja slovenskega jezika po javno veljavnem
izobraževalnem programu ustrezne stopnje v Republiki Sloveniji.
(8) Pristojni organ ugotavlja izpolnjevanje pogojev iz tega
člena ob podelitvi službene izkaznice ali kadarkoli po uradni dolžnosti, ali če
je podan sum, da oseba ne izpolnjuje pogojev za opravljanje nalog nadzornika po
tem zakonu.
19. člen
(službena izkaznica)
(1) Službena izkaznica nadzornika vsebuje naslednje osebne
podatke:
-       
osebno ime nadzornika in
-       
fotografijo nadzornika.
(2) Minister, pristojen za notranje zadeve, predpiše obrazec
vloge za podelitev službene izkaznice in obrazec ter vsebino službene
izkaznice.
20. člen
(opremljenost nadzornika)
(1) Pri opravljanju nalog po tem zakonu mora biti nadzornik
opremljen z oznakami, opremo in službeno izkaznico nadzornika. Če nadzornik
opravlja tudi naloge reševalca, mora biti opremljen tudi z znakom reševalca.
(2) Nadzornik se mora pri izvajanju naloge po tem zakonu na
zahtevo posameznika predstaviti z osebnim imenom ter pokazati službeno
izkaznico.
(3) Minister, pristojen za notranje zadeve, predpiše oznake
in opremo nadzornika. V primeru hkratnega izvajanja nalog reševalca in
nadzornika minister, pristojen za notranje zadeve, v soglasju z ministrom,
pristojnim za zdravje, predpiše skupne oznake.
21. člen
(usposabljanje in obdobno izpopolnjevanje nadzornikov ter
podelitev javnega pooblastila)
(1) Program, izvedbo in preizkus znanja usposabljanja za
nadzornike ter program in izvedbo obdobnega izpopolnjevanja za nadzornike
predpiše minister, pristojen za notranje zadeve.
(2) Usposabljanje, preizkus znanja in obdobno izpopolnjevanje
iz prejšnjega odstavka izvaja pristojni organ ali druga oseba javnega prava,
pravna oseba zasebnega prava ali samostojni podjetnik posameznik, ki ji
pristojni organ na podlagi javnega natečaja podeli javno pooblastilo, če
izpolnjuje naslednje pogoje:
1.     
ima odgovorno osebo za izvajanje javnega pooblastila, ki ima najmanj
visokošolsko izobrazbo ustrezne smeri in izpolnjuje posebne kadrovske pogoje,
2.     
ima zagotovljeno zadostno število izvajalcev in drugih strokovnih
delavcev, ki izpolnjujejo posebne kadrovske pogoje,
3.     
ima prostore in opremo za izvajanje javnega pooblastila,
4.     
ni v postopku likvidacije, prisilne poravnave ali stečaja,
5.     
ima poravnane obveznosti iz naslova davkov in drugih javnih dajatev,
6.     
niso podane okoliščine, na podlagi katerih je mogoče utemeljeno
sklepati, da nosilec javnega pooblastila ne bo ustrezno izvajal javnega
pooblastila (npr. nelikvidnost, opravljanje dejavnosti, ki je nezdružljiva z
izvajanjem javnega pooblastila).
(3) Natančnejšo opredelitev kadrovskih, materialnih in drugih
pogojev iz prejšnjega odstavka ter merila za podelitev javnega pooblastila
predpiše minister, pristojen za notranje zadeve.
(4) Pogoje za izvajanje javnega pooblastila mora nosilec
javnega pooblastila izpolnjevati ves čas opravljanja dejavnosti. Javno
pooblastilo mora izvajati zakonito, pravočasno in v skladu s predpisanim
načinom.
(5) Javno pooblastilo se podeli za pet let.
(6) Pristojni organ javno pooblastilo nosilcu odvzame, če:
-       
ne izpolnjuje pogojev iz tega člena, ali
-       
javno pooblastilo izvaja nezakonito, nepravočasno ali v nasprotju s
predpisanim načinom in kljub opozorilu nepravilnosti ne odpravi.
(7) Če nosilec javnega pooblastila ne izpolnjuje več pogojev
ali javnega pooblastila ne izvaja na način, določen s tem zakonom ali predpisi,
izdanimi na njegovi podlagi, pristojni organ na to opozori nosilca javnega
pooblastila, ki mora nepravilnosti odpraviti v določenem roku. Če nosilec
javnega pooblastila v roku nepravilnosti ne odpravi, mu pristojni organ javno
pooblastilo odvzame.
(8) Nosilec javnega pooblastila mora v roku 30 dni od
prenehanja izvajanja javnega pooblastila pristojnemu organu predati vso
dokumentacijo v zvezi z izvajanjem nalog javnega pooblastila.
(9) Nosilci javnega pooblastila morajo o izvajanju javnega
pooblastila pisno poročati pristojnemu organu do 31. marca za preteklo
koledarsko leto.
(10) Pristojni organ zaradi varstva ljudi in premoženja ter
pravnega prometa na svoji spletni strani objavi seznam nosilcev javnega pooblastila,
ki vsebuje podatke iz tretjega odstavka 32. člena tega zakona.
22. člen
(odvzem službene izkaznice)
(1) Pristojni organ nadzorniku odvzame službeno izkaznico:
-       
če ne izpolnjuje več pogojev iz drugega odstavka 18. člena tega
zakona,
-       
če mu je opravljanje nalog nadzornika prepovedano s pravnomočno sodno
odločbo,
-       
če je zaradi njegovega nezakonitega ali nestrokovnega ravnanja prišlo do
hujše posledice za življenje ali zdravje ljudi, javni red, javno varnost ali
premoženje večje vrednosti in javnega interesa ni bilo mogoče drugače
zavarovati.
(2) Oseba, ki ji je pristojni organ odvzel službeno izkaznico
na podlagi tretje alineje prejšnjega odstavka, ne more ponovno pridobiti
službene izkaznice.
(3) Nadzornik mora v osmih dneh od pravnomočne odločitve
pristojnega organa o odvzemu službene izkaznice temu vrniti službeno izkaznico.
(4) Pristojni organ o odvzemu službene izkaznice nadzornika
obvesti upravljavca smučišča, če je ta znan.
(5) Pristojni organ odvzeto službeno izkaznico uniči in v
evidenco vpiše zaznamek o uničenju izkaznice ali o nevrnitvi izkaznice, če
izkaznice imetnik ne vrne.
V. OBVEZNOSTI SMUČARJA IN DRUGE OSEBE NA SMUČIŠČU
23. člen
(samoodgovorno ravnanje)
(1) Smučar in druga oseba se mora na smučišču seznaniti in
ravnati v skladu:
-       
s pravili FIS,
-       
z navodili o redu in varnosti ter o ravnanju smučarja in druge osebe na
smučišču ter
-       
z označbami na smučišču.
(2) Smučar, druga oseba in oseba pri upravljavcu smučišča
mora na smučišču ravnati v skladu z opozorili in navodili nadzornika, policista
in druge uradne osebe, ki opravlja uradne naloge na smučišču. Smučišče
uporablja tako, da ne ogroža sebe, drugih prisotnih na smučišču in da ne
poškoduje sebe, drugih prisotnih ali naprav na smučišču.
(3) Smučar mora:
1.     
ravnati tako, da nikogar ne ogroža ali mu škoduje,
2.     
smučati tako, da se lahko pravočasno ustavi in da svojo hitrost ter
način vožnje prilagodi svojemu znanju, terenskim, snežnim in vremenskim
razmeram ter številu smučarjev na smučišču,
3.     
v primeru, ko prihaja od zadaj, smer svoje vožnje izbrati tako, da ne
ogroža smučarjev pred seboj,
4.     
prehitevati od zgoraj in spodaj, z desne in leve, vendar le, če je
razdalja dovolj velika in da prehitevanemu smučarju omogoča dovolj prostora za
njegovo gibanje,
5.     
ko želi zapeljati na smučišče ali se po ustavitvi po njem ponovno
zapeljati ali se po njem vzpenjati, prepričati se navzgor in navzdol, da to
lahko stori brez nevarnosti zase in za druge,
6.     
izogibati se ustavljanju na ozkih ali nepreglednih delih, če to ni nujno
potrebno, v primeru padca pa se mora čim hitreje umakniti oziroma opozoriti na
svojo navzočnost,
7.     
se peš vzpenjati ali spuščati le ob robu smučarske proge, če je to
neizogibno,
8.     
upoštevati vse znake in signalizacijo,
9.     
uporabljati zaščitno smučarsko čelado do vključno 14. leta
starosti,
10.  
smučati s takšno opremo, ki ne predstavlja nevarnosti za osebe, predmete
ali objekte na smučišču,
11.  
puščati smučarsko ali drugo opremo takrat, ko je ne uporablja, na mestu,
ki ga določi upravljavec smučišča, in
12.  
na zahtevo nadzornika dati osebne podatke (osebno ime, datum rojstva, državljanstvo,
naslov stalnega prebivališča), če je priča ali udeleženec v nesreči ali če je
sam kršil določbe tega zakona.
(4) Smučarju je prepovedano:
1.     
izvajati nevarno smučanje ali druga nevarna ali škodljiva dejanja, ki
vplivajo na varnost na smučišču,
2.     
postavljati, prestavljati ali odstranjevati označbe in naprave na
smučišču,
3.     
se zadrževati na zoženih ali nepreglednih delih smučarske proge,
4.     
izvajati skoke na smučarski progi, razen na delih smučišča, kjer je to
dovoljeno,
5.     
smučati po vlečni poti vlečnice ali tako, da ogroža varnost oseb na
vlečnici,
6.     
smučati izven smučarskih prog in neteptanih smučarskih prog,
7.     
onesnaževati smučišče in njegovo okolico,
8.     
voditi živali po smučarski progi.
(5) Druga oseba mora:
1.     
izvajati druge športne aktivnosti in dejavnosti samo na za to določenih
površinah v soglasju z upravljavcem smučišča,
2.     
puščati svojo opremo takrat, ko je ne uporablja, na mestu, ki ga določi
upravljavec smučišča, ter
3.     
na zahtevo nadzornika dati osebne podatke (osebno ime, datum rojstva,
državljanstvo, naslov stalnega prebivališča), če je priča ali udeleženec v
nesreči ali če je sam kršil določbe tega zakona.
(6) Drugi osebi je prepovedano:
1.     
hoditi in zadrževati se po smučarski progi,
2.     
prečkati smučarske proge,
3.     
se ustavljati na zoženih ali neprilagojenih mestih drugih površin
znotraj smučišča,
4.     
postavljati, prestavljati ali odstranjevati označbe in naprave na
smučišču,
5.     
onesnaževati smučišče in njegovo okolico,
6.     
voditi živali po smučarski progi,
7.     
izvajati druga nevarna ali škodljiva dejanja, ki vplivajo na varnost na
smučišču,
8.     
na smučišču uporabljati motorne sani in druga vozila na motorni pogon.
(7) Določbe 1., 2., 3., 4., 6. in 8. točke prejšnjega
odstavka ne veljajo za uradno osebo, ki na območju smučišča izvaja nadzor nad
izvajanjem predpisov iz svoje pristojnosti.
(8) Določbe 1., 2., 3. in 4. točke šestega odstavka tega
člena ne veljajo za nadzornika, ki na območju smučišča izvaja ukrepe iz svoje
pristojnosti.
(9) Določbe 1., 2. in 3. točke šestega odstavka tega člena ne
veljajo za reševalca, ki na območju smučišča izvaja naloge reševanja.
24. člen
(psihofizično stanje osebe)
(1) Smučar, druga oseba in oseba pri upravljavcu smučišča na
smučišču ne sme smučati ali izvajati drugih športnih aktivnosti in dejavnosti,
če je pod vplivom alkohola, prepovedanih drog, psihoaktivnih zdravil ali drugih
psihoaktivnih snovi.
(2) Pri izvajanju smučanja ali drugih športnih aktivnosti in
dejavnosti na smučišču velja, da je oseba pod vplivom alkohola, če ima v
organizmu več kot 0,50 grama alkohola na kilogram krvi ali več kot 0,24 miligrama
alkohola v litru izdihanega zraka.
(3) Pri izvajanju smučanja ali drugih športnih aktivnosti in
dejavnosti velja, da je oseba pod vplivom prepovedanih drog, psihoaktivnih
zdravil ali drugih psihoaktivnih snovi, če se s posebnimi sredstvi, napravami ali
s strokovnim pregledom ugotovi prisotnost takih snovi v krvi ali slini.
(4) Postopek preverjanja psihofizičnega stanja poteka na
način, določen s predpisi, ki urejajo pravila v cestnem prometu.
VI. UKREPI NADZORNIKA IN POLICISTA
25. člen
(ukrepi in pristojnosti nadzornika)
(1) Pri opravljanju nalog na smučišču sme nadzornik, če so
ogroženi življenje, osebna varnost, premoženje ali če je kršen red na smučišču,
uporabiti naslednje ukrepe:
1.     
ustno opozorilo, s katerim nadzornik opozori na okoliščine in ravnanja,
ki pomenijo ali bi lahko pomenile kršitve reda ali javnega reda na smučišču,
2.     
ustno odredbo, s katero nadzornik osebi, ki s svojim ravnanjem krši red
ali javni red na smučišču, ogroža premoženje, osebno varnost ali življenje
ljudi, izreče ustno navodilo ali zahtevo, da s kršitvijo ali ogrožanjem takoj
preneha,
3.     
ugotavljati identiteto smučarja ali druge osebe na smučišču, če je priča
ali udeleženec v nesreči ali je kršil določbe tega zakona, ali
4.     
odvzeti smučarsko karto in prepovedati smučanje v skladu z drugim
odstavkom 26. člena tega zakona.
(2) Nadzornik ima pri izvajanju določb tega zakona in
predpisov, izdanih na njegovi podlagi, naslednje pristojnosti:
1.     
opravlja varnostni pregled smučišča,
2.     
upravljavcu smučišča predlaga ukrepe za odpravo ugotovljenih
pomanjkljivosti,
3.     
odpravlja neurejenosti ali pomanjkljivosti, ugotovljene pri pregledu
smučišča, in druge naloge, povezane z varnostjo na smučišču,
4.     
ureja gibanje oseb ob vstopu na smučišče in izstopu z njega ter ureja
gibanje smučarjev do vstopnega območja žičniške naprave,
5.     
opozarja smučarje in druge osebe na smučišču na spoštovanje določb tega
zakona in predpisov, izdanih na njegovi podlagi, in jim daje navodila,
6.     
nadzira izvajanje drugih športnih aktivnosti in dejavnosti na smučišču,
7.     
obvešča policijo o sumu, da je oseba na smučišču pri smučanju ali
izvajanju drugih športnih aktivnosti in dejavnosti pod vplivom alkohola,
prepovedanih drog, psihoaktivnih zdravil ali drugih psihoaktivnih snovi,
8.     
obvešča policijo v primerih, ko se smučar ali druga oseba na smučišču
proti njemu nedostojno vede, ne upošteva na kraju samem odrejenega zakonitega
ukrepa in
9.     
sodeluje s pristojnimi inšpekcijskimi službami, policijo in službo za
reševanje pri zagotavljanju reda, varnosti in reševanja na smučišču.
(3) Nadzornik lahko v imenu upravljavca smučišča v skladu z
zakonom, ki ureja prekrške, vlaga pisne predloge za uvedbo postopka o prekršku
organu, pristojnemu za nadzor nad določbami tega zakona.
26. člen
(prepoved smučanja in odvzem smučarske vozovnice)
(1) Ko policist ugotovi, da ima oseba na smučišču pri
izvajanju smučanja ali drugih športnih aktivnostih in dejavnosti v organizmu
več alkohola, kot je dovoljeno, ali prisotnost prepovedanih drog, psihoaktivnih
zdravil ali drugih psihoaktivnih snovi ali ko ta oseba odkloni sodelovanje pri
preverjanju takih snovi v organizmu, mu policist prepove nadaljnje smučanje in
odvzame smučarsko vozovnico za isti dan brez povračila stroškov nakupa
smučarske vozovnice ter prepove nadaljnje športne aktivnosti in dejavnosti na
smučišču. Policist o tem obvesti upravljavca smučišča, ki mora preklicati
vozovnico in onemogočiti nakup nove vozovnice za isti dan ter osebi omogočiti
vrnitev do vstopa na smučišče, če odvzeta vozovnica to omogoča.
(2) Smučarju, ki ne ravna v skladu s 1. do 10. točko tretjega
odstavka 23. člena tega zakona ali 1. do 5. točko četrtega odstavka 23. člena
tega zakona, lahko nadzornik prepove smučanje in mu odvzame vozovnico za isti
dan brez povračila stroškov nakupa smučarske vozovnice ter prepove nadaljnje
športne aktivnosti in dejavnosti na smučišču. O tem obvesti upravljavca
smučišča, ki mora preklicati vozovnico in onemogočiti nakup nove vozovnice za
isti dan ter osebi omogočiti vrnitev do vstopa na smučišče, če odvzeta
vozovnica to omogoča.
(3) O odvzemu vozovnice se izda potrdilo. Obrazec potrdila
predpiše minister, pristojen za notranje zadeve.
VII. NESREČE IN NENADNA OBOLENJA NA SMUČIŠČU
27. člen
(nesreče in nenadna obolenja)
(1) Pri nesreči ali nenadnem obolenju na smučišču udeleženec
nesreče ali oseba na smučišču v okviru svojih možnosti glede na dane okoliščine
zavaruje kraj nesreče, nudi pomoč poškodovanim ali nenadno obolelim, prepreči
ogrožanje oseb na smučišču in obvesti upravljavca smučišča, center za obveščanje
ali policijo.
(2) Upravljavec smučišča, ki je bil obveščen o nesreči ali
nenadnemu obolenju na smučišču, mora takoj organizirati zavarovanje kraja
nesreče in reševanje ter zagotoviti varnost oseb na smučišču, če je to potrebno
tudi z zaprtjem smučarske proge. Pri tem nudi vso potrebno pomoč preiskovalcem,
ki opravljajo ogled nesreče in na podlagi njihove zakonite odredbe izvede tudi
druge ukrepe.
(3) Ne glede na prvi odstavek tega člena se lahko udeleženci
nesreče, v kateri je nastala le materialna škoda, sporazumejo o odgovornosti za
povzročitev nesreče in izmenjajo osebne podatke, če to ni mogoče, pa na kraju
nesreče počakajo do prihoda nadzornika ali policista.
(4) Ob nesreči ali nenadnem obolenju na smučišču mora
nadzornik, ki je obveščen o dogodku, priti na kraj. Ob prihodu na kraj zagotovi
zavarovanje kraja nesreče, nudenje takojšnje pomoči in obveščanje upravljavca
smučišča o nesreči. Ob tem zagotovi tudi zavarovanje in označitev sledi. Pri
nesrečah, kjer je nastala materialna škoda ali lahka telesna poškodba, mora
opraviti ogled in o ogledu v skladu z ugotovitvami izpolniti zapisnik na
predpisanem obrazcu. Prav tako mora kraj fotografirati in izdelati skico
nesreče.
(5) Če je pri nesreči na smučišču prišlo do hude ali posebno
hude telesne poškodbe ali smrti, upravljavec smučišča o tem takoj obvestiti
policijo, ki mora priti na kraj in opraviti ogled kraja.
(6) Nadzornik mora policiji pomagati pri opravljanju ogleda
kraja nesreče. Stanje na kraju nesreče se ne sme spreminjati, dokler ni končan
ogled. To ne velja, kadar to zahteva reševanje udeležencev nesreče. Sledi
nesreče se smejo odstraniti šele po končanem ogledu oziroma ko tako odloči
policist ali druga uradna oseba, ki vodi ogled, v skladu z zakonom, ki ureja
kazenski postopek.
(7) Zapisnik o ogledu nesreče na smučišču, ki ga izdela
nadzornik, shrani upravljavec smučišča. Izvod zapisnika najpozneje v osmih dneh
pošlje inšpektoratu, pristojnemu za notranje zadeve, ali podatke vnese
neposredno v spletni program inšpektorata, pristojnega za notranje zadeve, in
potrdi vnos z varnim elektronskim podpisom.
(8) Če ogled kraja nesreče opravi policija, mora ta v osmih
dneh poslati podatke iz drugega odstavka 35. člena tega zakona inšpektoratu,
pristojnemu za notranje zadeve, ali podatke vnese neposredno v spletni program
iz prejšnjega odstavka in potrdi vnos z varnim elektronskim podpisom.
(9) Nadzornik oziroma policist, ki je obravnaval nesrečo na
smučišču, mora v primeru, ko je v nesreči kdo umrl ali bil poškodovan in
odpeljan v bolnišnico, zagotoviti, da so najbližji sorodniki obveščeni o
nesreči. Prav tako mora poskrbeti za opremo in drugo premoženje udeležene
osebe. Predmete, ki so ostali na kraju nesreče, in ki niso potrebni v
preiskavi, mora izročiti lastniku ali od njega pooblaščeni osebi ali sorodniku
in izdati potrdilo, s katerim mu oseba prejem pisno potrdi.
(10) Obliko in vsebino potrdila o prevzemu predmetov predpiše
minister, pristojen za notranje zadeve.
(11) Reševalec na smučišču o svojem delu izpolni poročilo o
izvajanju reševanja poškodovanih in nenadno obolelih oseb na smučišču, ki ga
prejmeta poškodovanec oziroma nenadno oboleli in upravljavec smučišča, pa tudi
izvajalec zdravstvene dejavnosti, če je bil vključen v reševanje ali če je
prevzel poškodovanca ali nenadno obolelega.
(12) Obliko in vsebino zapisnika o ogledu kraja nesreče in
poročila o izvajanju reševanja ter rok, v katerem reševalec izpolni poročilo,
predpišeta minister, pristojen za notranje zadeve, in minister, pristojen za
zdravje.
(13) Pogoje za vnos podatkov iz zapisnika o ogledu nesreče na
smučišču v spletni program inšpektorata, pristojnega za notranje zadeve,
predpiše minister, pristojen za notranje zadeve.
VIII. PRIZNAVANJE POKLICNE KVALIFIKACIJE DRŽAVLJANOM DRŽAV
POGODBENIC IN UPRAVIČENIM DRŽAVLJANOM TRETJIH DRŽAV TER OBČASNO OPRAVLJANJE
DEJAVNOSTI
28. člen
(pristojni organ)
(1) Naloge pristojnega organa v skladu s predpisi, ki urejajo
postopek priznavanja poklicnih kvalifikacij za opravljanje reguliranih poklicev
oziroma poklicnih dejavnosti v Republiki Sloveniji, izvaja ministrstvo,
pristojno za notranje zadeve, za poklic nadzornik in ministrstvo, pristojno za
zdravje, za poklic reševalec.
(2) Državljani držav članic Evropske unije, Evropskega
gospodarskega prostora in Švicarske konfederacije ali držav, s katerimi je sklenjen
ustrezen mednarodni sporazum (v nadaljnjem besedilu: državljani držav
pogodbenic), lahko v Republiki Sloveniji opravljajo poklica iz prejšnjega
odstavka pod enakimi pogoji kot slovenski državljani.
29. člen
(stalno opravljanje reguliranega poklica za državljane držav
pogodbenic)
(1) Državljani držav pogodbenic, ki želijo stalno opravljati
poklica iz prejšnjega člena, morajo pri pristojnem organu iz prvega odstavka
prejšnjega člena pridobiti odločbo o priznanju poklicne kvalifikacije.
(2) Vloga za priznanje poklicne kvalifikacije se vloži v
skladu z zakonom, ki ureja priznavanje poklicnih kvalifikacij. Poleg dokazil,
ki jih za postopek priznavanja določa zakon, ki ureja priznavanje poklicnih
kvalifikacij, vloga za priznanje poklicne kvalifikacije po tem zakonu vsebuje
tudi dokazila o izpolnjevanju pogojev, ki so primerljivi pogojem iz tega
zakona.
(3) Po dokončnosti odločbe o priznanju poklicne kvalifikacije
pristojni organ iz prvega odstavka prejšnjega člena vlagatelja vpiše v evidenco
imetnikov službene izkaznice nadzornika oziroma v evidenco izdanih potrdil o
usposobljenosti reševalca na smučišču.
30. člen
(občasno opravljanje poklicev za državljane držav
pogodbenic)
(1) Državljani držav pogodbenic, ki želijo občasno opravljati
poklica iz prvega odstavka 28. člena tega zakona, morajo pri pristojnem organu
iz prvega odstavka 28. člena tega zakona vložiti pisno prijavo. Poleg dokazil,
ki jih za prijavo določa zakon, ki ureja priznavanje poklicnih kvalifikacij,
prijava za občasno opravljanje poklicev iz prvega odstavka 28. člena tega
zakona vsebuje tudi dokazila o izpolnjevanju pogojev, ki so primerljivi pogojem
iz tega zakona.
(2) Pristojni organ iz prvega odstavka 28. člena tega zakona
pred prvim opravljanjem poklica preveri izpolnjevanje pogojev iz prejšnjega
odstavka in poklicno kvalifikacijo ponudnika po določbah zakona, ki ureja
priznavanje poklicnih kvalifikacij.
(3) Ob izpolnjevanju pogojev iz prvega odstavka tega člena
pristojni organ iz prvega odstavka 28. člena tega zakona vlagatelja iz prvega odstavka
tega člena začasno vpiše v evidenco imetnikov službene izkaznice nadzornika
oziroma v evidenco izdanih potrdil o usposobljenosti reševalca na smučišču.
(4) Posameznik, ki storitev opravlja več kot eno leto, svojo
prijavo podaljša enkrat v koledarskem letu pri pristojnem organu iz prvega
odstavka 28. člena tega zakona in v njej obvesti o morebitni spremembi
podatkov.
IX. EVIDENCE
31. člen
(evidence)
Pristojni organ, ministrstvo, pristojno za področje žičniških
naprav, ministrstvo, pristojno za zdravje, inšpektorat, pristojen za notranje
zadeve, nosilec javnega pooblastila in upravljavec smučišča upravljajo
evidence, določene s tem zakonom, za namene, kot jih določa ta zakon.
32. člen
(evidenca pristojnega organa)
(1) Pristojni organ z namenom spremljanja izpolnjevanja
pogojev za opravljanje nalog nadzornikov in odločanje o njihovih pravicah in
obveznostih upravlja evidenco imetnikov službene izkaznice nadzornika in
evidenco nosilcev javnega pooblastila.
(2) Evidenca imetnikov službene izkaznice nadzornika vsebuje:
1.     
osebno ime,
2.     
fotografijo osebe,
3.     
rojstne podatke osebe (dan, mesec, leto, kraj rojstva) in EMŠO,
4.     
stalno in začasno prebivališče,
5.     
državljanstvo,
6.     
številko službene izkaznice,
7.     
datum podelitve, veljavnosti, odvzema in status službene izkaznice,
8.     
datum opravljenega preizkusa usposobljenosti,
9.     
datum udeležbe na obdobnem izpopolnjevanju,
10.  
datum odločbe o priznavanju poklicne kvalifikacije in
11.  
datum izpolnjevanja pogojev za občasno opravljanje poklica iz 30. člena
tega zakona.
(3) Evidenca nosilcev javnega pooblastila vsebuje naslednje
podatke:
1.     
naziv firme,
2.     
sedež firme,
3.     
matično številko firme in
4.     
datum podelitve javnega pooblastila.
33. člen
(evidenca ministrstva, pristojnega za področje žičniških
naprav)
(1) Ministrstvo, pristojno za področje žičniških naprav, z
namenom ugotavljanja izpolnjevanja pogojev za obratovanje smučišča in
zagotavljanje varnosti in reda na smučišču upravlja evidenco izdanih dovoljenj
za obratovanje smučišča, ki vsebuje:
1.     
ime smučišča,
2.     
ime oziroma firma upravljavca smučišča,
3.     
naslov oziroma sedež upravljavca smučišča,
4.     
datum dovoljenja,
5.     
številko dovoljenja,
6.     
zmogljivost smučišča in posameznih smučarskih prog s pripadajočimi
žičniškimi napravami in
7.     
razvrstitev smučišča glede na velikost.
(2) Ministrstvo, pristojno za področje žičniških naprav, po
zaključku zimske smučarske sezone, vendar najpozneje do 30. junija
tekočega leta, pristojnemu organu sporoči:
-       
število veljavnih dovoljenj za obratovanje smučišča na dan 30. maj
tekočega leta, pri čemer so smučišča razvrščena glede na velikost,
-       
število novo izdanih dovoljenj za obratovanje v času od 1. junija
preteklega leta do 30. maja tekočega leta, pri čemer so smučišča
razvrščena glede na velikost,
-       
število odvzetih dovoljenj za obratovanje smučišč.
34. člen
(evidenca ministrstva, pristojnega za zdravje)
Ministrstvo, pristojno za zdravje, z namenom spremljanja
izpolnjevanja pogojev za opravljanje nalog reševalcev in odločanja o njihovih
pravicah in obveznostih upravlja evidenco izdanih potrdil o usposobljenosti
reševalca na smučišču, ki vsebuje:
1.     
osebno ime,
2.     
rojstne podatke (dan, mesec, leto, kraj rojstva) in EMŠO,
3.     
stalno in začasno prebivališče,
4.     
datum in številko potrdila o strokovni usposobljenosti,
5.     
datum in številko potrdila o obdobnem izpopolnjevanju,
6.     
datum in številko potrdila o izpolnjevanju pogojev za reševalca in datum
njegove veljavnosti.
35. člen
(evidence inšpektorata, pristojnega za notranje zadeve)
(1) Inšpektorat, pristojen za notranje zadeve, z namenom
spremljanja in zagotavljanja varnosti in reda na smučišču upravlja evidenco
nesreč na smučišču in evidenco o izrečenih ukrepih in razlogih za odvzem
smučarske vozovnice.
(2) Evidenca nesreč na smučišču vsebuje:
1.     
ime smučišča,
2.     
ime oziroma firma upravljavca smučišča,
3.     
odgovorno osebo upravljavca smučišča,
4.     
osebna imena udeležencev v nesreči,
5.     
rojstne podatke udeležencev v nesreči (dan, mesec, leto, kraj rojstva),
6.     
stalno in začasno prebivališče udeležencev v nesreči,
7.     
državljanstvo udeležencev v nesreči,
8.     
spol udeležencev v nesreči,
9.     
opredelitev vrste udeležencev v nesreči,
10.  
datum nesreče,
11.  
čas nesreče,
12.  
kraj nesreče,
13.  
podatek o vremenu v času nesreče,
14.  
podatek o vrsti smučanja ali drugih športnih aktivnosti in dejavnosti na
smučišču v času nesreče,
15.  
podatek o vzroku nesreče,
16.  
podatek o načinu nastanka poškodbe,
17.  
opredelitev materialne škode ali poškodbe (materialna škoda, lahka
telesna poškodba, huda telesna poškodba, posebno huda telesna poškodba ali
smrt),
18.  
podatek o vrsti poškodbe,
19.  
podatek o poškodovanem delu telesa,
20.  
oceno višine premoženjske škode in
21.  
osebno ime osebe, ki je obravnavala nesrečo.
(3) Evidenca o izrečenih ukrepih in razlogih za odvzem
smučarskih vozovnic vsebuje ločeno po smučiščih naslednje podatke:
-       
ime smučišča,
-       
število odvzetih smučarskih vozovnic in
-       
razlog za odvzem smučarske vozovnice.
(4) Upravljavec smučišča in policija morata podatke iz tretjega
odstavka tega člena do 15. v mesecu za pretekli mesec poslati inšpektoratu,
pristojnem za notranje zadeve.
(5) Inšpektorat, pristojen za notranje zadeve, po zaključku
zimske smučarske sezone, vendar najpozneje do 30. junija tekočega leta,
pristojnemu organu pošlje povzetek ugotovitev, ki se nanašajo na podatke iz
drugega in tretjega odstavka tega člena.
36. člen
(evidence upravljavca smučišča)
(1) Upravljavec smučišča z namenom spremljanja in
zagotavljanja varnosti in reda na smučišču upravlja evidenco varnostnih
pregledov in obratovanja smučišča na posamezni smučarski dan.
(2) Evidenca varnostnih pregledov in obratovanja smučišča na
posamezni smučarski dan vsebuje:
1.     
datum,
2.     
naprave, ki obratujejo, in čas obratovanja,
3.     
smučarske proge, ki obratujejo, in čas obratovanja,
4.     
število obiskovalcev,
5.     
osebna imena nadzornikov in reševalcev na smučišču,
6.     
čas varnostnega pregleda z imenom smučarske proge,
7.     
osebno ime osebe, ki je izvedla pregled smučišča, in njen lastnoročni
podpis,
8.     
ugotovitve in
9.     
morebitne izvedene ukrepe.
(3) Upravljavec smučišča mora po zaključku zimske smučarske
sezone, vendar najpozneje do 30. maja tekočega leta, pristojnemu organu
poslati povzetek ugotovitev, ki se nanašajo na podatke iz prejšnjega odstavka.
37. člen
(evidenca strokovnega usposabljanja in obdobnega
izpopolnjevanja)
(1) Pristojni organ oziroma nosilec javnega pooblastila za
strokovno usposabljanje in obdobno izpopolnjevanje za nadzornika z namenom
spremljanja pogojev za opravljanje nalog nadzornika upravlja evidenco
strokovnega usposabljanja in obdobnega izpopolnjevanja, ki vsebuje:
1.     
datum usposabljanja oziroma obdobnega izpopolnjevanja,
2.     
podatke o izvajalcu usposabljanja oziroma obdobnega izpopolnjevanja,
3.     
osebna imena, rojstne podatke (dan, mesec, leto, kraj rojstva) in EMŠO
udeležencev usposabljanja, ki so uspešno opravili preizkus usposobljenosti
oziroma osebna imena, rojstne podatke (dan, mesec, leto, kraj rojstva) in EMŠO
prisotnih na obdobnem izpopolnjevanju,
4.     
datum opravljenega preizkusa usposobljenosti,
5.     
rezultat preizkusa usposobljenosti,
6.     
številko potrdila in
7.     
datum potrdila.
(2) Ministrstvo, pristojno za zdravje, oziroma nosilec
javnega pooblastila za strokovno usposabljanje in obdobno izpopolnjevanje za
reševalca z namenom spremljanja pogojev za opravljanje nalog reševalca upravlja
evidenco, ki vsebuje:
1.     
datum usposabljanja oziroma obdobnega izpopolnjevanja,
2.     
podatke o izvajalcu usposabljanja oziroma obdobnega izpopolnjevanja,
3.     
osebna imena, rojstne podatke (dan, mesec, leto, kraj rojstva) in EMŠO
udeležencev na usposabljanju oziroma obdobnem izpopolnjevanju, ki so uspešno
opravili preizkus usposobljenosti,
4.     
datum opravljenega preizkusa usposobljenosti oziroma obdobnega
izpopolnjevanja,
5.     
rezultat preizkusa usposobljenosti oziroma obdobnega izpopolnjevanja,
6.     
številko potrdila in
7.     
datum potrdila.
38. člen
(rok hrambe podatkov)
(1) Potrdilo o odvzemu smučarske vozovnice upravljavec
smučišča in policija hranita tri leta po izdaji potrdila.
(2) Podatki iz evidence imetnikov službene izkaznice
nadzornika se hranijo tri leta po prenehanju veljavnosti ali odvzemu službene
izkaznice.
(3) Podatki iz evidence nosilcev javnega pooblastila se
hranijo tri leta po prenehanju veljavnosti ali odvzemu javnega pooblastila.
(4) Podatki iz evidence izdanih dovoljenj za obratovanje
smučišč se hranijo tri leta po odvzemu ali ugotovitvi pristojnega organa za
izdajo dovoljenja za obratovanje, da je smučišče prenehalo obratovati.
(5) Podatki iz evidence izdanih potrdil o usposobljenosti
reševalcev na smučišču se hranijo tri leta po preteku veljavnosti potrdila.
(6) Podatki iz evidence nesreč na smučišču se hranijo deset
let od dneva nesreče na smučišču.
(7) Podatki iz evidence o izrečenih ukrepih in razlogih za
odvzem smučarskih vozovnic se hranijo pet let od dneva odvzema smučarske
vozovnice.
(8) Podatki iz evidence varnostnih pregledov in obratovanja
smučišča na posamezni smučarski dan se hranijo pet let od dneva vnosa v
evidenco.
(9) Podatki iz evidence o strokovnem usposabljanju in
obdobnem izpopolnjevanju za nadzornika se hranijo tri leta od prenehanja
veljavnosti službene izkaznice nadzornika.
(10) Podatki iz evidence o strokovnem usposabljanju in
obdobnem izpopolnjevanju za reševalca se hranijo tri leta od prenehanja
veljavnosti potrdila.
(11) Po preteku rokov iz tega člena se podatki iz evidenc
arhivirajo v skladu z zakonom, ki ureja arhivska gradiva in arhive.
39. člen
(ravnanje s podatki)
(1) Organi in subjekti iz 31. člena tega zakona podatke iz
evidenc, s katerimi upravljajo na podlagi tega zakona, zbirajo neposredno od
pravne ali fizične osebe, na katere se nanašajo, ali jih pridobijo iz že
obstoječih zbirk osebnih podatkov, če jih potrebujejo za izvajanje nalog po tem
zakonu.
(2) Kadar pristojni organ pridobi podatke o drugi osebi
javnega prava, pravni osebi zasebnega prava, samostojnem podjetniku posamezniku,
posamezniku, ki samostojno opravlja dejavnost, ali fizični osebi iz že
obstoječih zbirk osebnih podatkov, mu o tem ni treba obvestiti tistega, na
katerega se podatki nanašajo. Upravljavci zbirk podatkov morajo organom in
subjektom iz 31. člena tega zakona na njihovo zaprosilo brezplačno poslati
podatke, ki jih ti potrebujejo za izvajanje nalog po tem zakonu.
(3) Upravljavci evidenc in upravičenci do vpogleda morajo
podatke iz evidenc, s katerimi so se seznanili, varovati v skladu z zakonom, ki
ureja varstvo osebnih podatkov, in jih smejo uporabiti le pri opravljanju nalog
iz svoje pristojnosti.
(4) Za ugotavljanje izpolnjevanja pogojev za izdajo in odvzem
službene izkaznice nadzornika in podelitev javnega pooblastila za usposabljanje
in obdobno izpopolnjevanje nadzornikov lahko pristojni organ za vodenje in
upravljanje zbirk podatkov podatke brezplačno pridobiva, uporablja in obdeluje,
vključno z osebnimi podatki, iz naslednjih predpisanih zbirk podatkov:
1.     
centralnega registra prebivalstva (osebno ime, datum rojstva, EMŠO, kraj
rojstva, državljanstvo, datum smrti, naslov stalnega in začasnega prebivališča,
naslov vročanja ter datumi in podatki o dogodkih, spremembah in popravkih),
2.     
evidence prekrškov, ki jo vodi policija, za ugotavljanje izpolnjevanja
pogoja iz 8. točke drugega odstavka 18. člena in tretje alineje prvega odstavka
22. člena tega zakona,
3.     
evidence kaznivih dejanj in evidence prekrškov, ki ju vodi ministrstvo,
pristojno za pravosodje, za ugotavljanje izpolnjevanja pogoja iz 7. in 8. točke
drugega odstavka 18. člena in druge ter tretje alineje prvega odstavka 22.
člena tega zakona,
4.     
poslovnega registra Slovenije in
5.     
inšpekcijskih organov, ki jih ti vodijo o inšpekcijskih postopkih, ali
prekrškovnih organov v postopkih o prekrških in sodnih odločbah zoper pravne in
fizične osebe po tem zakonu za ugotavljanje izpolnjevanja pogoja iz 8. točke
drugega odstavka 18. člena in tretje alineje prvega odstavka 22. člena tega
zakona.
(5) Za ugotavljanje izpolnjevanja pogojev za izdajo potrdila
za reševalca in podelitev javnega pooblastila za usposabljanje in obdobno
izpopolnjevanje reševalcev lahko ministrstvo, pristojno za zdravje, podatke
brezplačno pridobiva, uporablja in obdeluje, vključno z osebnimi podatki, iz
naslednjih predpisanih zbirk podatkov:
-       
centralnega registra prebivalstva (osebno ime, datum rojstva, EMŠO, kraj
rojstva, državljanstvo, datum smrti, naslov stalnega in začasnega prebivališča,
podatki o šolski izobrazbi ter datumi in podatki o dogodkih, spremembah in
popravkih),
-       
poslovnega registra Slovenije.
(6) Za ugotavljanje izpolnjevanja pogojev za izdajo službene
izkaznice nadzornika se lahko evidenca imetnikov službenih izkaznic v skladu z
zakonom, ki ureja varstvo osebnih podatkov, povezuje z evidenco iz 1. točke
četrtega odstavka tega člena. Za povezovanje evidenc se uporabljata osebno ime
in EMŠO.
(7) Za ugotavljanje pogojev za podelitev javnega pooblastila
se lahko evidenca nosilcev javnega pooblastila v skladu z zakonom, ki ureja
varstvo osebnih podatkov, povezuje z evidenco iz 1. in 4. točke četrtega
odstavka tega člena. Za povezovanje evidenc se uporablja EMŠO ali matična
številka poslovnega subjekta.
40. člen
(upravičenci do vpogleda v evidence)
(1) Pristojni organ, inšpektorat, pristojen za notranje
zadeve, inšpektorat, pristojen za področje žičniških naprav, zdravstveni
inšpektorat in policija imajo pravico do vpogleda v evidence, ki se vodijo na
podlagi tega zakona, v okviru pristojnosti, ki jih imajo po tem zakonu.
(2) Upravljavci evidenc morajo upravičencem iz tega člena na
njihovo zaprosilo brezplačno sporočiti podatke iz evidenc.
X. NADZOR
41. člen
(pristojnost)
Za nadzor nad izvajanjem določb tega zakona so pristojni
policija, inšpektorat, pristojen za notranje zadeve, inšpektorat, pristojen za
žičniške naprave, in zdravstveni inšpektorat, vsak v mejah svojih pristojnosti,
določenih s tem ali drugim zakonom.
42. člen
(pristojnost policije)
Za nadzor nad izvajanjem določb tega zakona in predpisov,
izdanih na njegovi podlagi, ima policist naslednje pristojnosti:
1.     
upravljavcu smučišča predlaga ukrepe za odpravo ugotovljenih
pomanjkljivosti,
2.     
opozarja smučarje in druge osebe na smučišču o spoštovanju določb tega
zakona in drugih predpisov,
3.     
nadzira izvajanje 11. člena tega zakona,
4.     
ugotavlja prekrške iz prvega do šestega odstavka 23. člena tega zakona,
5.     
preverja psihofizično stanje v skladu s 24. členom tega zakona in vodi
postopek o prekršku za kršitve 24. člena tega zakona,
6.     
izvede policijski postopek v primerih iz 8. točke drugega odstavka 25.
člena tega zakona,
7.     
izvaja naloge iz prvega odstavka 26. člena tega zakona in vodi postopek
o prekršku za kršitve prvega in drugega odstavka 26. člena tega zakona,
8.     
nadzira izvajanje nalog iz prvega do četrtega odstavka, šestega in
devetega odstavka 27. člena tega zakona in izvaja naloge iz petega in devetega
odstavka 27. člena tega zakona.
43. člen
(pristojnost inšpektorata, pristojnega za notranje zadeve)
Inšpektor inšpektorata, pristojnega za notranje zadeve, ima
pri izvajanju določb tega zakona in predpisov, izdanih na njegovi podlagi,
naslednje pristojnosti:
1.     
nadzira izvajanje prvega in tretjega odstavka 18. člena tega zakona,
2.     
nadzira izvajanje prvega in drugega odstavka 20. člena tega zakona,
3.     
nadzira izvajanje osmega in devetega odstavka 21. člena tega zakona
v delu, ki se nanaša na poklic nadzornika,
4.     
nadzira izvajanje tretjega odstavka 22. člena tega zakona,
5.     
vodi postopke o prekršku za kršitve iz prvega do šestega odstavka 23.
člena tega zakona,
6.     
nadzira izvajanja četrtega in sedmega odstavka 27. člena tega
zakona,
7.     
nadzira izvajanje prvega odstavka 29. člena tega zakona v delu, ki se
nanaša na poklic nadzornika,
8.     
nadzira izvajanje prvega in četrtega odstavka 30. člena tega zakona,
9.     
nadzira izvajanje četrtega odstavka 35. člena tega zakona in
10.  
nadzira izvajanje prvega odstavka 37. člena tega zakona.
44. člen
(pristojnost inšpektorata, pristojnega za žičniške naprave)
Inšpektor inšpektorata, pristojnega za žičniške naprave, ima
pri izvajanju določb tega zakona in predpisov, izdanih na njegovi podlagi,
naslednje pristojnosti:
1.     
nadzira izvajanje 3. člena tega zakona,
2.     
ugotavlja izpolnjevanje pogoja iz prvega in tretjega odstavka 4. člena
tega zakona,
3.     
nadzira izvajanje prvega odstavka 5. člena tega zakona,
4.     
nadzira izvajanje prvega in drugega odstavka 6. člena tega zakona,
5.     
nadzira izvajanje 8. člena tega zakona,
6.     
nadzira izvajanje prvega odstavka 9. člena tega zakona,
7.     
nadzira izvajanje prvega, drugega in tretjega odstavka 10. člena tega
zakona,
8.     
nadzira izvajanje 12. člena tega zakona,
9.     
nadzira izvajanje 14. člena tega zakona,
10.  
nadzira izvajanje 17. člena tega zakona in
11.  
nadzira izvajanje prvega in tretjega odstavka 36. člena tega
zakona.
45. člen
(pristojnost zdravstvenega inšpektorata)
Inšpektor zdravstvenega inšpektorata ima pri izvajanju določb
tega zakona in predpisov, izdanih na njegovi podlagi, naslednje pristojnosti:
1.     
nadzira izvajanje tretjega, četrtega in petega odstavka 6. člena tega
zakona,
2.     
nadzira izvajanje 13. člena tega zakona,
3.     
nadzira izvajanje prvega, četrtega in petega odstavka 15. člena tega
zakona,
4.     
nadzira izvajanje devetega odstavka 15. člena tega zakona v povezavi z
osmim in devetim odstavkom 21. člena tega zakona v delu, ki se nanaša na poklic
reševalca,
5.     
nadzira izvajanje enajstega odstavka 27. člena tega zakona,
6.     
nadzira izvajanje prvega odstavka 29. člena tega zakona v delu, ki se
nanaša na poklic reševalca, in
7.     
nadzira izvajanje drugega odstavka 37. člena tega zakona.
46. člen
(prepoved obratovanja)
Inšpektor inšpektorata, pristojnega za žičniške naprave,
inšpektorata, pristojnega za notranje zadeve, in zdravstvenega inšpektorata
lahko v okviru svojih pristojnosti iz tega zakona začasno prepove obratovanje
smučišča ali posamezne smučarske proge oziroma dela smučišča, če ugotovi, da
niso izpolnjene zahteve za varnost na smučišču po tem zakonu in določi rok za
odpravo pomanjkljivosti. Če pomanjkljivosti niso odpravljene v določenem roku,
inšpektor predlaga ministrstvu, pristojnemu za področje žičniških naprav, da
dovoljenje za obratovanje smučišča odvzame ali ga delno razveljavi ob
upoštevanju petega odstavka 4. člena tega zakona.
XI. KAZENSKE DOLOČBE
47. člen
(hujši prekrški)
(1) Z globo od 4.000 do 12.000 eurov se za prekršek kaznuje
pravna oseba, samostojni podjetnik posameznik ali posameznik, ki samostojno
opravlja dejavnost, če:
1.     
ravna v nasprotju s prvim, drugim ali tretjim odstavkom 3. člena tega
zakona,
2.     
ravna v nasprotju s prvim ali tretjim odstavkom 4. člena tega zakona,
3.     
ravna v nasprotju s prvim odstavkom 5. člena tega zakona,
4.     
ravna v nasprotju s prvim, drugim, tretjim, četrtim ali petim odstavkom
6. člena tega zakona,
5.     
ravna v nasprotju z 8. členom tega zakona,
6.     
ravna v nasprotju z 9. členom tega zakona,
7.     
ravna v nasprotju s prvim, drugim, tretjim ali petim odstavkom 13. člena
tega zakona,
8.     
ravna v nasprotju s prvim, tretjim, četrtim ali petim odstavkom 14.
člena tega zakona,
9.     
ravna v nasprotju s prvim, tretjim, četrtim ali petim odstavkom 17.
člena tega zakona,
10.  
ravna v nasprotju z osmim odstavkom 21. člena tega zakona ali
11.  
ravna v nasprotju z drugim odstavkom 27. člena tega zakona.
(2) Z globo od 1.000 do 3.000 eurov se kaznuje odgovorna
oseba pravne osebe, samostojnega podjetnika posameznika, posameznika, ki
samostojno opravlja dejavnost, državnega organa ali samoupravne lokalne
skupnosti, ki stori prekršek iz prejšnjega odstavka.
(3) Z globo od 400 do 800 evrov se kaznuje posameznik, če:
1.     
ravna v nasprotju s prvim, drugim ali tretjim odstavkom 3. člena tega
zakona,
2.     
v službi za reševanje ravna v nasprotju z drugim odstavkom 13. člena
tega zakona,
3.     
ravna v nasprotju s prvim odstavkom 15. člena tega zakona,
4.     
ravna v nasprotju s prvim odstavkom 18. člena tega zakona,
5.     
ravna v nasprotju z drugim odstavkom, 1., 2., 3., 4., 5., 6., 7., 8., 9.
ali 10. točko tretjega odstavka, 1., 2., 3., 4. ali 5. točko četrtega
odstavka, 1. ali 3. točko petega odstavka, ali 1., 2., 3., 4., 7. ali 8. točko
šestega odstavka 23. člena tega zakona,
6.     
ravna v nasprotju s prvim odstavkom 24. člena v povezavi z drugim ali
tretjim odstavkom 24. člena tega zakona,
7.     
ravna v nasprotju s prepovedjo iz prvega ali drugega odstavka 26. člena
tega zakona,
8.     
ravna v nasprotju s tretjim, četrtim ali šestim odstavkom 27. člena tega
zakona,
9.     
ravna v nasprotju s prvim odstavkom 29. člena tega zakona ali
10.  
ravna v nasprotju s prvim odstavkom 30. člena tega zakona.
48. člen
(prekrški)
(1) Z globo od 2.000 do 4.000 eurov se za prekršek kaznuje
pravna oseba ali samostojni podjetnik posameznik ali posameznik, ki samostojno
opravlja dejavnost, če:
1.     
ravna v nasprotju s četrtim odstavkom 3. člena tega zakona,
2.     
ravna v nasprotju s prvim, drugim ali tretjim odstavkom 10. člena tega
zakona,
3.     
ravna v nasprotju z 11. členom tega zakona,
4.     
ravna v nasprotju z 12. členom tega zakona,
5.     
ravna v nasprotju z devetim odstavkom 21. člena tega zakona,
6.     
ravna v nasprotju s petim ali sedmim odstavkom 27. člena tega
zakona,
7.     
ravna v nasprotju s četrtim odstavkom 35. člena tega zakona,
8.     
ravna v nasprotju s prvim v povezavi z drugim ali tretjim odstavkom 36.
člena tega zakona ali
9.     
ravna v nasprotju s 37. členom tega zakona.
(2) Z globo od 400 do 800 eurov se kaznuje odgovorna oseba
pravne osebe, samostojnega podjetnika posameznika, posameznika, ki samostojno
opravlja dejavnost, državnega organa ali samoupravne lokalne skupnosti, ki
stori prekršek iz prejšnjega odstavka.
(3) Z globo od 100 do 500 eurov se kaznuje posameznik, če:
1.     
ravna v nasprotju s četrtim odstavkom 3. člena tega zakona,
2.     
ravna v nasprotju z 11. členom tega zakona,
3.     
ravna v nasprotju z 12. členom tega zakona,
4.     
ravna v nasprotju s tretjim ali četrtim odstavkom 13. člena tega
zakona,
5.     
ravna v nasprotju s prvim ali drugim odstavkom 20. člena tega
zakona,
6.     
ravna v nasprotju s tretjim odstavkom 22. člena tega zakona,
7.     
ravna v nasprotju s prvim odstavkom, 11. ali 12. točko tretjega
odstavka, 6., 7., ali 8. točko četrtega odstavka, 2. točko petega odstavka
ali 5. ali 6. točko šestega odstavka 23. člena tega zakona,
8.     
ravna v nasprotju s prvim, devetim ali enajstim odstavkom 27. člena tega
zakona ali
9.     
ravna v nasprotju s četrtim odstavkom 30. člena tega zakona.
XII. PREHODNE IN KONČNE DOLOČBE
49. člen
(izdaja podzakonskih predpisov)
Podzakonski predpisi na podlagi 4., 5., 6., 10., 13., 15.,
19., 20., 21., 26. in 27. člena tega zakona se izdajo v enem letu po
uveljavitvi tega zakona.
50. člen
(prehodno obdobje)
(1) Upravljavci smučišč, ki imajo ob uveljaviti tega zakona
izdano obratovalno dovoljenje, so dolžni do 1. septembra 2018 prilagoditi
obratovanje smučišč v skladu z določbami tega zakona in predpisi, izdanimi na
njegovi podlagi. V tem času obratujejo v skladu z izdanim dovoljenjem, razen če
ta zakon določa milejše pogoje glede zahtev za varnost na smučišču.
(2) Ministrstvo, pristojno za področje žičniških naprav, do
1. septembra 2019 po uradni dolžnosti izda novo dovoljenje za obratovanje
smučišč v skladu z določbami tega zakona. Če smučišče ne izpolnjuje v celoti
zahtev za varnost na smučišču, se izda novo dovoljenje, za tiste površine na
katerih upravljavec smučišča izpolnjuje zahteve za varnost na smučišču po tem
zakonu. Z izdajo novega dovoljenja za obratovanje se do takrat veljavno
dovoljenje razveljavi. Veljavno dovoljenje za obratovanje se odvzame, če
smučišče ne izpolnjuje zahtev za varnost na smučišču v skladu z določbami tega
zakona ter narava nepravilnosti, njen obseg in okoliščine, ki vplivajo na
varnost na smučišču, ne omogočajo izdajo dovoljenja, kot je določeno v drugem
stavku tega odstavka.
(3) Nadzornik, ki ima na dan uveljavitve tega zakona veljavno
službeno izkaznico in pooblastilo za nadzornika ter izpolnjuje pogoje na
podlagi Zakona o varnosti na smučišču (Uradni list RS, št. 110/02, 98/05, 17/08
in 52/08 – popr.), sme ne glede na določbe tega zakona še naprej opravljati
naloge nadzornika. Naloge nadzornika sme opravljati do preteka petih let od
dneva zadnjega uspešno opravljenega preizkusa usposabljanja oziroma
opravljenega obdobnega izpopolnjevanja. Za nadaljnje opravljanje nalog
nadzornika se mora udeležiti obdobnega izpopolnjevanja v skladu s tem zakonom.
Na podlagi potrdila o udeležbi na obdobnem izpopolnjevanju mu pristojni organ
izda novo službeno izkaznico v skladu s tem zakonom.
(4) Pristojni organ odvzame službeno izkaznico in pooblastilo
tistim imetnikom, ki jim je bila izdana pred uveljavitvijo tega zakona in na
dan uveljavitve tega zakona ne izpolnjujejo pogoja iz prejšnjega odstavka.
(5) Oseba, ki pred uveljavitvijo tega zakona izpolnjuje
pogoje za reševalca v skladu s predpisi, ki veljajo oziroma se uporabljajo ob
uveljavitvi tega zakona, in je v obdobju zadnjih štirih let pred uveljavitvijo
tega zakona vsaj eno sezono opravljala delo reševalca na smučišču, kar dokazuje
s potrdilom upravljavca smučišča, lahko nadaljuje z opravljanjem nalog
reševalca na smučišču. Po uveljavitvi programa za usposabljanje in obdobno
izpopolnjevanje reševalcev na smučišču mora najpozneje v enem letu opraviti
obdobno izpopolnjevanje in preizkus znanja v skladu s tem zakonom. Na podlagi
potrdila o uspešno opravljenem preizkusu na obdobnem izpopolnjevanju mu ministrstvo,
pristojno za zdravje, izda potrdilo o izpolnjevanju pogojev za reševalca v
skladu s tem zakonom.
(6) Izvajalec programa usposabljanja in programa obdobnega
izpopolnjevanja za nadzornika smučišč, ki je bil izbran na podlagi Zakona o
varnosti na smučišču (Uradni list RS, št. 110/02, 98/05, 17/08 in 52/08 –
popr.), nadaljuje z izvajanjem programov še 24 mesecev po uveljavitvi tega
zakona.
51. člen
(zaključek postopkov)
Postopki podelitve pooblastil nadzornikom in izdaje službenih
izkaznic, začeti pred uveljavitvijo tega zakona, se nadaljujejo in končajo po
določbah Zakona o varnosti na smučiščih (Uradni list RS, št. 110/02, 98/05,
17/08 in 52/08 – popr.).
52. člen
(prenehanje veljavnosti in uporaba podzakonskih predpisov)
(1) Z dnem uveljavitve tega zakona prenehajo veljati
naslednji predpisi, izdani na podlagi Zakona o varnosti na smučiščih (Uradni
list RS, št. 110/02, 98/05, 17/08 in 52/08 – popr.):
-       
Pravilnik o obrazcu vloge za podelitev pooblastila, obrazcu službene
izkaznice ter oznakah nadzornika smučišča (Uradni list RS, št. 72/10),
-       
Pravilnik o potrdilu o odvzemu smučarske vozovnice (Uradni list RS, št.
32/09),
-       
Pravilnik o programu primernega teoretičnega in praktičnega znanja
smučanja za inšpektorje (Uradni list RS, št. 14/09),
-       
Pravilnik o tehničnih zahtevah za obratovanje smučišč (Uradni list RS,
št. 116/08),
-       
Pravilnik o znakih in označbah na smučišču (Uradni list RS, št. 116/08),
-       
Pravilnik o programu in načinu opravljanja preizkusa usposobljenosti
nadzornikov smučišč in o primernem teoretičnem ter praktičnem znanju smučanja
(Uradni list RS, št. 109/08) in
-       
Pravilnik o zapisniku o ogledu kraja nesreče na smučišču (Uradni list
RS, št. 90/08).
(2) Do uveljavitve predpisov na podlagi tega zakona se razen
predpisa iz tretje alineje prejšnjega odstavka uporabljajo predpisi iz
prejšnjega odstavka, kolikor niso v nasprotju z določbami tega zakona.
53. člen
(prenehanje veljavnosti zakona)
Z dnem uveljavitve tega zakona preneha veljati Zakon o
varnosti na smučiščih (Uradni list RS, št. 110/02, 98/05, 17/08 in 52/08 –
popr.).
54. člen
(začetek veljavnosti)
Ta zakon začne veljati 1. septembra 2016.
Št. 327-04/16-1/29
Ljubljana, dne 14. junija 2016
EPA 1124-VII
Državni zbor
Republike Slovenije
dr. Milan Brglez l.r.
Predsednik