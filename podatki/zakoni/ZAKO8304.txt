PRVI DEL
SPLOŠNE DOLOČBE
1. člen
(vsebina zakona)
(1) S tem zakonom se zaradi pomoči pri omilitvi posledic
drugega vala epidemije COVID-19 spreminjajo in dopolnjujejo določbe:
1.     
Zakona o interventnih ukrepih za omilitev in odpravo posledic epidemije
COVID-19 (Uradni list RS, št. 80/20, 152/20 – ZZUOOP in 175/20 – ZIUOPDVE),
2.     
Zakona o interventnem ukrepu odloga plačila obveznosti kreditojemalcev
(Uradni list RS, št. 36/20 in 49/20 – ZIUZEOP),
3.     
Zakona o interventnih ukrepih za omilitev posledic drugega vala
epidemije COVID-19 (Uradni list RS, št. 175/20),
4.     
Zakona o zbirkah podatkov s področja zdravstvenega varstva (Uradni list
RS, št. 65/00, 47/15, 31/18, 152/20 – ZZUOOP in 175/20 – ZIUOPDVE),
5.     
Zakona o priznavanju poklicnih kvalifikacij zdravnik, zdravnik
specialist, doktor dentalne medicine in doktor dentalne medicine specialist
(Uradni list RS, št. 107/10 in 40/17 – ZZdrS-F),
6.     
Zakona o spremembah in dopolnitvah Zakona o zdravstveni dejavnosti
(Uradni list RS, št. 64/17),
7.     
Zakona o davčnem postopku (Uradni list RS, št. 13/11 – uradno prečiščeno
besedilo, 32/12, 94/12, 101/13 – ZDavNepr, 111/13, 22/14 – odl. US, 25/14 –
ZFU, 40/14 – ZIN-B, 90/14, 91/15, 63/16, 69/17, 13/18 – ZJF-H, 36/19, 66/19 in
145/20 – odl. US),
8.     
Zakona o sodiščih (Uradni list RS, št. 94/07 – uradno prečiščeno
besedilo, 45/08, 96/09, 86/10 – ZJNepS, 33/11, 75/12 – ZSPDSLS-A, 63/13, 17/15,
23/17 – ZSSve, 22/18 – ZSICT, 16/19 – ZNP-1 in 104/20),
9.     
Zakona o delovnih razmerjih (Uradni list RS, št. 21/13, 78/13 – popr.,
47/15 – ZZSDT, 33/16 – PZ-F, 52/16, 15/17 – odl. US, 22/19 – ZPosS in 81/19),
10.  
Zakona o javnih uslužbencih (Uradni list RS, št. 63/07 – uradno
prečiščeno besedilo, 65/08, 69/08 – ZTFI-A, 69/08 – ZZavar-E, 40/12 – ZUJF in
158/20 – ZIntPK-C).
(2) S tem zakonom se odstopa od določb naslednjih zakonov:
1.     
Zakona o interventnih ukrepih za zajezitev epidemije COVID-19 in
omilitev njenih posledic za državljane in gospodarstvo (Uradni list RS, št.
49/20, 61/20, 152/20 – ZZUOOP in 175/20 – ZIUOPDVE),
2.     
Zakona o interventnih ukrepih za omilitev in odpravo posledic epidemije
COVID-19 (Uradni list RS, št. 80/20, 152/20 – ZZUOOP in 175/20 – ZIUOPDVE),
3.     
Zakona o začasnih ukrepih za omilitev in odpravo posledic COVID-19
(Uradni list RS, št. 152/20 in 175/20 – ZIUOPDVE),
4.     
Zakona o interventnih ukrepih za pripravo na drugi val COVID-19 (Uradni
list RS, št. 98/20 in 152/20 – ZZUOOP),
5.     
Zakona o zdravstveni dejavnosti (Uradni list RS, št. 23/05 – uradno
prečiščeno besedilo, 15/08 – ZPacP, 23/08, 58/08 – ZZdrS-E, 77/08 – ZDZdr, 40/12
– ZUJF, 14/13, 88/16 – ZdZPZD, 64/17, 1/19 – odl. US, 73/19, 82/20 in 152/20 –
ZZUOOP),
6.     
Zakona o zdravniški službi (Uradni list RS, št. 72/06 – uradno
prečiščeno besedilo, 15/08 – ZPacP, 58/08, 107/10 – ZPPKZ, 40/12 – ZUJF, 88/16
– ZdZPZD, 40/17, 64/17 – ZZDej-K, 49/18 in 66/19),
7.     
Zakona o zdravstvenem varstvu in zdravstvenem zavarovanju (Uradni list
RS, št. 72/06 – uradno prečiščeno besedilo, 114/06 – ZUTPG, 91/07, 76/08, 62/10
– ZUPJS, 87/11, 40/12 – ZUJF, 21/13 – ZUTD-A, 91/13, 99/13 – ZUPJS-C, 99/13 –
ZSVarPre-C, 111/13 – ZMEPIZ-1, 95/14 – ZUJF-C, 47/15 – ZZSDT, 61/17 – ZUPŠ,
64/17 – ZZDej-K in 36/19),
8.     
Zakona o davku na dodano vrednost (Uradni list RS, št. 13/11 – uradno
prečiščeno besedilo, 18/11, 78/11, 38/12, 83/12, 86/14, 90/15, 77/18, 59/19 in
72/19),
9.     
Stanovanjskega zakona (Uradni list RS, št. 69/03, 18/04 – ZVKSES, 47/06
– ZEN, 45/08 – ZVEtL, 57/08, 62/10 – ZUPJS, 56/11 – odl. US, 87/11, 40/12 –
ZUJF, 14/17 – odl. US, 27/17 in 59/19),
10.  
Zakona o kmetijstvu (Uradni list RS, št. 45/08, 57/12, 90/12 – ZdZPVHVVR,
26/14, 32/15, 27/17 in 22/18),
11.  
Zakona o divjadi in lovstvu (Uradni list RS, št. 16/04, 120/06 – odl.
US, 17/08, 46/14 – ZON-C, 31/18, 65/20 in 97/20 – popr.),
12.  
Zakona o gozdovih (Uradni list RS, št. 30/93, 56/99 – ZON, 67/02, 110/02
– ZGO-1, 115/06 – ORZG40, 110/07, 106/10, 63/13, 101/13 – ZDavNepr, 17/14,
22/14 – odl. US, 24/15, 9/16 – ZGGLRS in 77/16),
13.  
Zakona o spodbujanju investicij (Uradni list RS, št. 13/18),
14.  
Zakona o blagovnih rezervah (Uradni list RS, št. 96/09 – uradno
prečiščeno besedilo in 83/12),
15.  
Zakona o delovnih razmerjih (Uradni list RS, št. 21/13, 78/13 – popr.,
47/15 – ZZSDT, 33/16 – PZ-F, 52/16, 15/17 – odl. US, 22/19 – ZPosS in 81/19),
16.  
Zakona o nalezljivih boleznih (Uradni list RS, št. 33/06 – uradno
prečiščeno besedilo, 49/20 – ZIUZEOP, 142/20 in 175/20 – ZIUOPDVE),
17.  
Zakona o finančnem poslovanju, postopkih zaradi insolventnosti in
prisilnem prenehanju (Uradni list RS, št. 13/14 – uradno prečiščeno besedilo,
10/15 – popr., 27/16, 31/16 – odl. US, 38/16 – odl. US, 63/16 – ZD-C, 54/18 –
odl. US, 69/19 – odl. US, 74/20 – odl. US in 85/20 – odl. US),
18.  
Zakona o dohodnini (Uradni list RS, št. 13/11 – uradno prečiščeno
besedilo, 9/12 – odl. US, 24/12, 30/12, 40/12 – ZUJF, 75/12, 94/12, 52/13 –
odl. US, 96/13, 29/14 – odl. US, 50/14, 23/15, 55/15, 63/16, 69/17, 21/19,
28/19 in 66/19),
19.  
Zakona o izvrševanju proračunov Republike Slovenije za leti 2020 in 2021
(Uradni list RS, št. 75/19, 61/20 – ZDLGPE, 133/20 in 174/20 – ZIPRS2122),
20.  
Zakona o izvrševanju proračunov Republike Slovenije za leti 2021 in 2022
(Uradni list RS, št. 174/20) in Zakona o Slovenski tiskovni agenciji (Uradni
list RS, št. 50/11),
21.  
Zakona o kolektivnem upravljanju avtorske in sorodnih pravic (Uradni
list RS, št. 63/16).
(3) S tem zakonom se določajo tudi začasni ukrepi za pomoč
pri omilitvi posledic COVID-19 na področju zdravstva, infrastrukture,
kmetijstva, gozdarstva in prehrane, vodnega povračila, dela, za javne
uslužbence, zaposlene v okvirih javnih del, dijake in študente, povračila
delavcem na začasnem čakanju na delo in vračila neupravičeno prejetih sredstev,
socialnega varstva, ob rojstvu otroka, invalidskega varstva, gospodarstva,
nakupa hitrih testov, javnega sektorja, za verske uslužbence, izvajanja javnih
naročil in javno zasebnega partnerstva, najemnih razmerij poslovnih stavb in
poslovnih prostorov, davčnem področju in področju sodne izvršbe ter osebnega
stečaja, športa, zaščite, reševanja in pomoči.
(4) Vlada Republike Slovenije (v nadaljnjem besedilu: Vlada)
lahko ukrepe, določene s tem zakonom, s sklepi podaljšuje skladno z roki, ki
jih pri posameznih ukrepih določa ta zakon, če ugotovi, da še vedno obstojijo
razlogi, ki so bili podlaga za njihov sprejem.
DRUGI DEL
SPREMEMBE IN DOPOLNITVE ZAKONOV
1. Zakon o interventnih ukrepih za omilitev in odpravo
posledic epidemije COVID-19
2. člen
V Zakonu o interventnih ukrepih za omilitev in odpravo
posledic epidemije COVID-19 (Uradni list RS, št. 80/20, 152/20 – ZZUOOP in
175/20 – ZIUPDVE) se v 3. členu prvi odstavek spremeni tako, da se glasi:
»(1) Ne glede na prvi odstavek 4. člena Zakona o spodbujanju
investicij (Uradni list RS, št. 13/18; v nadaljnjem besedilu: ZSInv) se
spodbude dodelijo, če investicija poleg pogojev iz 3., 4., 5., 6. in 7. točke
prvega odstavka 4. člena ZSInv izpolnjuje naslednje pogoje:
1.     
da je najnižja vrednost investicije:
- 
1.000.000 eurov v predelovalni dejavnosti,
- 
500.000 eurov v storitveni dejavnosti, pri čemer investicija v stroje
ter v opremo pomeni najmanj 50 % vrednosti investicije,
- 
500.000 eurov v razvojno-raziskovalni dejavnosti, pri čemer investicija
v stroje ter v opremo pomeni najmanj 50 % vrednosti investicije,
2.     
da najpozneje v treh letih po zaključku investicije ustvari in zapolni
najmanj naslednje število novih delovnih mest:
- 
10 v predelovalni dejavnosti,
- 
10 v storitveni dejavnosti,
- 
3 v razvojno-raziskovalni dejavnosti.«.
V drugem odstavku se 2. točka spremeni tako, da se glasi:
»2. da v primeru, da je imela gospodarska družba v zadnjih 12
mesecih pred mesecem oddaje vloge najmanj spodaj navedeno povprečno število
zaposlenih ter da zagotovi vsaj ohranitev spodaj navedenega števila obstoječih
delovnih mest tako v času izvajanja investicije kot tudi v obdobju ohranjanja
investicije, ali da najpozneje v treh letih po zaključku investicije ustvari in
zapolni najmanj naslednje število novih delovnih mest:
-       
50 v predelovalni dejavnosti, od tega najmanj 10 visokokvalificiranih,
-       
40 v storitveni dejavnosti, od tega najmanj 10 visokokvalificiranih,
-       
20 v razvojno-raziskovalni dejavnosti, od tega najmanj 10
visokokvalificiranih, se šteje, da bistveno prispeva k razvoju slovenskega
gospodarstva.
Pogoj ohranitve obstoječih delovnih mest
velja zgolj za prejemnika spodbude, ki je bil ustanovljen vsaj dve leti pred
uveljavitvijo Zakona o interventnih ukrepih za omilitev in odpravo posledic
epidemije COVID-19 (Uradni list RS, št. 80/20, 152/20 – ZZUOOP in 175/20 –
ZIUOPDVE).«.
3. člen
V 39. členu se v drugem stavku za besedilom »v letu 2020«
doda besedilo »do 31. maja 2021«, za njim pa se doda nov tretji stavek, ki se
glasi: »Prvih 28,57 % primanjkljaja iz naslova upravičenih stroškov
instrumentov podpore do ciljnih skupin končnih prejemnikov sredstev se krije v
breme sredstev, ki jih zagotavlja Republika Slovenija, skladno s prvim stavkom
tega člena, ves nadaljnji primanjkljaj iz naslova upravičenih stroškov instrumentov
podpore do ciljnih skupin končnih prejemnikov sredstev pa bremeni SID banko.
Izvajanje ukrepa finančnega inženiringa je urejeno z uredbo iz 106.l člena
ZJF.«.
2. Zakon o interventnem ukrepu odloga plačila obveznosti
kreditojemalcev
4. člen
V Zakonu o interventnem ukrepu odloga plačila obveznosti
kreditojemalcev (Uradni list RS, št. 36/20 in 49/20 – ZIUZEOP) se v 2. členu za
sedmim odstavkom doda nov osmi odstavek, ki se glasi:
»(8) Določbe tega zakona se uporabljajo tudi za obveznosti iz
kreditnih pogodb po tem zakonu, na katere učinkuje potrjena prisilna poravnava
ali potrjen sporazum o finančnem prestrukturiranju.«.
5. člen
V 5. členu se za četrtim odstavkom doda nov peti odstavek, ki
se glasi:
»(5) V primerih iz osmega odstavka 2. člena tega zakona odlog
plačila pomeni prekinitev zapadlosti vseh obveznosti po kreditni pogodbi, na
katero učinkuje potrjena prisilna poravnava ali potrjen sporazum o finančnem
prestrukturiranju, do izteka obdobja odloga. Končni datum zapadlosti obveznosti
po potrjeni prisilni poravnavi se podaljša za čas trajanja odloga plačila.«.
3. Zakon o interventnih ukrepih za omilitev posledic drugega
vala epidemije COVID-19
6. člen
V Zakonu o interventnih ukrepih za omilitev posledic drugega
vala epidemije COVID-19 (Uradni list RS, št. 175/20) se v 56. členu v drugem
odstavku besedilo »obdobje do 31. januarja 2021« nadomesti z besedama »devet
mesecev«.
V tretjem odstavku se besedilo »31. decembra 2020« nadomesti
z besedilom »26. februarja 2021, odlog plačila obveznosti iz kreditne pogodbe
pa prične veljati najpozneje 31. marca 2021«.
Šesti odstavek se spremeni tako, da se glasi:
»(6) Ne glede na prvi odstavek tega člena se obveznost
odobritve odloga plačila obveznosti iz kreditne pogodbe ne nanaša na kreditne
pogodbe z ročnostjo več kot štiri leta in za katere je poroštvo za obveznost
plačila prevzela Republika Slovenija v skladu z Zakonom o zagotovitvi dodatne
likvidnosti gospodarstvu za omilitev posledic epidemije COVID-19 (Uradni list
RS, št. 61/20, 152/20 – ZZUOOP in 175/20 – ZIUOPDVE).«.
Za šestim odstavkom se doda nov sedmi odstavek, ki se glasi:
»(7) V obdobje odloga obveznosti iz posamezne kreditne
pogodbe, odobrenega na podlagi prvega odstavka tega člena, se šteje tudi odlog,
ki ga je banka odobrila na podlagi ZIUOPOK.«.
7. člen
V 92. členu se v drugem odstavku za besedilom »razvoja
podeželja« doda besedilo »in ukrepe Operativnega programa Evropskega sklada za
pomorstvo in ribištvo 2014–2020«.
8. člen
V 98. členu se v prvem odstavku na koncu stavka pika črta in
doda besedilo »oziroma z osebo s statusom invalida po zakonu, ki ureja socialno
vključevanje invalidov.«.
V drugem odstavku se na koncu stavka pika črta in doda
besedilo »oziroma z osebo s statusom invalida po zakonu, ki ureja socialno
vključevanje invalidov.«.
Tretji odstavek se spremeni tako, da se glasi:
»(3) Ne glede na prvi odstavek 29. člena ZZVZZ gre
nadomestilo plače med začasno zadržanostjo od dela zavarovancem od prvega dne
zadržanosti od dela tudi zaradi sobivanja enega od staršev v zdravstvenem
zavodu z bolnim otrokom do starosti otroka do vključno 14 let oziroma do
starosti otroka do vključno 18 let, če ima otrok status otroka s posebnimi
potrebami in potrebuje 24-urno nego ter oskrbo oziroma z osebo s statusom
invalida po zakonu, ki ureja socialno vključevanje invalidov, na podlagi
potrdila izvajalca o sobivanju brez ugotavljanja začasne zadržanosti od dela.
Pravica do nadomestila plače med začasno zadržanostjo od dela zaradi sobivanja
enega od staršev v zdravstvenem zavodu z bolnim otrokom traja, dokler traja sobivanje.
Nadomestilo se odmerja v enakem odstotku kot nadomestilo med začasno
zadržanostjo od dela zaradi nege ožjega družinskega člana.«.
Za tretjim odstavkom se dodajo novi četrti, peti in šesti
odstavek, ki se glasijo:
»(4) Sredstva za plačilo stroškov storitev sobivanja in
nadomestil plače iz tega člena se zagotavljajo v proračunu Republike Slovenije
ali iz sredstev, pridobljenih iz proračuna Evropske unije.
(5) Izvajalci zdravstvene dejavnosti zahtevke za povračilo
stroškov storitev sobivanja iz tega člena, izvedenih v preteklem mesecu,
posredujejo ZZZS do petega dne v mesecu, na njihovi podlagi pa ZZZS posreduje
do desetega dne v mesecu zahtevek ministrstvu, pristojnemu za zdravje, ki
izvrši plačilo zahtevka ZZZS v desetih dneh po njegovem prejemu. ZZZS
izvajalcem izvede povračilo stroškov storitev sobivanja naslednji dan od
prejema sredstev ministrstva, pristojnega za zdravje. Zahtevki izvajalcev
zdravstvene dejavnosti za povračilo stroškov storitev sobivanja, ki niso
posredovani ZZZS do petega dne v mesecu, se vključijo v naslednji zahtevek ZZZS
za povračilo stroškov.
(6) Ministrstvo, pristojno za zdravje, izvrši plačilo
zahtevka ZZZS za povračilo izplačanih nadomestil plače iz tega člena v desetih
dneh po njegovem prejemu.«.
Dosedanji četrti odstavek postane sedmi odstavek.
9. člen
V 109. členu se v petem odstavku besedilo pod tabelo
spremeni, tako da se glasi:
»vendar ne več kot:
-       
1.000 eurov mesečno na zaposlenega ali samozaposlenega oziroma
družbenika, delničarja ali ustanovitelja zadruge ali zavoda skladno z drugo
alinejo prvega odstavka tega člena, v upravičenem obdobju, ki so jim prihodki
od prodaje upadli za 30 do vključno 70 odstotkov,
-       
2.000 eurov mesečno na zaposlenega ali samozaposlenega oziroma
družbenika, delničarja ali ustanovitelja zadruge ali zavoda skladno z drugo
alinejo prvega odstavka tega člena, v upravičenem obdobju, ki so jim prihodki
od prodaje upadli za več kot 70 odstotkov,
-       
70 odstotkov neto izgube (AOP 187 ali AOP 183 in četrtina predvidene
akontacije dohodnine od dohodka iz dejavnosti za leto 2020) upravičenca, ki je
srednje veliko ali veliko podjetje, navedene v izkazih poslovnega izida v
upravičenem obdobju oziroma 90 odstotkov neto izgube (AOP 187 ali AOP 183 in
četrtina predvidene akontacije dohodnine od dohodka iz dejavnosti za leto 2020)
upravičenca, ki je mikro ali malo podjetje, v izkazih poslovnega izida v
upravičenem obdobju. V ugotavljanje poslovnega izida se ne šteje pomoč,
pridobljena s tem ukrepom. Velikost upravičenca se določa skladno s Prilogo 1
Uredbe Komisije 651/2014/EU na dan oddaje vloge. Upravičenec navede velikost v
izjavi iz prvega odstavka 110. člena tega zakona.
Upravičenec se v izjavi iz prvega odstavka
110. člena tega zakona izjavi o povprečnem številu zaposlenih po pogodbi o
zaposlitvi v obdobju od 1. decembra 2019 do 30. novembra 2020 za namen izračuna
višine upravičenja iz prve in druge alineje tega odstavka. Povprečno število
zaposlenih se izračuna kot število delovnih ur v prej navedenem obdobju, za
katere so zaposleni dobili plačo in nadomestilo plače v breme delodajalca, pri
čemer se upošteva ure na delu, praznike, dopuste in nadomestilo plače iz
lastnih sredstev v primerih nezmožnosti delavca za delo zaradi njegove bolezni
ali poškodbe, ki ni povezana z delom, in nadomestilo plače iz lastnih sredstev
v primerih nezmožnosti za delo delavca zaradi poklicne bolezni ali poškodbe pri
delu, v primerjavi s številom možnih delovnih ur za to obdobju, in sicer na dve
decimalki natančno.«.
Za petim odstavkom se doda nov šesti odstavek, ki se glasi:
»(6) Ne glede na peti odstavek tega člena se pri izračunu
upada prihodkov od prodaje lahko upošteva prihodke od prodaje v upravičenem
obdobju glede na povprečno število zaposlenih ali prihodke od prodaje glede na
vrednost osnovnih sredstev, brez zemljišč, če je tak način upoštevanja
prihodkov od prodaje za upravičenca ugodnejši. Upravičenec v izjavi iz prvega
odstavka 110. člena tega zakona izjavi, da je pri izračunu upada prihodkov od
prodaje upošteval povprečne prihodke od prodaje iz prvega stavka tega odstavka.«.
Dosedanji šesti odstavek postane sedmi odstavek.
V dosedanjem sedmem odstavku, ki postane osmi odstavek, se za
besedilom »1. septembra 2020« doda besedilo »in za upravičence iz šestega
odstavka tega člena,«.
Dosedanji osmi do deseti odstavek postanejo deveti do enajsti
odstavek.
10. člen
V 110. členu se v četrtem odstavku pred besedilom »20.
januarja 2021« doda beseda »do«.
4. Zakon o zbirkah podatkov s področja zdravstvenega varstva
11. člen
V Zakonu o zbirkah podatkov s področja zdravstvenega varstva
(Uradni list RS, št. 65/00, 47/15, 31/18, 152/20 – ZZUOOP in 175/20 – ZIUOPDVE)
se v 14.b členu v prvem odstavku za besedilom »v Republiki Sloveniji« doda
besedilo »in o drugih pacientih, ki v Republiki Sloveniji prejmejo zdravstveno
oskrbo«.
V četrtem odstavku se v 1. točki:
– podtočka j) spremeni tako, da se glasi:
»j) delo, delovno mesto oziroma poklic, podatki o
delodajalcu;«;
– za podtočko š) doda nova podtočka t), ki se glasi:
»t) oddelek, razred in letnik ter podatki o
vzgojno-izobraževalnem zavodu za osebe, ki so udeleženci vzgoje in
izobraževanja, oziroma letnik in podatki o višji strokovni šoli oziroma
visokošolskem zavodu za osebe, ki so udeleženci višjega strokovnega oziroma
visokošolskega študija;«.
12. člen
V 14.č členu se v prvem odstavku:
– v 3. točki za podtočko č) doda nova podtočka d), ki se
glasi:
»d) poklic zavarovane osebe in podatke o delodajalcu;«.
– za 5. točko pika nadomesti s podpičjem in doda nova 6.
točka, ki se glasi:
»6. od ministrstva, pristojnega za vzgojo in izobraževanje:
a) EMŠO;
b) ime in naslov vzgojno-izobraževalnega zavoda, višje
strokovne šole ali visokošolskega zavoda ter matično številko zavoda (PRS
šifra);
c) oddelek oziroma vzgojna skupina, razred in letnik.«.
V četrtem odstavku se besedilo »zbirko podatkov Osnovna zdravstvena
dokumentacija« nadomesti z besedilom »zbirkami podatkov Osnovna zdravstvena
dokumentacija, Evidenca nalezljivih bolezni in Register obveznikov za cepljenje
in izvajanja cepljenja«.
5. Zakon o priznavanju poklicnih kvalifikacij zdravnik,
zdravnik specialist, doktor dentalne medicine in doktor dentalne medicine
specialist
13. člen
V Zakonu o priznavanju poklicnih kvalifikacij zdravnik,
zdravnik specialist, doktor dentalne medicine in doktor dentalne medicine
specialist (Uradni list RS, št. 107/10 in 40/17 – ZZdrS-F) se v 8. členu v
prvem odstavku beseda »minister« nadomesti z besedo »ministrstvo«.
V drugem odstavku se v prvem in drugem stavku število »30«
nadomesti s številom »15«.
14. člen
V 10. členu se v drugem odstavku za drugo alinejo vejica nadomesti
s piko ter črtata tretja in četrta alineja.
V tretjem odstavku se za drugo alinejo vejica nadomesti s
piko ter črtata tretja in četrta alineja.
15. člen
V 20. členu se v prvem odstavku prva alineja spremeni tako,
da se glasi:
»‒ do 12 mesečno prilagoditveno obdobje, ki ni podaljšljivo,
oziroma«.
V četrtem odstavku se za besedilom odstavka, ki postane prvi
stavek, doda nov drugi stavek, ki se glasi: »Če vlagatelj prilagoditvenega
obdobja ne zaključi uspešno v roku, ki je določen s sklepom, se izda odločba o
nepriznanju poklicne kvalifikacije.«.
16. člen
V 24. členu se v prvem odstavku v napovednem stavku beseda
»minister« nadomesti z besedo »ministrstvo«.
6. Zakon o spremembah in dopolnitvah Zakona o zdravstveni
dejavnosti
17. člen
V Zakonu o spremembah in dopolnitvah Zakona o zdravstveni
dejavnosti (Uradni list RS, št. 64/17) se v 38. členu v prvem odstavku v prvem
stavku, in sicer dvakrat, v drugem odstavku in v tretjem odstavku v prvem
stavku črta beseda "teh".
7. Zakon o davčnem postopku
18. člen
V Zakonu o davčnem postopku (Uradni list RS, št. 13/11 –
uradno prečiščeno besedilo, 32/12, 94/12, 101/13 – ZDavNepr, 111/13, 22/14 –
odl. US, 25/14 – ZFU, 40/14 – ZIN-B, 90/14, 91/15, 63/16, 69/17, 13/18 – ZJF-H,
36/19, 66/19 in 145/20 – odl. US) se v 195. členu doda nov šesti odstavek, ki
se glasi:
»(6) Javna dražba se lahko izvede tudi kot spletna javna
dražba. Za spletno javno dražbo se smiselno uporabljajo določbe tega zakona, ki
urejajo javno dražbo, razen 198. člena tega zakona. Podrobnejši način in pogoje
izvedbe spletne javne dražbe predpiše minister, pristojen za finance.«.
19. člen
V 196. členu se drugi odstavek spremeni tako, da se glasi:
»(2) Dolžnik ali povezana oseba iz 148. člena tega zakona
zarubljenih premičnin ne more kupiti pod ocenjeno vrednostjo po rubežnem
zapisniku.«.
Tretji odstavek se črta.
Dosedanji četrti odstavek, ki postane tretji odstavek, se
spremeni tako, da se glasi:
»(3) Pred začetkom javne dražbe morajo ponudniki praviloma
vplačati varščino, ki znaša 10 % izklicne cene zarubljenih premičnin, ki jih
želijo dražiti, vendar pa znesek ne more biti nižji od 40 eurov.«.
Dosedanji peti odstavek postane četrti odstavek.
8. Zakon o sodiščih
20. člen
V Zakonu o sodiščih (Uradni list RS, št. 94/07 – uradno
prečiščeno besedilo, 45/08, 96/09, 86/10 – ZJNepS, 33/11, 75/12 – ZSPDSLS-A,
63/13, 17/15, 23/17 – ZSSve, 22/18 – ZSICT, 16/19 – ZNP-1 in 104/20) se v 48.
členu za besedilom, ki postane prvi odstavek, doda nov drugi odstavek, ki se
glasi:
»Če je izvedba prisege iz prejšnjega odstavka zaradi
okoliščin izrednega dogodka po 83.a členu tega zakona otežena ali onemogočena,
lahko predsednik višjega sodišča, ki imenuje sodnike porotnike iz prvega
odstavka 44. člena tega zakona, odloči, da pred nastopom dolžnosti sodnik
porotnik poda prisego pisno. Šteje se, da ta oseba nastopi dolžnost sodnika
porotnika s trenutkom, ko sodišče prejme njegovo podpisano prisego v besedilu
iz prejšnjega odstavka, kar ugotovi predsednik višjega sodišča, ki ga je
imenoval.«.
9. Zakon o delovnih razmerjih
21. člen
V Zakonu o delovnih razmerjih (Uradni list RS, št. 21/13,
78/13 – popr., 47/15 – ZZSDT, 33/16 – PZ-F, 52/16, 15/17 – odl. US, 22/19 –
ZPosS in 81/19) se v 89. členu dodajo novi tretji, četrti in peti odstavek, ki
se glasijo:
»(3) Ne glede na prejšnji odstavek lahko delodajalec delavcu
odpove pogodbo o zaposlitvi brez navedbe utemeljenega razloga iz prve alineje
prvega odstavka in z odpovednim rokom 60 dni, če delavec izpolnjuje pogoje za
pridobitev pravice do starostne pokojnine v skladu s prvim in četrtim odstavkom
27. člena Zakona o pokojninskem in invalidskem zavarovanju (Uradni list RS, št.
96/12, 39/13, 99/13 – ZSVarPre-C, 101/13 – ZIPRS1415, 44/14 – ORZPIZ206, 85/14
– ZUJF-B, 95/14 – ZUJF-C, 90/15 – ZIUPTD, 102/15, 23/17, 40/17, 65/17, 28/19,
75/19 in 139/20).
(4) V primeru odpovedi na podlagi prejšnjega odstavka ima
delavec pravico do odpravnine v skladu s 108. členom Zakona o delovnih
razmerjih.
(5) Delodajalec lahko z namenom ugotavljanja izpolnjevanja
pogojev iz tretjega odstavka tega člena pridobi podatke iz zbirk Zavoda za
pokojninsko in invalidsko zavarovanje Slovenije.«.
Dosedanja tretji in četrti odstavek postaneta šesti in sedmi
odstavek.
10. Zakon o javnih uslužbencih
22. člen
V Zakonu o javnih uslužbencih (Uradni list RS, št. 63/07 –
uradno prečiščeno besedilo, 65/08, 69/08 – ZTFI-A, 69/08 – ZZavar-E, 40/12 –
ZUJF in 158/20 – ZIntPK-C) se za 156. členom doda nov 156.a člen, ki se glasi:
»156.a člen
(odpoved pogodbe o
zaposlitvi iz poslovnih razlogov brez utemeljevanja)
(1) Ne glede na prejšnji člen lahko predstojnik javnemu
uslužbencu odpove pogodbo o zaposlitvi iz poslovnih razlogov brez utemeljevanja
razlogov iz drugega odstavka in sprejemanja podlag iz tretjega odstavka
prejšnjega člena ter z odpovednim rokom 60 dni, če javni uslužbenec izpolnjuje
pogoje za pridobitev pravice do starostne pokojnine v skladu s prvim in četrtim
odstavkom 27. člena Zakona o pokojninskem in invalidskem zavarovanju (Uradni
list RS, št. 96/12, 39/13, 99/13 – ZSVarPre-C, 101/13 – ZIPRS1415, 44/14 –
ORZPIZ206, 85/14 – ZUJF-B, 95/14 – ZUJF-C, 90/15 – ZIUPTD, 102/15, 23/17,
40/17, 65/17, 28/19, 75/19 in 139/20).
(2) V primeru odpovedi na podlagi prejšnjega odstavka ima
javni uslužbenec pravico do odpravnine v skladu s 108. členom Zakona o delovnih
razmerjih.
(3) Predstojnik lahko z namenom ugotavljanja izpolnjevanja
pogojev iz prvega odstavka tega člena pridobi podatke iz zbirk Zavoda za
pokojninsko in invalidsko zavarovanje Slovenije.«.
TRETJI DEL
ODSTOP OD DOLOČB POSAMEZNIH ZAKONOV 
1. Zakon o interventnih ukrepih za zajezitev epidemije
COVID-19 in omilitev njenih posledic za državljane in gospodarstvo
23. člen
(1) Ne glede na prvi odstavek 65. člena Zakona o interventnih
ukrepih za zajezitev epidemije COVID-19 in omilitev njenih posledic za
državljane in gospodarstvo (Uradni list RS, št. 49/20, 61/20, 152/20 – ZZUOOP
in 175/20 – ZIUOPDVE; v nadaljnjem besedilu: ZIUZEOP) Republika Slovenija kot
porok odgovarja banki iz prvega odstavka 2. člena Zakona o interventnem ukrepu
odloga plačila obveznosti kreditojemalcev (Uradni list RS, št. 36/20 in 49/20 –
ZIUZEOP) za izpolnitev obveznosti kreditojemalcev za kreditne pogodbe iz prvega
in drugega odstavka 6. člena tega zakona, v skladu s 65. členom ZIUZEOP.
(2) Prejšnji odstavek se ne uporablja za kreditne pogodbe,
sklenjene na podlagi Zakona o zagotovitvi dodatne likvidnosti gospodarstvu za
omilitev posledic epidemije COVID-19 (Uradni list RS, št. 61/20, 152/20 –
ZZUOOP in 175/20 – ZIUOPDVE).
2. Zakon o interventnih ukrepih za omilitev in odpravo
posledic epidemije COVID-19
24. člen
(1) Ne glede na 2. člen Zakona o interventnih ukrepih za
omilitev in odpravo posledic epidemije COVID-19 (Uradni list RS, št. 80/20,
152/20 – ZZUOOP in 175/20 – ZIUOPDVE; v nadaljnjem besedilu: ZIUOOPE) se ukrep
iz 100.a člena ZIUZEOP uporablja za izvedbo postopkov, ki so se na podlagi
prvega odstavka 100.a člena ZIUZEOP začeli pa ne končali do 31. decembra 2020.
(2) V primeru iz prejšnjega odstavka mora izvajalec javne
službe najpozneje do dne 31. decembra 2020 ministrstvu, pristojnemu za varstvo
okolja, sporočiti, da je zaradi dolgotrajnosti ali drugih upravičenih razlogov
začel pa ne končal postopek javnega naročanja iz prvega odstavka 100.a člena
ZIUZEOP.
(3) Ne glede na 2. člen ZIUOOPE se ukrep iz 100.a člena
ZIUZEOP še nadalje uporablja v primeru, da izvajalec obdelave odpadkov iz 100.a
člena ZIUZEOP, katerega je izvajalec javne službe do 31. decembra 2020 izbral v
skladu s prvim odstavkom istega člena, prevzame odpadno embalažo od izvajalca
javne službe tudi po 31. decembru 2020, ter je bila ta embalaža predmet javnega
naročila iz prvega odstavka 100.a člena ZIUZEOP.
25. člen
Ne glede na 13. člen ZIUOOPE lahko delodajalec posameznemu
delavcu, s katerim ima sklenjeno pogodbo o zaposlitvi za polni delovni čas,
odredi delo s skrajšanim delovnim časom do 30. junija 2021. Vlogo za dodelitev
subvencije je v roku iz prvega odstavka 16. člena ZIUOOPE mogoče vložiti
najpozneje do 10. junija 2021.
26. člen
Ne glede na drugi odstavek 16. člena ZIUOOPE delodajalec
vlogi iz prvega odstavka 16. člena ZIUOOPE, poleg dokazil iz drugega odstavka
16. člena ZIUOOPE, priloži tudi izjavo, za katero kazensko in materialno
odgovarja, da je delavcem plačal plačo oziroma nadomestilo plače.
27. člen
Ne glede na 18. člen ZIUOOPE delodajalec vrne prejeta
sredstva tudi, če je v postopku uveljavljanja pravice do subvencioniranja
skrajšanja polnega delovnega časa predložil lažno izjavo, da je delavcem
poravnal plače oziroma nadomestila plače.
28. člen
Ne glede na 84. člen ZIUOOPE se dijaškim domovom, ki od 1.
junija 2020 izvajajo storitve v omejenem obsegu zaradi izvajanja ukrepov za
preprečitev širjenja okužb s COVID-19 in teh storitev uporabnikom ne
zaračunavajo, do 31. marca 2021 iz proračuna Republike Slovenije krijejo
stroški tekočega delovanja, zmanjšani za prejeta javna sredstva in sredstva
pridobljena iz naslova interventnih ukrepov. Sredstva se dodelijo, če jih s
prihodki od izvajanja dejavnosti ne morejo pokriti sami.
3. Zakon o začasnih ukrepih za omilitev in odpravo posledic
COVID-19
29. člen
(prenehal
veljati)
30. člen
(prenehal
veljati)
31. člen
(1) Ne glede na peti odstavek 38. člena ZZUOOP izvajalci, ki
so pogodbeni partnerji Zavoda za zdravstveno zavarovanje Slovenije (v
nadaljnjem besedilu: ZZZS), zahtevke za povračilo stroškov cepljenj,
opravljenih v preteklem mesecu, posredujejo ZZZS do petega dne v mesecu, na
njihovi podlagi pa ZZZS posreduje do desetega dne v mesecu zahtevek
ministrstvu, pristojnemu za zdravje, ki izvrši plačilo zahtevka ZZZS v desetih
dneh po njegovem prejemu. ZZZS izvajalcem izvede povračilo stroškov cepljenja
naslednji dan od prejema sredstev ministrstva, pristojnega za zdravje. Zahtevki
izvajalcev zdravstvene dejavnosti za povračilo stroškov cepljenja, ki niso
posredovani ZZZS do petega dne v mesecu, se vključijo v naslednji zahtevek ZZZS
za povračilo stroškov.
(2) Iz sredstev proračuna Republike Slovenije ali sredstev,
prejetih iz proračuna Evropske unije, se zagotavljajo sredstva za prevoze
pacientov, obolelih s COVID-19, in sicer za izvajalce nenujnih prevozov
pacientov, ki se začasno vključujejo v sistem izvajanja nujne medicinske
pomoči. Postopek in višino povračila sredstev s sklepom določi minister,
pristojen za zdravje. Iz sredstev proračuna Republike Slovenije ali sredstev,
prejetih iz proračuna Evropske unije, se zagotovijo tudi dodatna sredstva za
pokrivanje materialnih stroškov iz 67.č člena Zakona o izvrševanju proračunov
Republike Slovenije za leti 2020 in 2021 (Uradni list RS, št. 75/19, 61/20 –
ZDLGPE in 133/20), ki so jih izvajalci zdravstvene dejavnosti zahtevali z
zahtevki, ki so jih posredovali ZZZS do vključno 30. novembra 2020, ter
sredstva za nabavo zdravil za profilakso in zdravljenje COVID-19, ki jih v
imenu Republike Slovenije nabavi ministrstvo, pristojno za zdravje, ali pravna
oseba javnega prava, ki jo za to pooblasti minister, pristojen za zdravje, v
okviru Skupnih javnih naročil držav članic Evropske unije ali v skladu z
zakonom, ki ureja javno naročanje, za potrebe pacientov na celotnem območju
Slovenije.
(3) Cepljenje proti COVID-19 se zagotovi za vse, ki imajo
stalno ali začasno prebivališče na območju Republike Slovenije, in za osebe, ki
prebivališča v Republiki Sloveniji nimajo, so pa zaposlene pri delodajalcu s
sedežem v Republiki Sloveniji. Minister, pristojen za zdravje, v skladu z
nacionalno strategijo cepljenja proti COVID-19 določi način izvedbe cepljenja
proti COVID-19, vključno s ciljnimi skupinami za cepljenje proti COVID-19.
(4) Iz proračuna Republike Slovenije oziroma sredstev,
pridobljenih iz proračuna Evropske unije, se zagotavljajo sredstva za stroške,
povezane s cepljenjem.
(5) Zagotavljanje podatkov o izvedenem cepljenju in
morebitnih neželenih učinkih cepljenja in evidentiranje v skladu z
metodološkimi navodili NIJZ, objavljenimi na spletni strani NIJZ, je za
izvajalce cepljenja obvezno. Do povračila stroškov so upravičeni le izvajalci
zdravstvene dejavnosti, ki podatke evidentirajo v skladu z navedenimi navodili
NIJZ ter sproti posredujejo zapise o cepljenju in morebitnih neželenih učinkih
cepljenja v CRPP in zbirko Register obveznikov za cepljenje in izvajanja
cepljenja iz zakona, ki ureja zbirke podatkov s področja zdravstvenega varstva.
(6) Ukrep iz tega člena velja do 31. decembra 2023.
32. člen
(1) Ne glede na 55. člen ZZUOOP lahko izvajalec socialno
varstvene storitve institucionalno varstvo, izvajalec krizne namestitve iz
tretjega odstavka 49. člena Zakona o socialnem varstvu (Uradni list RS, št.
3/07 – uradno prečiščeno besedilo, 23/07 – popr., 41/07 – popr., 61/10 –
ZSVarPre, 62/10 – ZUPJS, 57/12, 39/16, 52/16 – ZPPreb-1, 15/17 – DZ, 29/17,
54/17, 21/18 – ZNOrg, 31/18 – ZOA-A in 28/19; v nadaljnjem besedilu: ZSV) ali
izvajalec zdravstvene dejavnosti, ne glede na določbe zakona, ki ureja trg
dela, v delu, ki ureja zagotavljanje dela delavcev uporabniku, na podlagi
pisnega sklepa, zaposlenega začasno razporedi k izvajalcu v mreži javne
zdravstvene službe, izvajalcu v mreži javne službe na področju socialnega
varstva institucionalno varstvo ali izvajalcu krizne namestitve iz tretjega
odstavka 49. člena ZSV, in sicer v primerih povečanega obsega dela zaradi
zagotavljanja ukrepov preprečevanja širjenja in omejevanja okužbe COVID-19 (v nadaljnjem
besedilu: začasna razporeditev).
(2) Zaposleni iz prejšnjega odstavka je upravičen do dodatka
zaradi začasne razporeditve v višini 30 odstotkov urne postavke osnovne plače
zaposlenega.
(3) Zaposlenemu, ki ima v primeru iz devetega odstavka 55. člena
ZZUOOP pravico do višje plače, se višja plača določi s sklepom o začasni
razporeditvi iz prvega odstavka tega člena.
(4) Ukrep iz tega člena velja do 31. decembra 2021.
33. člen
(1) Ne glede na prvi odstavek 56. člena ZZUOOP je do dodatka
v višini 30 odstotkov urne postavke osnovne plače zaposlenega, za neposredno
delo s pacienti oziroma uporabniki, obolelimi za COVID-19, upravičen zaposleni,
ki v sivih in rdečih conah pri izvajalcih socialno varstvenih programov iz 18.s
člena ZSV, ki izvajajo nastanitveni program iz 3. člena Pravilnika o
sofinanciranju socialnovarstvenih programov (Uradni list RS, št. 70/16 in
34/19), neposredno dela v okolju s COVID-19 pacienti oziroma uporabniki, pri
katerih obstaja sum na okužbo s COVID-19 oziroma je ta potrjena.
(2) Do dodatka iz prejšnjega odstavka je upravičen tudi
zaposleni v mreži javne zdravstvene službe, ki neposredno dela v okolju s
COVID-19 pacienti oziroma uporabniki, pri katerih obstaja sum na okužbo s
COVID-19 oziroma je ta potrjena, in sicer:
-       
na oddelkih bolnišnic, kjer se obravnavajo pacienti s sumom na okužbo
oziroma potrjeno okužbo s COVID-19,
-       
pri izvajanju zdravstvene oskrbe na domu pacienta oziroma uporabnika,
pri katerem je okužba s COVID-19 potrjena,
-       
v rdečih conah pri zavodih za vzgojo in izobraževanje otrok in
mladostnikov s posebnimi potrebami iz 18. člena Zakona o usmerjanju otrok s
posebnimi potrebami (Uradni list RS, št. 58/11, 40/12 – ZUJF in 90/12), če
izvajajo neposredne storitve za uporabnike.
(3) Do dodatka iz prejšnjega odstavka so upravičeni tudi
zaposleni na Uradu Republike Slovenije za oskrbo in integracijo migrantov, ki
neposredno delajo v okolju s COVID-19 okuženimi prosilci za mednarodno zaščito
in vlagatelji namere oziroma pri katerih obstaja sum na okužbo s COVID-19
oziroma je ta potrjena.
(4) Sredstva za financiranje dodatka iz prvega in drugega
odstavka tega člena se zagotovijo v proračunu Republike Slovenije. Zahtevki za
izplačilo sredstev iz prejšnjega odstavka, ki vključujejo podatek o številu
zaposlenih in številu opravljenih ur, se vložijo pri ministrstvu, pristojnem za
zdravje. Način izstavitve zahtevkov in roke izplačil določi minister, pristojen
za zdravje. Zahtevki za izplačilo sredstev iz prvega odstavka, ki vključujejo
podatek o številu zaposlenih in številu opravljenih ur, se vložijo pri
ministrstvu, pristojnem za socialne zadeve. Način izstavitve zahtevkov in roke
izplačil določi minister, pristojen za socialno varstvo.
(5) Do dodatka iz prvega odstavka tega člena za neposredno
delo s pacienti oziroma uporabniki, obolelimi za COVID-19, je pod pogoji iz 56.
člena ZZUOOP upravičena tudi oseba, ki pri izvajalcu iz prvega odstavka 56.
člena ZZUOOP opravlja delo prek zunanjega izvajalca. Zunanji izvajalec je
izvajalec, ki ima z izvajalcem iz prvega odstavka tega člena sklenjeno pogodbo
o poslovnem sodelovanju.
(6) Sredstva za financiranje dodatka iz prejšnjega odstavka
tega člena se zagotovijo v proračunu Republike Slovenije. Zahtevki za izplačilo
sredstev, ki vključujejo podatek o številu zaposlenih in številu opravljenih ur,
se vložijo pri ministrstvu, pristojnem za zdravje, če je izvajalec iz prvega
odstavka 56. člena ZZUOOP izvajalec zdravstvene dejavnosti, ali pri
ministrstvu, pristojnem za socialne zadeve, če je izvajalec iz prvega odstavka
56. člena ZZUOOP izvajalec na področju socialnega varstva iz 82. člena ZZUOOP.
Način izstavitve zahtevkov in roke izplačil določi minister, pristojen za
zdravje, ali minister, pristojen za socialno varstvo.
(7) Ukrep iz prvega odstavka tega člena velja od 28. novembra
2020 do 30. decembra 2021, ukrep iz drugega in petega odstavka tega člena pa od
1. junija 2020 do 31. decembra 2021. Vlada lahko ukrep iz tega člena podaljša s
sklepom za obdobje šestih mesecev. Sklep o podaljšanju ukrepa Vlada objavi v
Uradnem listu Republike Slovenije.
34. člen
Ne glede na 57. člen ZZUOOP nadomestilo plače, določeno v
skladu s šestim odstavkom, ne sme biti nižje od minimalne plače v Republiki
Sloveniji.
35. člen
Ne glede na 59. člen ZZUOOP nadomestilo plače, določeno v
skladu s prvim, drugim in šestim odstavkom, ne sme biti nižje od minimalne
plače v Republiki Sloveniji.
36. člen
Ne glede na tretji odstavek 74. člena ZZUOOP delodajalec
vlogi za uveljavitev pravice do povračila izplačanih nadomestil plače delavcem
na začasnem čakanju na delo priloži tudi izjavo, za katero kazensko in
materialno odgovarja, da ima na dan vložitve vloge plačane vse zapadle
obveznosti iz naslova obveznih dajatev in drugih denarnih nedavčnih obveznosti
v skladu z zakonom, ki ureja finančno upravo, izjavo, da ima izpolnjene obveznostih
iz naslova predložitve vseh obračunov davčnih odtegljajev za dohodke iz
delovnega razmerja za obdobje zadnjih petih let, in izjavo, da je zaposlenim na
dan vložitve vloge poravnal vsa nadomestila plače.
37. člen
Ne glede na 76. člen ZZUOOP delodajalec, ki prejema ali je
prejemal sredstva iz naslova ukrepa delnega povračila nadomestila plače
delavcem na začasnem čakanju na delo, sredstva vrne v celoti, če je pri oddaji
vloge za uveljavitev pravice predložil lažno izjavo, da ima plačane vse zapadle
obveznosti iz naslova obveznih dajatev in drugih denarnih nedavčnih obveznosti
v skladu z zakonom, ki ureja finančno upravo, lažno izjavo, da ima izpolnjene
obveznostih iz naslova predložitve vseh obračunov davčnih odtegljajev za
dohodke iz delovnega razmerja za obdobje zadnjih petih let, ali lažno izjavo,
da je zaposlenim na dan vložitve vloge poravnal nadomestila plače.
38. člen
(1) Ne glede na prvi odstavek 119. člena ZZUOOP so imetniki
licence Skupnosti, ki izvajajo prevoz potnikov (standardna klasifikacija
dejavnosti Statističnega urada Republike Slovenije 49.391 Medkrajevni in drug
cestni potniški promet in 49.310 Mestni in primestni kopenski potniški promet),
upravičeni do nadomestila stroškov tudi za obdobje od 1. januarja 2021 do 30. junija
2021, ko se zaradi posledic ukrepov za omilitev in odpravo posledic COVID-19
beleži izpad prihodkov, ki ogroža izvajanje občasnega prevoza potnikov.
(2) Ne glede na drugi odstavek 119. člena ZZUOOP se
nadomestilo stroškov imetnika licence Skupnosti zaradi razglasitve epidemije in
njenih posledic izračuna na podlagi števila avtobusov z licenco Skupnosti za
izvajanje prevozov potnikov, ki ni večje od števila, ki jih je imel imetnik
licence Skupnosti v lasti ali uporabi na dan 16. marca 2020. Nadomestilo
stroškov, do katerega je upravičen, znaša 33,30 eura na avtobus na dan, pri
čemer se upošteva za januar 15 dni, februar 15 dni, marec 18 dni, april 18 dni,
maj 24 dni in junij 24 dni.
(3) Ne glede na tretji odstavek 119. člena ZZUOOP mora
imetnik licence Skupnosti, ki uveljavlja pravico do nadomestila stroškov,
predložiti ministrstvu, pristojnemu za promet, tudi izjavo o plačanih plačah in
prispevkih.
39. člen
(1) Ne glede na prvi odstavek 120. člena ZZUOOP so imetniki
licence Skupnosti, ki izvajajo prevoz potnikov v mestnem prometu (standardna
klasifikacija dejavnosti Statističnega urada Republike Slovenije 49.391
Medkrajevni in drug cestni potniški promet in 49.310 Mestni in primestni
kopenski potniški promet), upravičeni do nadomestila stroškov, ki so jih imeli
v času veljavnosti Odloka o začasni prepovedi in omejitvah javnega prevoza
potnikov v Republiki Slovenji (Uradni list RS, št. 24/20, 54/20 in 65/20) in do
nadomestila za obdobje od 1. junija 2020 do 30. junija 2021.
(2) Ne glede na drugi odstavek 120. člena ZZUOOP je imetnik
licence Skupnosti upravičen za obdobje od 1. junija 2020 do 30. junija 2021 do
nadomestila izpada prihodkov zaradi posledic COVID-19. Nadomestilo znaša 70
odstotkov izpada prihodkov za posamezni mesec v navedenem obdobju v primerjavi
z istim mesecem v letu 2019. Če je v obdobju upravičenosti do nadomestila
veljala začasna prepoved izvajanja javnega linijskega mestnega prevoza potnikov
na ozemlju Republike Slovenije, se nadomestilo za ta čas izračuna v višini
79,30 eura na avtobus na dan, za vsak dan začasne prepovedi izvajanja javnega
prevoza potnikov. Pri tem se upošteva največ število avtobusov z licenco
Skupnosti za izvajanje prevozov potnikov, ki jih je imel imetnik licence
Skupnosti v lasti ali v uporabi na dan 16. marca 2020. Ministrstvo, pristojno
za promet, objavi poziv za oddajo vlog in podrobna navodila za predložitev
dokazil v 20 dneh od uveljavitve tega zakona.
(3) Ne glede na tretji odstavek 120. člena ZZUOOP mora
imetnik licence Skupnosti, ki uveljavlja pravico do nadomestila stroškov,
predložiti ministrstvu, pristojnemu za promet, tudi izjavo o plačanih plačah in
prispevkih.
40. člen
Ne glede na drugi odstavek 123. člena ZZUOOP minister,
pristojen za promet, predpiše tudi izračun stroškov za zaščitno opremo in
razkužila, izračunane na kilometer opravljene vožnje za posamezno vrsto
prevozov in način izplačila.
4. Zakon o interventnih ukrepih za pripravo na drugi val
COVID-19
41. člen
Ne glede na 36. člen Zakona o interventnih ukrepih za
pripravo na drugi val COVID-19 (Uradni list RS, št. 98/20 in 152/20 – ZZUOOP; v
nadaljnjem besedilu: ZIUPDV) se lahko sredstva, ki so bila zagotovljena
izvajalcem socialnovarstvenih storitev institucionalno varstvo na podlagi
Uredbe o zagotovitvi javnih sredstev za financiranje dodatnih kadrov pri izvajalcih
socialno varstvene storitve institucionalnega varstva v javni mreži (Uradni
list RS, št. 113/20), namenijo tudi za financiranje začasnega in občasnega dela
dijakov in študentov, ki opravljajo zdravstveno nego in zdravstveno
rehabilitacijo.
5. Zakon o zdravstveni dejavnosti
42. člen
(1) Ne glede na peto alinejo četrtega odstavka 24.a člena
Zakona o zdravstveni dejavnosti (Uradni list RS, št. 23/05 – uradno prečiščeno
besedilo, 15/08 – ZPacP, 23/08, 58/08 – ZZdrS-E, 77/08 – ZDZdr, 40/12 – ZUJF,
14/13, 88/16 – ZdZPZD, 64/17, 1/19 – odl. US, 73/19, 82/20 in 152/20 – ZZUOOP;
v nadaljnjem besedilu: ZZDej) ponudniku storitev k prijavi za občasno oziroma
začasno opravljanje zdravstvenih storitev pred prvim opravljanjem zdravstvenih
storitev v Republiki Sloveniji in vsakokrat, ko se bistveno spremenijo njegove
okoliščine za opravljanje storitev, ni treba predložiti izjave o znanju jezika
iz 63. člena ZZDej.
(2) Izvajalec zdravstvene dejavnosti, pri katerem ponudnik
storitev iz prejšnjega odstavka občasno oziroma začasno opravlja zdravstvene
storitve, zagotovi, da med ponudnikom storitev in pacientom oziroma njegovimi
družinskimi člani sporazumevanje poteka v slovenskem jeziku oziroma v jeziku,
ki ga pacient oziroma njegovi družinski člani razumejo, ter da je vsa zdravstvena
dokumentacija o pacientu, ki ga obravnava ponudnik storitev, tudi v slovenskem
jeziku.
(3) Ukrep iz tega člena velja do 31. decembra 2021.
43. člen
(1) Ne glede na sedmi odstavek 64. člena ZZDej se
zdravstvenemu delavcu oziroma zdravstvenemu sodelavcu, ki samostojno opravlja
delo v zdravstveni dejavnosti na strokovnem področju, za katerega mu je bila
podeljena licenca, in je imel na dan uveljavitve tega zakona veljavno licenco,
veljavnost licence podaljša, in sicer za eno leto.
(2) Postopek za podaljšanje licence iz tega člena se začne po
uradni dolžnosti.
6. Zakon o zdravniški službi
44. člen
(1) Ne glede na peto alinejo tretjega odstavka 12.b člena
Zakona o zdravniški službi (Uradni list RS, št. 72/06 – uradno prečiščeno
besedilo, 15/08 – ZPacP, 58/08, 107/10 – ZPPKZ, 40/12 – ZUJF, 88/16 – ZdZPZD,
40/17, 64/17 – ZZDej-K, 49/18 in 66/19; v nadaljnjem besedilu: ZZdrS) ponudniku
storitev k prijavi za občasno oziroma začasno opravljanje zdravstvenih storitev
pred prvim opravljanjem zdravstvenih storitev v Republiki Sloveniji in
vsakokrat, ko se bistveno spremenijo njegove okoliščine za opravljanje
storitev, ni treba predložiti izjave o znanju jezika iz 11. člena ZZdrS.
(2) Izvajalec zdravstvene dejavnosti, pri katerem ponudnik
storitev iz prejšnjega odstavka občasno oziroma začasno opravlja zdravstvene
storitve, zagotovi, da med ponudnikom storitev in pacientom oziroma njegovimi
družinskimi člani sporazumevanje poteka v slovenskem jeziku oziroma v jeziku,
ki ga pacient oziroma njegovi družinski člani razumejo, ter da je vsa
zdravstvena dokumentacija o pacientu, ki ga obravnava ponudnik storitev, tudi v
slovenskem jeziku.
(3) Ukrep iz tega člena velja do 31. decembra 2022.
45. člen
(1) Ne glede na tretji odstavek 33. člena ZZdrS se zdravniku,
ki opravlja zdravniško službo na strokovnem področju, za katerega mu je bila
podeljena licenca, in je imel na dan uveljavitve tega zakona veljavno licenco,
veljavnost licence podaljša, in sicer za eno leto.
(2) Postopek za podaljšanje licence iz tega člena se začne po
uradni dolžnosti.
7. Zakon o zdravstvenem varstvu in zdravstvenem zavarovanju
46. člen
(1) Ne glede na 29. člen Zakona o zdravstvenem varstvu in
zdravstvenem zavarovanju (Uradni list RS, št. 72/06 – uradno prečiščeno
besedilo, 114/06 – ZUTPG, 91/07, 76/08, 62/10 – ZUPJS, 87/11, 40/12 – ZUJF,
21/13 – ZUTD-A, 91/13, 99/13 – ZUPJS-C, 99/13 – ZSVarPre-C, 111/13 – ZMEPIZ-1,
95/14 – ZUJF-C, 47/15 – ZZSDT, 61/17 – ZUPŠ, 64/17 – ZZDej-K in 36/19; v
nadaljnjem besedilu: ZZVZZ) ter tretji in osmi odstavek 137. člena Zakona o
delovnih razmerjih (Uradni list RS, št. 21/13, 78/13 – popr., 47/15 – ZZSDT,
33/16 – PZ-F, 52/16, 15/17 – odl. US, 22/19 – ZPosS in 81/19; v nadaljnjem
besedilu: ZDR-1) gre zavarovancem, ki delajo pri izvajalcu socialno varstvene
storitve institucionalno varstvo, izvajalcu krizne namestitve iz tretjega
odstavka 49. člena ZSV, izvajalcu socialno varstvenih programov iz 18.s člena
ZSV, ki izvajajo nastanitveni program iz 3. člena Pravilnika o sofinanciranju
socialnovarstvenih programov (Uradni list RS, št. 70/16 in 34/19), izvajalcu
pomoči družini na domu iz tretjega odstavka 15. člena ZSV ter izvajalcu
zdravstvene dejavnosti in na delovnem mestu zbolijo za COVID-19, nadomestilo
plače od prvega dne odsotnosti zaradi te bolezni.
(2) Ne glede na tretji odstavek 137. člena ZDR-1 znaša
nadomestilo iz prejšnjega odstavka 100 odstotkov višine plače, ki bi jo prejel,
če bi delal. Sredstva za kritje razlike do 100-odstotnega nadomestila iz
prejšnjega odstavka se zagotavljajo iz sredstev proračuna Republike Slovenije
prek ZZZS.
(3) Zavarovanec je upravičen do nadomestila iz prvega
odstavka tega člena, če je mogoče z veliko verjetnostjo izkazati, da je do
okužbe prišlo v delovnem procesu na delovišču pri izvajalcu socialno varstvene
storitve institucionalno varstvo ali izvajalcu zdravstvene dejavnosti (npr.
zaznan rizični stik, delo na deloviščih iz prvega odstavka 56. člena ZZUOOP)
kljub ustrezni uporabi osebne varovalne opreme, kar potrdi izvajalec s pisno
izjavo, dano pod materialno in kazensko odgovornostjo.
(4) Zavarovanec, ki uveljavlja začasno zadržanost od dela iz
prvega odstavka tega člena, posreduje izjavo iz prejšnjega odstavka izbranemu
osebnemu zdravniku.
(5) ZZZS:
-       
delodajalcu povrne izplačano razliko nadomestila v 60 dneh od
predložitve zahteve za povračilo razlike nadomestila;
-       
samostojnemu zavezancu izplača razliko nadomestila v 30 dneh od
predložitve zahteve za izplačilo razliko nadomestila.
(6) Natančnejši postopek vlaganja zahteve iz prejšnjega
odstavka, vključno z obliko pisne izjave iz tretjega odstavka tega člena,
določi ZZZS.
(7) Delodajalec oziroma samostojni zavezanec vloži zahtevo iz
petega odstavka tega člena v elektronski obliki pri ZZZS v enem mesecu po
zaključku začasne zadržanosti iz prvega odstavka tega člena, najpozneje pa do
31. marca 2022. Zahtevi priloži izjavo iz tretjega odstavka tega člena.
(8) Če ni s tem členom določeno drugače, se glede obračuna,
izplačila in povračila nadomestila smiselno uporabljajo določbe ZZVZZ in na
njegovi podlagi izdanih aktov, ki urejajo nadomestilo plače med začasno
zadržanostjo od dela, ki je pravica iz obveznega zdravstvenega zavarovanja.
(9) Stroški izplačanih razlik nadomestil se ZZZS povrnejo iz
proračuna Republike Slovenije v desetih dneh od dneva, ko ministrstvo,
pristojno za zdravje, prejme zahtevek ZZZS za povračilo izplačanih razlik
nadomestil.
(10) Ukrep iz tega člena velja do 31. decembra 2021. Določba
sedmega odstavka tega člena se uporablja od 31. decembra 2020.
8. Zakon o davku na dodano vrednost
47. člen
(1) Ne glede na 41. člen Zakona o davku na dodano vrednost
(Uradni list RS, št. 13/11 – uradno prečiščeno besedilo, 18/11, 78/11, 38/12,
83/12, 86/14, 90/15, 77/18, 59/19 in 72/19; v nadaljnjem besedilu: ZDDV-1) in
3. ter 4. točko Priloge I k ZDDV-1 so plačila davka na dodano vrednost (v nadaljnjem
besedilu: DDV), s pravico do odbitka DDV, oproščene dobave, pridobitve znotraj
Evropske unije in uvozi cepiv proti COVID-19, ki jih odobrijo pristojni organi
v Republiki Sloveniji oziroma Evropski uniji in in vitro diagnostičnih
medicinskih pripomočkov za COVID-19 s pridobljenim certifikatom oziroma
ustrezno oznako.
(2) Ne glede na 1. in 2. točko prvega odstavka 42. člena ter
drugi odstavek 63. člena ZDDV-1 so plačila DDV, s pravico do odbitka DDV,
oproščene storitve, ki so neposredno povezane s cepivi in in vitro
diagnostičnimi medicinskimi pripomočki iz prejšnjega odstavka, v zvezi z
zdravljenjem oziroma ohranjanjem zdravja.
(3) Oprostitve plačila DDV po tem členu se urejajo v skladu z
Direktivo Sveta (EU) 2020/2020 z dne 7. decembra 2020 o spremembi Direktive
2006/112/ES, ki se uporabljajo glede začasnih ukrepov v zvezi z davkom na
dodano vrednost za cepiva proti COVID-19 ter in vitro diagnostične medicinske
pripomočke za COVID-19 v odziv na pandemijo COVID-19 (UL L št. 419 z dne 11.
12. 2020, str. 1), in veljajo za dobave, pridobitve in uvoze blaga, ter
storitve, opravljene do vključno 31. decembra 2022.
9. Stanovanjski zakon
48. člen
Ne glede na tretji odstavek 36. člena Stanovanjskega zakona
(Uradni list RS, št. 69/03, 18/04 – ZVKSES, 47/06 – ZEN, 45/08 – ZVEtL, 57/08,
62/10 – ZUPJS, 56/11 – odl. US, 87/11, 40/12 – ZUJF, 14/17 – odl. US, 27/17 in
59/19) se v letih 2020 in 2021 opusti dolžnost upravnika, da skliče in izvede
zbor lastnikov najmanj enkrat letno.
10. Zakon o kmetijstvu
49. člen
Ne glede na tretji odstavek 105.c člena Zakona o kmetijstvu
(Uradni list RS, št. 45/08, 57/12, 90/12 – ZdZPVHVVR, 26/14, 32/15, 27/17 in
22/18) lahko izvajalec v letu 2021 opravlja začasno ali občasno delo v
kmetijstvu prekinjeno ali neprekinjeno največ 150 dni.
11. Zakon o divjadi in lovstvu
50. člen
Ne glede na 2. točko prvega odstavka 21. člena Zakona o
divjadi in lovstvu (Uradni list RS, št. 16/04, 120/06 – odl. US, 17/08, 46/14 –
ZON-C, 31/18, 65/20 in 97/20 – popr.) se pri izvajanju načrtovanega odvzema posameznih
vrst parkljaste divjadi v letu 2020 upravljavcem lovišč in lovišč s posebnim
namenom dovoli znižanje do 30 odstotkov od načrtovanega odvzema posamezne
parkljaste divjadi, kot sta določena v letnem načrtu posameznega lovsko
upravljavskega območja za leto 2020.
12. Zakon o gozdovih
51. člen
(1) Ne glede na določbe predpisov, ki določajo višino
pristojbine za vzdrževanje gozdnih cest, se pri odmeri pristojbine za
vzdrževanje gozdnih cest za leto 2020 lastnikom gozdov, ki so fizične osebe,
upošteva katastrski dohodek gozdnih zemljišč v višini 50 odstotkov, kot je bil
ugotovljen po predpisih o ugotavljanju na katastrskega dohodka na dan 30.
junija 2020.
(2) Ne glede na prejšnji odstavek se delež sredstev proračuna
Republike Slovenije, ki pripada posameznim lokalnim skupnostim za
sofinanciranje vzdrževanja gozdnih cest v skladu s predpisom, ki določa delež
sofinanciranja vzdrževanja gozdnih cest, izračuna glede na znesek sredstev
pristojbin za vzdrževanje gozdnih cest, kot bi bil odmerjen ob 100 odstotnem
katastrskemu dohodku.
(3) Znižanje odmere pristojbine se dodeli v skladu z oddelkom
3.1. Sporočila Komisije Začasni okvir za ukrepe državne pomoči v podporo
gospodarstvu ob izbruhu COVID-19 (UL C št. 91 I z dne 20. 3. 2020, str. 1),
zadnjič spremenjenega s Sporočilom Komisije Četrta sprememba začasnega okvira
za ukrepe državne pomoči v podporo gospodarstvu ob izbruhu COVID-19 in
sprememba Priloge k Sporočilu Komisije državam članicam o uporabi členov 107 in
108 Pogodbe o delovanju Evropske unije za kratkoročno zavarovanje izvoznih
kreditov (UL C št. 340 I z dne 13. 10. 2020, str. 1).
13. Zakon o spodbujanju investicij
52. člen
(1) Ne glede na peto alinejo prvega odstavka 14. člena Zakona
o spodbujanju investicij (Uradni list RS, št. 13/18) se zaradi izrednih razmer
ob zaostritvi gospodarskih okoliščin, kot posledice izbruha COVID-19, zaveza
investitorja in prejemnika spodbude, da bodo nova delovna mesta, ustvarjena z
investicijo, zapolnjena najpozneje v treh letih po zaključku investicije in
ohranjena v regiji najmanj pet let po dnevu, ko je bilo delovno mesto prvič
zasedeno, ali najmanj tri leta po dnevu, ko je bilo delovno mesto prvič
zasedeno, v primeru, ko je prejemnik spodbude mala ali srednje velika
gospodarska družba, lahko podaljša za največ dve leti na podlagi vložene in
obrazložene zahteve investitorja in prejemnika spodbude. O podaljšanju
izpolnitve zaveze odloči ministrstvo, pristojno za gospodarstvo, ob obravnavi
predložene zahteve na podlagi meril, ki jih predpiše Vlada z uredbo.
(2) Določbe tega člena veljajo do 30. junija 2021.
14. Zakon o blagovnih rezervah
53. člen
(1) Ne glede na prvi odstavek 9. člena Zakona o blagovnih
rezervah (Uradni list RS, št. 96/09 – uradno prečiščeno besedilo in 83/12)
lahko minister, pristojen za preskrbo, odloči o uporabi do pet milijonov
zaščitnih mask na zalogi Zavoda za blagovne rezerve za splošno uporabo, za
namene zajezitve širjenja COVID-19 v podjetjih.
(2) Upravičenci do pridobitve zaščitnih mask iz prejšnjega
odstavka so mikro podjetja z enim do vključno štirimi zaposlenimi, ki se kot
pravna ali fizična oseba, ukvarjajo z gospodarsko dejavnostjo.
(3) Kot zaposleni iz prejšnjega odstavka šteje tudi:
-       
samozaposleni, ki na dan uveljavitve tega zakona opravlja dejavnost in
je v obvezno pokojninsko in invalidsko zavarovanje vključen na podlagi 15.
člena Zakona o pokojninskem in invalidskem zavarovanju (Uradni list RS, št.
96/12, 39/13, 99/13 – ZSVarPre-C, 101/13 – ZIPRS1415, 44/14 – ORZPIZ206, 85/14
– ZUJF-B, 95/14 – ZUJF-C, 90/15 – ZIUPTD, 102/15, 23/17, 40/17, 65/17, 28/19,
75/19 in 139/20; v nadaljnjem besedilu: ZPIZ-2) in
-       
družbenik ali delničar gospodarskih družb oziroma ustanovitelj zadruge
ali zavoda, ki je poslovodna oseba, in je na dan uveljavitve tega zakona v
obvezno pokojninsko in invalidsko zavarovanje vključen na podlagi 16. člena
ZPIZ-2.
(4) Stroški za plačilo uvoznih dajatev in DDV se krijejo iz
proračuna Republike Slovenije.
15. Zakon o delovnih razmerjih
54. člen
(1) Ne glede na tretji odstavek 162. člena ZDR-1 in 71.a člen
ZIUZEOP ima delavec v primerih iz 71.a člena ZIUZEOP in četrtega odstavka 162.
člena ZDR-1 pravico izrabiti ves letni dopust za leto 2019, ki ni bil izrabljen
v letu 2020, do 28. februarja 2021.
(2) Ne glede na tretji odstavek 162. člena ZDR-1 ima delavec,
ki zaradi nujnih delovnih potreb, povezanih z obvladovanjem virusa SARS-CoV-2
ali zaradi posledic epidemije COVID-19, ni mogel izrabiti preostanka letnega
dopusta za leto 2020 v rokih, kot jih določa ZDR-1, pravico letni dopust za
leto 2020 izrabiti do 31. decembra 2021.
16. Zakon o nalezljivih boleznih
55. člen
Ne glede na 46.a člen Zakona o nalezljivih boleznih (Uradni
list RS, št. 33/06 – uradno prečiščeno besedilo, 49/20 – ZIUZEOP, 142/20 in
175/20 – ZIUOPDVE; v nadaljnjem besedilu: ZNB) nadzor nad izvajanjem ukrepa iz
prvega odstavka 39. člena ZNB pri opravljanju nalog inšpekcijskega nadzora iz
svoje pristojnosti oziroma nalog in pooblastil Policije, poleg Zdravstvenega
inšpektorata Republike Slovenije, opravljajo tudi:
-       
Uprava Republike Slovenije za varno hrano, veterinarstvo in varstvo
rastlin,
-       
Inšpektorat Republike Slovenije za kmetijstvo, gozdarstvo, lovstvo in
ribištvo,
-       
Tržni inšpektorat Republike Slovenije,
-       
Finančna uprava Republike Slovenije,
-       
Inšpektorat Republike Slovenije za infrastrukturo,
-       
Inšpektorat Republike Slovenije za delo,
-       
Inšpektorat Republike Slovenije za šolstvo in šport,
-       
Inšpektorat Republike Slovenije za kulturo in medije,
-       
Inšpektorat Republike Slovenije za notranje zadeve,
-       
Inšpektorat Republike Slovenije za okolje in prostor,
-       
Inšpektorat za javni sektor,
-       
Inšpektorat Republike Slovenije za obrambo,
-       
Inšpektorat Republike Slovenije za varstvo pred naravnimi in drugimi
nesrečami,
-       
Urad Republike Slovenije za kemikalije,
-       
Urad Republike Slovenije za preprečevanje pranja denarja,
-       
Urad Republike Slovenije za nadzor proračuna,
-       
Uprava Republike Slovenije za pomorstvo,
-       
Uprava Republike Slovenije za varstvo pred sevanji,
-       
Uprava Republike Slovenije za jedrsko varnost,
-       
Urad Republike Slovenije za meroslovje,
-       
Uprava Republike Slovenije za informacijsko varnost,
-       
Javna agencija za civilno letalstvo Republike Slovenije,
-       
Javna agencija Republike Slovenije za zdravila in medicinske pripomočke,
-       
Agencija za komunikacijska omrežja in storitve Republike Slovenije in
-       
Policija.
17. Zakon o finančnem poslovanju, postopkih zaradi
insolventnosti in prisilnem prenehanju
56. člen
(1) Ne glede na 38. člen in prvi odstavek 39. člena Zakona o
finančnem poslovanju, postopkih zaradi insolventnosti in prisilnem prenehanju
(Uradni list RS, št. 13/14 – uradno prečiščeno besedilo, 10/15 – popr., 27/16,
31/16 – odl. US, 38/16 – odl. US, 63/16 – ZD-C, 54/18 – odl. US, 69/19 – odl.
US, 74/20 – odl. US in 85/20 – odl. US; v nadaljnjem besedilu: ZFPPIPP)
poslovodstvo ni zavezano vložiti predloga za začetek stečajnega postopka ali
postopka prisilne poravnave, če je dolgoročna plačilna nesposobnost družbe
posledica razglasitve epidemije. Ta ukrep velja do 31. marca 2021, razen če ni
izgledov, da bo družba lahko položaj dolgoročne plačilne nesposobnosti
odpravila. Vlada lahko s sklepom ukrep podaljša za najdalj šest mesecev. Sklep
o podaljšanju ukrepa Vlada objavi v Uradnem listu Republike Slovenije.
(2) Če organi družbe zaradi objektivnih posledic razglasitve
epidemije ne morejo pravočasno izvesti dejanj in ukrepov iz 36. in 37. člena
ZFPPIPP, jih morajo začeti izvajati najpozneje v enem mesecu po objavi preklica
epidemije COVID-19 v Uradnem listu Republike Slovenije.
(3) Šteje se, da je dolgoročna plačilna nesposobnost družbe
posledica razglasitve epidemije, če družba opravlja dejavnost, za katero je
bilo s predpisom vlade ali ministra ali predpisom lokalne skupnosti določeno,
da se opravljanje dejavnosti (storitve oziroma prodaja blaga) zaradi epidemije
začasno prepove ali bistveno omeji ali če družba na dan 31. decembra 2019 ni
bila dolgoročno plačilno nesposobna.
(4) Ne glede na 40. člen ZFPPIPP se roki za izpolnitev
obveznosti poslovodstva ne iztečejo prej kot v enem mesecu po objavi preklica
epidemije COVID-19 v Uradnem listu Republike Slovenije.
(5) Ne glede na 221.l člen ZFPPIPP se roki za izpolnitev
obveznosti poslovodstva ne iztečejo prej kot v enem mesecu po objavi preklica
epidemije COVID-19 v Uradnem listu Republike Slovenije.
57. člen
(1) Ne glede na 236., 237. in 238. člen ZFPPIPP je obdobje,
za katerega lahko sodišče odloži odločanje o upnikovem predlogu za začetek
stečaja, in obdobje, v katerem dolžnik opraviči svojo zahtevo za odložitev
odločanja, štiri mesece, če je insolventnost dolžnika posledica razglasitve
epidemije. Ta ukrep se uporablja v stečajnem postopku, ki je uveden na predlog
upnika najpozneje do 31. marca 2021. Vlada lahko s sklepom ukrep podaljša za
najdalj šest mesecev. Sklep o podaljšanju ukrepa Vlada objavi v Uradnem listu
Republike Slovenije.
(2) Dolžnik lahko opraviči odložitev odločanja o upnikovem
predlogu za začetek stečajnega postopka tudi tako, da predloži dokaze, da je
odpravil insolventnost z drugimi ukrepi finančnega prestrukturiranja ali z
zadostnim obsegom poslovanja.
(3) Šteje se, da je insolventnost dolžnika posledica
razglasitve epidemije, če dolžnik opravlja dejavnost, za katero je bilo s
predpisom vlade ali ministra ali predpisom lokalne skupnosti določeno, da se
opravljanje dejavnosti (storitve oziroma prodaja blaga) zaradi epidemije
začasno prepove ali bistveno omeji ali če dolžnik na dan 31. decembra 2019 ni
bil insolventen.
(4) Če sodišče odloži odločanje o upnikovem predlogu za
začetek stečaja v skladu s tem členom, izvršilno sodišče na predlog dolžnika
odloži izvršbo za to obdobje.
18. Zakon o dohodnini
58. člen
Ne glede na prvi in drugi odstavek 71. člena Zakona o
dohodnini (Uradni list RS, št. 13/11 – uradno prečiščeno besedilo, 9/12 – odl.
US, 24/12, 30/12, 40/12 – ZUJF, 75/12, 94/12, 52/13 – odl. US, 96/13, 29/14 –
odl. US, 50/14, 23/15, 55/15, 63/16, 69/17, 21/19, 28/19 in 66/19; v nadaljnjem
besedilu: ZDoh-2) se za leto 2021 davčna osnova od potencialnih tržnih dohodkov
za pridelavo na zemljiščih določi v višini 50 % katastrskega dohodka, kot je
ugotovljen po predpisih o ugotavljanju katastrskega dohodka na dan 30. junij
2021, in davčna osnova od potencialnih tržnih dohodkov za pridelavo v panjih v višini
35  % pavšalne ocene dohodka na panj, kot je ugotovljena po predpisih o
ugotavljanju katastrskega dohodka na dan 30. junij 2021.
59. člen
(1) Ne glede na prvi odstavek 109. člena ZDoh-2 se v letno
davčno osnovo za leto 2020 in 2021 pri zaposlenih v mreži javne službe na
področju socialnega varstva, ki izvajajo socialno varstvene storitve po tretjem
odstavku 15. člena, 50., 51., 52. in 54. členu Zakona o socialnem varstvu
(Uradni list RS, št. 3/07 – uradno prečiščeno besedilo, 23/07 – popr., 41/07 –
popr., 61/10 – ZSVarPre, 62/10 – ZUPJS, 57/12, 39/16, 52/16 – ZPPreb-1, 15/17 –
DZ, 29/17, 54/17, 21/18 – ZNOrg, 31/18 – ZOA-A in 28/19; v nadaljnjem besedilu
ZSV), pri izvajalcih krizne namestitve iz tretjega odstavka 49. člena ZSV, pri
izvajalcih socialno varstvenih programov iz 18.s člena ZSV, ki izvajajo
nastanitveni program iz 3. člena Pravilnika o sofinanciranju socialnovarstvenih
programov (Uradni list RS, št. 70/16 in 34/19), v mreži javne zdravstvene
službe, pri Uradu Republike Slovenije za oskrbo in integracijo migrantov in pri
zunanjem izvajalcu, ki opravlja delo pri izvajalcu iz 56. člena ZZUOOP, ne
vštevajo dodatki po 11. točki prvega odstavka 39. člena Kolektivne pogodbe za
javni sektor (Uradni list RS, št. 57/08, 23/09, 91/09, 89/10, 89/10, 40/12,
46/13, 95/14, 91/15, 21/17, 46/17, 69/17 in 80/18), 71. členu Zakona o
interventnih ukrepih za zajezitev epidemije COVID-19 in omilitev njenih
posledic za državljane in gospodarstvo (Uradni list RS, št. 49/20, 61/20 in
152/20 – ZZUOOP), 54. členu Zakona o interventnih ukrepih za omilitev in
odpravo posledic epidemije COVID-19 (Uradni list RS, št. 80/20 in 152/20 –
ZZUOOP), 55. in 56. členu Zakona o začasnih ukrepih za omilitev in odpravo
posledic COVID-19 (Uradni list RS, št. 152/20 in 175/20 – ZIUOPDVE), 125. členu
Zakona o interventnih ukrepih za omilitev posledic drugega vala epidemije
COVID-19 (Uradni list RS, št. 175/20) ter po 32., 33., 86. in 87. členu tega
zakona.
(2) Ne glede na prvi odstavek 109. člena ZDoh-2 se v letno
davčno osnovo za leto 2021 ne všteva dodatek iz 88. člena tega zakona.
(3) Delodajalci iz prvega odstavka tega člena Finančni upravi
Republike Slovenije (v nadaljnjem besedilu: FURS) do 31. januarja 2021
sporočijo podatke o zaposlenih in višini izplačanih dodatkov v letu 2020 in do
31. januarja 2022 podatke o zaposlenih in višini izplačanih dodatkov v letu
2021, ki se po prvem odstavku tega člena ne vštevajo v letno davčno osnovo. Izplačevalci
dodatka iz prejšnjega odstavka FURS sporočijo do 31. januarja 2022 podatke
o dijakih in študentih in o višini izplačanega dodatka, ki se po prejšnjem
odstavku na všteva v letno davčno osnovo.
60. člen
(1) Ne glede na prvi odstavek 142. člena ZDoh-2 lahko
rezident zahteva, da se do 1 % dohodnine, odmerjene po zakonu, ki ureja
dohodnino, od dohodkov, ki se vštevajo v letno davčno osnovo, nameni za
financiranje upravičencev do donacij.
(2) Ne glede na drugi odstavek 142. člena ZDoh-2 so
upravičenci do donacij za namenitev dela dohodnine:
-       
za leto 2020 tudi nevladne organizacije, ki so delovale na dan 31.
decembra 2019, in imajo v skladu z zakonom, ki ureja nevladne organizacije, na
dan 31. marca 2021 status nevladne organizacije v javnem interesu ter so
vpisane v evidenco nevladnih organizacij v javnem interesu ter
-       
za leto 2021 tudi nevladne organizacije, ki so delovale na dan 31.
decembra 2020, in imajo v skladu z zakonom, ki ureja nevladne organizacije, na
dan 31. marca 2021 status nevladne organizacije v javnem interesu.
(3) Agencija Republike Slovenije za javnopravne evidence in
storitve (v nadaljnjem besedilu: AJPES), ki vodi evidenco nevladnih organizacij
v javnem interesu, pošlje FURS za namene priprave dopolnitve seznama
upravičencev do donacij za leto 2020 podatke iz tretjega odstavka 2. člena
Uredbe o namenitvi dela dohodnine za donacije (Uradni list RS, št. 78/19 in
106/20; v nadaljnjem besedilu: Uredba) o vseh nevladnih organizacijah iz prve
alineje prejšnjega odstavka. Podatke pošlje FURS v elektronski obliki
najpozneje do 15. aprila 2021. FURS na podlagi podatkov pripravi dopolnitev
seznam upravičencev do donacij ter ga najpozneje do 30. aprila 2021 pošlje
ministrstvu, pristojnemu za finance. Vlada v skladu z osmim odstavkom 142.
člena ZDoh-2 določi dopolnitev seznama upravičencev do donacij za leto 2020
najpozneje do 15. maja 2021.
(4) AJPES, ki vodi evidenco nevladnih organizacij v javnem
interesu, pošlje FURS za namene priprave seznama upravičencev do donacij za
leto 2021 v skladu s prvim in tretjim odstavkom 2. člena Uredbe tudi podatke o
vseh nevladnih organizacijah iz druge alineje drugega odstavka tega člena.
19. Zakon o izvrševanju proračunov Republike Slovenije za leti
2020 in 2021
61. člen
Ne glede na 1. točko sedmega odstavka 31. člena Zakona o
izvrševanju proračunov Republike Slovenije za leti 2020 in 2021 (Uradni list
RS, št. 75/19, 61/20 – ZDLGPE, 133/20 in 174/20 – ZIPRS2122; v nadaljnjem
besedilu: ZIPRS2021) ministrstvo za finance, na predlog predlagatelja
finančnega načrta, uvrsti projekt v veljavni načrt razvojnih programov (v
nadaljnjem besedilu: NRP), kadar gre za uvrstitev projektov, pri katerih se
načrtuje sofinanciranje s sredstvi proračuna države v vrednosti do 600.000
eurov.
62. člen
Ne glede na prvi in tretji odstavek 32. člena ZIPRS2021 so
plačilni roki lahko krajši tudi za plačila obveznosti iz naslova ukrepov, sprejetih
v interventnih zakonih zaradi epidemije COVID-19.
63. člen
Ne glede na 2. točko prvega odstavka 33. člena ZIPRS2021 so
predplačila namenskih sredstev Evropske unije, namenskih sredstev finančnih
mehanizmov in sredstev slovenske udeležbe dovoljena do višine 30 odstotkov
vrednosti predvidenih izplačil teh sredstev tudi pod pogojem, da je prejemnik
oseba zasebnega ali javnega prava in je ustanovljena in deluje kot javni sklad
ali javna agencija.
20. Zakon o izvrševanju proračunov Republike Slovenije za leti
2021 in 2022 in Zakon o Slovenski tiskovni agenciji
64. člen
Ne glede na 1. točko sedmega odstavka 31. člena Zakona o
izvrševanju proračunov Republike Slovenije za leti 2021 in 2022 (Uradni list
RS, št. 174/20; v nadaljnjem besedilu: ZIPRS2122) ministrstvo za finance, na
predlog predlagatelja finančnega načrta, uvrsti projekt v veljavni NRP, kadar
gre za uvrstitev projektov, pri katerih se načrtuje sofinanciranje s sredstvi
proračuna države v vrednosti do 600.000 eurov.
65. člen
Ne glede na prvi in tretji odstavek 32. člena ZIPRS2122 so
plačilni roki lahko krajši tudi za plačila obveznosti iz naslova ukrepov,
sprejetih v interventnih zakonih zaradi epidemije COVID-19.
66. člen
(1) Ne glede na 2. točko prvega odstavka 33. člena ZIPRS2122
so predplačila namenskih sredstev Evropske unije, namenskih sredstev finančnih
mehanizmov in sredstev slovenske udeležbe dovoljena do višine 30 odstotkov
vrednosti predvidenih izplačil teh sredstev tudi pod pogojem, da je prejemnik
oseba zasebnega ali javnega prava in je ustanovljena in deluje kot javni sklad
ali javna agencija.
(2) Ne glede na 20. člen Zakona o Slovenski tiskovni agenciji
(Uradni list RS, št. 50/11; v nadaljnjem besedilu: ZSTAgen) se s tem zakonom za
leto 2021 ureja financiranje opravljanja javne službe, ki jo v skladu z zakonom
opravlja Slovenska tiskovna agencija (v nadaljnjem besedilu: STA).
(3) STA se ne glede na to, ali je z ustanoviteljem sklenila
pogodbo iz prve alineje prvega odstavka 20. člena ZSTAgen, iz proračuna države
za leto 2021 za opravljanje javne službe zagotovijo sredstva v skladu s
sprejetim Poslovnim načrtom STA za leto 2021.
(4) Neizplačan znesek nadomestila za opravljanje javne službe
v letu 2020, ki bi ga moral ustanovitelj zagotoviti na podlagi pogodbe iz prve
alineje prvega odstavka 20. člena ZSTAgen, ustanovitelj zagotovi iz proračuna
države v sedmih dneh po uveljavitvi tega zakona.
21. Zakon o kolektivnem upravljanju avtorske in sorodnih
pravic
67. člen
(1) Ne glede na četrti odstavek 30. člena in 33. člena Zakona
o kolektivnem upravljanju avtorske in sorodnih pravic (Uradni list RS, št.
63/16; v nadaljnjem besedilu: ZKUASP) lahko kolektivna organizacija z namenom
omilitve posledic epidemije COVID-19 izplača svojim imetnikom pravic s stalnim
prebivališčem v Republiki Sloveniji ali s sedežem v Republiki Sloveniji izredno
pomoč do 25 odstotkov zneska zbranih avtorskih honorarjev v letu 2020.
(2) Izredna pomoč se dodeli in izplača v skladu s pravili, ki
jih sprejme poslovodstvo v soglasju z nadzornim odborom. Pravila morajo
določati zlasti:
1.     
merila upravičenosti do izredne pomoči,
2.     
postopek dodelitve in izplačila izredne pomoči,
3.     
najvišji znesek izredne pomoči na posameznega upravičenca,
4.     
pravila o porabi izredne pomoči,
5.     
pravila o nadzoru nad porabo izredne pomoči,
6.     
pravila o vračilu neupravičeno dodeljene in izplačane izredne pomoči.
(3) Pravila se po sprejemu nemudoma objavijo v skladu z 39.
členom ZKUASP.
(4) O višini zneska zbranih avtorskih honorarjev iz prvega
odstavka tega člena ter dodelitvi in izplačilu izredne pomoči posameznemu upravičencu
odloča poslovodstvo v soglasju z nadzornim odborom.
(5) Za nadzor nad izvajanjem tega člena se uporabljajo
določbe ZKUASP o nadzoru in ukrepih pristojnega organa.
ČETRTI DEL
ZAČASNI UKREPI 
1. Začasni ukrepi na področju zdravstva
68. člen
(financiranje COVID-19 telemedicine)
(1) Kadar je specialistično bolnišnično dejavnost pri
pacientih, obolelih za COVID-19, mogoče opravljati v obliki telemedicine, se
storitev telemedicine financira iz proračuna Republike Slovenije in iz
sredstev, prejetih iz proračuna Evropske unije.
(2) V telemedicinsko spremljanje pacientov, obolelih za
COVID-19, se lahko vključi:
-       
ambulantne paciente ali paciente po odpustu iz bolnišničnega okolja,
obolelih za COVID-19, pa okužba še ni izzvenela;
-       
paciente, pri katerih klinična slika ne zahteva hospitalizacije;
-       
paciente, ki imajo prisotne dejavnike tveganja, kot so pridružene
kronične bolezni, imunska pomanjkljivost, starost oziroma so prisotne določene
druge okoliščine, ki lahko privedejo k poslabšanju zdravstvenega stanja.
(3) Izvajalci zdravstvene dejavnosti zahtevke za povračilo
stroškov storitev telemedicine iz prvega odstavka tega člena, nastalih v
preteklem mesecu, posredujejo ZZZS do petega dne v mesecu za pretekli mesec, na
njihovi podlagi pa ZZZS posreduje do desetega dne v mesecu zahtevek
ministrstvu, pristojnemu za zdravje, ki izvrši plačilo zahtevka ZZZS v desetih
dneh po njegovem prejemu.
(4) Izračun cene za storitev telemedicine določi ZZZS.
(5) Ukrepi iz tega člena veljajo do 30. junija 2022.
69. člen
(mikrobiološke preiskave na virus SARS-CoV-2)
(1) Mikrobiološke preiskave na virus SARS-CoV-2 (v nadaljnjem
besedilu: mikrobiološke preiskave) z metodo verižne reakcije s polimerazo (v
nadaljnjem besedilu: testi PCR) izvajajo javni zavodi, ki imajo medicinski
laboratorij z dovoljenjem za področje klinične mikrobiologije.
(2) Ne glede na prejšnji odstavek lahko minister, pristojen
za zdravje, za izvajanje testov PCR začasno določi tudi javne zdravstvene
zavode, ki opravljajo zdravstveno dejavnost na sekundarni ali terciarni ravni
in imajo medicinski laboratorij z dovoljenjem za področje medicinske biokemije.
(3) Povračilo stroškov odvzema brisov in stroškov izvedbe
mikrobioloških preiskav se povrne le za mikrobiološke preiskave, katerih
rezultati so posredovani v Centralni register podatkov o pacientih.
(4) Način izvedbe mikrobioloških preiskav, poročanja in
posredovanja zahtevkov za povračilo stroškov določi minister, pristojen za
zdravje. Minister, pristojen za zdravje, s sklepom določi najvišjo višino
povračila stroškov odvzema brisov in izvedbe mikrobioloških preiskav.
(5) Ukrepi iz tega člena veljajo do 30. junija 2021.
70. člen
(izpolnjevanje pogojev za samostojno opravljanje dela)
(1) Ne glede na prvo alinejo petega odstavka 3.a člena ZZDej
se šteje, da odgovorni nosilec zdravstvene dejavnosti izpolnjuje pogoj iz prve
alineje petega odstavka 3.a člena ZZDej, če izpolnjuje pogoje za samostojno
opravljanje dela v zdravstveni dejavnosti iz 64. člena ZZDej oziroma pogoje za
samostojno opravljanje zdravniške službe iz zakona, ki ureja zdravniško službo.
(2) Ukrep iz tega člena velja do 30. junija 2021.
71. člen
(samostojno opravljanje dela)
(1) Ne glede na 64. člen ZZDej sme delo v zdravstveni
dejavnosti samostojno opravljati tudi absolvent študijskega programa prve
stopnje Zdravstvena nega, ki ima opravljenega vsaj 4.480 ur teoretičnega in
kliničnega usposabljanja, za čas največ šest mesecev, če s tem pisno soglaša in
če njegov mentor pisno potrdi, da je glede na delovne pogoje in obremenjenost
sposoben zagotoviti mentorstvo in absolventu nuditi stalno posvetovanje ter da
je absolvent pridobil ustrezno znanje, izkušnje in veščine za samostojno
opravljanje del diplomirane medicinske sestre. Absolvent prevzema polno
odgovornost za načrtovanje, organizacijo in izvajanje zdravstvene nege
pacienta.
(2) Ukrep iz tega člena velja do 30. junija 2021.
2. Začasni ukrepi na področju infrastrukture
72. člen
(znižanje pristojbine za navigacijske službe zračnega prometa
na terminalih za leto 2021)
(1) Za omilitev posledic drugega vala epidemije COVID-19 ter
za izboljšanje poslovnega okolja in letalske povezljivosti Slovenije, Republika
Slovenija z javnimi sredstvi posega v stroškovno bazo za oblikovanje pristojbin
za navigacijske službe zračnega prometa na terminalih za leto 2021, kot se določa
v skladu z Zakonom o zagotavljanju navigacijskih služb zračnega prometa (Uradni
list RS, št. 30/06 – uradno prečiščeno besedilo, 109/09, 62/10 – ZLet-C in
18/11 – ZUKN-A; v nadaljnjem besedilu: ZZNSZP), v višini 750.000 eurov, s čimer
se sofinancira del ugotovljenih stroškov storitev navigacijskih služb zračnega
prometa na terminalih za obdobje od 1. januarja 2021 do 31. decembra 2021.
Sredstva se zagotovijo iz proračuna Republike Slovenije, po podpisu pogodbe iz
tretjega odstavka tega člena.
(2) Sredstva iz prejšnjega odstavka se razdelijo izvajalcema
navigacijskih služb zračnega prometa Javnemu podjetju Kontrola zračnega prometa
Slovenije, d. o. o., kot izvajalcu službe zračnega prometa, letalske
informacijske službe ter komunikacijske, navigacijske in nadzorne službe, in
Agenciji RS za okolje kot izvajalcu meteoroloških služb, ter Javni agenciji za
civilno letalstvo Republike Slovenije kot nadzornemu organu.
(3) Ministrstvo, pristojno za promet, in Javno podjetje
Kontrola zračnega prometa Slovenije, d. o. o., ki v skladu z 12. členom ZZNSZP
vodi stroškovno bazo za oblikovanje pristojbin za navigacijske službe zračnega
prometa na terminalih, v 30 dneh od uveljavitve tega zakona skleneta pogodbo za
izvedbo posega iz tega člena.
73. člen
(nadomestila za izvajalca obvezne gospodarske javne službe
prevoza potnikov v notranjem in čezmejnem regijskem železniškem prometu)
(1) Za ohranjanje delovnih mest in izvajanje prevoza potnikov
v notranjem in čezmejnem regijskem železniškem prometu, je izvajalec
gospodarske javne službe zaradi ukrepov COVID-19, v obdobju od 16. marca 2020
do 11. maja 2020 in od 1. junija 2020 do 30. junija 2021, na podlagi veljavne
pogodbe o izvajanju obvezne gospodarske javne službe upravičen do nadomestila
izpada transportnih prihodkov na domačem in tujem trgu in nadomestila izpada
prihodkov obvezne gospodarske javne službe za neizvedene vlakovne kilometre
zaradi ukrepov COVID-19.
(2) Izpad transportnih prihodkov se ugotavlja na podlagi
podatkov o transportnih prihodkih v tekočem mesecu v primerjavi s transportnimi
prihodki v istem mesecu leta 2019. Izpad prihodkov obvezne gospodarske javne
službe se določi v višini 80 odstotkov priznanih stroškov za neizvedene
vlakovne kilometer zaradi ukrepov COVID-19. Izvajalec je upravičen tudi do
povračila stroškov za informacijsko prilagajanje vozovničnega sistema zaradi
ukrepov COVID-19, v višini 0,27 EUR na vlakovni kilometer.
(3) Za potrebe izvajanja nadzora nad izplačili mora izvajalec
predložiti ministrstvu, pristojnem za promet, naslednje podatke:
-       
ime izvajalca prevozov,
-       
kratko ime izvajalca prevozov,
-       
naslov,
-       
naselje,
-       
pošta,
-       
matična številka,
-       
davčna številka,
-       
številka transakcijskega računa,
-       
veljavne pogodbe,
-       
izjava o plačanih plačah in prispevkih.
(4) Za izvajanja nadzora nad izplačili ministrstvo, pristojno
za promet, brezplačno pridobiva naslednje podatke o dejavnosti izvajalca in
njegovih delavcih na začasnem čakanju na delo iz zbirk podatkov od ZZZS, Zavoda
za pokojninsko in invalidsko zavarovanje Slovenije (v nadaljnjem besedilu:
ZPIZ), FURS in Uprave Republike Slovenije za javna plačila:
-       
osebno ime zaposlenega,
-       
EMŠO,
-       
zavarovalna podlaga,
-       
podatki o izplačanih plačah in plačanih prispevkih ter
-       
podatki o transakcijah izvajalca.
74. člen
(izvajalci šolskih prevozov)
(1) Za ohranjanje delovnih mest in izvajanje posebnih
linijskih prevozov so pravne osebe ali samostojni podjetniki posamezniki, registrirani
v Republiki Sloveniji, ki so imetniki licence za prevoz potnikov in izvajajo
posebne linijske prevoze na podlagi 54. člena Zakona o prevozih v cestnem
prometu (Uradni list RS, št. 6/16 – uradno prečiščeno besedilo in 67/19; v
nadaljnjem besedilu: ZPCP-2) za osnovne šole ali šole s prilagojenim programom
ali zavode za vzgojo in izobraževanje otrok in mladostnikov s posebnimi
potrebami (v nadaljnjem besedilu: šolski prevozi), upravičeni do nadomestila
izpada prihodkov iz naslova šolskih prevozov od 1. novembra 2020 do 24. junija
2021, in sicer za vse dni, ko bi v skladu s šolskim koledarjem morali izvajati
šolske prevoze, pa so ti začasno ustavljeni.
(2) Nadomestilo izpada prihodkov iz naslova šolskih prevozov
se izračuna na podlagi dnevne cene, opredeljene v veljavnih pogodbah z
naročniki šolskih prevozov. Izvajalec šolskih prevozov je za vsak dan
neizvajanja šolskih prevozov, ko so bili ti v skladu s šolskim koledarjem
načrtovani, upravičen do nadomestila izpada prihodkov v višini 50 odstotkov fiksnih
stroškov prevoznika. Fiksni stroški izvajalca šolskih prevozov so določeni s 36
odstotki dnevne cene oziroma 36 odstotki dnevne pogodbene cene, ki se izračuna
na podlagi letne pogodbene cene, razdeljene na 191 šolskih dni, če dnevna cena
ni določena. Izvajalec šolskih prevozov je tako upravičen do nadomestila v
višini 18 odstotkov dnevne cene ali v višini 18 odstotkov pogodbene cene na
dan, če dnevna cena ni določena, za dni, ko ni izvajal šolskih prevozov, pa so
bili ti predvideni v šolskem koledarju. Izvajalec šolskih prevozov ni upravičen
do nadomestila v primeru, če je dobil nadomestilo za pokrivanje fiksnih
stroškov izvajalca šolskih prevozov iz drugih virov, oziroma je upravičen do
nižjega odstotka nadomestila v višini razlike med zneski prejetih nadomestil in
fiksnimi stroški izvajalca šolskih prevozov.
(3) Za potrebe izvajanja nadzora nad izplačili mora izvajalec
šolskih prevozov, ki uveljavlja pravico do nadomestila izpada prihodkov,
predložiti ministrstvu, pristojnemu za promet, naslednje podatke:
-       
dolgo ime izvajalca šolskih prevozov,
-       
kratko ime izvajalca šolskih prevozov,
-       
naslov,
-       
naselje,
-       
pošta,
-       
matična številka,
-       
davčna številka,
-       
številka transakcijskega računa,
-       
veljavne pogodbe, sklenjene z naročniki šolskih prevozov,
-       
podroben vozni red izvajanja šolskih prevozov,
-       
izjava o plačanih plačah in prispevkih.
(4) Za izvajanje nadzora nad izplačili ministrstvo, pristojno
za promet, brezplačno pridobiva podatke o dejavnosti izvajalca šolskih prevozov
in njegovih delavcih na začasnem čakanju na delo iz zbirk podatkov od ZZZS,
ZPIZ, FURS in Uprave Republike Slovenije za javna plačila, in sicer:
-       
osebno ime zaposlenega,
-       
EMŠO,
-       
zavarovalno podlago,
-       
podatke o izplačanih plačah in plačanih prispevkih ter
-       
podatke o transakcijah izvajalca šolskih prevozov.
75. člen
(občasni prevozi s kombiniranimi vozili)
(1) Za ohranjanje delovnih mest in izvajanje občasnih
prevozov na podlagi 55. člena ZPCP-2 so pravne osebe ali samostojni podjetniki
posamezniki, registrirani v Republiki Sloveniji, ki so imetniki licence za
opravljanje prevozov v cestnem prometu (v nadaljnjem besedilu: imetniki
licence), ki izvajajo prevoz potnikov (standardna klasifikacija dejavnosti
Statističnega urada Republike Slovenije 49.391 Medkrajevni in drug cestni
potniški promet in 49.310 Mestni in primestni kopenski potniški promet),
upravičeni do nadomestila dela stroškov, ki so jih imeli od 1. novembra 2020 do
30. junija 2021.
(2) Nadomestilo stroškov imetnika licence zaradi razglasitve
epidemije in njenih posledic se izračuna na podlagi števila kombiniranih vozil,
ki imajo poleg voznikovega največ osem sedežev in za katera je izdana licenca
za izvajanje prevozov potnikov, ki jih je imel imetnik licence v lasti ali
uporabi na dan 16. marca 2020. Nadomestilo stroškov, do katerega je upravičen,
znaša 20,00 eurov na kombinirano vozilo na dan, pri čemer se v novembru 2020
upošteva 20 dni, v decembru 2020 15 dni, v januarju 2021 15 dni, v februarju
2021 15 dni, v marcu 2021 15 dni, v aprilu 2021 18 dni, v maju 2021 24 dni in v
juniju 2021 24 dni. Imetnik licence lahko uveljavlja nadomestilo za vozila, s
katerimi v določenem mesecu ni opravljal prevozov najmanj toliko dni, kot je
predvideno nadomestilo za tisti mesec.
(3) Za potrebe izplačil nadomestil stroškov in izvajanja
nadzora nad izplačili mora imetnik licence, ki uveljavlja pravico do
nadomestila stroškov, predložiti ministrstvu, pristojnemu za promet, naslednje
podatke:
-       
ime imetnika licence,
-       
kratko ime imetnika licence,
-       
naslov,
-       
naselje,
-       
pošta,
-       
matična številka,
-       
davčna številka,
-       
številka transakcijskega računa,
-       
registrske številke vozil, za katere uveljavlja imetnik licence
nadomestilo stroškov,
-       
izjava o plačanih plačah in prispevkih.
(4) Ne glede na prvi odstavek tega člena imetnik licence ni
upravičen do nadomestila stroškov za vozila, starejša od deset let.
(5) Za potrebe izvajanja nadzora nad izplačili ministrstvo,
pristojno za promet, brezplačno pridobiva podatke o dejavnosti imetnika licence
in njegovih delavcih na začasnem čakanju na delo iz zbirk podatkov od ZZZS,
ZPIZ, FURS in Uprave Republike Slovenije za javna plačila, in sicer:
-       
osebno ime zaposlenega,
-       
EMŠO,
-       
zavarovalno podlago,
-       
podatke o izplačanih plačah in plačanih prispevkih ter
-       
podatke o transakcijah imetnika licence.
76. člen
(nadomestila za avtobusne postaje)
(1) Za ohranjanje delovnih mest in storitev izvajanja
dejavnosti avtobusnih postaj v medkrajevnem in mestnem javnem linijskem prevozu
potnikov na podlagi 111. in 112. člena ZPCP-2 so upravljavci avtobusnih postaj
upravičeni do nadomestila izpada prihodkov zaradi začasne ustavitve izvajanja
javnega linijskega prevoza potnikov na ozemlju Republike Slovenije za obdobje
od 1. novembra 2020 do 31. marca 2021.
(2) Nadomestilo se izračuna po naslednji formuli:
število peronov za javni linijski prevoz potnikov v notranjem
cestnem prometu x število dni, ko je bil javni linijski prevoz začasno
ustavljen x 60,00 eurov.
Nadomestilo se zniža za 50 odstotkov za perone, ki niso
pokriti.
(3) Za potrebe izvajanja nadzora nad izplačili mora
upravljavec avtobusne postaje, ki uveljavlja pravico do nadomestila izpada
prihodkov, predložiti ministrstvu, pristojnemu za promet, naslednje podatke:
-       
naziv avtobusne postaje,
-       
ime poslovnega subjekta, ki opravlja dejavnost avtobusnih postaj,
-       
matična številka,
-       
davčna številka,
-       
uraden naslov,
-       
transakcijski račun,
-       
število peronov za javni linijski prevoz potnikov v notranjem cestnem
prometu, od tega število pokritih peronov
-       
prihodke iz naslova pristojbin v javnem linijskem prevozu v notranjem
cestnem prometu v letu 2019 in 2020,
-       
izjava o plačanih plačah in prispevkih.
77. člen
(državne pomoči)
Nadomestilo za izvajalce posebnih linijskih prevozov –
šolskih prevozov iz 74. člena tega zakona, za izvajalce občasnega prevoza s
kombiniranimi vozili iz 75. člena tega zakona in upravljavce avtobusnih postaj
iz 76. člena tega zakona se odobri v skladu s Sporočilom Komisije Začasni okvir
za ukrepe državne pomoči v podporo gospodarstvu ob izbruhu COVID-19 (UL C št.
91 I z dne 20. 3. 2020, str. 1), zadnjič spremenjenim s Četrto spremembo
začasnega okvira za ukrepe državne pomoči v podporo gospodarstvu ob izbruhu
COVID-19 in spremembo Priloge k Sporočilu Komisije državam članicam o uporabi
členov 107 in 108 Pogodbe o delovanju Evropske unije za kratkoročno zavarovanje
izvoznih kreditov (UL C št. 340 I z dne 13. 10. 2020, str. 1). Nadomestila za
izvajalce mestnega prevoza iz 39. člena tega zakona se zagotavljajo v skladu z
Uredbo (ES) št. 1370/2007 Evropskega parlamenta in Sveta z dne 23. oktobra 2007
o javnih storitvah železniškega in cestnega potniškega prevoza ter o
razveljavitvi uredb Sveta (EGS) št. 1191/69 in št. 1107/70 (UL L št. 315 z dne
3. 12. 2007, str. 1).
78. člen
(izvajanje nadzora nad dodelitvijo in izplačevanjem
nadomestil povračil stroškov)
(1) Imetnik licence, ki uveljavi nadomestilo stroškov za
šolske prevoze iz 74. člena tega zakona in licence za občasne prevoze s
kombiniranimi vozili iz 75. člena tega zakona ter upravljavci avtobusnih postaj
iz 76. člena tega zakona morajo ministrstvu, pristojnemu za promet, FURS in
Inšpektoratu Republike Slovenije za delo omogočiti administrativni in finančni
nadzor nad izpolnjevanjem pogodbenih obveznosti. V primeru nadzora na kraju
samem morajo ministrstvu, pristojnemu za promet, FURS in Inšpektoratu Republike
Slovenije za delo omogočiti vpogled v računalniške programe, listine in postopke
v zvezi z izvajanjem tega zakona.
(2) Za namen izvajanja nadzora nad izpolnjevanjem pogodbenih
obveznosti delodajalca lahko ministrstvo, pristojno za promet, FURS in
Inšpektorat Republike Slovenije za delo neposredno od subjektov iz prejšnjega
odstavka pridobivajo dokazila in listine, iz katerih je razvidno število
zaposlenih, obseg izvajanja dejavnosti in vožnje posameznih avtobusov ter
voznikov.
(3) Podatki, ki jih pridobijo ministrstvo, pristojno za
promet, FURS in Inšpektorat Republike Slovenije za delo na podlagi tega zakona,
se ne smejo pošiljati tretjim osebam, hranijo pa se tri leta po pridobitvi.
(4) Po preteku roka hrambe iz prejšnjega odstavka se podatki
blokirajo in nadalje obravnavajo v skladu s predpisi, ki urejajo poslovanje
organov javne uprave s stalno zbirko dokumentarnega gradiva oziroma ravnanje z
javnim arhivskim gradivom.
79. člen
(financiranje)
Sredstva za ukrepe iz tega poglavja se zagotavljajo v
proračunu Republike Slovenije oziroma iz sredstev, pridobljenih iz proračuna
Evropske Unije.
80. člen
(inšpekcijski nadzor)
Inšpekcijski nadzor nad izvajanjem določb tega poglavja
opravljajo Inšpektorat Republike Slovenije za infrastrukturo, FURS in
Inšpektorat Republike Slovenije za delo v skladu s predpisi, ki urejajo
inšpekcijski nadzor.
3. Začasni ukrepi na področju kmetijstva, gozdarstva in
prehrane
81. člen
(določitev začasnega upravljavca kmetijskega gospodarstva
oziroma gozda)
(1) Če nosilec kmetijskega gospodarstva, člani kmetije ali
zaposleni na kmetiji, ki so vpisani v register kmetijskih gospodarstev, oziroma
lastnik gozda, zaradi bolezni COVID-19 niso zmožni opravljati pridelave
kmetijskih pridelkov ali izvajati reje živali oziroma izvesti sanitarne sečnje
gozda in ni mogoče na drug način zagotoviti upravljanja kmetijskega gospodarstva
ali gozda, se lahko določi začasni upravljavec kmetijskega gospodarstva oziroma
gozda.
(2) Vlogo za določitev začasnega upravljavca iz prejšnjega
odstavka lahko nosilec ali član kmetijskega gospodarstva ali lastnik gozda
vloži na ministrstvo, pristojno za kmetijstvo in gozdarstvo.
(3) Začasni upravljavec iz prvega odstavka tega člena ima
tiste pravice in obveznosti nosilca kmetijskega gospodarstva v skladu z
zakonom, ki ureja kmetijstvo, ki so potrebne za izvajanje nujnih del pri
upravljanju kmetijskega gospodarstva, oziroma pravice in obveznosti lastnika
gozda v skladu z zakonom, ki ureja gozdove, ki so potrebne za izvedbo sanitarne
sečnje, ker bi kmetijskemu gospodarstvu oziroma v gozdu sicer nastala škoda. Na
podlagi predloženega poročila o delu ima začasni upravljavec kmetijskega
gospodarstva pravico do mesečnega denarnega nadomestila za začasno upravljanje
kmetijskega gospodarstva oziroma začasni upravljavec gozda pravico do denarnega
nadomestila glede na obseg izvedene sanitarne sečnje.
(4) O začasnem upravljavcu iz prvega odstavka tega člena ter
višini nadomestila iz prejšnjega odstavka v upravnem postopku odloči
ministrstvo, pristojno za kmetijstvo in gozdarstvo. Zoper odločbo je dovoljen
upravni spor, vložena tožba v upravnem sporu ne zadrži izvršitve izpodbijane
odločbe.
(5) Za začasnega upravljavca gozda se lahko določi fizično
osebo, če so izpolnjeni pogoji v okviru medsosedske pomoči, ali druga fizična
ali pravna oseba, ki izpolnjuje pogoje za izvajalce del v gozdovih po
predpisih, ki urejajo gozdove.
(6) Podrobnejše kriterije za višino nadomestila iz tretjega
odstavka tega člena glede na obseg primerljivih kmetijskih površin, ki jih ima
v upravljanju kmetijsko gospodarstvo, število glav velike živine, zahtevnost in
obsežnost kmetijske obdelave, oziroma glede na kubični meter sanitarnega poseka
predpiše Vlada.
(7) Ukrep iz tega člena se izvaja do konca leta 2021.
82. člen
(odstop od Uredbe o emisiji snovi in toplote pri odvajanju
odpadnih voda v vode in javno kanalizacijo)
(1) Ne glede na 3. člen Uredbe o emisiji snovi in toplote pri
odvajanju odpadnih voda v vode in javno kanalizacijo (Uradni list RS, št.
64/12, 64/14 in 98/15) se določbe te uredbe ne uporabljajo za ravnanje z vodo,
ki ostane pri namakanju za opravljanje kmetijske dejavnosti.
(2) Določbe tega člena veljajo do 31. decembra 2021.
4. Začasni ukrepi na področju vodnega povračila
83. člen
(vročanje v postopku odmere vodnega povračila)
(1) Ne glede na drugi odstavek 63. člena Zakona o splošnem
upravnem postopku (Uradni list RS, št. 24/06 – uradno prečiščeno besedilo,
105/06 – ZUS-1, 126/07, 65/08, 8/10, 82/13 in 175/20 – ZIUOPDVE; v nadaljnjem
besedilu: ZUP) se lahko posamični pravni akti iz prvega odstavka 12. člena
Uredbe o vodnih povračilih (Uradni list RS, št. 103/02 in 122/07; v nadaljnjem
besedilu: Uredba o vodnih povračilih) vročajo z dostavo v hišni predalčnik.
Šteje se, da je vročitev opravljena 21. dan od dneva njihove odpreme, pri čemer
se dan odpreme na posamičnem pravnem aktu posebej označi.
(2) Določba prejšnjega odstavka se uporablja do 31. decembra
2021.
84. člen
(napoved za plačilo vodnega povračila)
(1) Ne glede na drugi odstavek 63. člena ZUP se lahko napoved
za plačilo vodnega povračila iz 10. člena Uredbe o vodnih povračilih vloži po
elektronski poti brez varnega elektronskega podpisa. Potrebni podatki za odmero
vodnega povračila se vnesejo v predpisani spletni obrazec za poročanje.
Informacijski sistem zavezanca obvesti o uspešno oddani napovedi in omogoči
pregled in izpis oddane napovedi v shranjeni datoteki.
(2) Določba prejšnjega odstavka se uporablja do 31. decembra
2021.
5. Začasni ukrepi na področju dela
85. člen
(krizni dodatek)
(1) Vsakemu zaposlenemu, ki dela in čigar zadnja izplačana
mesečna plača ni presegla dvakratnika minimalne plače, delodajalec izplača ob
plači za mesec december 2020 krizni dodatek v višini 200 eurov, ki je oproščen
plačila vseh davkov in prispevkov.
(2) Če delavec ne dela cel mesec december, je upravičen do
sorazmernega dela dodatka iz prejšnjega odstavka. Delavcu pripada dodatek za prazničen
in drug dela prost dan, določen z zakonom, če bi na ta dan dejansko delal,
dodatek pa mu ne pripada za druge oblike odsotnosti z dela.
(3) Če ima delavec sklenjeno pogodbo o zaposlitvi s krajšim
delovnim časom, ima pravico do dodatka iz prvega odstavka tega člena sorazmerno
delovnemu času, za katerega je sklenil pogodbo o zaposlitvi, razen v primerih,
ko delavec dela krajši delovni čas v posebnih primerih v skladu z zakonom, ki
ureja delovna razmerja.
(4) Zaposleni pri neposrednih in posrednih uporabnikih
proračuna Republike Slovenije in občinskih proračunov ter tujih diplomatskih
predstavništvih in konzulatih, mednarodnih organizacijah, predstavništvih
mednarodnih organizacij ter institucijah, organih in agencijah Evropske unije v
Republiki Sloveniji, niso upravičeni do dodatka iz prvega odstavka tega člena.
(5) Sredstva za izplačilo kriznega dodatka se zagotavljajo v
proračunu Republike Slovenije oziroma iz sredstev, pridobljenih iz proračuna
Evropske unije.
(6) Za povračilo izplačanega dodatka zaposlenemu iz prvega
odstavka tega člena delodajalec preko informacijskega sistema FURS predloži
izjavo, s katero izjavlja, da je zaposlenemu izplačal dodatek iz prvega
odstavka tega člena. Upravičenec predloži izjavo preko informacijskega sistema
FURS v elektronski obliki najpozneje do konca februarja 2021. FURS izplača
povračilo kriznega dodatka najpozneje do 20. marca 2021.
(7) Nadzor nad izvajanjem prvega do tretjega odstavka tega
člena izvaja Inšpektorat Republike Slovenije za delo v skladu s predpisi, ki
urejajo inšpekcijski nadzor. Nadzor v zvezi z uveljavljanjem pravice
delodajalca do povračila izplačanega kriznega dodatka po prejšnjem odstavku
izvaja FURS, ki za postopek nadzora smiselno uporabi zakon, ki ureja davčni
postopek.
6. Začasni ukrepi za javne uslužbence, zaposlene v okviru
programa javnih del, dijake in študente
86. člen
(dodatek za delo v rizičnih razmerah)
(1) Osebe iz petega odstavka 33. člena tega zakona in
delavci, zaposleni v okviru programa javnih del, ki so pri svojem delo
nadpovprečno izpostavljeni tveganju za svoje zdravje oziroma prekomerno
preobremenjeni zaradi obvladovanja epidemije, so upravičeni do dodatka za
nevarnost in posebne obremenitve v času epidemije v višini 65 odstotkov urne
postavke osnovne plače zaposlenega za obdobje od 19. oktobra 2020 do preklica
razglasitve epidemije.
(2) Dodatek iz prejšnjega odstavka jim pripada pod enakimi
pogoji, kot zaposlenim pri izvajalcih iz prvega odstavka 56. člena ZZUOOP le za
ure dela, ko opravljajo delo v nevarnih pogojih.
(3) Sredstva za financiranje dodatka iz prvega odstavka se
zagotovijo v proračunu Republike Slovenije.
(4) Izvajalec iz prvega odstavka 56. člena ZZUOOP za delavce,
zaposlene v okviru programa javnih del, vloži zahtevek za izplačilo sredstev na
način, kot je določen v drugem odstavku 123. člena ZIUOPDVE.
(5) Zunanji izvajalec mora za osebe, ki so pri njem zaposlene
in ki so upravičene do dodatka iz prvega odstavka tega člena, najpozneje v 60
dneh od preklica razglasitve epidemije posredovati izvajalcu iz prvega odstavka
56. člena ZZUOOP vlogo za povračilo sredstev. Vloga za povračilo sredstev
vsebuje seznam oseb, ki so pri izvajalcu opravljale delo v rizičnih razmerah,
število opravljenih ur v posameznem mesecu, znesek za povračilo (bruto bruto)
ter dokazilo o izplačanem dodatku osebam iz prvega odstavka.
(6) Izvajalec iz prvega odstavka 56. člena ZZUOOP zahtevek za
izplačilo sredstev iz državnega proračuna na osnovi potrjenih prejetih vlog iz
prejšnjega odstavka vloži za zunanjega izvajalca pri ministrstvu, pristojnem za
zdravje, če je izvajalec zdravstvene dejavnosti, ali pri ministrstvu,
pristojnem za socialne zadeve, če je izvajalec na področju socialnega varstva
do 20. v mesecu za pretekli mesec. Sredstva se izplačajo izvajalcu za zunanjega
izvajalca najpozneje do zadnjega dne meseca, ki sledi mesecu, v katerem je bil
popolni zahtevek posredovan.
(7) Izvajalec iz prvega odstavka 56. člena ZZUOOP mora
najpozneje v osmih dneh od prejema sredstev iz proračuna Republike Slovenije iz
prejšnjega odstavka nakazati sredstva zunanjemu izvajalcu po potrjeni vlogi iz
tretjega odstavka.
87. člen
(dodatek za nevarnost in posebne obremenitve v času
epidemije javnim uslužbencem na delovnih mestih plačne skupine J v dejavnosti zdravstva
in socialnega varstva)
(1) Javnim uslužbencem na delovnih mestih plačne skupine J,
ki opravljajo delo v dejavnosti zdravstva in socialnega varstva in so v času
epidemije pri svojem delu nadpovprečno izpostavljeni tveganju za svoje zdravje
oziroma prekomerno obremenjeni zaradi obvladovanja epidemije, pripada dodatek
za nevarnost in posebne obremenitve v višini 30 odstotkov urne postavke njihove
osnovne plače.
(2) Ne glede na določbe zakonov in kolektivnih pogodb, ki
urejajo osnovo za nadomestilo plače za čas odsotnosti z dela, se dodatek iz
prejšnjega odstavka ne všteva v osnovo za nadomestilo plače za čas odsotnosti z
dela.
(3) Dodatek iz prvega odstavka tega člena se ne izključuje z
dodatkom za delo v rizičnih razmerah po 11. točki prvega odstavka 39. člena
Kolektivne pogodbe za javni sektor Uradni list RS, št. 57/08, 23/09, 91/09,
89/10, 89/10, 40/12, 46/13, 95/14, 91/15, 21/17, 46/17, 69/17 in 80/18).
(4) Dodatek iz prvega odstavka tega člena se izključuje z
dodatkom za neposredno delo s pacienti oziroma uporabniki, obolelimi za
COVID-19, iz 56. člena ZZUOOP in 33. člena tega zakona.
(5) O upravičenosti do dodatka iz prvega odstavka tega člena
odloči predstojnik ali oseba, ki pri delodajalcu izvršuje pravice in dolžnosti
delodajalca.
(6) Dodatek iz prvega odstavka tega člena pripada javnim
uslužbencem od 19. oktobra 2020 do preklica epidemije in se ne všteva v osnovo
za nadomestilo plače od 19. oktobra dalje.
(7) Sredstva za financiranje dodatka iz prvega odstavka tega
člena se zagotovijo v proračunu Republike Slovenije. Zahtevki za izplačilo
sredstev se vložijo pri ministrstvu, pristojnem za zdravje, če je izvajalec
zdravstvene dejavnosti, ali pri ministrstvu, pristojnem za socialne zadeve, če
je izvajalec na področju socialnega varstva. Način izstavitve zahtevkov in roke
izplačil določi minister, pristojen za zdravje ali minister, pristojen za
socialno varstvo.
(8) Nadzor nad izvajanjem določb tega člena v javnem sektorju
opravlja Inšpektorat za javni sektor v skladu z zakonom, ki ureja sistem plač v
javnem sektorju.
88. člen
(dodatek za dijake in študente, ki delajo s COVID-19
bolniki)
(1) Dijaki in študenti so upravičeni do dodatka za neposredno
delo s COVID-19 bolniki v višini 30 odstotkov urne postavke njihovega osnovnega
plačila. Dijakom in študentom, ki delo s COVID-19 bolniki sicer opravljajo v okviru
izobraževalnega procesa, se prav tako nameni plačilo v višini osnovnega plačila
dijaka in študenta ter dodatka v višini 30 odstotkov urne postavke njihovega
osnovnega plačila.
(2) Sredstva za financiranje dodatka iz prvega odstavka se
zagotovijo v proračunu Republike Slovenije.
(3) Dodatek za neposredno delo s COVID-19 bolniki se lahko
izplača le za ure dela, ko dijak ali študent opravlja delo v skladu s prvim
odstavkom tega člena.
(4) Zunanji izvajalec mora za dijake in študente, ki so
upravičeni do dodatka iz prvega odstavka najpozneje v 60 dneh od preklica
razglasitve epidemije posredovati izvajalcu iz prvega odstavka 56. člena ZZUOOP
vlogo za povračilo sredstev. Vloga za povračilo sredstev vsebuje seznam dijakov
in študentov, ki so pri izvajalcu opravljali delo v rizičnih razmerah, število
opravljenih ur v posameznem mesecu, znesek za povračilo (bruto) ter dokazilo o
izplačanem dodatku osebam iz prvega odstavka.
(5) Izvajalec iz prvega odstavka 56. člena ZZUOOP zahtevek za
izplačilo sredstev iz državnega proračuna na osnovi potrjenih prejetih vlog iz
prejšnjega odstavka vloži za zunanjega izvajalca pri ministrstvu, pristojnem za
zdravje, če je izvajalec zdravstvene dejavnosti, ali pri ministrstvu,
pristojnem za socialne zadeve, če je izvajalec na področju socialnega varstva
do 20. v mesecu za pretekli mesec. Sredstva se izplačajo izvajalcu za zunanjega
izvajalca najpozneje do zadnjega dne meseca, ki sledi mesecu, v katerem je bil
popolni zahtevek posredovan.
(6) Izvajalec iz prvega odstavka 56. člena ZZUOOP mora
najpozneje v osmih dneh od prejema sredstev iz proračuna Republike Slovenije iz
prejšnjega odstavka nakazati sredstva zunanjemu izvajalcu po potrjeni vlogi iz
tretjega odstavka tega člena.
(7) Dodatek iz prvega odstavka tega člena pripada dijakom in
študentom od 19. oktobra 2020 do preklica epidemije.
7. Začasni ukrepi glede povračila delavcem na začasnem čakanju
na delo in vračila neupravičeno prejetih sredstev
89. člen
(vračila in nadzor vračil upravičenj)
(1) Subjekt, ki je uveljavil povračilo nadomestila plače na
začasnem čakanju na delo po ZIUOOPE, ZIUPDV in ZZUOOP in naknadno ugotovi, da
ni izpolnil pogoja upada prihodkov, o tem obvesti FURS najpozneje do roka za
predložitev obračuna davka od dohodkov pravnih oseb za leto 2020 oziroma za obdobje,
ki vključuje podatke za obdobje drugega polletja 2020, oziroma do roka za
predložitev obračuna davka od dohodkov iz dejavnosti za leto 2020, in vrne
znesek prejete pomoči v 30 dneh od vročitve odločbe. Za uveljavljena povračila,
ki se nanašajo na obdobje od 1. januarja 2021, subjekt FURS obvesti najpozneje
do roka za predložitev obračuna davka od dohodkov pravnih oseb za leto 2021
oziroma za obdobje, ki vključuje podatke za obdobje drugega polletja 2021,
oziroma do roka za predložitev obračuna davka od dohodkov iz dejavnosti za leto
2021. Po poteku roka za plačilo, do plačila, se mu obračunavajo zakonske
zamudne obresti po Zakonu o predpisani obrestni meri zamudnih obresti (Uradni
list RS, št. 11/07 – uradno prečiščeno besedilo).
(2) Ne glede na določbe ZIUOOPE, ZIUPDV in ZZUOOP se pri
ugotavljanju znižanja prihodkov v letu 2020, v primerjavi z letom 2019,
upošteva načelo sorazmernosti, kar pomeni, da se upošteva sorazmerno znižanje
prihodkov v letu 2020 v primerjavi z obsegom poslovanja v letu 2019. Merila
sorazmernosti določi minister, pristojen za finance, s podzakonskim predpisom.
(3) Za potrebe izvajanja nadzora pravilnosti izjav, podanih
po 36. členu tega zakona, v zvezi z izpolnjevanjem pogoja plačila zapadlih
obveznosti iz naslova obveznih dajatev in drugih denarnih nedavčnih obveznosti
v skladu z zakonom, ki ureja finančno upravo, in pogoja predložitve vseh
obračunov davčnih odtegljajev za dohodke iz delovnega razmerja za obdobje
zadnjih petih let do dne oddaje vloge, za uveljavitev pravice do povračila
nadomestila za čas čakanja na delo, ima Zavod Republike Slovenije za
zaposlovanje pravico brezplačno pridobiti od FURS podatke o zapadlih neplačanih
obveznostih iz naslova obveznih dajatev in drugih denarnih nedavčnih obveznosti
v skladu z zakonom, ki ureja finančno upravo, na dan vložitve vloge za
povračilo nadomestila plače za čas čakanja na delo in podatke o predložitvi
vseh obračunov davčnih odtegljajev za dohodke iz delovnega razmerja za obdobje
zadnjih petih let do dneva oddaje vloge za povračilo nadomestila plače za čas
čakanja na delo.
(4) Nadzor nad izpolnjevanjem obveznosti vračila prejetih
upravičenj iz prvega in drugega odstavka 99. člena ZIUZEOP, sedmega odstavka
18. člena ZIUOOPE, četrtega in petega odstavka 91. člena ZZUOOP in prvega odstavka
tega člena izvaja FURS, ki za postopek nadzora smiselno uporabi zakon, ki ureja
davčni postopek.
90. člen
(obročno vračilo pomoči)
(1) Ne glede na zakon, ki ureja javne finance, lahko FURS in
Zavod Republike Slovenije za zaposlovanje, ki sta pristojna za ugotavljanje
vračila neupravičeno prejetih sredstev, izplačanih na podlagi zakonov, ki
urejajo interventne ukrepe, povezane z epidemijo COVID-19, dovolita obročno
plačilo dolga iz tega naslova v največ šestih mesečnih obrokih v obdobju šestih
mesecev zaradi izgube sposobnosti pridobivanja prihodkov zaradi epidemije.
(2) Za čas, ko je dovoljeno obročno plačilo v skladu s tem
zakonom, se za odloženi znesek (vključno z zamudnimi obrestmi) ne zaračunajo
obresti.
(3) Če je organ dovolil obročno plačilo, prejemnik sredstev
pa zamudi s plačilom posameznega obroka, z dnem zapadlosti neplačanega obroka
zapadejo v plačilo vsi naslednji neplačani obroki. Organ v odločbi, s katero
dovoli obročno plačilo, prejemnika sredstev opozori na posledice zamude.
(4) Organ, pod pogoji, ki jih določa zakon, ki ureja davčni
postopek, zavaruje izpolnitev in plačilo obveznosti.
(5) Za vsa vprašanja, ki niso urejena v tem členu, se
smiselno uporablja zakon, ki ureja davčni postopek.
91. člen
(kazenske določbe na področju delnega povračila nadomestila
za čas čakanja na delo doma)
(1) Z globo od 3.000 do 20.000 eurov se kaznuje delodajalec,
ki predloži lažno izjavo o plačilu vseh zapadlih obveznosti iz naslova obveznih
dajatev in drugih denarnih nedavčnih obveznosti, ki jih pobira davčni organ, v
skladu z zakonom, ki ureja finančno upravo, delodajalec, ki predloži lažno
izjavo o izpolnjenih obveznostih iz naslova predložitve vseh obračunov davčnih
odtegljajev za dohodke iz delovnega razmerja za obdobje zadnjih petih let, in
delodajalec, ki je predložil lažno izjavo, da je zaposlenim na dan vložitve
vloge za uveljavitev pravice do povračila nadomestila plače za čas čakanja na
delo oziroma pravice do subvencioniranja skrajšanja polnega delovnega časa,
poravnal plačo oziroma nadomestilo plače.
(2) Z globo od 1.500 do 8.000 eurov se kaznuje delodajalec,
ki zaposluje deset ali manj delavcev, če stori prekršek iz prejšnjega odstavka.
(3) Z globo 450 do 2.000 eurov se kaznuje odgovorna oseba
delodajalca, če stori prekršek iz prvega odstavka tega člena.
(4) Z globo od 450 do 1.200 eurov se kaznuje delodajalec
posameznik, če stori prekršek iz prvega odstavka tega člena.
8. Začasni ukrepi na področju socialnega varstva
92. člen
(solidarnostni dodatek za upokojence)
(1) Zaradi izboljšanja socialne varnosti uživalcev nizkih
pokojnin se določi izplačilo solidarnostnega dodatka za upokojence.
(2) Upravičenke oziroma upravičenci (v nadaljnjem besedilu:
upravičenci) do solidarnostnega dodatka za upokojence so osebe s stalnim
prebivališčem v Republiki Sloveniji, ki so uživalke oziroma uživalci (v
nadaljnjem besedilu: uživalci) pokojnin, ki jih izplačuje ZPIZ, katerih
pokojnina znaša 714 eurov ali manj.
(3) Upravičencem iz prejšnjega odstavka se solidarnostni
dodatek za upokojence izplača v naslednjih zneskih:
-       
uživalcem pokojnin, ki prejemajo pokojnino v znesku do 510,00 eurov, se
solidarnostni dodatek za upokojence izplača v višini 300,00 eurov,
-       
uživalcem pokojnin, ki prejemajo pokojnino v znesku od 510,01 do 612,00
eurov, se solidarnostni dodatek za upokojence izplača v višini 230,00 eurov in
-       
uživalcem pokojnin, ki prejemajo pokojnino v znesku od 612,01 do 714,00
eurov, se solidarnostni dodatek za upokojence izplača v višini 130,00 eurov.
(4) Ob upoštevanju zneskov iz prejšnjega odstavka se
solidarnostni dodatek za upokojence izplača tudi prejemnikom nadomestil iz
invalidskega zavarovanja, ki so brezposelne osebe in imajo stalno prebivališče
v Republiki Sloveniji ter jih izplačuje ZPIZ.
(5) Do solidarnostnega dodatka so ob upoštevanju zneskov iz
tretjega odstavka tega člena upravičeni tudi uživalci poklicnih pokojnin, ki
imajo stalno prebivališče v Republiki Sloveniji.
(6) V znesku pokojnine iz tretjega odstavka tega člena se
upoštevajo tudi znesek dela vdovske pokojnine oziroma družinske pokojnine po
drugem roditelju, dodatki in razlike pokojnin k pokojnini po drugih predpisih
ter znesek pokojnine, prejete od tujega nosilca pokojninskega oziroma
invalidskega zavarovanja.
(7) Pri določitvi višine solidarnostnega dodatka za
upokojence iz tretjega odstavka tega člena se upošteva višina pokojnine oziroma
nadomestila, ki ga uživalec prejme v mesecu decembru 2020. Znesek pokojnine,
prejete od tujega nosilca pokojninskega oziroma invalidskega zavarovanja, ki se
po prejšnjem odstavku šteje v znesek pokojnine, se upošteva v višini izplačane
pokojnine v januarju 2020.
(8) Uživalcem pokojnine, ki se jim je na dan 1. januarja 2020
pokojnina po določbah mednarodnih pogodb izplačevala v sorazmernem delu ali so
po podatkih FURS poleg pokojnine prejemali še pokojnino od tujega nosilca
pokojninskega oziroma invalidskega zavarovanja in stalno prebivajo v Republiki
Sloveniji, se znesek tuje pokojnine upošteva v višini, kot ga je ZPIZ pridobil
za izplačilo letnega dodatka v letu 2020 za mesec januar 2020.
(9) Solidarnostni dodatek za upokojence se izplača ob
izplačilu pokojnine za mesec december 2020 oziroma najpozneje do 15. januarja
2021.
(10) Sredstva za izplačilo solidarnostnega dodatka za
upokojence zagotavlja Republika Slovenija iz proračuna Republike Slovenije.
(11) Solidarnostni dodatek za uživalce poklicnih pokojnin, ob
upoštevanju prejšnjega odstavka, izplačuje Kapitalska družba pokojninskega in
invalidskega zavarovanja, d.d..
(12) Solidarnostni dodatek za upokojence se ne šteje v
dohodek pri uveljavljanju pravic po predpisih, ki urejajo pravice iz javnih
sredstev, razen pri izredni denarni socialni pomoči.
(13) Ne glede na zakon, ki ureja dohodnino, se od
solidarnostnega dodatka za upokojence ne plača dohodnina.
(14) Od solidarnostnega dodatka za upokojence se ne plačuje prispevkov
za obvezno zdravstveno zavarovanje.
(15) Uživalcu pokojnine iz osmega odstavka tega člena, ki
dokazila o višini pokojnine, prejete od tujega nosilca pokojninskega oziroma
invalidskega zavarovanja v letu 2020 ni posredoval, se solidarnostni dodatek za
upokojence ne izplača.
(16) Do solidarnostnega dodatka za upokojence iz tretjega
odstavka tega člena so upravičeni tudi prejemniki nadomestil iz invalidskega
zavarovanja, ki delajo krajši delovni čas in so na začasnem čakanju na delo
oziroma odsotni z dela zaradi višje sile ter imajo stalno prebivališče v
Republiki Sloveniji. Nadomestilo iz invalidskega zavarovanja se v teh primerih
preračuna na polni delovni čas, solidarnostni dodatek pa se jim prizna ob
upoštevanju preračunanega nadomestila in zneskov iz tretjega odstavka tega
člena v sorazmernem delu, ki je odvisen od obsega krajšega delovnega časa, za
katerega prejemajo nadomestilo iz invalidskega zavarovanja. Pri določitvi
višine solidarnostnega dodatka se upošteva višina nadomestila, ki ga je uživalec
prejel za december 2020.
(17) Izplačilo solidarnostnega dodatka za uživalce nadomestil
iz invalidskega zavarovanja iz prejšnjega odstavka izplača ZPIZ na podlagi
vložene vloge uživalca nadomestila, ki mora biti skupaj z dokazilom o odrejenem
začasnem čakanju na delo oziroma odsotnosti zaradi višje sile vložena pri
izplačevalcu solidarnostnega dodatka najpozneje do 31. marca 2021.
93. člen
(enkratni solidarnostni dodatek za otroke)
(1) Upravičenec do enkratnega solidarnostnega dodatka v
višini 50 eurov za otroka, starosti do 18 let, je eden od staršev ali druga
oseba za vsakega otroka s stalnim ali začasnim prebivališčem v Republiki
Sloveniji, ki dejansko živi v Republiki Sloveniji. Za vse upravičence do
otroškega dodatka, Ministrstvo za delo, družino, socialne zadeve in enake
možnosti enkratni solidarnostni dodatek izplača po uradni dolžnosti. Starši, ki
do otroškega dodatka niso upravičeni, na Ministrstvo za delo, družino, socialne
zadeve in enake možnosti vložijo vlogo za nakazilo enkratnega solidarnostnega
dodatka do 31. januarja 2021.
(2) Upravičenec do enkratnega solidarnostnega dodatka v
višini 50 eurov je tudi rejnik za otroka do dopolnjenega 18. leta, za katerega
ima v novembru 2020 sklenjeno veljavno rejniško pogodbo v skladu z določbami
zakona, ki ureja izvajanje rejniške dejavnosti.
(3) Enkratni solidarnostni dodatek za upravičence iz prvega
in drugega odstavka tega člena se izplača do 31. januarja 2021.
(4) Sredstva za izplačilo enkratnega solidarnostnega dodatka
iz tega člena zagotavlja Republika Slovenija iz proračuna Republike Slovenije.
(5) Enkratni solidarnostni dodatek iz tega člena se ne šteje
v dohodek pri uveljavljanju pravic po predpisih, ki urejajo pravice iz javnih
sredstev, razen pri izredni denarni socialni pomoči.
(6) Ne glede na zakon, ki ureja dohodnino, se od enkratnega
solidarnostnega dodatka iz tega člena ne plača dohodnina.
(7) Ne glede na zakon, ki ureja starševsko varstvo in
družinske prejemke, se do konca epidemije poveča znesek dodatka za velike
družine, ki izpolnjujejo pogoje za pridobitev te pravice, in sicer za 100 eurov
za družino s tremi otroki in za 200 eurov za družino s štirimi ali več otroki.
94. člen
(višji dodatek za nego otroka)
(1) V času trajanja epidemije se znesek dodatka za nego
otroka, ki ga prejema upravičenec skladno z zakonom, ki ureja starševsko
varstvo in družinske prejemke, poveča za 100 eurov.
(2) Višji dodatek upravičencem pripada vsak mesec, ko je
razglašena epidemija, tudi če ta traja manj kot celoten mesec, od 18. oktobra
2020 naprej.
(3) Poračun višjega dodatka upravičencem za oktober, november
in december 2020 se izvede do 31. januarja 2021.
95. člen
(enkratni solidarnostni dodatek za študente)
(1) Enkratni solidarnostni dodatek v višini 150 eurov se do
31. januarja 2021 izplača študentom s stalnim prebivališčem v Republiki
Sloveniji, ki se v študijskem letu 2020/2021 izobražujejo po javnoveljavnih
študijskih programih v Republiki Sloveniji in na dan 19. oktobra 2020 niso bili
vključeni v obvezno pokojninsko in invalidsko zavarovanje na podlagi 14., 15.,
16., 17. in 25. člena ZPIZ-2.
(2) Sredstva za izplačilo enkratnega solidarnostnega dodatka
za študente zagotavlja Republika Slovenija iz proračuna Republike Slovenije.
(3) Enkratni solidarnostni dodatek iz tega člena se ne šteje
v dohodek pri uveljavljanju pravic po predpisih, ki urejajo pravice iz javnih
sredstev, razen pri izredni denarni socialni pomoči.
(4) Ne glede na zakon, ki ureja dohodnino, se od enkratnega
solidarnostnega dodatka za študente ne plača dohodnina.
96. člen
(enkratni solidarnostni dodatek za izboljšanje socialnega
položaja oseb)
(1) Za izboljšanje socialnega položaja oseb, ki imajo nizke
dohodke in so glede na ogroženo starostno skupino najbolj izpostavljene
nevarnostim epidemije, se določi izplačilo enkratnega solidarnostnega dodatka.
(2) Upravičenci do enkratnega solidarnostnega dodatka po tem
členu so osebe s stalnim prebivališčem v Republiki Sloveniji, ki niso prejele
solidarnostnega dodatka za upokojence v skladu z 92. členom tega zakona,
katerih obdavčljivi dohodki po ZDoh-2 za leto 2019, preračunano na mesec, niso
presegli zneska 591,20 eurov, če so na dan uveljavitve zakona:
-       
dopolnile 65 let starosti in
-       
nosilci oziroma člani kmetije, skladno z zakonom, ki ureja kmetijstvo.
(3) Ministrstvo, pristojno za kmetijstvo, ministrstvu,
pristojnemu za socialne zadeve, za potrebe ugotovitve upravičenosti do
enkratnega solidarnostnega dodatka iz prejšnjega odstavka, v elektronski obliki
posreduje podatke o upravičencih do enkratnega solidarnostnega dodatka iz
prejšnjega odstavka, in sicer osebno ime in EMŠO te osebe. Ministrstvo,
pristojno za socialne zadeve, posreduje ministrstvu, pristojnemu za kmetijstvo,
v elektronski obliki osebno ime in EMŠO oseb iz prejšnjega stavka, ki so
upravičene do enkratnega solidarnostnega dodatka iz drugega odstavka tega
člena.
(4) Ministrstvo, pristojno za kmetijstvo, ZPIZ, za potrebe
ugotovitve upravičenosti do enkratnega solidarnostnega dodatka iz drugega
odstavka tega člena, v elektronski obliki posreduje podatke o upravičencih do
enkratnega solidarnostnega dodatka iz drugega odstavka tega člena, in sicer
osebno ime, EMŠO in davčno številko te osebe. ZPIZ posredovane podatke upari s
podatki o upravičencih do solidarnostnega dodatka za upokojence iz 92. člena
tega zakona in ministrstvu, pristojnemu za kmetijstvo, v elektronski obliki
posreduje podatke o upravičencih do enkratnega solidarnostnega dodatka iz
četrtega odstavka tega člena.
(5) Ministrstvo, pristojno za kmetijstvo, FURS za potrebe
ugotovitve upravičenosti do solidarnostnega dodatka iz drugega odstavka tega
člena, v elektronski obliki posreduje podatke o upravičencih do enkratnega
solidarnostnega dodatka iz drugega odstavka tega člena, in sicer osebno ime,
EMŠO in davčno številko te osebe. FURS posredovane podatke upari s podatki o
dohodkih oseb in ministrstvu, pristojnemu za kmetijstvo, v elektronski obliki
posreduje podatke o upravičencih do enkratnega solidarnostnega dodatka iz
drugega odstavka tega člena.
(6) Enkratni solidarnostni dodatek za upravičence iz drugega
odstavka tega člena znaša 150 eurov in se izplača na podlagi vloge, ki se do
31. januarja 2021 vloži na ministrstvo, pristojno za kmetijstvo.
(7) Sredstva za izplačilo enkratnega solidarnostnega dodatka
zagotavlja Republika Slovenija iz proračuna Republike Slovenije.
(8) Enkratni solidarnostni dodatek iz tega člena se ne šteje
v dohodek pri uveljavljanju pravic po predpisih, ki urejajo pravice iz javnih
sredstev, razen pri izredni denarni socialni pomoči.
(9) Ne glede na zakon, ki ureja dohodnino, se od enkratnega
solidarnostnega dodatka iz tega člena ne plača dohodnina.
97. člen
(začasno denarno nadomestilo)
(1) Začasno denarno nadomestilo plače zaradi izgube
zaposlitve se prizna brezposelni osebi od prvega dne nastanka brezposelnosti in
največ za čas trajanja razglašene epidemije nalezljive bolezni COVID-19 osebi,
ki ji je od 18. oktobra 2020 dalje prenehala pogodba o zaposlitvi iz poslovnega
razloga ali s potekom časa, za katerega je bila sklenjena, in je bila pred 18.
oktobrom 2020 na podlagi delovnega razmerja vključena v obvezna socialna
zavarovanja v Republiki Sloveniji, pri čemer ne izpolnjuje pogojev za
pridobitev nadomestila za brezposelnost po določbah Zakona o urejanju trga dela
(Uradni list RS, št. 80/10, 40/12 – ZUJF, 21/13, 63/13, 100/13, 32/14 –
ZPDZC-1, 47/15 – ZZSDT, 55/17, 75/19 in 11/20 – odl. US).
(2) Nadomestilo iz prejšnjega odstavka se uveljavlja pri
Zavodu Republike Slovenije za zaposlovanje z vlogo, oddano najpozneje v 30 dneh
po objavi preklica epidemije nalezljive bolezni COVID-19 v Uradnem listu
Republike Slovenije, ki se ji priloži odpoved pogodbe o zaposlitvi iz
poslovnega razloga ali pogodba o zaposlitvi, sklenjena za določen čas. O
nadomestilu Zavod Republike Slovenije za zaposlovanje odloča z izdajo odločbe.
(3) Nadomestilo iz prvega odstavka tega člena se prizna v
višini mesečnega zneska 513,64 eura bruto. V času priznanja nadomestila iz
prvega odstavka tega člena je oseba vključena v obvezna socialna zavarovanja
kot brezposelna oseba, ki je prejemnik denarnega nadomestila za primer
brezposelnosti.
(4) Tujcu z državljanstvom države, ki ni članica Evropske
unije, Evropskega gospodarskega prostora ali Švicarske konfederacije, se
nadomestilo iz prvega odstavka tega člena prizna, če se po zakonu, ki ureja trg
dela, šteje za brezposelno osebo in ne izpolnjuje pogojev za pridobitev pravice
do denarnega nadomestila za primer brezposelnosti.
(5) Odločba o nadomestilu iz prvega odstavka tega člena se
osebi vroča z dostavo v hišni predalčnik v skladu z zakonom, ki ureja poštne
storitve. Vročitev je opravljena petnajsti dan od dneva odpreme, ki se označi
na odločbi. Če oseba po odpremi odločbe Zavoda Republike Slovenije za
zaposlovanje v enem mesecu sporoči, da odločbe v hišni predalčnik ni prejela,
je domneva vročitve odpravljena in se vročitev opravi po določbah zakona, ki
ureja splošni upravni postopek.
98. člen
(kritje stroškov vzpostavitve rdeče cone pri izvajalcu)
(1) Izvajalcem socialnovarstvenih storitev institucionalno
varstvo se za obdobje od 1. septembra 2020 do 31. decembra 2021 iz proračuna
Republike Slovenije povrnejo stroški, ki so nastali zaradi vzpostavitve rdeče
cone pri izvajalcu.
(2) Zahtevki za izplačilo sredstev prejšnjega odstavka se z
dokazili vložijo pri ministrstvu, pristojnem za socialne zadeve. Način
izstavitve zahtevkov in roke izplačil določi minister, pristojen za socialne
zadeve.
(3) Vlada lahko ukrep iz tega člena podaljša s sklepom največ
za šest mesecev. Sklep se objavi v Uradnem listu Republike Slovenije.
99. člen
(kritje stroškov namestitve)
(1) Izvajalcem socialnovarstvenih storitev institucionalno
varstvo se za obdobje od razglasitve epidemije 19. oktobra 2020 do 31. decembra
2021 iz proračuna Republike Slovenije povrnejo stroški namestitve tistih, ki
pri njih delajo in zaradi dela s stanovalci v sivi in rdeči coni ter posledično
zaradi nevarnosti širjenja okužbe potrebujejo ločeno namestitev, ki ni naslov
stalnega ali začasnega prebivališča.
(2) Zahtevki za izplačilo sredstev iz prejšnjega odstavka se
z dokazili vložijo pri ministrstvu, pristojnem za socialne zadeve. Način
izstavitve zahtevkov in roke izplačil določi minister, pristojen za socialne
zadeve.
100. člen
(pomoč izvajalcem socialno varstvene storitve pomoč družini
na domu)
(1) Izvajalcu socialno varstvene storitve pomoč družini na
domu iz tretjega odstavka 15. člena ZSV občina krije 80 odstotkov vrednosti
neizvedene načrtovane storitve, če je neizvedena storitev pri drugih
uporabnikih nastala kot posledica povečanega obsega pomoči osebi, ki ima
potrjeno okužbo z virusom SARS-CoV-2.
(2) Izvajalcu iz prejšnjega odstavka občina povrne sredstva
za dodatne kadre, s katerimi nadomesti neizvedene načrtovane storitve iz
prejšnjega odstavka.
(3) Ukrep iz prvega in drugega odstavka tega člena velja za
obdobje razglašene epidemije od 19. oktobra 2020 do 31. decembra 2021.
(4) Izvajalec vloži zahtevek za sredstva iz prvega in drugega
odstavka občini ustanoviteljici. Občini se iz proračuna Republike Slovenije
krijejo stroški iz prvega in drugega odstavka. Minister, pristojen za socialne
zadeve, v soglasju z ministrom za finance natančneje predpiše postopek in roke
za uveljavljanje zahtevkov.
9. Začasni ukrep ob rojstvu otroka
101. člen
(enkratni solidarnostni dodatek za novorojence)
(1) Upravičenec do enkratnega solidarnostnega dodatka za
novorojence v višini 500 eurov je eden od staršev ali druga oseba ali
posvojitelj po zakonu, ki ureja starševsko varstvo in družinske prejemke, za
vsakega otroka s stalnim prebivališčem v Republiki Sloveniji, rojenega od
vključno 1. januarja 2020 do vključno 30. junija 2023, za katerega je upravičen
do pomoči ob rojstvu otroka po zakonu, ki ureja starševsko varstvo in družinske
prejemke.
(2) Enkratni solidarnostni dodatek za upravičence iz prvega
odstavka tega člena, katerih otrok je bil rojen do uveljavitve tega zakona, se
izplača najpozneje do 31. marca 2021. Za upravičence iz prvega odstavka tega
člena, katerih otrok je rojen po uveljavitvi tega zakona, se izplača v treh
mesecih po rojstvu otroka.
(3) Sredstva za izplačilo enkratnega solidarnostnega dodatka
za novorojence iz prvega odstavka tega člena zagotavlja Republika Slovenija iz
proračuna Republike Slovenije.
(4) Enkratni solidarnostni dodatek za novorojence iz prvega
odstavka tega člena se ne šteje v dohodek pri uveljavljanju pravic po
predpisih, ki urejajo pravice iz javnih sredstev, razen pri izredni denarni
socialni pomoči.
(5) Ne glede na zakon, ki ureja dohodnino, se od enkratnega
solidarnostnega dodatka za novorojence iz prvega odstavka tega člena ne plača
dohodnina.
10. Začasni ukrep na področju invalidskega varstva
102. člen
(tolmačenje slovenskega znakovnega jezika na daljavo)
(1) V času trajanja epidemije se tolmačenje slovenskega
znakovnega jezika ne glede na določbe Tarife za tolmače slovenskega znakovnega
jezika (Uradni list RS, št. 106/2012) lahko izvaja tudi na daljavo z uporabo
video tehnologije.
(2) Za izvedeno tolmačenje na daljavo tolmač slovenskega
znakovnega jezika posreduje plačniku storitve zaznamek o izvedenem tolmačenju
po elektronski pošti.
(3) Plačnik storitve tolmačenja povratno zaznamek potrdi in
se zaveže k plačilu računa, izdanega na podlagi zaznamka.
11. Začasni ukrepi na področju gospodarstva
103. člen
(namensko premoženje javnega sklada za likvidnostna sredstva
za podjetja)
(1) Ko Javni sklad Republike Slovenije za podjetništvo (v
nadaljnjem besedilu: javni sklad) od ustanovitelja prejme namensko premoženje
za izvajanje finančnih produktov, se lahko namensko premoženje javnega sklada
zmanjša, vendar največ do minimuma namenskega premoženja javnega sklada,
določenega v zakonu, ki ureja delovanje javnih skladov.
(2) Ustanovitelj v pogodbi, s katero se na javni sklad
prenašajo namenska sredstva za izvajanje finančnih produktov, določi upravičene
namene porabe teh sredstev in višino upravljavske provizije.
(3) Sklep o zmanjšanju namenskega premoženja zaradi
pokrivanja presežka odhodkov nad prihodki v rezultatu poslovanja javnega sklada
na podlagi tega člena sprejme ustanovitelj ob sprejemu letnega poročila javnega
sklada v skladu z zakonom, ki ureja delovanje javnih skladov.
(4) Sredstva za izvajanje finančnih produktov v višini 90 mio
eurov se zagotovijo v proračunu Republike Slovenije.
104. člen
(sredstva za garancije za bančne kredite)
(1) Za zagotovitev likvidnosti in ohranitev delovanja mikro,
malih in srednje velikih podjetij Republika Slovenija zagotovi finančna sredstva
za ukrep garancij za bančne kredite za mikro, mala in srednje velika podjetja,
ter zniževanje bančnih stroškov. Ukrep izvede Javni sklad Republike Slovenije
za podjetništvo, ki z ministrstvom, pristojnim za gospodarstvo, v ta namen
sklene pogodbo.
(2) Finančna sredstva za izvajanje ukrepa se zagotovijo v
proračunu Republike Slovenije v bilanci prihodkov in odhodkov v višini 30 mio
eurov in so namenjena oblikovanju rezervnega sklada, iz katerega se krije
izguba v obliki unovčene garancije, zniževanju bančnih stroškov in upravljavski
proviziji Javnega Sklada Republike Slovenije za podjetništvo.
105. člen
(prenehal
veljati)
12. Začasni ukrep na področju nakupa hitrih testov
106. člen
(pomoč za izvedbo antigenskih hitrih testov na virus
SARS-CoV-2)
(1) Upravičenec do pomoči za izvedbo antigenskih hitrih
testov na virus SARS-CoV-2 (v nadaljnjem besedilu: hitri test) je pravna ali
fizična oseba, ki je organizirana kot gospodarska družba, samostojni podjetnik
posameznik ali zadruga (v nadaljnjem besedilu: upravičenec).
(2) Upravičenec je upravičen do pomoči za izvedbo hitrih
testov v višini 40 eurov na zaposlenega na dan oddaje vloge.
(3) Kot zaposleni iz prejšnjega odstavka šteje tudi samozaposleni,
ki je v obvezno pokojninsko in invalidsko zavarovanje vključen na podlagi 15.
člena ZPIZ-2 in družbenik ali delničar gospodarske družbe oziroma ustanovitelj
zadruge, ki je poslovodna oseba, in je na dan oddaje vloge v obvezno
pokojninsko in invalidsko zavarovanje vključen na podlagi 16. člena ZPIZ-2.
(4) Do pomoči za izvedbo hitrih testov ni upravičena oseba,
ki ne izpolnjuje obveznih dajatev in drugih denarnih nedavčnih obveznosti v
skladu z zakonom, ki ureja finančno upravo, ki jih pobira davčni organ, če ima
na dan vloge neporavnane zapadle davčne obveznosti ali druge denarne davčne
obveznosti v višini, večji od 5.000 eurov.
(5) Upravičenec je odgovoren za namensko porabo sredstev,
prejetih na podlagi tega člena, ki jih lahko nameni izključno za izvedbo hitrih
testov, s katerimi se bo izvedlo testiranje zaposlenih.
(6) Hitre teste lahko izvedejo izvajalci zdravstvene
dejavnosti, pri čemer odvzem brisa opravlja le zdravstveni delavec oziroma
druga oseba, ki dela pri tem izvajalcu s pridobljenimi kompetencami za odvzem
brisa.
107. člen
(izplačilo)
(1) Za izplačilo pomoči za izvedbo hitrih testov upravičenec
preko informacijskega sistema FURS predloži izjavo, da je oseba, ki jo
opredeljuje prejšnji člen.
(2) Upravičenec mora predložiti izjavo iz prejšnjega odstavka
najpozneje v 30 dneh od uveljavitve tega zakona.
(3) FURS izplača pomoč v enkratnem znesku.
108. člen
(zagotavljanje sredstev za izvedbo hitrih testov)
Sredstva za izplačilo pomoči za izvedbo hitrih testov se
zagotavljajo v proračunu Republike Slovenije ali iz sredstev, pridobljenih iz
proračuna Evropske unije.
109. člen
(vračilo pomoči za izvedbo hitrih testov)
(1) Upravičenec, ki je uveljavil pomoč za izvedbo hitrih
testov, in naknadno ugotovi, da ni izpolnjeval pogojev za njeno pridobitev ali
sredstev ni namensko porabil za izvedbo hitrih testov, o tem obvesti FURS in
vrne znesek prejete pomoči v 30 dneh od vročitve odločbe.
(2) Nadzor nad uveljavljanjem pravic iz 106. člena tega
zakona in namensko porabo sredstev izvaja FURS, ki za postopek nadzora smiselno
uporabi zakon, ki ureja davčni postopek.
13. Začasni ukrepi v javnem sektorju
110. člen
(uvrščanje delovnih mest direktorjev v javnem sektorju
znotraj razponov v plačne razrede v letih 2020 in 2021)
(1) Za direktorje, ki mandat nastopijo v letih 2020 in 2021,
se vrednosti meril iz priloge IV k Uredbi o plačah direktorjev v javnem
sektorju (Uradni list RS, št. 68/17, 4/18 in 30/18), na vrednotenje katerih so
negativno vplivali razglašena epidemija nalezljive bolezni COVID-19, njene
posledice in omejitveni ukrepi, sprejeti med epidemijo in po njej, ne
upoštevajo pri njihovi uvrstitvi v plačni razred, in se jim določi plačni
razred najmanj v višini plačnega razreda, v katerega je bil uvrščen njihov
predhodnik.
(2) Pri direktorjih, ki so mandat nastopili v obdobju od 13.
marca 2020 do uveljavitve tega zakona in pri katerih je bil plačni razred
določen na podlagi meril, na vrednotenje katerih so negativno vplivali
razglašena epidemija nalezljive bolezni COVID-19, njene posledice in omejitveni
ukrepi, sprejeti med epidemijo in po njej, se plačni razred ponovno določi v
skladu s prejšnjim odstavkom najpozneje v 30 dneh od uveljavitve tega zakona, s
pravico do višjega plačnega razreda od nastopa mandata dalje.
(3) Ukrep iz prvega odstavka tega člena velja do 31. decembra
2021.
14. Začasni ukrepi za verske uslužbence
111. člen
(upravičenci)
(1) Upravičenec do izredne pomoči v obliki mesečnega
temeljnega dohodka je verski uslužbenec registrirane cerkve ali druge verske
skupnosti, ki je na dan 1. oktobra 2020 vključen v obvezno pokojninsko in
invalidsko zavarovanje na podlagi šestega odstavka 19. člena ZPIZ-2 in ima na
podlagi 27. člena Zakona o verski svobodi (Uradni list RS, št. 14/07, 46/10 –
odl. US, 40/12 – ZUJF in 100/13) pravico do namenske državne finančne pomoči iz
državnega proračuna za pokritje prispevkov za socialno varnost in ki dejavnosti
zaradi posledic epidemije COVID-19 ne more opravljati ali jo opravlja v
bistveno zmanjšanem obsegu.
(2) Izredna pomoč v obliki mesečnega temeljnega dohodka iz
prejšnjega odstavka znaša 700 eurov na mesec za oktober, november in december
2020.
(3) Če upravičenec iz prvega odstavka tega člena v obvezno
pokojninsko in invalidsko zavarovanje na podlagi šestega odstavka 19. člena
ZPIZ-2 za posamezni mesec ni vključen za celotni mesec ali za polni zavarovalni
čas, je upravičen do sorazmernega dela izredne pomoči v obliki mesečnega
temeljnega dohodka v skladu s prejšnjim odstavkom glede na delež vključitve v
obvezno pokojninsko in invalidsko zavarovanje za posamezni mesec oziroma do
polnega zavarovalnega časa po tej podlagi. Delež vključitve v obvezno
pokojninsko in invalidsko zavarovanje za posamezni mesec oziroma do polnega
zavarovalnega časa po tej podlagi se za posamezni mesec določi upoštevaje
povprečno dnevno število ur vključitve v obvezno pokojninsko in invalidsko
zavarovanje v posameznem mesecu.
(4) Do izplačila izredne pomoči v obliki mesečnega temeljnega
dohodka iz drugega odstavka tega člena ni upravičena oseba iz prvega odstavka
tega člena, ki na dan vložitve vloge za izredno pomoč v obliki mesečnega
temeljnega dohodka nima plačanih zapadlih obveznih dajatev in nima izpolnjenih
drugih denarnih nedavčnih obveznosti v skladu z zakonom, ki ureja finančno
upravo, ki jih pobira davčni organ.
(5) Izredna pomoč v obliki mesečnega temeljnega dohodka je
oproščena plačila vseh davkov in prispevkov.
112. člen
(izplačilo)
(1) Za izplačilo izredne pomoči v obliki mesečnega temeljnega
dohodka upravičenec iz prejšnjega člena preko informacijskega sistema FURS
predloži izjavo, s katero izjavlja, da je oseba, kot jo opredeljuje prejšnji
člen, in da zaradi posledic epidemije COVID-19 ne more opravljati dejavnosti
ali jo opravlja v bistveno zmanjšanem obsegu. Hkrati mora kot prilogo
predložiti tudi izjavo registrirane cerkve ali druge verske skupnosti, katere
član je, o tem, da zaradi epidemije COVID-19 ne more opravljati dejavnosti ali
jo opravlja v bistveno zmanjšanem obsegu.
(2) Upravičencu iz prvega odstavka prejšnjega člena, ki vloži
izjavo od 1. januarja do 31. januarja 2021 za oktober, november ali december
2020 ali za oktober in november 2020 ali za november in december 2020 ali za
oktober in december 2020 ali za vse tri mesece skupaj, FURS nakaže mesečni
temeljni dohodek do 10. februarja 2021.
(3) Upravičenec iz prvega odstavka prejšnjega člena prejme
izredno pomoč v obliki mesečnega temeljnega dohodka za posamezni mesec od
oktobra 2020 do decembra 2020. Če poda izjavo za več mesecev skupaj, se mu
nakaže seštevek mesečnih temeljnih dohodkov za posamezne mesece.
(4) Upravičenec iz prvega odstavka prejšnjega člena predloži
izjavo iz drugega odstavka tega člena s prilogo iz prvega odstavka tega člena
preko informacijskega sistema FURS v elektronski obliki. Predloga obrazca
izjave iz prejšnjega stavka je objavljena na portalu eDavki.
(5) Izredno pomoč v obliki mesečnega temeljnega dohodka iz
drugega odstavka prejšnjega člena po izpolnitvi pogojev iz prvega odstavka
prejšnjega člena izplača FURS.
(6) V primeru podaljšanja ukrepov iz prejšnjega člena se
izplača izredna pomoč v obliki mesečnega temeljnega dohodka tudi za obdobje, ki
se določi v skladu z 115. členom tega zakona. Za pridobitev pravice do
izplačila izredne pomoči v obliki mesečnega temeljnega dohodka za to obdobje se
smiselno uporabljajo določbe tega člena. Izjavo za mesece, za katere se ukrep
podaljša, vloži upravičenec do zadnjega dne v mesecu, za katerega se ukrep
podaljša, FURS pa izredno pomoč v obliki mesečnega temeljnega dohodka nakaže do
desetega dne v mesecu za pretekli mesec.
113. člen
(zagotavljanje sredstev za izplačila izredne pomoči v obliki
mesečnega temeljnega dohodka)
Sredstva za izplačilo izredne pomoči v obliki mesečnega
temeljnega dohodka se zagotavljajo v proračunu Republike Slovenije.
114. člen
(vračilo izredne pomoči v obliki mesečnega temeljnega dohodka)
(1) Izjava upravičenca, da zaradi posledic epidemije COVID-19
ne more opravljati dejavnosti ali jo opravlja v bistveno zmanjšanem obsegu, je
informacija javnega značaja.
(2) Upravičenec, ki je uveljavil izredno pomoč v obliki
mesečnega temeljnega dohodka in naknadno ugotovi, da ni izpolnjeval pogojev za
njegovo pridobitev, o tem obvesti FURS najpozneje do 31. maja 2021 in vrne
znesek prejete pomoči najpozneje v 30 dneh od poteka tega roka. Po poteku roka
za plačilo se mu obračunavajo zakonske zamudne obresti v skladu z Zakonom o
predpisani obrestni meri zamudnih obresti (Uradni list RS, št. 11/07 – uradno
prečiščeno besedilo).
(3) Nadzor nad uveljavljanjem pravic iz 111. člena tega
zakona in nad izpolnjevanjem obveznosti vračila iz prejšnjega odstavka izvaja
FURS v skladu z zakonom, ki ureja davčni postopek.
115. člen
(trajanje)
(1) Ukrep iz drugega odstavka 111. člena tega zakona traja od
1. oktobra 2020 do 31. decembra 2020.
(2) Vlada lahko najpozneje do 15. januarja 2021 ukrep izredne
pomoči v obliki mesečnega temeljnega dohodka za verske uslužbence iz 111. člena
tega zakona s sklepom podaljša za obdobje največ šestih mesecev. Sklep o
podaljšanju ukrepa Vlada objavi v Uradnem listu Republike Slovenije.
15. Začasni ukrepi na področju izvajanja javnih naročil in
javno zasebnega partnerstva
116. člen
(pogodbena kazen)
V pogodbah o dobavi blaga ali izvajanju storitev ali izvedbe
gradenj, ki so jih ponudniki sklenili z naročniki na podlagi Zakona o javnem
naročanju (Uradni list RS, št. 91/15 in 14/18) in Zakona o javno-zasebnem
partnerstvu (Uradni list RS, št. 127/06) ter se ne nanašajo na dobavo blaga, ki
predstavlja zaščitno opremo, potrebno v boju zoper epidemijo, pogodbeni roki za
izvršitev pogodbenih obveznosti v času trajanja epidemije ne tečejo, določbe o
pogodbenih kaznih pa se ne uporabljajo za obdobje zamude, ki je nastala v času
trajanja epidemije.
16. Začasni ukrepi na področju najemnih razmerij poslovnih
stavb in poslovnih prostorov
117. člen
(ukrepi glede najema poslovnih nepremičnin)
(1) Najemnik poslovnih stavb ali poslovnih prostorov (v
nadaljnjem besedilu: poslovne nepremičnine), ki mu je zaradi epidemije COVID-19
s predpisi opravljanje gospodarske dejavnosti onemogočeno ali bistveno omejeno
in zaradi tega poslovne nepremičnine ne more v celoti ali v pretežnem delu
uporabljati za dogovorjen namen, lahko:
-       
ne glede na Zakon o poslovnih stavbah in poslovnih prostorih (Uradni
list SRS, št. 18/74, 34/88, Uradni list RS, št. 32/00, 102/02 – odl. US in
87/11 – ZMVN-A) najemno pogodbo odpove s pisno izjavo z odpovednim rokom osem
dni;
-       
zahteva odlog plačila obveznosti iz najemne pogodbe;
-       
zahteva podaljšanje veljavnosti najemne pogodbe, sklenjene za določen
čas.
(2) Kot obveznost iz najemne pogodbe iz druge alineje
prejšnjega odstavka se šteje najemnina in vsa druga plačila v zvezi z najemom
poslovne nepremičnine, ki se v skladu s pogodbenimi določili najemne pogodbe
vštejejo v znesek najemnine (v nadaljnjem besedilu: najemnina).
(3) Odlog plačila najemnine ali podaljšanje veljavnosti
najemne pogodbe lahko najemnik zahteva za obdobje, ko mu je opravljanje
gospodarske dejavnosti onemogočeno ali bistveno omejeno in zaradi tega poslovne
nepremičnine ni mogel v celoti ali v pretežnem delu uporabljati za dogovorjen
namen, in sicer tudi za obdobje pred uveljavitvijo tega zakona, ko mu je bilo
zaradi epidemije COVID-19 s predpisi opravljanje gospodarske dejavnosti
onemogočeno ali bistveno omejeno in zaradi tega poslovne nepremičnine ni mogel
v celoti ali v pretežnem delu uporabljati za dogovorjen namen.
(4) Najemnik mora najemodajalcu plačati odložene najemnine
najpozneje v šestih mesecih po prenehanju veljavnosti ukrepa iz tega člena, pri
čemer najemodajalec za odložene najemnine ni upravičen do zamudnih obresti,
lahko pa zahteva ustrezno zavarovanje za odložene najemnine.
(5) Odlog plačila najemnine ali podaljšanje veljavnosti
najemne pogodbe učinkuje, ko najemodajalec prejme pisno zahtevo najemnika.
Najemnik mora zahtevo za odlog plačila najemnine poslati pred njegovo
zapadlostjo.
(6) Ne glede na prejšnji odstavek lahko najemnik zahteva
odlog plačil najemnin, zapadlih pred uveljavitvijo tega zakona, če se nanašajo
na obdobje, ko mu je bilo zaradi epidemije COVID-19 s predpisi opravljanje
gospodarske dejavnosti onemogočeno ali bistveno omejeno in zaradi tega poslovne
nepremičnine ni mogel v celoti ali v pretežnem delu uporabljati za dogovorjen
namen. Najemnik mora takšno zahtevo pisno poslati najemodajalcu v 15 dneh po
uveljavitvi tega zakona.
(7) Najemodajalec ne sme odpovedati ali odstopiti od najemne
pogodbe, ker je najemnik zahteval odlog plačila najemnine ali podaljšanje
najemne pogodbe v skladu s tem členom.
(8) Ukrepi iz tega člena veljajo do 30. junija 2021. Vlada
jih lahko podaljša za najdalj šest mesecev. Sklep o podaljšanju ukrepa Vlada
objavi v Uradnem listu Republike Slovenije.
17. Začasni ukrepi na davčnem področju in področju sodne
izvršbe ter osebnega stečaja
118. člen
(davčna izvršba)
(1) Davčni organ začne davčno izvršbo samo v nujnih zadevah.
(2) Zadeva se šteje za nujno, če davčni organ na podlagi
podatkov, s katerimi razpolaga, utemeljeno pričakuje, da bo plačilo obveznih
dajatev ali drugih denarnih nedavčnih obveznosti, ki jih izterjuje davčni
organ, po prenehanju ukrepa po tem členu, onemogočeno ali precej oteženo.
(3) Ukrep iz tega člena velja do 31. januarja 2021. Vlada
lahko ta ukrep podaljša še za obdobje treh mesecev. Sklep o podaljšanju ukrepa
Vlada objavi v Uradnem listu Republike Slovenije.
119. člen
(izvzetje prejemkov iz izvršbe in stečajne mase)
(1) Vsi prejemki, izplačani dolžniku na podlagi zakonov, ki
urejajo interventne ukrepe zaradi epidemije, razen prejemkov, ki predstavljajo
nadomestilo plače ali plačilo za opravljene storitve, so izvzeti iz izvršbe po
Zakonu o izvršbi in zavarovanju (Uradni list RS, št. 3/07 – uradno prečiščeno
besedilo, 93/07, 37/08 – ZST-1, 45/08 – ZArbit, 28/09, 51/10, 26/11, 17/13 –
odl. US, 45/14 – odl. US, 53/14, 58/14 – odl. US, 54/15, 76/15 – odl. US,
11/18, 53/19 – odl. US, 66/19 – ZDavP-2M in 23/20 – SPZ-B; v nadaljnjem
besedilu: ZIZ) in iz davčne izvršbe po Zakonu o davčnem postopku (Uradni list
RS, št. 13/11 – uradno prečiščeno besedilo, 32/12, 94/12, 101/13 – ZDavNepr,
111/13, 22/14 – odl. US, 25/14 – ZFU, 40/14 – ZIN-B, 90/14, 91/15, 63/16,
69/17, 13/18 – ZJF-H, 36/19, 66/19 in 145/20 – odl. US; v nadaljnjem besedilu:
ZDavP-2).
(2) Prejemki iz prejšnjega odstavka so izvzeti tudi iz
stečajne mase v postopku osebnega stečaja po ZFPPIPP.
120. člen
(uporaba določb Zakona o davčnem postopku)
Če ta zakon ne določa drugače, se v zvezi z ukrepi iz 118.
člena tega zakona smiselno uporabljajo določbe ZDavP-2.
121. člen
(odlog izvršbe)
(1) V izvršilnih postopkih, ki tečejo po ZIZ, se z dnem
uveljavitve tega zakona odloži izvršba, če je dolžnik fizična oseba.
(2) Izvršba po prejšnjem odstavku se ne odloži, če gre za
nujne zadeve, o katerih sodišče odloča tudi v času epidemije, ali če gre za
izvršbo zaradi izterjave terjatev iz naslova zakonite preživnine in odškodnine
za izgubljeno preživnino zaradi smrti tistega, ki jo je dajal.
(3) Ukrep iz tega člena velja do 31. januarja 2021. Vlada
lahko ukrep s sklepom podaljša za obdobje treh mesecev. Sklep o podaljšanju
ukrepa Vlada objavi v Uradnem listu Republike Slovenije.
18. Začasni ukrepi na področju športa
122. člen
(testiranje športnikov na prisotnost virusa SARS-CoV-2)
(1) Za športnike, ki se udeležujejo uradnih tekmovanj pod
okriljem mednarodnih športnih zvez, športnike, ki nastopajo na najvišjih ravneh
tekmovanj pod okriljem nacionalnih panožnih zvez, ter trenersko in drugo
tekmovalno osebje, ki se udeležuje navedenih tekmovanj, se testiranje na
prisotnost virusa SARS-CoV-2 s hitrimi testi in PCR testi financira iz
proračuna Republike Slovenije.
(2) Upravičenec do izplačila pomoči so nacionalne panožne
športne zveze, ki organizirajo tekmovanja oziroma nacionalne panožne športne
zveze, katerih tekmovalci se udeležujejo tekmovanj.
(3) Ukrep iz tega člena velja do 31. decembra 2021.
123. člen
(izplačilo)
(1) Za izplačilo pomoči za nakup hitrih testov upravičenec iz
prejšnjega člena preko informacijskega sistema FURS predloži vlogo, s katero
izjavlja, da je oseba, ki jo opredeljuje prejšnji člen.
(2) Upravičenec mora predložiti izjavo iz prejšnjega odstavka
najpozneje v 30 dneh od uveljavitve tega zakona.
124. člen
(zagotavljanje sredstev z nakup hitrih testov in testiranja
s PCR testi)
Sredstva za izplačilo pomoči za nakup hitrih testov in
testiranja s PCR testi, kadar je tako zahtevano, se zagotavljajo v proračunu
Republike Slovenije ali iz sredstev, pridobljenih iz proračuna Evropske unije.
125. člen
(vračilo pomoči za nakup hitrih testov in PCR testov)
(1) Upravičenec, ki je uveljavil pomoč za nakup hitrih testov
in PCR testov, in naknadno ugotovi, da ni izpolnjeval pogojev za njeno
pridobitev ali sredstev ni namensko porabil za nakup hitrih testov in PCR
testov, o tem obvesti FURS in vrne znesek prejete pomoči v 30 dneh od vročitve
odločbe.
(2) Nadzor nad uveljavljanjem pravic iz 122. člena tega
zakona in namensko porabo sredstev, lahko izvaja FURS, ki za postopek nadzora
smiselno uporabi zakon, ki ureja davčni postopek.
19. Začasni ukrepi na področju zaščite, reševanja in pomoči
126. člen
(zagotovitev sredstev zaradi izpada prihodkov PGD)
(1) Iz proračuna Republike Slovenije se prostovoljnim
gasilskim društvom (v nadaljnjem besedilu: PGD), skladno s prvim odstavkom 19.
člena Uredbe o organiziranju, opremljanju in usposabljanju sil za zaščito,
reševanje in pomoč (Uradni list RS, št. 92/07, 54/09, 23/11 in 27/16), zaradi
izpada prihodkov v letu 2020, ki so posledica epidemije COVID-19, za nakup
osebne zaščitne opreme, skupne zaščitne opreme in gasilskih vozil, zagotovi:
-       
za PGD 1. kategorije 2.000 eurov,
-       
za PGD 2. kategorije 3.000 eurov,
-       
za PGD 3. kategorije 3.500 eurov,
-       
za PGD 4. kategorije 4.000 eurov,
-       
za PGD 5. kategorije 4.500 eurov.
(2) Dodatno se PGD, ki imajo v lokalni skupnosti status
osrednje enote, zagotovi 1.000 eurov.
(3) Postopke za izplačilo izvede Ministrstvo za obrambo,
Uprava Republike Slovenije za zaščito in reševanje.
127. člen
(podaljšanje veljavnosti zdravniških spričeval prostovoljnih
gasilcev)
Z namenom nemotenega izvajanja operativnih nalog javne
gasilske službe v skladu z 11.a členom Zakona o gasilstvu (Uradni list RS, št.
113/05 – uradno prečiščeno besedilo in 23/19), ki jih izvajajo prostovoljni
gasilci v okviru PGD, se veljavnost obstoječih zdravniških spričeval
prostovoljnih operativnih gasilcev, ki jim veljavnost poteče v letu 2020,
podaljša do 30. septembra 2021.

Zakon o interventnih ukrepih za pomoč pri
omilitvi posledic drugega vala epidemije COVID-19 – ZIUPOPDVE (Uradni list RS,
št. 203/20) vsebuje naslednje prehodne in
končne določbe:
»PETI DEL
PREHODNE IN KONČNE DOLOČBE
128. člen
(uporaba 60. člena)
(1) Prvi odstavek 60. člena tega zakona se uporablja za
upravičence do donacij iz namenitve dela dohodnine, ki so upravičenci za leta
od 2020 dalje.
(2) Odstotki namenitve dela dohodnine za financiranje
upravičencev do donacij, ki so ji predložili rezidenti v svojih zahtevah za
namenitev dela dohodnine za donacije, ki so veljavne na dan uveljavitve tega
zakona, se podvojijo, razen če rezident svojo zahtevo spremeni.
129. člen
(prenehanje veljavnosti)
Z dnem uveljavitve tega zakona prenehajo veljati naslednje
določbe zakonov:
-       
tretji in četrti odstavek 103. člena Zakona o interventnih ukrepih za
omilitev posledic drugega vala epidemije COVID-19 (Uradni list RS, št. 175/20;
v nadaljnjem besedilu: ZIUOPDVE),
-       
107. člen in drugi odstavek 108. člena ZIUOPDVE.
130. člen
(uporaba 9. člena)
(1) Določba zadnjega stavka petega odstavka 109. člena
ZIUOPDVE se uporablja za izjave, vložene do uveljavitve tega zakona, če je za
upravičenca ugodnejša.
(2) Vlagatelj, ki ugotavlja pogoj iz prejšnjega odstavka na
podlagi spremenjenega petega odstavka 109. člena ZIUOPDVE glede povprečnega
števila zaposlenih, in je do uveljavitve tega zakona že vložil izjavo na
podlagi ZIUOPDVE, vloži dopolnitev izjave oziroma novo izjavo v 15 dneh od
uveljavitve tega zakona. Razlika do polne vrednosti povračila se upravičencu
izplača do 31. januarja 2021.
(3) Vlagatelj, ki ugotavlja upad prihodkov na podlagi novega
šestega odstavka 109. člena ZIUOPDVE in je do uveljavitve tega zakona že vložil
izjavo na podlagi ZIUOPDVE, vloži dopolnitev izjave oziroma novo izjavo v 15
dneh od uveljavitve tega zakona. Razlika do polne vrednosti povračila se
upravičencu izplača do 31. januarja 2021.
(4) Za vlagatelje, ki so vložili vlogo na podlagi ZIUOPDVE,se
določbi prve in druge alineje spremenjenega petega odstavka 109. člena ZIUOPDVE
upoštevata po uradni dolžnosti. Razlika do polne vrednosti povračila se
upravičencu izplača do 31. januarja 2021.
131. člen
(rok za izdajo podzakonskih
predpisov)
Pristojni ministri izdajo podzakonske predpise iz 40. člena
in četrtega odstavka 69. člena tega zakona v 30 dneh po uveljavitvi tega
zakona.
132. člen
(uporaba določb 34. in 35.
člena)
Določbe 34. in 35. člena tega zakona se uporabljajo od 1.
decembra 2020.
133. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o dodatnih ukrepih za omilitev posledic
COVID-19 – ZDUOP (Uradni list RS, št. 15/21) vsebuje naslednjo končno določbo:
»65. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o spremembah in dopolnitvah Zakona o
nalezljivih boleznih – ZNB-C (Uradni list RS, št. 82/21) v zvezi s prenehanjem veljavnosti 29.
člena zakona določa:
»določbe … in 29. člen Zakona o interventnih ukrepih za pomoč
pri omilitvi posledic drugega vala epidemije COVID-19 (Uradni list RS, št.
203/20 in 15/21 – ZDUOP) se uporabljajo do začetka uporabe tega zakona«;
v zvezi s prenehanjem veljavnosti 30. člena
zakona določa:
»četrti in šesti odstavek 30. člena Zakona o interventnih
ukrepih za pomoč pri omilitvi posledic drugega vala epidemije COVID-19 (Uradni
list RS, št. 203/20 in 15/21 – ZDUOP) se uporabljata do vzpostavitve
informacijske rešitve iz prvega odstavka 19.b člena zakona«;
ter vsebuje naslednjo končno določbo:
»7. člen
Ta zakon začne veljati naslednji dan po objavi v Uradnem
listu Republike Slovenije, uporabljati pa se začne peti dan po uveljavitvi.«.

Zakon o nujnih ukrepih na področju zdravstva – ZNUPZ (Uradni list
RS, št. 112/21) vsebuje naslednjo končno določbo:
»47. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.

Zakon o dodatnih ukrepih za preprečevanje
širjenja, omilitev, obvladovanje, okrevanje in odpravo posledic COVID-19 – ZDUPŠOP
(Uradni list RS, št. 206/21) vsebuje naslednjo končno določbo:
»85. člen
(začetek veljavnosti)
Ta zakon začne veljati naslednji dan po objavi v Uradnem
listu Republike Slovenije.«.