Prvi del: SPLOŠNE DOLOČBE
I. poglavje: Uvodne določbe
1. člen
(vsebina in uporaba zakona)
(1) Ta zakon ureja pogoje za graditev objektov in druga
vprašanja, povezana z graditvijo objektov.
(2) Določbe tega zakona se ne uporabljajo za graditev
objektov v času, ko jih je treba nemudoma izvesti za odvračanje nevarnosti in
povzročitve nadaljnje škode ob neposredni ogroženosti ali nastanku naravnih in
drugih nesreč ali če gre za vojaško-inženirske objekte, zaklonišča ali druge
zaščitne objekte med izrednim ali vojnim stanjem, razen če ta zakon določa
drugače.
(3) Določbe tega zakona se ne uporabljajo tudi za graditev
objektov:
-       
v rudniškem prostoru, ki so v neposredni povezavi z raziskovanjem,
izkoriščanjem ali opustitvijo izkoriščanja mineralnih surovin v skladu s predpisi,
ki urejajo rudarstvo;
-       
ki pomenijo agromelioracije ali pomožno kmetijsko-gozdarsko opremo v
skladu s predpisi, ki urejajo kmetijska zemljišča.
(4) S tem zakonom se v pravni red Republike Slovenije
prenašajo:
1.     
Direktiva Sveta 92/43/EGS z dne 21. maja 1992 o ohranjanju naravnih
habitatov ter prosto živečih živalskih in rastlinskih vrst (UL L št. 206 z dne
22. 7. 1992, str. 7), zadnjič spremenjena z Direktivo Sveta 2013/17/EU z dne
13. maja 2013 o prilagoditvi nekaterih direktiv na področju okolja zaradi
pristopa Republike Hrvaške (UL L št. 158 z dne 10. 6. 2013, str. 193), v delu,
ki se nanaša na združitev presoje sprejemljivosti nameravane gradnje objekta za
naravo s postopki dovoljevanja po tem zakonu;
2.     
Direktiva Evropskega parlamenta in Sveta 2000/60/ES z dne 23. oktobra
2000 o določitvi okvira za ukrepe Skupnosti na področju vodne politike (UL L
št. 327 z dne 22. 12. 2000, str. 1), zadnjič spremenjena z Direktivo Komisije
2014/101/EU z dne 30. oktobra 2014 o spremembi Direktive Evropskega parlamenta in
Sveta 2000/60/ES o določitvi okvira za ukrepe Skupnosti na področju vodne
politike (UL L št. 311 z dne 31. 10. 2014, str. 32), v delu, ki se nanaša na
zahtevo po predhodnem dovoljenju nad zajezovanjem sladke površinske vode ali na
umetno napajanje ali bogatenje podzemne vode, kadar se to nanaša na objekt, za
katerega je s tem zakonom predpisana pridobitev gradbenega dovoljenja;
3.     
Direktiva 2006/123/ES Evropskega parlamenta in Sveta z dne 12. decembra
2006 o storitvah na notranjem trgu (UL L št. 376 z dne 27. 12. 2006, str. 36) v
delu, ki se nanaša na regulacijo dejavnosti izvajanja del pri graditvi
objektov;
4.     
Direktivo 2011/92/EU Evropskega parlamenta in Sveta z dne 13. decembra
2011 o presoji vplivov nekaterih javnih in zasebnih projektov na okolje (UL L
št. 26 z dne 28. 1. 2012, str. 1), zadnjič spremenjena z Direktivo 2014/52/EU
Evropskega parlamenta in Sveta z dne 16. aprila 2014 o spremembi Direktive
2011/92/EU o presoji vplivov nekaterih javnih in zasebnih projektov na okolje
(UL L št. 124 z dne 25. 4. 2014, str. 1), v delu, ki se nanaša na združitev
presoje vplivov na okolje javnih in zasebnih gradenj s postopki dovoljevanja po
tem zakonu.
2. člen
(namen)
(1) Namen tega zakona je zaščita javnega interesa pri
graditvi objektov.
(2) Za javni interes iz prejšnjega odstavka se štejejo
predvsem varnost objektov, spoštovanje načela enakih možnosti, varstvo okolja,
ohranjanje narave, varstvo voda, varstvo kulturne dediščine, spodbujanje
trajnostne gradnje, skladnost umeščanja objektov v prostor, arhitektura kot izraz
kulture, evidentiranje, uporabnost, učinkovitost, kakovost objektov in njihova
usklajenost z okoljem v njihovem celotnem življenjskem ciklu.
(3) Namen tega zakona se uresničuje s projektiranjem,
dovoljevanjem, gradnjo, uporabo, vzdrževanjem in inšpekcijskim nadzorom.
(4) Objekti morajo biti skladni s prostorskimi izvedbenimi
akti in predpisi o urejanju prostora, izpolnjevati morajo bistvene in druge
zahteve ter biti evidentirani. Gradnjo je treba izvajati skladno z gradbenim
dovoljenjem.
(5) Pristojni organi pri graditvi objektov in vsi udeleženci
pri graditvi objektov so vsak zase ter v okviru pravic in dolžnosti, ki jih
določajo predpisi, dolžni zagotavljati izpolnjevanje zahtev iz prejšnjega
odstavka.
3. člen
(pomen izrazov)
(1) Izrazi, uporabljeni v tem zakonu, pomenijo:
1.     
bistvene zahteve so gradbenotehnične lastnosti, ki jih morajo
izpolnjevati objekti za zagotavljanje njihove varne in učinkovite uporabe;
2.     
dokončanje gradnje je konec izvajanja del, ki zagotavlja izpolnjevanje
bistvenih zahtev in minimalno komunalno oskrbo objekta;
3.     
enostavni objekt je objekt tako majhnih dimenzij, da se v njem ne more
zadrževati večje število oseb, konstrukcijsko enostaven in prostorsko manj
zaznaven;
4.     
gradbeni inženirski objekt je objekt prometne infrastrukture, cevovod,
elektronsko komunikacijsko omrežje in objekt energetske infrastrukture,
industrijski gradbeni kompleks, športno igrišče in drugi gradbeni inženirski
objekt; gradbeni inženirski objekt so tudi utrjena površina, nasip in izkop, če
se izvedejo z gradbenimi deli;
5.     
gradnja je izvedba gradbenih in drugih del, povezanih z gradnjo, ki
obsega novogradnjo, rekonstrukcijo, manjšo rekonstrukcijo, vzdrževanje objekta,
vzdrževalna dela v javno korist, odstranitev in spremembo namembnosti;
6.     
gradbeno dovoljenje je odločba, s katero se investitorju ali
investitorki (v nadaljnjem besedilu: investitor) dovoljuje gradnja; gradbeno
dovoljenje je tudi integralno gradbeno dovoljenje po določbah tega zakona;
7.     
gradbišče je zemljišče ali objekt, na katerem se izvaja gradnja in ki je
potreben za njeno izvajanje;
8.     
graditev objektov je projektiranje, dovoljevanje in gradnja objektov;
9.     
groba gradbena dela so dela, s katerimi se stavba zgradi do te mere, da
so zgrajeni temelji, konstrukcija in ostrešje, ki je pokrito, niso pa narejene
inštalacije, končana zaključna dela in ni vgrajeno stavbno pohištvo oziroma
dela, s katerimi se gradbeni inženirski objekt zgradi do te mere, da so
izvedena pripravljalna in zemeljska dela ter nosilna konstrukcija; inštalacije,
vgrajena oprema in spremljajoče ureditve pa še niso izvedene;
10.  
investitor je udeleženec pri graditvi objektov, ki vloži zahtevo za
pridobitev dovoljenj po tem zakonu, prijavi gradnjo, jo naroči ali jo za lastne
potrebe izvaja sam;
11.  
izvajalec je pravna ali fizična oseba, ki kot udeleženec pri graditvi
objektov izvaja gradnjo;
12.  
javnost pomeni eno ali več fizičnih ali pravnih oseb in njihova
združenja, organizacije ali skupine;
13.  
manj zahtevni objekt je objekt, ki ni uvrščen med zahtevne, nezahtevne
ali enostavne objekte;
14.  
manjša rekonstrukcija so dela, ki niso vzdrževanje objekta in niso
rekonstrukcija, so pa izboljšava ali zamenjava več posameznih konstrukcijskih
elementov, s katero se ne ogroža stabilnost konstrukcije, zamenjava elementov
javnega vodovoda, javne kanalizacije, večji preboji konstrukcije, vgradnja
dvigal v notranjosti objekta in manjše povečanje prostornine, ki ne poveča
bruto tlorisne površine objekta, ter prizidava zunanjega stopnišča ali dvigala,
ki ne povezuje več kot treh etaž;
15.  
minimalna komunalna oskrba objekta je oskrba, ki pri novozgrajenih
stanovanjskih stavbah obsega oskrbo s pitno vodo in električno energijo,
odvajanje odpadnih voda in dostop do javne poti ali ceste; minimalna komunalna
oskrba drugih novozgrajenih objektov se določi glede na namen objekta;
16.  
mnenjedajalec je državni organ, občina ali nosilec javnega pooblastila,
ki na področju varstva okolja, ohranjanja narave, varstva kulturne dediščine,
varstva voda, prostora, jedrske in sevalne varnosti, kmetijstva in gozdov,
obrambe, carinskega in mejnega nadzora, varovanja prometne, komunalne in
energetske infrastrukture, rudarstva in drugih področij, če je to določeno v
zakonu, poda mnenje k dokumentaciji za pridobitev gradbenega dovoljenja glede
sprejemljivosti nameravane gradnje z vidika njegovih pristojnosti;
17.  
nadzornik je pravna ali fizična oseba, ki kot udeleženec pri graditvi
objektov izvaja nadzor nad gradnjo in izpolnjuje pogoje po zakonu, ki ureja
arhitekturno in inženirsko dejavnost;
18.  
nedovoljeni objekt so nelegalni objekt, neskladen objekt in nevarni
objekt;
19.  
nelegalni objekt je objekt, ki se gradi ali ki je zgrajen brez
pravnomočnega oziroma dokončnega gradbenega dovoljenja ali v nasprotju s
pogoji, določenimi z gradbenim dovoljenjem, če ga gradbenotehnično ni mogoče
uskladiti z gradbenim dovoljenjem. Nelegalni objekt je tudi:
- 
objekt, za katerega je bilo gradbeno dovoljenje ali dovoljenje za objekt
daljšega obstoja odpravljeno ali razveljavljeno,
- 
začasni objekt po preteku predpisanega časa za njegovo postavitev,
- 
objekt, za katerega ni predpisano gradbeno dovoljenje, če je zgrajen v
nasprotju s prostorskim izvedbenim aktom, razen začasni nujni objekt ali
začasni gradbiščni objekt;
20.  
neskladni objekt je objekt, ki ima pravnomočno oziroma dokončno gradbeno
dovoljenje, vendar se gradi ali je zgrajen v nasprotju s pogoji, določenimi z
gradbenim dovoljenjem, tako da ga je gradbeno-tehnično mogoče uskladiti z
gradbenim dovoljenjem in pri tem ne gre za dopustna odstopanja v skladu z 79.
členom tega zakona;
21.  
neskladna uporaba objekta je uporaba objekta ali dela objekta brez
uporabnega dovoljenja, v nasprotju z izdanim gradbenim dovoljenjem ali v
nasprotju z uporabnim dovoljenjem;
22.  
nevarni objekt je objekt, ki ne izpolnjuje bistvenih zahtev in
neposredno ogroža zdravje in življenje ljudi, premoženje večje vrednosti,
promet ali sosednje objekte;
23.  
nezahtevni objekt je objekt manjših dimenzij, konstrukcijsko nezahteven
in prostorsko zaznaven;
24.  
novogradnja je gradnja, katere posledica je novozgrajeni objekt ali
prizidava; za novogradnjo se štejeta tudi objekt ali prizidava, ki sta zgrajena
brez predpisanih dovoljenj;
25.  
objekt je s tlemi povezana stavba ali gradbeni inženirski objekt,
narejen iz gradbenih proizvodov, proizvodov in naravnih materialov, skupaj z
vgrajenimi inštalacijami in tehnološkimi napravami, ki jih objekt potrebuje za
svoje delovanje; objekt je povezan s tlemi, če je temeljen ali s pomočjo
gradbenih del povezan s tlemi na stalno določenem mestu in ga ni mogoče
premakniti ali odstraniti brez škode za njegovo bistvo; za objekt se štejeta
tudi začasni objekt in grajeni objekt na drevesu, ki je namenjen opravljanju
dejavnosti;
26.  
objekt v javni rabi je objekt ali del objekta, katerega raba je pod
enakimi pogoji namenjena vsem, in sicer so to naslednji objekti v skladu s
predpisom, ki ureja klasifikacijo vrst objektov CC-SI: nestanovanjska stavba,
kot so gostinska stavba (skupina 121 po CC-SI), poslovna in upravna stavba
(skupina 122 po CC-SI), trgovska stavba in stavba za storitvene dejavnosti
(skupina 123 po CC-SI), stavba za promet in stavba za izvajanje komunikacij
(skupina 124 po CC-SI), stavba splošnega družbenega pomena (skupina 126 CC-SI),
obredna stavba (razred 1272 po CC-SI) in druga nestanovanjska stavba, če je
namenjena javni rabi (skupina 113 po CC-SI) in javna površina, kot so javna
cesta, ulica, trg, tržnica, igrišče, parkirišče, pokopališče, park, zelenica,
rekreacijska površina;
27.  
objekt z vplivi na okolje je objekt, za katerega je treba pred začetkom
izvajanja posega v skladu s predpisi, ki urejajo varstvo okolja, izvesti
presojo vplivov na okolje;
28.  
odstranitev je izvedba del, s katerimi se odstranijo, porušijo ali
razgradijo vsi nadzemni in podzemni deli objekta;
29.  
pooblaščeni strokovnjak ali pooblaščena strokovnjakinja (v nadaljnjem
besedilu: pooblaščeni strokovnjak) je pooblaščeni arhitekt, pooblaščeni
krajinski arhitekt, pooblaščeni inženir ali druga pooblaščena oseba s področja
arhitekture, krajinske arhitekture, gradbeništva, elektrotehnike, strojništva,
tehnologije, požarne varnosti ter geotehnologije in rudarstva, ki je vpisana v
ustrezni imenik v skladu s svojimi poklicnimi nalogami po zakonu, ki ureja
arhitekturno in inženirsko dejavnost;
30.  
presoja sprejemljivosti je postopek, v katerem se oceni vpliv oziroma
posledice nameravane gradnje v skladu s predpisi, ki urejajo ohranjanje narave;
31.  
presoja vplivov na okolje je postopek, v katerem se v skladu s predpisi,
ki urejajo varstvo okolja, pripravi poročilo o vplivih na okolje, izvede
sodelovanje z javnostjo, vključujejo stranke in pristojni mnenjedajalci ter pri
čezmejnih vplivih države članice Evropske unije, v presoji se preučijo vse
zbrane informacije o vplivih posega na okolje in na njihovi podlagi izda
obrazložena odločitev, vključena v integralno gradbeno dovoljenje, izdano v
integralnem postopku;
32.  
pristojni poklicni zbornici sta Zbornica za arhitekturo in prostor
Slovenije (v nadaljnjem besedilu: ZAPS) in Inženirska zbornica Slovenije (v
nadaljnjem besedilu: IZS);
33.  
prizidava je gradnja, pri kateri se gabariti obstoječega objekta
povečajo v horizontalni ali vertikalni smeri;
34.  
projektant je pravna ali fizična oseba, ki kot udeleženec pri graditvi
objektov izdeluje projektno dokumentacijo in izpolnjuje pogoje iz zakona, ki
ureja arhitekturno in inženirsko dejavnost;
35.  
rekonstrukcija je spreminjanje tehničnih značilnosti obstoječega
objekta, pri čemer se spreminjajo njegovi konstrukcijski elementi, zmogljivost
ali izvedejo druge izboljšave, pri čemer se mora ohraniti vsaj del
konstrukcijskih elementov obstoječega objekta, in se gabariti objekta praviloma
ne povečajo, lahko pa se zmanjšajo. Povečanje gabaritov je v okviru
rekonstrukcije mogoče le zaradi usklajevanja z bistvenimi zahtevami, kot jih za
objekte določajo predpisi, ki urejajo graditev. Rekonstrukcija je tudi takšna
sprememba namembnosti, zaradi katere se objekt razvrsti v višjo vrsto
zahtevnosti v skladu s predpisom, ki ureja razvrščanje objektov glede na
zahtevnost gradnje;
36.  
sprememba namembnosti je sprememba namena objekta ali njegovega dela, ki
se izvede samostojno ali hkrati z vzdrževanjem, manjšo rekonstrukcijo,
rekonstrukcijo ali prizidavo. Za spremembo namembnosti se ne šteje, če se
namembnost spreminja v okviru podrazreda v skladu s predpisom, ki ureja
klasifikacijo vrst objektov CC-SI, in če se spreminja namembnost znotraj
razreda poslovnih in upravnih stavb (razred CC-SI 1220), z izjemo podrazreda
Konferenčne in kongresne stavbe (podrazred CC-SI 12204) ali znotraj razreda
Stanovanjske stavbe za posebne družbene skupine (razred CC-SI 1130);
37.  
stavba je pokrit objekt, v katerega se lahko vstopi in je namenjen
bivanju ali opravljanju dejavnosti;
38.  
uporabno dovoljenje je odločba, s katero se dovoljuje uporaba objekta;
39.  
upravni organ je upravni organ za gradbene zadeve, ki je po tem zakonu
pristojen za izdajo gradbenega dovoljenja, integralnega gradbenega dovoljenja,
uporabnega dovoljenja in odločb iz IV. poglavja devetega dela tega zakona ter
za evidentiranje prijave začetka gradnje;
40.  
vzdrževalna dela v javno korist je izvedba takšnih vzdrževalnih in
drugih del, za katere je v posebnem zakonu ali predpisu, izdanem na podlagi
takšnega posebnega zakona, določeno, da se za zagotavljanje opravljanja določene
vrste gospodarske javne službe lahko spremeni tudi zmogljivost objekta in z njo
povezana velikost objekta;
41.  
vzdrževanje objekta so dela, namenjena ohranjanju uporabnosti in
vrednosti objekta, izboljšave, ki upoštevajo napredek tehnike, in manjši
inštalacijski preboji;
42.  
začetek gradnje je začetek izvajanja gradbenih, obrtniških ali
inštalacijskih del;
43.  
zadnje stanje gradbene tehnike je stanje, ki v trenutku, ko se
projektira ali gradi, pomeni doseženo stopnjo razvoja tehničnih zmogljivosti
gradbenih proizvodov, procesov in storitev, ki temeljijo na priznanih izsledkih
znanosti, tehnike in izkušenj s področja graditve objektov, ob hkratnem
upoštevanju razumnih stroškov;
44.  
zahtevni objekt je objekt velikih dimenzij ali konstrukcijsko zahteven
objekt ali objekt, ki je namenjen zadrževanju večjega števila oseb v njem, in
je prostorsko zaznaven;
45.  
zainteresirana javnost je javnost, ki jo okoljsko odločanje prizadene
ali bi jo lahko prizadelo, ali ki ima interes pri okoljskem odločanju;
46.  
zainteresirana javnost, ki jo okoljsko odločanje prizadene ali bi jo
lahko prizadelo, je fizična ali pravna oseba, ki je skladno s tem zakonom
stranski udeleženec v postopku izdaje integralnega gradbenega dovoljenja;
47.  
zainteresirana javnost, ki ima interes pri okoljskem odločanju, sta:
- 
nevladna organizacija v javnem interesu na področju varstva okolja ali
ohranjanja narave v skladu s predpisi, ki urejajo varstvo okolja in ohranjanje
narave,
- 
civilna iniciativa, ki je skupina najmanj 200 polnoletnih fizičnih oseb,
ki so zainteresirane za okoljske odločitve, s stalnim prebivališčem na območju
občine, kjer je nameravana gradnja, ali na območju občine, ki meji na območje
nameravane gradnje. V primeru gradnje objekta iz četrtega odstavka 9. člena
tega zakona, za katerega je potrebno pridobiti integralno gradbeno dovoljenje,
je civilna iniciativa skupina najmanj 500 polnoletnih fizičnih oseb s stalnim
prebivališčem na območju občine, kjer je nameravana gradnja, ali na območju
občine, ki meji na območje nameravane gradnje. Civilna iniciativa nastane s
podpisi najmanj 200 ali 500 polnoletnih fizičnih oseb. Seznam podpisnikov mora
vključevati osebno ime, občino stalnega prebivališča, podpis in datum podpisa
ter izjavo, da je podpisnik polnoletna oseba. Upravni organ lahko za potrebe
priznavanja sodelovanja v postopku izdaje integralnega gradbenega dovoljenja
civilni iniciativi pridobi podatke o podpisnikih iz prejšnjih stavkov iz
Centralnega registra prebivalstva Republike Slovenije na način neposrednega
vpogledovanja v ta register. Civilna iniciativa mora poleg seznama podpisnikov
predložiti tudi podpisano izjavo vseh podpisnikov, s katero ti izjavljajo, da
želijo sodelovati v postopku izdaje integralnega gradbenega dovoljenja zaradi
varstva javne koristi varstva okolja in ne zaradi svojih pravnih koristi.
Civilna iniciativa postavi skupnega predstavnika, ki jo predstavlja. Dokazilo o
imenovanju skupnega predstavnika se priloži seznamu podpisnikov;
48.  
zakoličenje objekta je prenos tlorisa zunanjega oboda načrtovanega
objekta na teren oziroma prenos osi trase linijskih gradbenih inženirskih
objektov na teren na način, ki zagotavlja njegovo izvajanje skladno z gradbenim
dovoljenjem in projektno dokumentacijo za izvedbo gradnje;
49.  
zbirni načrt ali zbirni prikaz je dokumentacija, ki opredeljuje zbrane
in usklajene vsebine projekta glede na namen uporabe objekta in raven obdelave
dokumentacije.
(2) Minister, pristojen za graditev (v nadaljnjem besedilu:
minister), predpiše način izračuna površin in prostornin stavb.
(3) Podrobnejša merila za razvrščanje enostavnih, nezahtevnih,
manj zahtevnih in zahtevnih objektov ter merila za vzdrževanje in manjšo
rekonstrukcijo predpiše Vlada Republike Slovenije (v nadaljnjem besedilu:
vlada).
(4) Objekti se glede na namen uporabe razvrščajo v
klasifikaciji vrst objektov CC-SI, ki jo predpiše vlada.
4. člen
(začasni objekti)
(1) Začasni objekt je:
1.     
objekt, ki se postavi za namen in čas prireditve, ali objekt, namenjen
sezonski ponudbi, vendar ne več kot za šest mesecev v istem koledarskem letu (v
nadaljnjem besedilu: začasni sezonski objekt);
2.     
objekt, ki se postavi za učinkovito obvladovanje razmer ob naravnih in
drugih nesrečah oziroma v primeru višje sile (v nadaljnjem besedilu: začasni
nujni objekt) za čas trajanja naravne in druge nesreče oziroma višje sile,
vendar najdlje za tri leta;
3.     
objekt, namenjen skladiščenju nenevarnih snovi ob obstoječih proizvodnih
ali skladiščnih objektih, v katerih se že izvaja dejavnost investitorja, na
območjih proizvodnih dejavnosti in prometne infrastrukture, in sanitarni objekt
ob obstoječih objektih na območjih iz te točke (v nadaljnjem besedilu: začasni
skladiščni objekt), če je postavljen le enkrat in ne več kot za tri leta;
4.     
objekt na gradbišču, ki je postavljen znotraj gradbišča, za čas gradnje
objekta (v nadaljnjem besedilu: začasni gradbiščni objekt).
(2) Začasni nujni objekt, ki je potreben za izvajanje nalog
iz pristojnosti države, se postavi, če tako odloči vlada s sklepom, pri čemer
se v sklepu določi tudi čas postavitve takega objekta v skladu z 2. točko
prejšnjega odstavka. Začasni nujni objekt, ki je potreben za izvajanje nalog iz
pristojnosti občine, se postavi, če tako odloči občinski svet, pri čemer se
določi tudi čas postavitve takega objekta v skladu z 2. točko prejšnjega
odstavka.
(3) Objekt je začasni objekt, če je narejen v montažni izvedbi
ali je objekt proizvod.
(4) Ne glede na četrti odstavek 2. člena tega zakona je
postavitev začasnega nujnega objekta ali začasnega gradbiščnega objekta lahko v
neskladju s prostorskim izvedbenim aktom.
(5) Za začasne objekte se glede zagotavljana izpolnjevanja
bistvenih in drugih zahtev smiselno uporabljajo določbe drugega dela tega
zakona, pri čemer se šteje, da so te zahteve izpolnjene, če so elementi
konstrukcije izvedeni v skladu z veljavnimi slovenskimi standardi, ki urejajo
jeklene in aluminijske konstrukcije, začasne konstrukcije, ali ki urejajo
zdravstvene in varnostne zahteve objektov za bivanje. Za zagotavljanje varnosti
začasnih objektov je odgovoren investitor.
(6) Podrobnejša merila in pogoje za postavitev začasnih
objektov iz 1. do 3. točke prvega odstavka tega člena predpiše minister.
(7) Podrobnejša merila in pogoje za postavitev začasnih
objektov iz 4. točke prvega odstavka tega člena predpiše vlada.
II. poglavje: Pogoji za začetek izvajanja gradnje in uporabe
objektov
5. člen
(gradnja z gradbenim dovoljenjem in prijavo začetka gradnje)
(1) Pravnomočno gradbeno dovoljenje in prijava začetka
gradnje objekta sta pogoj za novogradnjo, rekonstrukcijo in spremembo
namembnosti zahtevnega, manj zahtevnega in nezahtevnega objekta ter za odstranitev
zahtevnega ali manj zahtevnega objekta, ki se dotika objekta na tuji sosednji
nepremičnini ali je od njega oddaljen manj kot en meter. Če prijava začetka
gradnje ne vsebuje katerekoli izmed zahtevanih podatkov ali dokumentacije iz
76. člena tega zakona, se šteje, kot da prijava začetka gradnje ni bila podana.
(2) Ne glede na prejšnji odstavek za spremembo namembnosti
objekta ni treba prijaviti začetka gradnje objekta.
(3) Ne glede na prvi odstavek tega člena se rekonstrukcija,
ki je nujna za zmanjšanje ali odpravo posledic naravnih in drugih nesreč in s
katero se vzpostavi prejšnje stanje objekta, pri čemer se lega, gabariti,
namembnost in zunanjost objekta ne spremenijo, in se z deli začne najpozneje v
treh mesecih po naravni ali drugi nesreči, izvaja le na podlagi prijave začetka
gradnje.
(4) Ne glede na prvi odstavek tega člena lahko investitor na
lastno odgovornost prijavi začetek gradnje objekta in začne gradnjo po
dokončnosti gradbenega dovoljenja, če ne gre za objekt z vplivi na okolje ali
gre za objekt, ki ne potrebuje presoje sprejemljivosti po predpisih, ki urejajo
ohranjanje narave.
(5) Ne glede na prvi odstavek tega člena za izvrševanje
izrečenega inšpekcijskega ukrepa gradbeno dovoljenje in prijava začetka gradnje
nista potrebna.
6. člen
(gradnja na podlagi prijave začetka gradnje brez gradbenega
dovoljenja)
(1) Na podlagi prijave začetka gradnje se:
-       
postavi začasni skladiščni objekt,
-       
izvaja novogradnja enostavnega objekta, ki je stavba,
-       
odstrani zahtevni ali manj zahtevni objekt, ki ne izpolnjuje pogojev za
odstranitev objektov iz prvega odstavka prejšnjega člena.
(2) Gradnja brez gradbenega dovoljenja oziroma brez prijave
začetka gradnje ne sme biti v nasprotju s prostorskim izvedbenim aktom in
predpisi, ki urejajo bistvene in druge zahteve, razen v primerih iz četrtega in
petega odstavka 4. člena tega zakona.
(3) Ne glede na prejšnji odstavek je izvrševanje izrečenega
inšpekcijskega ukrepa lahko v neskladju s prostorskim izvedbenim aktom.
7. člen
(pogoji za izvedbo manjše rekonstrukcije)
(1) Manjša rekonstrukcija se izvaja na podlagi pisnega mnenja
pooblaščenega strokovnjaka s področja gradbeništva, prizidavo zunanjega
stopnišča ali dvigala pa tudi na podlagi pisnega mnenja pooblaščenega
arhitekta, s katerim se predvidi rešitev, ki gradbenotehnične lastnosti objekta
izboljša ali vsaj ne poslabšuje. Pooblaščeni strokovnjak s področja
gradbeništva po izvedeni manjši rekonstrukciji ustreznost izvedenih del pisno
potrdi.
(2) Za manjše rekonstrukcije, ki pomenijo manjše povečanje
prostornine ali prizidave zunanjega stopnišča ali dvigala, je treba poleg
mnenja in potrdila iz prejšnjega odstavka pridobiti tudi soglasje občine glede
skladnosti s prostorskim aktom.
(3) Podrobnejšo vsebino in obliko mnenja in potrdila iz
prvega odstavka tega člena predpiše minister.
8. člen
(začetek uporabe objektov)
Za začetek uporabe objekta, za katerega je predpisana
pridobitev gradbenega dovoljenja, je treba imeti uporabno dovoljenje, razen za
nezahtevni objekt. Objekte je treba uporabljati v skladu z gradbenim in uporabnim
dovoljenjem.
III. poglavje: Pristojnost
9. člen
(pristojnost upravnih organov za izdajo odločb v postopkih
dovoljevanja in evidentiranje prijav začetka gradnje)
(1) Pristojni upravni organ za izdajo dovoljenj po tem zakonu
in odločb iz IV. in V. poglavja devetega dela tega zakona ter evidentiranja
prijav začetka gradnje je upravna enota, na območju katere je objekt predviden
ali se nahaja.
(2) Ne glede na prejšnji odstavek je pristojni organ za
evidentiranje prijave začetka novogradenj enostavnih stavb in postavitve
začasnih skladiščnih objektov občina, na območju katere je objekt predviden ali
se nahaja.
(3) Ne glede na prvi odstavek tega člena je pristojni upravni
organ za izdajo integralnega gradbenega dovoljenja ministrstvo, pristojno za
graditev (v nadaljnjem besedilu: ministrstvo).
(4) Ne glede na prvi odstavek tega člena je ministrstvo
pristojno za izdajo dovoljenj, odločb in evidentiranje za naslednje objekte:
1.     
objekti splošnega družbenega pomena:
a)   
objekti za športne prireditve, ki so veliki 25 ha ali več oziroma
sprejmejo 5.000 obiskovalcev ali več,
b)   
objekti za kulturne prireditve, ki sprejmejo 1.500 obiskovalcev ali več,
c)   
stavbe državne javne kulturne infrastrukture, ki sprejmejo 500 ali več
obiskovalcev hkrati,
č)   vse državne splošne bolnišnice, klinike
in specialne bolnišnice pa, če imajo 70 postelj ali več;
2.     
objekti, v katerih se izvajajo protokolarne storitve:
a)   
državni protokolarni objekti,
b)   
objekti diplomatskih in konzularnih predstavništev;
3.     
objekti, ki so posebnega pomena za varnost države:
a)   
objekti, v katerih je sedež predsednika Republike Slovenije, Vlade
Republike Slovenije, Državnega zbora in ministrstev, pristojnih za zunanje in
notranje zadeve ter obrambo in sedež predsednika Vrhovnega sodišča Republike
Slovenije,
b)   
objekti, ki so posebnega pomena za obrambo,
c)   
objekti, ki so posebnega pomena za policijo;
4.     
industrijske stavbe in gradbeni kompleksi:
4.1  
elektrarne z nazivno električno močjo nad 10 MW,
4.2  
objekti kemične industrije:
a)  rafinerije,
b)  objekti za proizvodnjo,
uporabo in skladiščenje razstreliva, smodnika in drugih eksplozivnih snovi,
4.3  
skladišča in rezervoarji:
a)  skladišča zelo lahko
vnetljivih tekočin, lahko vnetljivih tekočin, vnetljivih tekočin, gorljivih
plinov, oksidantov ali snovi, ki lahko eksplodirajo z zmogljivostjo 5.000 m³
ali več,
b)  skladišča dizelskega goriva
in ekstra lahkega kurilnega olja z zmogljivostjo 20.000 m³ ali več,
c)  objekti za skladiščenje
državnih blagovnih rezerv;
5.     
objekti prometne infrastrukture:
5.1  
ceste s pripadajočimi objekti:
a)  avtoceste (AC) in hitre
ceste (HC), glavne ceste I. in II. reda (G1 in G2),
b)  bencinski servisi in oskrbni
objekti ob avtocestah in hitrih cestah,
5.2   glavne in regionalne
železniške proge s pripadajočimi objekti in železniške postaje I. reda,
5.3  
letališča s pripadajočimi objekti:
a)  objekti letališke
infrastrukture na javnih letališčih, namenjenih mednarodnemu zračnemu prometu,
in letališčih, na katerih deluje slovenska vojska oziroma Organizacija
Severnoatlantske pogodbe (NATO),
b)  infrastruktura navigacijskih
služb zračnega prometa, razen nezahtevnih objektov;
5.4   pristanišča, namenjena
mednarodnemu javnemu prometu, s pripadajočo pristaniško infrastrukturo,
5.5  
mejni prehodi;
6.     
cevovodi in elektroenergetski vodi:
a)   
naftovodi s premerom 300 mm ali več s pripadajočimi funkcionalnimi
objekti,
b)   
plinovodi z obratovalnim tlakom, višjim od 16 barov, s pripadajočimi
funkcionalnimi objekti,
c)   
elektroenergetski vodi napetosti 110 kV in več s pripadajočimi
funkcionalnimi objekti;
7.     
vodni objekti:
a)   
velike pregrade,
b)   
jezovi s konstrukcijsko višino 15 m ali več in dolžino krone 200 m ali
več,
c)   
pregrade konstrukcijske višine 25 m ali več in dolžine krone 200 m ali
več,
č)    visokovodni
nasipi celinskih voda, dolgi 2.000 m ali več,
d)   
visokovodni nasipi morja, dolgi 500 m ali več;
8.     
odlagališča radioaktivnih odpadkov;
9.     
jedrski in sevalni objekti, razen objektov za potrebe zdravstva in
veterine;
10.  
drugi objekti, za katere je s posebnim predpisom za izdajo gradbenega
dovoljenja določena pristojnost ministrstva.
(5) Ne glede na določbe prvega, tretjega in četrtega odstavka
tega člena je za izdajo uporabnega dovoljenja in spremembe gradbenega
dovoljenja pristojen upravni organ, ki je izdal gradbeno dovoljenje, razen v
primeru, ko je zaradi predlaganih sprememb objekta treba izdati integralno
gradbeno dovoljenje.
10. člen
(pristojnost organov za opravljanje inšpekcijskega nadzora)
(1) Inšpekcijski nadzor nad izvajanjem določb tega zakona, ki
se nanašajo na gradnjo, za katero je predpisano gradbeno dovoljenje, opravljajo
gradbeni inšpektorji.
(2) Ne glede na prejšnji odstavek inšpekcijski nadzor nad
izvajanjem določb tega zakona in predpisov, izdanih na podlagi tega zakona v
delih, ki se nanašajo na izpolnjevanje bistvenih in drugih zahtev, ki sodijo na
delovno področje drugih ministrstev, opravljajo inšpektorji, ki delujejo na tem
delovnem področju (v nadaljnjem besedilu: drugi inšpektor).
(3) Nadzor nad gradnjo nezahtevnih objektov izvaja tudi
občinski inšpektor ali skupni občinski inšpektor, ki deluje v okviru skupne
občinske uprave (v nadaljnjem besedilu: občinski inšpektor).
(4) Inšpekcijski nadzor nad gradnjo, za katero po tem zakonu
ni predpisano gradbeno dovoljenje, v delu, ki se nanaša na skladnost s
prostorskimi izvedbenimi akti in drugimi predpisi občine, opravljajo občinski
inšpektorji, v delu, ki se nanaša na bistvene in druge zahteve, pa gradbeni in
drugi inšpektorji (v nadaljnjem besedilu: državni inšpektorji), vsak iz svoje
pristojnosti.
(5) Gradbeni, občinski ali drugi inšpektor (v nadaljnjem
besedilu: inšpektor) o začetku postopka iz svoje pristojnosti nemudoma obvesti
vse inšpektorje, tako da ta podatek vnese v sistem eGraditev.
IV. poglavje: Poslovanje
11. člen
(poslovanje in eGraditev)
(1) Poslovanje po tem zakonu se praviloma izvaja v
elektronski obliki prek sistema eGraditev v okviru in obsegu, kot ga določa
prostorski informacijski sistem (v nadaljnjem besedilu: sistem eGraditev),
razen postopanja s stranskimi udeleženci in postopka izvajanja inšpekcijskega
nadzora.
(2) Zahteve, izjave, prijave, sklepe in odločbe iz tega
zakona se vlagajo oziroma izdajajo v obliki in z vsebino obrazcev prek sistema
eGraditev. Izjave, ki jih dajejo pooblaščeni strokovnjaki in vodja gradnje,
vsebujejo njihovo osebno ime, če gre za pooblaščenega strokovnjaka, pa tudi
identifikacijsko številko.
(3) Ne glede prejšnji odstavek se zahteva za izdajo
gradbenega dovoljenja za nezahtevni objekt in spremembo namembnosti, prijava
začetka gradnje ter zahteve iz IV. poglavja devetega dela tega zakona lahko
vložijo tudi v pisni obliki, razen prilog, ki so načrti in jih vlagatelj
predloži v elektronski obliki.
(4) Če se poslovanje izvede na način iz prejšnjega odstavka,
mora upravni organ oziroma občina zagotoviti, da dokumente, ki so predloženi v
pisni obliki, pretvori v elektronsko obliko in jih evidentira v sistem
eGraditev.
(5) Elektronsko poslovanje se izvaja prek sistema eGraditev v
skladu s predpisi, ki urejajo prostorski informacijski sistem.
(6) Podrobnejšo vsebino in obliko obrazcev iz drugega
odstavka tega člena predpiše minister.
V. poglavje: Udeleženci pri graditvi objektov
12. člen
(splošne zahteve za udeležence pri graditvi objektov)
(1) Udeleženci pri graditvi objektov so investitor,
projektant, nadzornik in izvajalec.
(2) Dogovori o izvajanju storitev, ki jih investitor sklene z
drugimi udeleženci iz prejšnjega odstavka, morajo biti sklenjeni v pisni
obliki.
13. člen
(naloge investitorja)
Investitorjeve obveznosti so zlasti, da:
1.     
pridobi vsa predpisana dovoljenja, poskrbi za vse potrebne zahteve,
naročila in prijave ter dokumentacijo, določeno s tem zakonom,
2.     
pri gradnji, za katero ni predpisano gradbeno dovoljenje po tem zakonu,
zagotovi, da gradnja ni v nasprotju s prostorskim izvedbenim aktom, gradbenimi
in drugimi predpisi ter pridobi mnenja oziroma soglasja ali druga dovoljenja,
če je to določeno z drugimi predpisi,
3.     
določi vodilnega pogodbenika in z vsemi drugimi pogodbeniki uredi obveznosti
do vodilnega pogodbenika, če sklene pogodbo za projektiranje ali nadzor z več
pogodbeniki,
4.     
če je na gradbišču hkrati več izvajalcev, investitor izmed njih določi
izvajalca, ki prevzame tudi naloge vodenja gradbišča,
5.     
zagotovi, da se gradbišče ogradi, zavaruje in označi,
6.     
v skladu z načeli projektnega vodenja lahko imenuje pravno ali fizično
osebo za koordinacijo in realizacijo investicije (v nadaljnjem besedilu: vodja
investicije),
7.     
v času gradnje zagotovi reden dostop in spremljanje gradnje ter sodelovanje
projektanta, ki je izdelal projektno dokumentacijo za izvedbo gradnje, in
projektanta, ki izdela projektno dokumentacijo izvedenih del,
8.     
po zaključeni gradnji poskrbi za evidentiranje objekta.
14. člen
(naloge projektanta)
(1) Projektant je odgovoren za izdelavo projektne
dokumentacije, ki jo prevzame v izdelavo, tako da je ta skladna s predpisi in
zahtevami po tem zakonu. Če projektant za izdelavo projektne dokumentacije ne
razpolaga s svojimi pooblaščenimi strokovnjaki ustreznih strok s primernim strokovnim
znanjem in izkušnjami, ki opravljajo poklicne naloge v skladu z zakonom, ki
ureja arhitekturno in inženirsko dejavnost, mora skleniti pogodbo z drugim
projektantom, ki ima takšne pooblaščene strokovnjake. Ti posamezniki
odgovarjajo za strokovne rešitve, ki so sestavni del projektne dokumentacije.
(2) Projektant v okviru prevzete storitve projektiranja
zlasti:
-       
zagotovi izdelavo projektne dokumentacije, tako da je skladna z
zahtevami prostorskega izvedbenega akta, gradbenih in drugih predpisov, da omogoča
kakovostno izvedbo objekta in racionalne rešitve v času gradnje, obratovanja in
vzdrževanja objekta,
-       
za vodenje izdelave projektne dokumentacije izmed sodelujočih
pooblaščenih strokovnjakov, ki za projektanta opravlja poklicne naloge v eni od
predpisanih oblik v skladu z zakonom, ki ureja arhitekturno in inženirsko
dejavnost, določi vodjo izdelave projektne dokumentacije (v nadaljnjem
besedilu: vodja projektiranja), ki je iz stroke, katere vsebina predstavlja
glede na namembnost objekta in vrsto gradnje osnovno vsebino projektiranja,
-       
zagotovi sodelovanje pooblaščenega strokovnjaka, ki glede na svoje
poklicne naloge v skladu z zakonom, ki ureja arhitekturno in inženirsko
dejavnost, izdela načrt oziroma prikaz, ki je osnova za izdelavo zbirnega
načrta oziroma prikaza, če to ni vodja projektiranja,
-       
odgovarja za celovitost in medsebojno usklajenost vseh delov projektne
dokumentacije.
(3) Kadar je investitor sklenil pogodbe z več projektanti in
določil vodilnega pogodbenika projektanta, ta prevzame naloge iz druge, tretje
in četrte alineje prejšnjega odstavka.
(4) Vodja projektiranja vodi izdelavo projektne dokumentacije
in poskrbi za celovitost in usklajenost njenih delov z medsebojno koordinacijo
pooblaščenih in drugih strokovnjakov ter izdela zbirni načrt oziroma prikaz.
(5) Projektant, vodja projektiranja in pooblaščeni
strokovnjaki, ki sodelujejo pri izdelavi projektne dokumentacije, vsak za svoj
del projektne dokumentacije s podpisom jamčijo, da projektna dokumentacija
izpolnjuje zahteve tega zakona.
15. člen
(naloge nadzornika)
(1) Nadzornik je odgovoren za izvajanje nadzora nad gradnjo
tako, da se zagotovi izpolnjevanje zahtev iz tega zakona, preventivno delovanje
in pravočasno preprečevanje napak. Če nadzornik glede na vrsto objekta in vrsto
del ne razpolaga s svojimi pooblaščenimi strokovnjaki z ustreznim pooblastilom,
sklene pogodbo z drugim nadzornikom, ki takšne pooblaščene strokovnjake ima.
Vsak pooblaščeni strokovnjak odgovarja za strokovni del nadzora, ki ga je
prevzel.
(2) Nadzornik pred prevzemom posla preveri, ali je
pridobljeno dokončno oziroma pravnomočno gradbeno dovoljenje, če je to
predpisano. Dela na gradbišču ne sme začeti, dokler dovoljenje iz prejšnjega
stavka ni pridobljeno.
(3) Nadzornik za vodenje nadzora določi pooblaščenega strokovnjaka
z ustreznim pooblastilom (v nadaljnjem besedilu: vodja nadzora), ki zanj
opravlja poklicne naloge v eni od predpisanih oblik v skladu z zakonom, ki
ureja arhitekturno in inženirsko dejavnost.
(4) Poleg nalog iz drugega in tretjega odstavka tega člena
nadzornik oziroma vodja nadzora v okviru nadzora zlasti:
-       
zagotovi koordinacijo strokovnjakov iz prvega odstavka tega člena,
-       
zagotovi kakovosten nadzor gradnje objekta v skladu s projektno
dokumentacijo za izvedbo gradnje, gradbenimi in drugimi predpisi ter gradbenim
dovoljenjem in strokovnimi pravili,
-       
redno spremlja gradnjo objekta na gradbišču in vpisuje svoje ugotovitve
v gradbeni dnevnik,
-       
ustno in pisno opozori udeležence pri graditvi objektov, če ugotovi
kršitve in dejanja, ki so v nasprotju z določbami tega zakona,
-       
vsebinsko preverja in s podpisom potrdi ustreznost projektne
dokumentacije izvedenih del in dokazila o zanesljivosti.
(5) Če investitor sklene pogodbe z več nadzorniki, izmed njih
določi vodilnega nadzornika, ki prevzame naloge iz prve, druge in pete alineje
prejšnjega odstavka.
(6) Vodja nadzora vodi in koordinira nadzor nad gradnjo v
celoti.
(7) Nadzornik, vodja nadzora in pooblaščeni strokovnjaki, ki
sodelujejo pri nadzoru, vsak za svoj del nadzora s podpisom jamčijo, da gradnja
izpolnjuje zahteve tega zakona.
(8) Nadzornik pri gradnji istega objekta ne sme nastopati kot
izvajalec in z njim ne sme biti v poslovni ali lastniški povezavi. Kot
pooblaščeni strokovnjak, ki opravlja naloge nadzora, lahko v imenu nadzornika
nastopa samo posameznik, ki ne vodi gradnje tega objekta ali ne opravlja druge
naloge za izvajalca.
(9) Nadzornik ne sme izdelovati sprememb projektne
dokumentacije za izvedbo gradnje ali projektne dokumentacije izvedenih del,
razen če pri tem objektu nastopa kot projektant.
(10) Če se med gradnjo zamenja nadzornik ali vodja nadzora,
investitor ustavi gradnjo, dokler je ne prevzame novi nadzornik ali vodja
nadzora. Zaradi zavarovanja zdravja in življenja ljudi se lahko izvajajo le
dela za zaščito objekta in okolice.
16. člen
(izvajalec)
(1) Izvajalec mora za opravljanje dejavnosti gradbeništva
izpolnjevati naslednje pogoje:
-       
kot gospodarski subjekt ima v poslovni register vpisano dejavnost
gradbeništva;
-       
imeti mora zavarovano odgovornost za škodo v zvezi z opravljanjem svoje
dejavnosti v skladu z določbami tretjega oziroma četrtega odstavka tega člena;
-       
imeti mora sklenjeno pogodbo o zaposlitvi za polni delovni čas ali za
krajši delovni čas v posebnih primerih v skladu z zakonom, ki ureja delovna
razmerja, ali z zakonom, ki ureja trg dela, z najmanj enim posameznikom, ki
zanj vodi gradnjo (v nadaljnjem besedilu: vodja gradnje).
(2) V dejavnost gradbeništva iz prejšnjega odstavka se ne
šteje izvajanje tistih zaključnih gradbenih del, ki nimajo pomembnega vpliva na
izpolnjevanje bistvenih zahtev.
(3) Zavarovanje odgovornosti za škodo iz druge alineje prvega
odstavka tega člena mora vključevati odgovornost za škodo, ki bi nastala
investitorju ali tretji osebi v zvezi z opravljanjem njegove dejavnosti, in
mora kriti škodo zaradi malomarnosti, napake ali opustitve dolžnosti izvajalca
in pri njem zaposlenih, pri čemer višina letne zavarovalne vsote ne sme biti
nižja od 50.000 eurov.
(4) Če ima izvajalec v tujini zavarovano odgovornost za
škodo, mora zavarovanje kriti škodo iz prejšnjega odstavka, povzročeno v
Republiki Sloveniji, pri čemer višina letne zavarovalne vsote ne sme biti nižja
od 50.000 eurov.
(5) Izvajalec, ki prevzame izvedbo celotne gradnje ali
pretežnega dela gradnje zahtevnega objekta, mora za vodenje gradnje imenovati
pri sebi zaposlenega pooblaščenega strokovnjaka ali posameznika z izobrazbo,
pridobljeno po študijskih programih najmanj ravni prve stopnje izobrazbe v
skladu z zakonom, ki ureja visoko šolstvo oziroma izobrazbo, ki ustreza ravni
izobrazbe, pridobljene po študijskih programih prve stopnje s področja
graditve, in je vpisan v imenik vodij del pri IZS.
(6) Izvajalec, ki prevzame izvedbo celotne gradnje ali
pretežnega dela gradnje manj zahtevnega objekta, mora za vodenje gradnje
imenovati pri sebi zaposlenega posameznika, ki izpolnjuje pogoje iz prejšnjega
odstavka ali ki ima najmanj višješolsko strokovno izobrazbo tehnične smeri s
področja graditve in je vpisan v imenik vodij del pri IZS.
17. člen
(naloge izvajalca)
(1) Izvajalec je odgovoren za izvajanje gradnje v okviru
prevzete storitve tako, da se zagotovi izpolnjevanje zahtev iz tega zakona.
(2) Naloge izvajalca so zlasti, da:
1.     
za vodenje gradnje določi pri sebi zaposlenega posameznika,
2.     
prevzame zakoličbo,
3.     
izvaja gradnjo na ograjenem, zavarovanem in označenem gradbišču, v
skladu z 78. členom tega zakona,
4.     
izvaja gradnjo na podlagi pravnomočnega oziroma dokončnega gradbenega
dovoljenja in v skladu s projektno dokumentacijo za izvedbo gradnje in na
podlagi prijave začetka gradnje,
5.     
v skladu s predpisi in strokovnimi pravili zagotavlja kakovostno
izvedbo,
6.     
vodi gradbeni dnevnik, v katerega vnaša pomembne podatke o izvajanju
gradnje,
7.     
pridobiva in zbira potrdila o skladnosti in ustreznosti gradbenih in
drugih proizvodov, materialov ter naprav,
8.     
pravočasno obvešča nadzornika pred vsako pomembno fazo izvajanja
gradnje,
9.     
investitorja in nadzornika opozori na morebitne ugotovljene
pomanjkljivosti projektne dokumentacije za izvedbo gradnje,
10.  
zagotavlja pogoje za varnost in zdravje pri delu,
11.  
zagotavlja varnost objekta, življenja in zdravja mimoidočih, prometa,
sosednjih objektov in okolice,
12.  
izbira tehnološke in delovne procese, ki povzročajo najmanjše možno
tveganje za nastanek nezgod pri delu, poklicnih bolezni ali bolezni v zvezi z
delom ter najmanjše negativne vplive na okolje in objekte,
13.  
v času gradnje omogoči dostop na gradbišče projektantu, ki je izdelal
projektno dokumentacijo za izvedbo gradnje, in projektantu projektne
dokumentacije izvedenih del, investitorju in nadzorniku ter koordinatorju za
varnost in zdravje pri delu,
14.  
nadzorniku sproti izroča vso dokumentacijo o ustreznosti izvedbe del,
dokazila o lastnostih vgrajenih materialov in proizvodov ter druga dokazila o
pregledih in meritvah,
15.  
po zaključeni gradnji odstrani gradbene ovire in omejitve dostopa, na
območju gradnje ustrezno odstrani odpadke in uredi območje, kjer je bilo
gradbišče,
16.  
poda izjavo, ki je sestavni del dokazila o zanesljivosti objekta.
(3) Posameznik, ki vodi gradnjo, in izvajalec s svojima
podpisoma jamčita, da gradnja izpolnjuje zahteve tega zakona.
(4) Če je na gradbišču več izvajalcev, je izvajalec, ki je
prevzel vodenje gradbišča zadolžen za naloge iz 2. in 3. točke drugega odstavka
tega člena. Poleg nalog iz prvega odstavka 18. člena tega zakona se vodenje
gradnje v primerih iz prejšnjega stavka razširi na vodenje gradbišča in skrb za
koordinacijo med vsemi izvajalci ter usklajevanje dela in logistiko.
18. člen
(vodenje gradnje)
(1) Vodenje gradnje je skrb za izvajanje del v skladu s
projektno dokumentacijo, s predpisi, s katerimi se podrobneje določijo bistvene
in druge zahteve, s standardi in pravili stroke ter predpisi s področja
zagotavljanja varnosti in zdravja pri delu na gradbiščih.
(2) Vodenje gradnje opravlja posameznik, ki je pooblaščeni
strokovnjak, vodja del ali gradbeni delovodja, v skladu z zakonom, ki ureja
poklicno in strokovno izobraževanje, ali mojster s področja gradbeništva v
skladu z zakonom, ki ureja obrt.
(3) Gradbeni delovodja je vpisan v imenik pri Gospodarski
zbornici Slovenije (v nadaljnjem besedilu: GZS), če v skladu z zakonom, ki
ureja poklicno in strokovno izobraževanje, izpolnjuje pogoje za gradbenega
delovodjo in ima z izvajalcem sklenjeno pogodbo o zaposlitvi za polni delovni
čas ali v posebnih primerih za krajši delovni čas v skladu z zakonom, ki ureja
delovna razmerja, ali z zakonom, ki ureja trg dela.
(4) Mojster s področja gradbeništva je vpisan v imenik pri
Obrtno podjetniški zbornici Slovenije (v nadaljnjem besedilu: OZS), če v skladu
z zakonom, ki ureja obrt, izpolnjuje pogoje za mojstra s področja gradbeništva
in ima z izvajalcem sklenjeno pogodbo o zaposlitvi za polni delovni čas ali za
krajši delovni čas v posebnih primerih v skladu z zakonom, ki ureja delovna
razmerja, ali z zakonom, ki ureja trg dela.
(5) OZS in GZS sprejmeta etični kodeks in izvajata
disciplinski nadzor nad posamezniki iz tretjega oziroma četrtega odstavka tega
člena s smiselno uporabo zakona, ki ureja arhitekturno in inženirsko dejavnost.
19. člen
(vodja del)
(1) Vodja del je oseba, ki je vpisana v imenik vodij del pri
IZS. V imenik vodij del se vpiše oseba, ki ima:
1.     
izobrazbo, pridobljeno po študijskih programih najmanj ravni prve
stopnje v skladu z zakonom, ki ureja visoko šolstvo, oziroma izobrazbo, ki
ustreza ravni izobrazbe, pridobljene po študijskih programih prve stopnje, ali
višješolsko strokovno izobrazbo tehnične smeri s področja graditve ali
srednješolsko izobrazbo tehnične smeri s področja graditve,
2.     
najmanj tri leta delovnih izkušenj na področju izvajanja gradenj,
3.     
opravljen strokovni izpit za vodenje del pri IZS in
4.     
z izvajalcem sklenjeno pogodbo o zaposlitvi za polni delovni čas ali za
krajši delovni čas v posebnih primerih v skladu z zakonom, ki ureja delovna
razmerja, ali z zakonom, ki ureja trg dela.
(2) IZS s splošnim aktom, ki ga izda v soglasju z ministrom,
določi obseg, vsebino, podrobnejše pogoje, način in postopek opravljanja
strokovnega izpita za vodenje del ter višino stroškov opravljanja tega izpita.
(3) Za vpis in izbris iz imenika vodij del in za vodenje
imenika vodij del se smiselno uporabljajo določbe zakona, ki ureja arhitekturno
in inženirsko dejavnost.
(4) IZS sprejme etični kodeks in izvaja disciplinski nadzor
nad vodji del s smiselno uporabo zakona, ki ureja arhitekturno in inženirsko
dejavnost.
20. člen
(pogoji za trajno oziroma stalno ter začasno oziroma
čezmejno opravljanje storitev in dejavnosti izvajanja za tuje ponudnike)
(1) Tuji ponudniki s sedežem v državah članicah Evropske
unije, Evropskega gospodarskega prostora in Švicarske konfederacije ali s
sedežem v državi, s katero je sklenjen ustrezen mednarodni sporazum (v
nadaljnjem besedilu: države pogodbenice), ki želijo v Republiki Sloveniji
trajno oziroma stalno (v nadaljnjem besedilu: trajno) in začasno oziroma
čezmejno (v nadaljnjem besedilu: začasno) opravljati dejavnost gradbeništva,
lahko opravljajo to dejavnost v vseh statusno pravnih oblikah, če izpolnjujejo
pogoje za zakonito opravljanje dejavnosti v državi sedeža.
(2) Tuji ponudniki, ki nimajo sedeža v državah pogodbenicah
(v nadaljnjem besedilu: tretje države), lahko trajno oziroma začasno opravljajo
dejavnost gradbeništva pod pogoji iz prejšnjega odstavka, če je izpolnjen pogoj
materialne vzajemnosti. Ta je izpolnjen, če lahko ponudniki, ki imajo sedež v
Republiki Sloveniji, v državi sedeža tujega ponudnika opravljajo dejavnost
gradbeništva pod enakimi ali podobnimi pogoji, pod katerimi jih lahko ponujajo
v Republiki Sloveniji tuji ponudniki in izpolnjevanje katerih za ponudnika s
sedežem v Republiki Sloveniji ni bistveno težje, kakor je v pravnem redu
Republike Slovenije predpisano za tuje ponudnike. Če je sedež ponudnika v več
tretjih državah, se pri ugotavljanju materialne vzajemnosti upošteva pravni red
tiste države, ki je strožji.
(3) Ne glede na določbe prvega in drugega odstavka tega člena
morajo imeti tuji ponudniki sklenjeno zavarovanje odgovornosti za škodo v
skladu z določbami tega zakona.
(4) Ne glede na določbe prvega in drugega odstavka tega člena
morajo tuji ponudniki zagotoviti sodelovanje posameznika, ki lahko vodi
gradnjo. Za sklenjeno zavarovanje odgovornosti za škodo se šteje dokazilo o zavarovanju
odgovornosti, sklenjeno v Republiki Sloveniji ali drugi državi, če to
zavarovanje ustrezno krije škodo, povzročeno v Republiki Sloveniji.
21. člen
(trajno opravljanje reguliranega poklica vodje del)
(1) Posamezniki, ki so pridobili poklicno kvalifikacijo v
drugi državi pogodbenici in želijo v Republiki Sloveniji trajno opravljati
regulirani poklic vodje del po tem zakonu, morajo pri IZS pridobiti odločbo o
priznanju poklicne kvalifikacije.
(2) Poleg pogojev iz prejšnjega odstavka in zakona, ki ureja
postopek priznavanja poklicnih kvalifikacij, je pogoj za izdajo odločbe o
priznanju poklicne kvalifikacije vodja del zagotovljeno zavarovanje
odgovornosti za škodo v skladu s tretjim odstavkom 16. člena tega zakona in da
mu s pravnomočno sodno odločbo ni bil izrečen varnostni ukrep prepovedi
opravljanja poklica.
(3) IZS posameznika vpiše v imenik vodij del v osmih dneh od
dokončnosti odločbe o priznanju poklicne kvalifikacije. Posameznik ima pravico
opravljati regulirani poklic z dnem dokončnosti odločbe o priznanju poklicne
kvalifikacije.
(4) Za vpis in izbris iz imenika vodij del v skladu s tem
členom se smiselno uporabljajo določbe zakona, ki ureja arhitekturno in
inženirsko dejavnost.
22. člen
(začasno ali občasno opravljanje reguliranega poklica vodje
del)
(1) Posamezniki, ki so poklicno kvalifikacijo pridobili v
drugi državi pogodbenici in želijo v Republiki Sloveniji začasno ali občasno
opravljati regulirani poklic vodja del po tem zakonu, morajo pri IZS vložiti
pisno prijavo, v skladu z zakonom, ki ureja postopek priznavanja poklicnih
kvalifikacij. Prijava vsebuje naslednje osebne podatke: osebno ime, državo,
kraj in datum rojstva, državljanstvo, stalno in začasno prebivališče,
elektronski naslov in telefonsko številko. Prijavo je treba vložiti tudi
vsakokrat, ko se okoliščine za opravljanje poklicnih nalog bistveno spremenijo.
(2) Pri prijavi za opravljanje storitev reguliranega poklica
vodja del se pred prvim opravljanjem poklicnih nalog preveri poklicna
kvalifikacija po postopku, kot je določen v prejšnjem členu.
(3) Na podlagi prijave se posameznik začasno vpiše v imenik
vodij del. Za začasni vpis v imenik vodij del se posamezniku ne smejo
zaračunati stroški za vpis, za vodenje imenika vodij del ali pristojbine.
(4) Posameznik, ki poklicne naloge v Republiki Sloveniji
opravlja več kot eno leto, svojo prijavo podaljša enkrat v koledarskem letu pri
zbornici in v njej navede morebitno spremembo podatkov. Če zbornica ob prijavi
ali podaljšanju prijave na podlagi kriterijev iz zakona, ki ureja postopek priznavanja
poklicnih kvalifikacij, ugotovi, da ima posameznikovo opravljanje reguliranega
poklica naravo trajnega opravljanja reguliranega poklica, lahko zahteva trajen
vpis v imenik vodij del in plačilo vseh obveznosti do zbornice, ki se zahtevajo
pri trajnem opravljanju reguliranega poklica, vključno s stroški vpisa in
plačilom pristojbine.
(5) Posameznik, ki se v imenik vpisuje začasno, mora ravnati
po predpisih in drugih splošnih aktih, ki veljajo v Republiki Sloveniji, in v
skladu z etičnim kodeksom vodij del, ki ga sprejme IZS.
(6) Za začasni vpis in izbris iz imenika vodij del v skladu s
tem členom se smiselno uporabljajo določbe zakona, ki ureja arhitekturno in
inženirsko dejavnost.
23. člen
(pristojnost IZS)
(1) IZS je v skladu z zakonom, ki ureja postopek priznavanja
poklicnih kvalifikacij, pristojni organ za priznavanje poklicne kvalifikacije
vodje del. V zvezi z izvajanjem nalog iz 21. in 22. člena tega zakona ima IZS
vse pravice in obveznosti, ki jih določa zakon, ki ureja postopek priznavanja poklicnih
kvalifikacij. Če s tem zakonom ni določeno drugače, se za izvajanje teh nalog
uporabljajo določbe zakona, ki ureja postopek priznavanja poklicnih
kvalifikacij.
(2) O pritožbah zoper odločitve IZS v zvezi s priznavanjem
poklicnih kvalifikacij odloča ministrstvo.
(3) Priznavanje poklicne kvalifikacije vodje del po tem
zakonu, vodenje imenika vodij del, vpis v imenik vodij del, izvajanje
strokovnega izpita za vodjo del in izvajanje disciplinskega nadzora nad vodji
del izvaja IZS kot javno pooblastilo.
24. člen
(pristojnost OZS in GZS)
Vodenje imenika in izvajanje disciplinskega nadzora izvajata
OZS in GZS kot javno pooblastilo, s smiselno uporabo zakona, ki ureja
arhitekturno in inženirsko dejavnost.
Drugi del: BISTVENE IN DRUGE ZAHTEVE
25. člen
(bistvene in druge zahteve za objekte)
(1) Objekti morajo izpolnjevati bistvene zahteve glede na
namen, vrsto, velikost, zmogljivost, predvidene vplive in druge značilnosti
objekta ter druge zahteve.
(2) Bistvene zahteve za objekte so:
1.     
mehanska odpornost in stabilnost,
2.     
varnost pred požarom,
3.     
higienska in zdravstvena zaščita ter zaščita okolja,
4.     
varnost pri uporabi,
5.     
zaščita pred hrupom,
6.     
varčevanje z energijo, ohranjanje toplote in raba obnovljivih virov
energije,
7.     
univerzalna graditev in uporaba objektov ter
8.     
trajnostna raba naravnih virov.
(3) Druge zahteve so posebne funkcionalne, okoljske in druge
lastnosti, ki jih morajo izpolnjevati tudi posamezne vrste objektov.
(4) Na objektih se lahko izvajajo rekonstrukcija, manjša
rekonstrukcija, vzdrževanje, vzdrževalna dela v javno korist ali pa se jim
spreminja namembnost tako, da so izpolnjene bistvene in druge zahteve, ki
veljajo v času spreminjanja objekta, pri čemer se preverjanje izpolnjevanja teh
zahtev omeji na tiste bistvene in druge zahteve, ki so predmet spreminjanja
objekta.
(5) Zahteva glede izpolnjevanja bistvenih in drugih zahtev iz
prejšnjega odstavka se ne uporablja, če je to tehnično neizvedljivo ali
povezano z nesorazmernimi stroški. Pri spreminjanju objektov se
gradbenotehnične lastnosti objekta ne smejo poslabšati.
(6) V objektih, varovanih na podlagi predpisov s področja
varstva kulturne dediščine, lahko projektirane ali izvedene rešitve odstopajo
ali ne dosegajo predpisanih bistvenih in drugih zahtev, če to izhaja iz mnenja
ali pogojev pristojnega mnenjedajalca za področje kulturne dediščine, pri čemer
z odstopanjem ne smejo biti neposredno ogroženi varnost objekta, življenje in
zdravje ljudi, sosednje nepremičnine ali okolje.
26. člen
(mehanska odpornost in stabilnost)
(1) Objekti morajo biti med gradnjo in uporabo mehansko
odporni in stabilni ob upoštevanju vplivov, ki jim bodo izpostavljeni. Ti
vplivi ne smejo povzročiti porušitve celotnega objekta ali njegovega dela,
deformacij in nihanj, večjih od dopustnih, škode na drugih delih objekta,
napeljavi in vgrajeni opremi zaradi večjih deformacij nosilne konstrukcije,
razen pri potresu z majhno verjetnostjo dogodka.
(2) Pri zagotavljanju mehanske odpornosti in stabilnosti je
treba upoštevati trajne, spremenljive in naključne vplive. Trajni vplivi so
zlasti vplivi zaradi težnosti, zemeljskega in vodnega pritiska ter deformacije,
ki se pojavljajo med gradnjo. Spremenljivi vplivi so zlasti koristna obtežba,
obtežba s snegom in ledom, obtežba zaradi vetra, obtežba z vodo in valovi,
toplotni vplivi in zmrzovanje, vplivi, ki jih povzročijo žerjavi, dinamični
vplivi strojev, obremenitve ob gradnji in korozija. Naključni vplivi so zlasti
udarci, eksplozije, potresi in vplivi požara.
(3) Gradnja glede mehanske odpornosti in stabilnosti ne sme
negativno vplivati na bližnja zemljišča in ogrožati stabilnosti drugih
objektov.
27. člen
(varnost pred požarom)
(1) Objekti morajo zaradi zmanjšanja ogroženosti ljudi v njih
ali njihovi bližini in zaradi zmanjšanja ogroženosti okolja zagotavljati
požarno varnost in omogočiti učinkovito ter varno ukrepanje gasilcev in
reševalcev. Zagotovljena mora biti zadostna količina vode za gašenje.
(2) Nosilna konstrukcija objekta mora ob požaru določen čas
ohraniti potrebno nosilnost. Za omejitev hitrega širjenja požara po objektu
morajo biti uporabljeni gradbeni elementi, ki se težko vžgejo, ob vžigu
oddajajo majhno količino toplote in dima ter omejujejo hitro širjenje požara po
površini.
(3) Za omejitev širjenja požara po objektu je treba večje
objekte razdeliti v požarne sektorje.
(4) Objekti morajo zagotoviti zadostno število ustrezno
izvedenih evakuacijskih poti in izhodov na ustreznih lokacijah, da jih lahko
ljudje hitro in varno zapustijo. Za zagotovitev hitre in varne evakuacije ljudi
ter hitrega posredovanja gasilcev in reševalcev v objektu morajo biti v večjih
objektih in objektih z veliko uporabnikov vgrajeni sistemi za požarno javljanje
in alarmiranje.
(5) V objektih in okolici objektov mora biti zagotovljen
neoviran in varen dostop za gašenje in reševanje.
(6) V objektih morajo biti nameščeni oziroma vgrajeni
ustrezni sistemi in naprave ter oprema za gašenje požara.
(7) Zunanje stene in strehe objektov, ločilne stene, skupaj z
vrati, okni in drugimi preboji, morajo zmanjšati nevarnost širjenja požara na
sosednje objekte.
28. člen
(higienska in zdravstvena zaščita ter zaščita okolja)
(1) V objektih je treba zagotoviti higiensko in zdravstveno
zaščito. Objekti ne smejo ogrožati zdravja ljudi ali povzročiti čezmerne
obremenitve okolja.
(2) Objekti in deli objektov morajo zagotavljati, da so
onesnaževanje notranjega in zunanjega zraka, odvajanje odpadnih voda, ravnanje
z odpadki ter ionizirajoča in elektromagnetna sevanja čim manjši in ne
presegajo predpisanih mejnih vrednosti.
(3) V objektih, v katerih se zadržujejo ljudje, mora biti na
voljo pitna voda. Opremljeni morajo biti z zadostnim številom sanitarij. Deli
objekta, ki so v stiku s pitno vodo ali drugimi vplivi (na primer mikrobiološko
onesnaženje, nenameren povratni tok), ne smejo spremeniti fizikalnih, kemijskih
ali mikrobioloških lastnosti pitne vode tako, da vplivajo na njeno zdravstveno
ustreznost.
(4) Vse prostore v objektih, dostopne ljudem, je treba
osvetliti v skladu z njihovo namembnostjo. Bivalni in delovni prostori, v
katerih se dalj časa zadržujejo ljudje, morajo biti osvetljeni z naravno
svetlobo, ki je zadostna z vidika zdravja in dobrega počutja. Če primerna
naravna osvetlitev ni tehnično izvedljiva, se lahko delovni prostori osvetlijo
tudi z umetno razsvetljavo.
(5) V objektih je treba zagotoviti notranje ugodje in kakovost
zraka. Dimne pline iz kurilnih naprav je treba odvesti na prosto tako, da nista
ogrožena zdravje ljudi in okolje. Prezračevalni in klimatizacijski sistemi ne
smejo ogrožati zdravja ljudi ali negativno vplivati na pravilno odvajanje
produktov zgorevanja iz kurilnih naprav.
(6) Objekti morajo imeti higiensko in zdravstveno neoporečen
sistem zbiranja in odvajanja komunalnih, padavinskih in industrijskih odpadnih
voda ter drugih odpadnih tekočin.
(7) Objekte je treba ščititi pred posledicami talne vode, atmosferskih
padavin, vode iz napeljav objekta in pred neželeno vlago. Preprečiti je treba
škodljivo nabiranje vlage zaradi kondenzacije vodne pare v gradbenih elementih
objektov in na njihovih površinah.
29. člen
(varnost pri uporabi)
(1) Objekti morajo biti ob normalni uporabi varni pred zdrsi,
spotikanjem, padci, utopitvami, trčenjem, padci predmetov, opeklinami,
električnimi udari, udari strele, eksplozijami, vlomi in drugimi nesrečami ali
poškodbami.
(2) V delih objektov, po katerih je predvidena hoja, ne sme
biti mest, na katerih obstaja nevarnost zdrsa in spotika zaradi nestabilnih ali
nepričakovano spreminjajočih se tal, nevarnih ovir ali neravnin. Na mestih v
objektih, kjer obstaja nevarnost padca, morajo biti nameščeni ustrezni
elementi, ki to nevarnost zmanjšajo. Če so ta mesta dostopna tudi otrokom, je
treba elemente prilagoditi tako, da se otroci ne morejo zmuzniti skoznje in da
je plezanje nanje oteženo.
(3) Zasteklitve morajo biti zaščitene pred trkom ali izdelane
tako, da ob razbitju niso nevarne. Na komunikacijskih poteh morajo biti vidno
označene.
(4) Gradbeni elementi, kot so fasade in stekleni elementi,
morajo biti varno pritrjeni. Strehe morajo biti varne pred zdrsi snega in leda.
(5) Deli objekta, ki so vroči in bi lahko bili za ljudi nevarni,
se po potrebi zavarujejo pred dotiki.
(6) Objekti morajo biti varni pred električnim udarom,
podnapetostnimi, prenapetostnimi in čezmernimi elektromagnetnimi vplivi, vžigom
možne eksplozivne atmosfere, čezmernim segrevanjem inštalacijskih elementov in elektroenergetskih
sistemov, električnimi kratkimi stiki in preskoki, nevarnostjo prekinitve
napajanja in drugimi nevarnostmi.
(7) Objekti morajo biti opremljeni s sistemom zaščite pred
strelo tako, da ta odvede atmosfersko razelektrenje v zemljo, pri čemer ne
povzroča nevarnosti za požar, da omeji okvare sistemov in naprav ter zagotavlja
dovolj nizke napetosti dotika in koraka z ustrezno izenačitvijo potenciala.
30. člen
(zaščita pred hrupom)
(1) Raven hrupa v objektih ne sme ogrožati zdravja ljudi.
Zagotovljene morajo biti primerne razmere za delo, druge dejavnosti in počitek.
Upoštevajo se zunanji hrup, hrup iz drugih prostorov, hrup obratovalne opreme
in odmevni hrup.
(2) Objekt ob predvideni uporabi ne sme povzročati čezmerne
obremenitve v skladu s predpisi, ki urejajo varstvo okolja pred hrupom.
31. člen
(varčevanje z energijo, ohranjanje toplote in raba
obnovljivih virov energije)
(1) Objekti morajo zaradi varčevanja z energijo in ohranjanja
toplote ter čim večje rabe obnovljivih virov energije zagotavljati učinkovito
rabo energije in rabo obnovljivih virov energije na področju toplotne zaščite,
ogrevanja, hlajenja, prezračevanja ali njihove kombinacije, priprave tople vode
in razsvetljave v stavbah ter drugih tehničnih sistemov, povezanih s sistemi stavbe.
Čim večji del energije za delovanje sistemov v stavbi mora biti zagotovljen iz
obnovljivih virov energije.
(2) Objekt mora biti v prostoru ustrezno orientiran in
zasnovan z ugodnim razmerjem med površino toplotnega ovoja stavbe in njegovo
kondicionirano prostornino. Prostori morajo biti energijsko optimalno
razporejeni. Z materiali in elementi konstrukcije ter celotno zunanjo površino
objekta mora biti omogočeno učinkovito upravljanje energijskih tokov.
(3) Sistem ogrevanja mora ob najmanjših toplotnih izgubah
zagotoviti ustrezno raven notranjega toplotnega ugodja.
(4) S pasivnimi gradbenimi elementi je treba zagotoviti, da
se v času sončnega obsevanja in ob hkratnih visokih zunanjih temperaturah zraka
prostori v objektu zaradi sončnega obsevanja ne pregrejejo. Če s temi rešitvami
v objektu ni mogoče zagotoviti predpisanega toplotnega ugodja, se uporabijo
sistemi intenzivnega nočnega hlajenja oziroma prezračevanja prostorov in druge
alternativne rešitve. Če z uporabo teh pristopov ni mogoče zagotoviti predpisanega
toplotnega ugodja, se uporabi sistem za hlajenje stavbe.
(5) Če z naravnim prezračevanjem v prostorih ni mogoče doseči
predpisane kakovosti zraka, se uporabi sistem hibridnega ali mehanskega
prezračevanja, ki mora omogočati učinkovito vračanje toplote zraka.
(6) Topla voda se praviloma zagotavlja z učinkovitim
daljinskim ogrevanjem. Če to ni mogoče, se energijska učinkovitost tega sistema
zagotovi z energijsko učinkovitimi generatorji in hranilniki tople vode.
Zagotoviti je treba energijsko učinkovit razvod, zmanjšan pretok tople vode in
regulacijo sistema.
(7) Učinkovita raba energije za razsvetljavo se zagotavlja z
naravno osvetlitvijo. Če to ni mogoče, se uporabijo energijsko učinkovita
svetila in pripadajoči elementi ter ustrezna regulacija.
32. člen
(univerzalna graditev in uporaba objekta)
(1) Univerzalna graditev in uporaba objektov vključuje:
-       
graditev in uporabo objektov, dostopnih vsem ljudem, in
-       
graditev prilagodljivih objektov.
(2) Graditev in uporaba objektov, dostopnih vsem ljudem, ne glede
na njihovo morebitno trajno ali začasno oviranost pomeni takšno projektiranje,
gradnjo in uporabo objektov, ki omogoča neoviran dostop in njihovo uporabo.
(3) Dostopi, prehodi, povezovalne poti, vrata in vertikalne
povezave (stopnice, klančine, osebna dvigala in druge mehanske dvižne naprave)
morajo ljudem s posameznimi funkcionalnimi oviranostmi omogočati samostojno
uporabo, opremljeni morajo biti s potrebno signalizacijo in opremo za nemoteno
gibanje, komunikacijo in orientacijo. Število parkirnih mest za invalide v
bližini glavnega vhoda mora biti zadostno, če prostorske možnosti to omogočajo,
pa morajo biti zagotovljena tudi parkirna mesta za uporabnike z otroškimi
vozički.
(4) Graditev prilagodljivih objektov pomeni takšno
projektiranje in gradnjo, ki ne posega v izpolnjevanje drugih bistvenih zahtev
in brez nesorazmernih stroškov omogoča prilagoditev objekta trajni ali začasni
funkcionalni oviranosti uporabnikov.
(5) Na način iz drugega in tretjega odstavka tega člena
morajo biti projektirani, grajeni in se uporabljati:
-       
objekti v javni rabi ali deli objektov, ki so v javni rabi, in
-       
najmanj eno stanovanje na vsakih deset stanovanj in skupni deli
večstanovanjskih stavb z deset in več stanovanji.
(6) Ne glede na prvo alinejo prejšnjega odstavka zahtev iz
drugega in tretjega odstavka tega člena ni treba izpolnjevati objektom na težko
dostopnih krajih. Pri hotelskih in podobnih gostinskih stavbah ter drugih
gostinskih stavbah za kratkotrajno nastanitev pa mora te zahteve izpolnjevati
vsaj ena nastavitvena enota v stavbi z desetimi in več nastanitvenimi enotami
oziroma na vsakih dodatnih deset nastanitvenih enot vsaj ena nastavitvena
enota.
(7) Na način iz četrtega odstavka tega člena morajo biti
projektirane in grajene stavbe, ki niso navedene v petem odstavku tega člena,
razen industrijskih stavb in skladišč ter nestanovanjskih kmetijskih stavb.
(8) Ne glede na tretji odstavek tega člena lahko občine v
dogovoru z reprezentativnimi invalidskimi organizacijami s strateškim načrtom
dostopnosti določijo stopnjo prilagojenosti zunanjih javnih površin.
33. člen
(trajnostna raba naravnih virov)
Objekti morajo biti projektirani, grajeni, vzdrževani in
odstranjeni tako, da je raba naravnih virov trajnostna in da se omogoča
predvsem:
-       
ponovna uporaba ali možnost recikliranja objektov, njihovih delov in
gradbenega materiala po odstranitvi,
-       
dolga življenjska doba objektov in
-       
uporaba okoljsko sprejemljivih surovin in sekundarnih surovin v
objektih.
34. člen
(podrobnejša določitev bistvenih in drugih zahtev)
(1) Bistvene zahteve podrobneje predpiše minister.
(2) Ne glede na prejšnji odstavek bistvene zahteve, razen
bistvene zahteve mehanske odpornosti in stabilnosti, ki se nanašajo na posebne
vrste objektov ali dele bistvenih zahtev, predpišejo pristojni ministri, v
katerih delovno področje spadajo takšne vrste objektov ali bistvene zahteve v
soglasju z ministrom.
(3) Predpisi iz prvega in drugega odstavka tega člena se
lahko sklicujejo na standarde ali tehnične smernice oziroma določijo, da velja
domneva skladnosti z zahtevami predpisa, če ustreza zahtevam v njem navedenih
standardov ali tehničnih smernic (v nadaljnjem besedilu: priporočena metoda).
(4) Če je v predpisih iz prvega in drugega odstavka tega
člena določena domneva skladnosti iz prejšnjega odstavka, se s temi predpisi
opredelijo tudi metode in postopek, v katerem se dokaže, da projektna
dokumentacija, v kateri je projektant uporabil rešitve zadnjega stanja gradbene
tehnike, zagotavlja vsaj enako stopnjo zanesljivosti kot projektna
dokumentacija, pripravljena z uporabo tehničnih smernic in obveznih ali
priporočenih standardov.
(5) Druge zahteve podrobneje predpiše minister, v čigar
delovno področje spada vrsta objektov ali druge zahteve.
35. člen
(standardizirani opisi del, popisi materialov in opreme)
Standardizirani opisi del, popisi materialov in opreme v
gradbeništvu določajo načine izvedbe, pravila za računanje količin, pravila za
obračun opravljenih del, materialov in opreme ter druge ukrepe, ki omogočajo
kakovostno in stroškovno učinkovito graditev objektov.
36. člen
(tehnične smernice)
(1) S tehničnimi smernicami za graditev objektov (v
nadaljnjem besedilu: tehnične smernice) se za določene vrste objektov natančno
opredelijo:
-       
priporočene tehnične rešitve, s katerimi se doseže izpolnjevanje
bistvenih zahtev za projektiranje, gradnjo in vzdrževanje objektov,
-       
izbrane ravni oziroma razredi gradbenih proizvodov in materialov, ki se
smejo vgrajevati, in način njihove vgradnje,
-       
pravila za klasificiranje in razvrščanje objektov.
(2) S tehničnimi smernicami se za določene vrste objektov
natančno opredelijo tudi priporočene tehnične rešitve, ki se nanašajo na
izpolnjevanje drugih zahtev.
(3) Tehnične smernice iz prvega odstavka tega člena objavi
minister na osrednjem spletnem mestu državne uprave.
(4) Ne glede na prejšnji odstavek tehnične smernice, ki se
nanašajo na graditev gradbenih inženirskih objektov, na osrednjem spletnem
mestu državne uprave objavijo pristojni ministri, v delovno področje katerih
sodi posamezna vrsta gradbenega inženirskega objekta, po predhodnem soglasju
ministra.
(5) Tehnične smernice iz drugega odstavka tega člena na
osrednjem spletnem mestu državne uprave objavijo pristojni ministri, v katerih
delovno področje sodijo druge zahteve, po predhodnem soglasju ministra.
(6) Obliko tehničnih smernic predpiše minister.
37. člen
(drugi normativni dokumenti)
Drugi normativni dokumenti so dokumenti, ki določajo pravila,
usmeritve ali značilnosti za dejavnosti ali njihove rezultate. Če predpis ne
določa drugače, se drugi normativni dokumenti uporabijo v naslednjem vrstnem
redu:
1.     
tehnična smernica za graditev (TSG) in tehnične smernice iz četrtega in
petega odstavka prejšnjega člena,
2.     
privzeti evropski standard (SIST EN),
3.     
izvirni slovenski standardizacijski dokument (SIST),
4.     
privzeti mednarodni standard (SIST ISO),
5.     
privzeti tuji standard (na primer SIST DIN) in
6.     
druge javno dostopne tehnične specifikacije.
38. člen
(zahteve za vgradnjo materialov in proizvodov)
(1) V objekte se vgrajujejo materiali, gradbeni proizvodi in
proizvodi, ki so bili dani na trg ali jim je bila omogočena dostopnost na trgu
v skladu s predpisi, ki urejajo gradbene in druge proizvode, ki izpolnjujejo
zahteve iz predpisov, ki urejajo tehnične zahteve za proizvode ter ugotavljanje
skladnosti, in iz predpisov, ki urejajo splošno varnost proizvodov. Vgrajeni
morajo biti tako, da objekti lahko dosežejo namen iz 2. člena tega zakona.
(2) Ne glede na prejšnji odstavek se lahko vgrajujejo tudi
materiali, gradbeni proizvodi in proizvodi, ki so že bili uporabljeni in
njihova ponovna uporaba ne predstavlja tveganja za uporabnike in okolje in po
uporabi bistvene zahteve za objekte niso spremenjene. Vgrajeni morajo biti
tako, da objekti lahko dosežejo namen iz 2. člena tega zakona, in sicer glede
na:
-       
način vgradnje posameznih vrst gradbenih in drugih proizvodov,
-       
elemente objektov, v katere se gradbeni in drugi proizvodi z izbranimi
lastnostmi lahko vgradijo,
-       
način dokazovanja primernosti vgradnje in
-       
druge zahteve, s katerimi se zagotovi, da vgrajeni materiali omogočajo
izpolnjevanje bistvenih zahtev za objekte.
(3) Če gre v primerih iz prejšnjega odstavka za gradbeni
proizvod, material ali proizvod, ki predstavlja odpadek v skladu s predpisi, ki
urejajo odpadke, mora pred vgradnjo izgubiti status odpadka.
(4) Obvladovanje tveganj iz drugega odstavka tega člena
projektant dokazuje v projektni dokumentaciji za izvedbo gradnje.
Tretji del: PROJEKTIRANJE
39. člen
(projektna in druga dokumentacija)
(1) Projektna in druga dokumentacija ali njeni posamezni deli
so namenjeni pridobitvi pogojev, mnenj, gradbenega dovoljenja, prijavi začetka
gradnje, izvedbi gradnje, pridobitvi uporabnega dovoljenja in evidentiranju ter
uporabi objekta.
(2) Glede na namen uporabe se projektna dokumentacija
razvršča na:
-       
projektno dokumentacijo za pridobitev projektnih in drugih pogojev,
-       
projektno dokumentacijo za pridobitev mnenj in gradbenega dovoljenja,
-       
projektno dokumentacijo za izvedbo gradnje,
-       
projektno dokumentacijo za odstranitev,
-       
projektno dokumentacijo izvedenih del.
(3) Druga dokumentacija se razvršča na:
-       
dokumentacijo za pridobitev gradbenega dovoljenja za nezahtevne objekte,
-       
dokumentacijo za pridobitev gradbenega dovoljenja za spremembo
namembnosti,
-       
dokazilo o zanesljivosti objekta.
(4) Projektno dokumentacijo izdela projektant ob upoštevanju
naročila investitorja, predpisov in strokovnih pravil glede na namen, vrsto,
velikost, zmogljivost, predvidene vplive in druge značilnosti objekta. V njej
se po načelih integralnega projektiranja, lahko tudi s pomočjo informacijsko
podprtega projektiranja, z arhitekturnimi, gradbenotehničnimi,
krajinsko-arhitekturnimi in drugimi rešitvami določijo lokacijske,
funkcionalne, tehnične in oblikovne značilnosti objekta tako, da ta zagotavlja
skladnost objekta s predpisi, ki urejajo bistvene in druge zahteve, skladnost
objekta s prostorskimi akti in predpisi o urejanju prostora in skladnost
objekta s predpisi, ki so podlaga za izdajo mnenj, ter omogoča evidentiranje
objekta.
(5) Projektna dokumentacija za pridobitev projektnih in
drugih pogojev ter projektna dokumentacija za pridobitev mnenj in gradbenega
dovoljenja vsebuje zbirni prikaz ter arhitekturne, gradbenotehnične oziroma
krajinsko arhitekturne prikaze, glede na namen objekta.
(6) V izdelavo projektne dokumentacije projektant vključi
tiste pooblaščene arhitekte, pooblaščene krajinske arhitekte in pooblaščene
inženirje s področja gradbeništva, elektrotehnike, strojništva, tehnologije,
požarne varnosti, geotehnologije in rudarstva, geodezije ali prometnega
inženirstva ter strokovnjake z drugih strokovnih področij, katerih strokovne
rešitve so glede na namen in zahtevnost objekta ter namen izdelave projektne
dokumentacije potrebne. V projektni dokumentaciji se navedejo osebna imena ter
identifikacijske številke vseh pooblaščenih strokovnjakov ter osebna imena
drugih strokovnjakov, ki so sodelovali pri izdelavi projektne dokumentacije.
(7) Projektant in vodja projektiranja s podpisom projektne
dokumentacije v vsaki fazi načrtovalskega procesa jamčita za njeno pravilnost,
upoštevaje raven obdelave.
(8) Projektna in druga dokumentacija mora biti izdelana v
slovenskem jeziku, razen posameznih vsebin in delov, ki se izdelujejo s pomočjo
programske opreme za izračun in izris podatkov, pri čemer je treba te podatke
reprezentativno povzeti in razložiti v slovenskem jeziku tako, da so strokovno
razumljive.
(9) Projektna dokumentacija za objekte iz četrtega odstavka
9. člena tega zakona se izdela s pomočjo informacijsko podprtega projektiranja
(BIM orodja).
(10) Podrobnejšo vsebino in obliko dokumentacije za zahtevne,
manj zahtevne in nezahtevne objekte, ki se uporablja za posamezne vrste
objektov, predpiše minister.
(11) Pristojni poklicni zbornici po predhodnem soglasju
ministra s pravili stroke uredita tehnična vprašanja, povezana s pripravo
projektne dokumentacije. Pravila stroke pristojni poklicni zbornici objavita na
svojih spletnih straneh.
40. člen
(obveznost izdelave projektnega natečaja)
(1) Za javno naročilo storitve projektiranja večstanovanjskih
stavb in objektov v javni rabi se izvede projektni natečaj, če:
1.     
izvedbo projektnega natečaja za objekt določa prostorski izvedbeni akt
ali
2.     
tako odloči občinski svet ali vlada in gre za objekt, ki je pomemben za:
- 
grajeni prostor in njegovo identiteto,
- 
raznolikost in uporabnost prostora,
- 
trajnostnost in inovativnost,
- 
zdravo in varno življenjsko okolje,
- 
skrb za dodano gospodarsko ali turistično vrednost ali
3.     
tako določa drug zakon.
(2) Če je obveznost izvedbe projektnega natečaja za objekt
določena, se izvede v skladu s predpisom, ki ureja projektne natečaje.
41. člen
(pregled dokumentacije pri neuporabi priporočene metode)
(1) Če se pri projektiranju ne uporabi priporočena metoda, se
izvede pregled projektne dokumentacije za izvedbo gradnje. Projektant imenuje
izvajalca pregleda, ki deluje na področju, ki ga ureja predpis iz 34. člena
tega zakona, in ki ni sodeloval pri projektiranju obravnavanega objekta. Če
projektant za izdelavo pregleda ne razpolaga s pri njem zaposlenimi
pooblaščenimi strokovnjaki ali drugimi strokovnjaki s strokovnim znanjem z
ustreznega področja, mora skleniti pogodbo z drugim projektantom, ki takšne
pooblaščene strokovnjake ali druge strokovnjake ima.
(2) Predmet pregleda iz prejšnjega odstavka je izključno
kontrola brezhibnosti in računske pravilnosti tistih sestavin projektne
dokumentacije za izvedbo gradnje, s katerimi se dokazuje, da predložena
projektna dokumentacija za izvedbo gradnje izpolnjuje ustrezno bistveno zahtevo
z najmanj enakovredno ravnjo, kot če bi bila uporabljena priporočena metoda.
(3) Izjava izvajalca pregleda, da projektna dokumentacija za
izvedbo gradnje zagotavlja bistveno zahtevo, ki je bila predmet pregleda, je
priloga projektne dokumentacije za izvedbo gradnje.
42. člen
(pridobivanje projektnih in drugih pogojev)
(1) Investitor lahko pridobi pogoje za izdelavo dokumentacije
za pridobitev gradbenega dovoljenja, za izvajanje gradnje in uporabo objekta (v
nadaljnjem besedilu: projektni in drugi pogoji), ki jih mnenjedajalec določi v
skladu s svojimi pristojnostmi.
(2) Ne glede na prejšnji odstavek je pridobitev projektnih in
drugih pogojev obvezna, če to določa poseben predpis.
(3) Mnenjedajalec izda projektne in druge pogoje v 15 dneh od
prejema zahteve za izdajo projektnih in drugih pogojev, razen če je v posebnem
zakonu določen daljši rok, vendar ne več kot dva meseca od prejema zahteve za
izdajo projektnih in drugih pogojev.
(4) Projektni pogoji morajo biti jasni, strokovno in pravno
utemeljeni ter obrazloženi in morajo vključevati tudi podatke, potrebne za
pripravo projektne dokumentacije in morebitne pogoje za izvedbo gradnje in
uporabo objekta. V nasprotnem primeru lahko investitor zahteva njihovo
dopolnitev, na katero mnenjedajalec odgovori v 15 dneh.
(5) Če mnenjedajalec na podlagi zahteve za izdajo projektnih
in drugih pogojev ugotovi, da je nameravana gradnja na podlagi predpisov iz
njegove pristojnosti sprejemljiva in da projektni in drugi pogoji niso
potrebni, se zahteva za izdajo projektnih in drugih pogojev šteje kot zahteva
za izdajo mnenja, mnenjedajalec pa da mnenje, da se z nameravano gradnjo
strinja.
(6) Če mnenjedajalec na podlagi zahteve za izdajo projektnih
in drugih pogojev ugotovi, da nameravana gradnja na podlagi predpisov iz
njegove pristojnosti ni dopustna ali mogoča, se zahteva za izdajo projektnih in
drugih pogojev šteje kot zahteva za izdajo mnenja, mnenjedajalec pa da mnenje,
da se z nameravano gradnjo ne strinja.
(7) Projektni in drugi pogoji niso upravni akti.
43. člen
(pridobivanje mnenj)
(1) Investitor pred vložitvijo zahteve za izdajo gradbenega
dovoljenja pridobi mnenja pristojnih mnenjedajalcev.
(2) Mnenje se pridobi, če je nameravana gradnja takšna, da je
zanjo v skladu s predpisi treba pridobiti mnenje pristojnega mnenjedajalca ali
če je gradnja v varovalnem pasu infrastrukture.
(3) Za objekt, za katerega izdajo gradbenega dovoljenja je
pristojno ministrstvo in je predviden na območju, za katero je sprejet državni
prostorski izvedbeni akt, se mnenje ministrstva, pristojnega za prostor, ne
pridobi, temveč se o tem odloči v postopku izdaje gradbenega dovoljenja.
(4) V mnenju se mnenjedajalec opredeli glede skladnosti
dokumentacije za pridobitev gradbenega dovoljenja s predpisi iz svoje
pristojnosti. Mnenje mora jasno izražati stališča mnenjedajalca in mora biti
strokovno in pravno utemeljeno ter obrazloženo. V mnenje se lahko vključijo
tudi podatki oziroma pogoji za izvedbo gradnje in uporabo objekta.
(5) Mnenjedajalec mora mnenje podati v 15 dneh od prejema
popolne zahteve za izdajo mnenja, razen če je v posebnem zakonu predpisan
daljši rok. Pri nepopolni zahtevi za izdajo mnenja mnenjedajalec zahteva
dopolnitev, in to v desetih dneh od prejema zahteve, sicer se šteje, da je
zahteva za izdajo mnenja popolna.
(6) Če se dokumentacija za pridobitev gradbenega dovoljenja
spremeni tako, da to lahko vpliva na izdana mnenja, mora projektant s spremembo
seznaniti posamezne mnenjedajalce in po potrebi pridobiti njihova nova mnenja v
delu, v katerem se je projektna rešitev spremenila, spremembe pa morajo biti
opisane v dokumentaciji.
(7) Če ima mnenje ne glede na določbe posebnih predpisov
določen čas veljavnosti, ta preneha teči, ko investitor vloži zahtevo za izdajo
gradbenega dovoljenja. Če je zahteva za izdajo gradbenega dovoljenja zavrnjena,
velja čas veljavnosti, naveden v mnenju.
(8) Podrobnejšo vsebino in obliko mnenja predpiše minister.
44. člen
(stroški projektnih in drugih pogojev ter mnenj)
Mnenjedajalci za pripravo in izdajo projektnih ter drugih
pogojev in mnenj niso upravičeni do plačila taks, povračila stroškov ali drugih
plačil.
Četrti del: POSTOPKOVNE DOLOČBE
I. poglavje: Informacije o pogojih za izvajanje gradnje
45. člen
(informacije o pogojih za izvajanje gradnje)
(1) Pristojni organi morajo investitorju pomagati in
svetovati v zadevah, ki se nanašajo na upravne postopke, predpisane s tem
zakonom, in mu dati osnovne informacije o postopkih, ki so potrebni za izvedbo
nameravane gradnje, informacije glede veljavnega prostorskega izvedbenega akta,
informacije o potrebnih mnenjih, dokumentaciji za pridobitev dovoljenj in druge
osnovne podatke, potrebne za pripravo dokumentacije in pridobitev drugih
pravnih aktov.
(2) Dajanje informacij in svetovanje po določbah tega člena
ni upravni postopek, ne vpliva na nastanek pravic ali obveznosti in pristojni
organi zanje odškodninsko ne odgovarjajo.
II. poglavje: Postopek izdaje gradbenega dovoljenja
46. člen
(zahteva za izdajo gradbenega dovoljenja)
(1) Investitor vloži zahtevo za izdajo gradbenega dovoljenja,
ki se ji priložijo:
1.     
dokumentacija za pridobitev gradbenega dovoljenja za:
- 
gradnjo zahtevnega ali manj zahtevnega objekta, razen za spremembo
namembnosti: projektna dokumentacija za pridobitev mnenj in gradbenega
dovoljenja, katere sestavni del je tudi izjava, iz katere izhaja, da so na
ravni obdelave dokumentacije za pridobitev gradbenega dovoljenja izpolnjene
zahteve iz predpisov s področja graditve,
- 
gradnjo nezahtevnega objekta: dokumentacija za pridobitev gradbenega
dovoljenja za nezahtevni objekt,
- 
spremembo namembnosti: dokumentacija za pridobitev gradbenega dovoljenja
za spremembo namembnosti;
2.     
mnenja pristojnih mnenjedajalcev, razen če je nameravana gradnja na
območju prostorskega izvedbenega akta, h kateremu so mnenjedajalci kot nosilci
urejanja prostora dali vsebinsko ustrezno mnenje in se v njem izrekli, da
pridobivanje mnenj v postopku izdaje gradbenega dovoljenja ni potrebno, ali
dokazilo o tem, da mnenje ni bilo izdano v roku iz petega odstavka 43. člena
tega zakona;
3.     
dokazila o pravici graditi, če investitor v zemljiški knjigi nima
vpisane lastninske ali druge stvarne pravice na nepremičninah, na katerih se bo
izvajala gradnja:
- 
notarsko overjeno pogodbo o pridobitvi te pravice, ki je predlagana za
vpis v zemljiško knjigo,
- 
sodno ali upravno odločbo, ki mu omogoča gradnjo oziroma izvajanje del,
- 
sklep o določitvi investitorja kot upravljavca nepremičnine, če gre za
nepremičnino v lasti njegovega ustanovitelja, razen če je iz uradnih evidenc
razvidno, da je investitor zakoniti upravljavec, ali
- 
drugo listino, ki v skladu z zakonom omogoča gradnjo oziroma izvajanje
del;
4.     
sklep ministrstva, pristojnega za okolje, izdanega v predhodnem postopku
glede presoje vplivov na okolje, v skladu s predpisi, ki urejajo varstvo
okolja, če je predhodni postopek predpisan.
(2) Pri nameravani gradnji objektov gospodarske javne
infrastrukture ali priključkov nanjo, ki se izvajajo v cestnem telesu javne ali
nekategorizirane ceste, ki so javno dobro oziroma v občinski ali državni lasti,
se ne glede na določbe tega člena za dokazilo iz 3. točke prejšnjega odstavka
šteje soglasje upravljavca javne ali nekategorizirane ceste za izvedbo gradnje
v cestnem telesu.
(3) Na nepremičninah, na katerih so predvidene začasne ureditve
za potrebe gradnje, se za dokazilo iz 3. točke prvega odstavka tega člena šteje
tudi pisno soglasje imetnika stvarne pravice, ki omogoča takšno ureditev na
tuji nepremičnini.
(4) Šteje se, da je zahteva za izdajo gradbenega dovoljenja
popolna, če so priloženi dokumenti iz prvega odstavka tega člena. Šteje se, da
je zahteva za izdajo gradbenega dovoljenja za objekte prometne infrastrukture
in cevovode, elektronska komunikacijska omrežja in elektroenergetske vode
popolna, če so priloženi dokumenti iz 1., 2. in 4. točke prvega odstavka tega
člena.
(5) V primerih izdaje gradbenega dovoljenja za objekt iz
tretjega odstavka 54. člena tega zakona se dokumentacija za pridobitev
gradbenega dovoljenja pripravi v skladu s 1. točko prvega odstavka tega člena
in prvim odstavkom 144. člena tega zakona.
(6) Če je zahteva za izdajo gradbenega dovoljenja nepopolna,
upravni organ najpozneje v 15 dneh od njenega prejema zahteva dopolnitev.
(7) Če upravni organ ugotovi, da so izpolnjeni vsi pogoji za
izdajo gradbenega dovoljenja za objekte iz četrtega odstavka tega člena, razen
pogoja iz 5. točke prvega odstavka 54. člena tega zakona, investitorja pisno
pozove, da v določenem roku predloži dokazila o izpolnitvi tega pogoja.
47. člen
(mnenja v postopku izdaje gradbenega dovoljenja)
(1) Če mnenje k zahtevi za izdajo gradbenega dovoljenja ni
bilo priloženo in investitor izkaže, da mnenje ni bilo dano v roku iz petega
odstavka 43. člena tega zakona, upravni organ v petih dneh od vložitve popolne
zahteve pozove mnenjedajalca, da v osmih dneh od prejema poziva poda mnenje. Če
v tem roku mnenje ni dano, ga upravni organ pridobi od pristojnega organa za
nadzor nad mnenjedajalcem ali od izvedenca ali odloči sam brez mnenja. Stroške
izvedenca v celoti krije mnenjedajalec. Mnenjedajalec mora na podano zahtevo
podati vse podatke, ki so potrebni za pripravo mnenja. Ti podatki se lahko
uporabijo samo za potrebe priprave mnenja v konkretni zadevi.
(2) Upravni organ je vezan na mnenje pristojnega
mnenjedajalca, če izpolnjuje zahteve iz četrtega odstavka 43. člena tega
zakona.
(3) Če mnenje ne izpolnjuje zahtev iz četrtega odstavka 43.
člena tega zakona, upravni organ zahteva dopolnitev takšnega mnenja. V primeru
neuspešne dopolnitve mnenja upravni organ odloči s pomočjo mnenja pristojnega
organa za nadzor nad mnenjedajalcem ali s pomočjo izvedenca ali pa odloči brez
mnenja sam.
(4) V primeru dveh ali več neusklajenih mnenj različnih
mnenjedajalcev upravni organ razpiše ustno obravnavo z namenom uskladitve
mnenj. V primeru neuspešne uskladitve mnenj upravni organ odloči na način iz
prejšnjega odstavka.
(5) V primeru iz prvega, tretjega in četrtega odstavka tega
člena je treba glede skladnosti s predpisi, ki urejajo ohranjanje narave, za
presojo sprejemljivosti uporabiti metodologijo za presojo sprejemljivosti,
določeno v predpisih, ki urejajo ohranjanje narave, in se prepričati, da
nameravana gradnja ne bo škodljivo vplivala na varstvene cilje varovanih
območij, njihovo celovitost in povezanost.
(6) Upravni organ v primerih iz prvega, tretjega in četrtega
odstavka tega člena izbere izvedenca s področja delovanja mnenjedajalca. Kot
izvedenec s področja minimalne komunalne oskrbe lahko sodeluje pooblaščeni
strokovnjak, ki ga na zahtevo upravnega organa predlaga pristojna poklicna
zbornica.
48. člen
(stranke)
(1) Stranka v postopku izdaje gradbenega dovoljenja je
investitor.
(2) Stranski udeleženci v postopku izdaje gradbenega
dovoljenja so lahko:
-       
lastnik nepremičnine in imetnik druge stvarne pravice na nepremičnini,
ki je predmet izdaje gradbenega dovoljenja;
-       
lastnik zemljišča, ki meji na nepremičnine, na katerih bo nameravana
gradnja, razen če upravni organ ugotovi, da gradnja nanj ne vpliva;
-       
druga oseba, če izkaže, da bi nameravana gradnja zaradi svojega vpliva
med gradnjo in po njej lahko vplivala na njene pravice in pravne koristi.
(3) Upravni organ lahko za preverjanje podatkov o osebnem
imenu, datumu rojstva, datumu smrti in o naslovu stalnega ali začasnega
prebivališča stranskega udeleženca pridobi ta podatek iz centralnega registra
prebivalstva z neposrednim vpogledom v ta register.
49. člen
(seznanitev z začetkom postopka)
Upravni organ osebe iz drugega odstavka prejšnjega člena, za
katere ugotovi, da jim pripada status stranskega udeleženca in ki so mu znane
na podlagi uradnih evidenc, seznani z začetkom postopka in jih povabi k
udeležbi.
50. člen
(priglasitev udeležbe)
(1) Vabljena oseba mora priglasiti svojo udeležbo v postopku
v roku, določenem v vabilu k udeležbi, ki ne sme biti krajši od osem dni in ne
daljši od 30 dni. Če svoje udeležbe v določenem roku ne priglasi, se šteje, da
se z nameravano gradnjo strinja in se kasneje ne more več vključiti v postopek
izdaje gradbenega dovoljenja ter nima pravice do pritožbe.
(2) Če je zahteva za udeležbo v postopku vložena po preteku
roka iz prejšnjega odstavka, se s sklepom zavrže. Pritožba zoper sklep o
zavrženju zahteve njegovo izvršitev zadrži.
(3) Druga oseba, ki priglasi udeležbo v postopku, mora ob
priglasitvi pojasniti razloge za udeležbo, lahko pa navede tudi razloge, zaradi
katerih nameravani gradnji ugovarja, ali pa navede, da se z nameravano gradnjo
strinja.
(4) Če upravni organ ugotovi, da oseba iz prejšnjega
odstavka, ki je priglasila udeležbo v postopek, ne izpolnjuje pogojev za status
stranskega udeleženca ali v priglasitvi ni ravnala v skladu s prejšnjim
odstavkom kljub pozivu k dopolnitvi zahteve z razlogi za udeležbo, izda sklep,
s katerim osebi zavrne vstop v postopek. Pritožba zoper ta sklep zadrži
izvršitev sklepa.
(5) Pritožbe zoper sklep iz drugega in četrtega odstavka tega
člena se rešujejo prednostno.
51. člen
(izjave stranskih udeležencev)
(1) Investitor lahko predloži pisno izjavo stranskega
udeleženca, da se strinja z nameravano gradnjo kadarkoli do izdaje gradbenega
dovoljenja. Stranski udeleženec se mora v izjavi izrecno sklicevati na
dokumentacijo za izdajo gradbenega dovoljenja, z navedbo številke in datuma
njene izdelave.
(2) Šteje se, da je stranski udeleženec z nameravano gradnjo
seznanjen in da se z njo strinja, če je investitor z njim sklenil pisno
pogodbo, s katero je na njegovi nepremičnini pridobil stvarno ali drugo
pravico, ki mu omogoča izvajanje gradnje.
(3) Če je mnenjedajalec tudi stranka v skladu z 48. členom
tega zakona, lahko v mnenju poda tudi izjavo, da se z nameravano gradnjo
strinja.
(4) V primeru iz prvega, drugega in tretjega odstavka tega
člena se stranski udeleženec ne vključuje v postopek izdaje gradbenega
dovoljenja, temveč se mu gradbeno dovoljenje le vroči.
(5) Stranski udeleženec, ki med postopkom poda izjavo, iz
katere izhaja, da nameravani gradnji ugovarja, mora za svoje trditve v izjavi
predložiti dokaze.
52. člen
(obravnava in ugotovitveni postopek)
(1) Upravni organ opravi ustno ali videokonferenčno obravnavo
(v nadaljnjem besedilu: obravnava). V vabilu na obravnavo upravni organ navede
način vpogleda v dokumentacijo.
(2) Ne glede na prejšnji odstavek se obravnava ne opravi, če
so vsi stranski udeleženci podali izjave, da se z nameravano gradnjo strinjajo,
in so pridobljena vsa potrebna mnenja mnenjedajalcev, iz katerih izhaja, da je
nameravana gradnja skladna s predpisi iz njihove pristojnosti.
(3) Stranski udeleženec, ki nameravani gradnji ugovarja,
svoje trditve navede in zanje do konca obravnave predloži dokaze, na kar ga
upravni organ opozori v vabilu na obravnavo.
(4) V vabilu iz prejšnjega odstavka je treba stranske
udeležence posebej opozoriti tudi na to, da se bo v primeru, če se vabilu ne
bodo odzvale in svojega izostanka ne bodo opravičile, štelo, da se z nameravano
gradnjo strinjajo.
(5) Na obravnavo se lahko vabijo tudi projektant in
mnenjedajalci, ki so podali mnenje o nameravani gradnji.
(6) Upravni organ opravi videokonferenčno obravnavo, če
presodi, da to pripomore k hitrejšemu in učinkovitejšemu postopku, če pri
organu obstajajo ustrezne tehnične možnosti in če je glede na predmet
obravnavanja to mogoče. Če udeleženci nimajo tehničnih možnosti za sodelovanje
na videokonferenčni obravnavi, morajo o tem obvestiti upravni organ v roku, ki
ga določi v vabilu za ustno obravnavo. Upravni organ udeležencem, ki nimajo
tehničnih možnosti za sodelovanje prek videokonference ali se ne želijo
udeležiti videokonferenčne obravnave, omogoči neposredno spremljanje
videokonferenčne obravnave v prostoru, v katerem se izvaja, ali spremljanje
videokonferenčne obravnave s tehničnimi sredstvi, ki jih zagotovi sam ali jih
zagotovijo drugi organi. Zapisnik te obravnave podpiše samo uradna oseba, ki
videokonferenčno obravnavo vodi.
53. člen
(dopolnjevanje zahteve v ugotovitvenem postopku)
Če se med postopkom dokumentacija za pridobitev gradbenega
dovoljenja spremeni tako, da to lahko vpliva na posamezna izdana mnenja ali
izjave stranskih udeležencev, mora upravni organ s spremembo seznaniti tiste
mnenjedajalce ali stranske udeležence in po potrebi pridobiti njihova nova
mnenja ali izjave v delu, v katerem se je projektna rešitev spremenila.
54. člen
(pogoji za izdajo gradbenega dovoljenja)
(1) Upravni organ izda gradbeno dovoljenje, če:
1.     
je predložena projektna dokumentacija za pridobitev mnenj in gradbenega
dovoljenja, izdelana v skladu s predpisom iz desetega odstavka 39. člena tega
zakona in sta jo podpisala projektant in vodja projektiranja, ki je bil v času
izdelave projektne dokumentacije vpisan v imenik pristojne poklicne zbornice,
razen za spremembo namembnosti in nezahtevni objekt,
2.     
so k nameravani gradnji pridobljena mnenja v skladu s četrtim odstavkom
43. člena tega zakona ali če upravni organ v skladu s prvim, tretjim in četrtim
odstavkom 47. člena tega zakona ugotovi, da je nameravana gradnja skladna s
predpisi, ki so podlaga za izdajo mnenj,
3.     
iz dokumentacije za pridobitev gradbenega dovoljenja, pogodbe o
priključitvi ali pogodbe o opremljanju v skladu s predpisi, ki urejajo prostor,
izhaja, da bo za novozgrajene objekte zagotovljena minimalna komunalna oskrba,
razen za nezahtevne objekte, ki so pomožni objekti po predpisih, ki urejajo
prostor,
4.     
nameravana gradnja ne bo škodljivo vplivala na varstvene cilje varovanih
območij, njihovo celovitost in povezanost, če je za objekt, za katerega se
zahteva gradbeno dovoljenje, treba izvesti presojo sprejemljivosti v skladu s
predpisi, ki urejajo ohranjanje narave,
5.     
je investitor v zemljiški knjigi vpisan kot lastnik ali imetnik stvarne
pravice, ki mu daje pravico graditi na tuji nepremičnini, na kateri je
predvidena gradnja, ali pa to pravico izkazuje z dokazili iz 3. točke prvega
odstavka, drugega ali tretjega odstavka 46. člena tega zakona in
6.     
je plačano nadomestilo za degradacijo in uzurpacijo, če je to predpisano
v 106. členu tega zakona, ali je plačan prvi obrok nadomestila za degradacijo
in uzurpacijo, če je odobreno njegovo obročno odplačevanje, in poravnana
odškodnina zaradi spremembe namembnosti kmetijskega zemljišča v skladu z
zakonom, ki ureja kmetijska zemljišča.
(2) Gradbeno dovoljenje za izvedbo rekonstrukcije, prizidave
ali spremembe namembnosti na obstoječem objektu se lahko izda le za objekt, ki
ni nelegalen, ali za objekt, ki ima uporabno dovoljenje, odločbo o
legalizaciji, odločbo o objektu daljšega obstoja oziroma gre za objekt, zgrajen
pred 31. decembrom 1967.
(3) Ne glede na prejšnji odstavek se gradbeno dovoljenje za
rekonstrukcijo, prizidavo ali spremembo namembnosti, ki se nanaša na zgrajeni
nelegalni objekt, lahko izda, če se postopek izdaje gradbenega dovoljenja
združi z izdajo gradbenega dovoljenja za že zgrajeni objekt ali z izdajo odločbe
iz IV. poglavja devetega dela tega zakona in se zgrajeni objekt v tem postopku
legalizira. Izvajanje del na zgrajenem objektu, ki se legalizira in se
rekonstruira, priziduje ali se mu spreminja namembnost, se lahko začne po
dokončnosti oziroma pravnomočnosti dela odločbe, ki se nanaša na legalizacijo
osnovnega objekta.
(4) Če upravni organ odloča o izdaji gradbenega dovoljenja iz
drugega ali tretjega odstavka tega člena, se mora v ugotovitvenem postopku
prepričati o dejanskem stanju objekta iz drugega ali tretjega odstavka tega
člena.
(5) Če gre za pridobitev gradbenega dovoljenja za
rekonstrukcijo ali nadomestno gradnjo objekta, poškodovanega v naravni ali
drugi nesreči, tako da se vzpostavi prejšnje stanje, vendar ne gre za primere
iz drugega odstavka 1. člena tega zakona, se v postopku izdaje gradbenega
dovoljenja pogoji iz 2. točke prvega odstavka tega člena ne preverjajo.
(6) Prejšnji odstavek se ne uporablja, če je predmet
gradbenega dovoljenja objekt z vplivi na okolje ali objekt, za katerega je
treba izvesti presojo sprejemljivosti v skladu s predpisi, ki urejajo
ohranjanje narave.
55. člen
(gradbeno dovoljenje za del objekta)
(1) Če investitor vloži zahtevo za izdajo gradbenega
dovoljenja za del objekta, se lahko izda gradbeno dovoljenje za posamezni del
objekta, ki pomeni funkcionalno celoto.
(2) Gradbeno dovoljenje se lahko izda tudi za del objekta, ki
ne pomeni funkcionalne celote, kadar gre za gradnjo energetskih in linijskih
gradbenih inženirskih objektov.
(3) Gradbeno dovoljenje za večnamenske stavbe se lahko izda
na podlagi določitve pretežne namenske rabe objekta in podrobnega namena,
določenega s podrazredom po klasifikaciji vrst objektov, za najmanj 75 %
površine posameznih delov, vendar z določitvijo samo podrobnega namena,
določenega s skupino po klasifikaciji vrst objektov za druge posamezne dele
objekta, če v času izdaje gradbenega dovoljenja podroben namen posameznih delov
objekta še ni znan (pridržek namembnosti). Po izdaji delnega gradbenega
dovoljenja za celotni objekt in določitvi namena posameznega dela objekta je
treba za posamezni del objekta s pridržkom namembnosti pridobiti dopolnilno
gradbeno dovoljenje za opredelitev podrobne namembnosti.
(4) Če se izdaja gradbeno dovoljenje v skladu z drugim
odstavkom tega člena in je za objekt kot celoto potrebna presoja
sprejemljivosti v skladu s predpisi, ki urejajo ohranjanje narave, in ta še ni
bila opravljena, se presoja sprejemljivosti opravi za celoten objekt.
56. člen
(vsebina gradbenega dovoljenja)
(1) Izrek gradbenega dovoljenja mora poleg sestavin, ki so z
zakonom, ki ureja splošni upravni postopek, predpisane za odločbo, vsebovati
tudi:
1.     
osebno ime oziroma firmo in prijavljeno prebivališče oziroma poslovni
naslov investitorja,
2.     
opis gradnje, zahtevnost objekta in klasifikacijsko številko v skladu s
predpisom, ki ureja razvrščanje objektov,
3.     
navedbo parcelnih številk za zemljiške parcele, na katerih se bo
nameravana gradnja izvedla,
4.     
opis zagotavljanja komunalne oskrbe in priključevanja na infrastrukturo
s podatki o parcelnih številkah komunalnih vodov in mestu priključevanja,
5.     
številko in datum dokumentacije za pridobitev gradbenega dovoljenja ter
firmo in sedež projektanta,
6.     
morebitne pogoje za izvedbo gradnje, vzdrževanje in uporabo objekta,
7.     
številko in datum vseh izdanih mnenj in navedbo mnenjedajalcev,
8.     
veljavnost gradbenega dovoljenja,
9.     
ugotovitev, da nameravana gradnja nima škodljivih posledic za naravo, če
gre za objekt, za katerega je v skladu s predpisi, ki urejajo ohranjanje
narave, obvezna presoja sprejemljivosti,
10.  
omilitvene ukrepe, s katerimi se odpravljajo škodljivi vplivi nameravane
gradnje na naravo v skladu s predpisi, ki urejajo ohranjanje narave, če je to
potrebno.
(2) Dokumentacija za pridobitev gradbenega dovoljenja je
sestavni del gradbenega dovoljenja.
57. člen
(rok za izdajo in vročitev odločbe)
(1) Rok za izdajo odločbe o zahtevi za izdajo gradbenega
dovoljenja je dva meseca od vložitve popolne zahteve za izdajo gradbenega
dovoljenja, razen če je potrebno usklajevanje z mnenjedajalci ali nadomeščanje
mnenja v skladu s 47. členom tega zakona. V tem primeru je rok za izdajo
odločbe tri mesece od vložitve popolne zahteve za izdajo gradbenega dovoljenja.
(2) Stranskim udeležencem, razen investitorju, se vroči
odločba brez sestavnih delov iz drugega odstavka prejšnjega člena.
(3) Z odločbo iz prvega odstavka tega člena se seznanijo
mnenjedajalci in inšpektorji.
58. člen
(pravna sredstva)
(1) Zoper odločbo, ki jo v postopku izdaje gradbenega
dovoljenja izda upravna enota, je dovoljena pritožba v osmih dneh od njene
vročitve. Zoper odločbo, ki jo izda ministrstvo, ni dovoljena pritožba, je pa
dovoljen upravni spor. Stranke se lahko pravici do upravnega spora odpovejo.
(2) Po preteku dveh mesecev od začetka gradnje ni mogoče
predlagati obnove postopka iz razloga, saj bi morala biti oseba udeležena v
postopku kot stranski udeleženec in ji možnost udeležbe v postopku ni bila
dana.
(3) Če je objekt zgrajen na podlagi pravnomočnega gradbenega
dovoljenja vsaj do faze izvedenih grobih gradbenih del, se v postopku obnove
gradbenega dovoljenja ali v postopku odprave ali razveljavitve po nadzorstveni
pravici v primeru, kadar bi ukrepanje zoper gradbeno dovoljenje nesorazmerno
poseglo v pridobljene pravice ali pravne koristi lastnika objekta, ugotovi le
nezakonitost gradbenega dovoljenja. Zaradi ugotovitve nezakonitosti gradbenega
dovoljenja uvedba inšpekcijskega postopka ni dopustna.
(4) Določba prejšnjega odstavka se ne uporablja, če je bilo
gradbeno dovoljenje izdano za objekt, za katerega je po predpisih, ki urejajo
ohranjanje narave, treba opraviti presojo sprejemljivosti.
(5) V primeru odprave ali ničnosti gradbenega dovoljenja se
odpravi tudi uporabno dovoljenje.
(6) Upravne spore zoper odločbe, izdane v postopkih, za
katere je po določbah tega zakona pristojno ministrstvo, ali za objekte, ki se
financirajo iz virov, ki jih Evropska unija namenja gradnji, sodišče rešuje
prednostno.
59. člen
(veljavnost gradbenega dovoljenja in njegova razveljavitev)
(1) Gradbeno dovoljenje preneha veljati, če investitor ne
prijavi začetka gradnje in ne začne z gradnjo v petih letih od njegove
pravnomočnosti, v primeru spremembe namembnosti pa, če investitor ne izvede
spremembe namembnosti v petih letih od njegove pravnomočnosti.
(2) Če se v času veljavnosti gradbenega dovoljenja za
območje, na katerem je nepremičnina, ki je predmet gradbenega dovoljenja,
spremeni pravno ali dejansko stanje, te spremembe oziroma dopolnitve na
veljavnost gradbenega dovoljenja ne vplivajo.
(3) Dokončno oziroma pravnomočno gradbeno dovoljenje se do
začetka gradnje razveljavi tudi na podlagi zahteve investitorja.
60. člen
(sprememba investitorja)
V času veljavnosti gradbenega dovoljenja je dopustna
sprememba investitorja, pri čemer je treba spremembo prijaviti pri upravnem
organu. Novi investitor prevzame pravice in obveznosti dotedanjega
investitorja.
61. člen
(sprememba gradbenega dovoljenja zaradi večjih odstopanj od
gradbenega dovoljenja)
(1) V času veljavnosti gradbenega dovoljenja, vendar
najpozneje v desetih letih po njegovi pravnomočnosti, lahko investitor zaprosi
za spremembo gradbenega dovoljenja. Gradbenega dovoljenja po izdaji uporabnega
dovoljenja ali po začetku uporabe nezahtevnega objekta ni mogoče spremeniti.
Sprememba gradbenega dovoljenja ni potrebna, če gre za odstopanja iz 79. člena
tega zakona. Zaradi spremembe gradbenega dovoljenja se čas njegove veljavnosti
ne spremeni.
(2) Investitor zahtevi za spremembo gradbenega dovoljenja
priloži dokumentacijo za pridobitev gradbenega dovoljenja, dopolnjeno s
spremembami, ali novo dokumentacijo za pridobitev gradbenega dovoljenja, če so
spremembe tolikšne, da je treba zaradi večje preglednosti izdelati novo dokumentacijo
za pridobitev gradbenega dovoljenja, in druge potrebne listine.
(3) Pri spremembi gradbenega dovoljenja se upošteva že
izdelana dokumentacija, preverijo pa se samo pogoji iz 54. člena tega zakona,
ki se nanašajo na odstopanja, pri čemer se uporabijo določbe materialnega
predpisa, ki je veljal v času izdaje osnovnega gradbenega dovoljenja, ali
predpisa, ki velja v času spreminjanja gradbenega dovoljenja. Če zahtevo za
spremembo gradbenega dovoljenja vloži novi investitor iz prejšnjega člena,
upravni organ preveri tudi, ali je izpolnjen pogoj iz 5. točke prvega odstavka
54. člena tega zakona. Če sprememba gradbenega dovoljenja vpliva na pravice
strank ali skladnost s predpisi s področja mnenjedajalcev, se v postopek
spremembe gradbenega dovoljenja vključijo le tiste stranke ali mnenjedajalci,
na katere ta odstopanja vplivajo.
(4) Odločba o spremembi gradbenega dovoljenja delno ali v
celoti nadomesti že izdano gradbeno dovoljenje.
III. poglavje: Skrajšani ugotovitveni postopek izdaje
gradbenega dovoljenja
62. člen
(skrajšani ugotovitveni postopek izdaje gradbenega
dovoljenja)
(1) Gradbeno dovoljenje se lahko izda brez zaslišanja strank,
če investitor v postopku za izdajo gradbenega dovoljenja priloži:
-       
projektno dokumentacijo za pridobitev mnenj in gradbenega dovoljenja, ki
sta jo podpisala projektant in vodja projektiranja, ter da je njen sestavni del
njuna podpisana izjava, da so na ravni obdelave projektne dokumentacije za
pridobitev gradbenega dovoljenja izpolnjene zahteve iz predpisov, ki urejajo
graditev, in je predvidena gradnja skladna s prostorskim aktom, razen pri
nezahtevnih objektih in spremembi namembnosti;
-       
dokazilo o vpisu stvarne pravice na zemljišču ali dokazilo iz 3. točke
prvega odstavka, drugega ali tretjega odstavka 46. člena tega zakona, če v
zemljiški knjigi ni vpisan kot lastnik ali imetnik stvarne pravice, ki mu daje
pravico graditi na tuji nepremičnini, z dokazilom o vložitvi predloga za vpis
te pravice v zemljiško knjigo;
-       
mnenja, iz katerih izhaja, da je nameravana gradnja v skladu s predpisi,
ki so podlaga za izdajo mnenj, razen če je nameravana gradnja na območju
občinskega podrobnega prostorskega načrta, h kateremu so mnenjedajalci kot
nosilci urejanja prostora dali vsebinsko ustrezno mnenje in se v njem izrekli,
da pridobivanje mnenj v postopku izdaje gradbenega dovoljenja ni potrebno;
-       
pisne izjave stranskih udeležencev iz prvega odstavka 51. člena tega
zakona, da se strinjajo z nameravano gradnjo in se sklicujejo na dokumentacijo
za pridobitev gradbenega dovoljenja, ki je bila priložena zahtevi za izdajo
gradbenega dovoljenja;
-       
dokazilo o plačanem nadomestilu za degradacijo in uzurpacijo, če je to
predpisano v 106. členu tega zakona, ali da je plačan prvi obrok nadomestila za
degradacijo in uzurpacijo, če je odobreno njegovo obročno odplačevanje, in
dokazilo o plačilu odškodnine zaradi spremembe namembnosti kmetijskega
zemljišča v skladu z zakonom, ki ureja kmetijska zemljišča.
(2) Rok za izdajo gradbenega dovoljenja iz prejšnjega
odstavka je 30 dni od prejema zahteve za izdajo gradbenega dovoljenja.
IV. poglavje: Postopek izdaje integralnega gradbenega
dovoljenja
63. člen
(splošne zahteve)
(1) Za gradnjo objekta z vplivi na okolje, za katerega je
predpisana pridobitev gradbenega dovoljenja, se postopek izdaje gradbenega
dovoljenja in postopek presoje vplivov na okolje iz zakona, ki ureja varstvo
okolja, združita (v nadaljnjem besedilu: integralni postopek). V integralnem
postopku se izda integralno gradbeno dovoljenje, ki vsebuje odločitev o
izpolnjevanju pogojev za izdajo gradbenega dovoljenja in odločitev, da
nameravana gradnja nima pomembnih škodljivih vplivov na okolje. Integralni
postopek se vodi po določbah II. poglavja četrtega dela tega zakona, razen če
je v tem poglavju določeno drugače.
(2) V integralnem postopku se ne uporabljajo:
-       
drugi in tretji odstavek 58. člena tega zakona in
-       
62. člen tega zakona.
(3) Za presojo vplivov na okolje se uporabljajo določbe
predpisov, ki urejajo varstvo okolja, razen če je s tem zakonom določeno
drugače.
(4) Če se v okviru presoje vplivov na okolje izvede tudi
presoja sprejemljivosti, se zanjo uporabljajo določbe predpisov, ki urejajo
ohranjanje narave, razen če je s tem zakonom določeno drugače.
(5) Če se v integralnem postopku zahteva izdaja integralnega
gradbenega dovoljenja za objekt, ki tvori kumulativni poseg v skladu s
predpisi, ki urejajo varstvo okolja, ali del objekta v skladu s prvim in drugim
odstavkom 55. člena tega zakona, se v integralnem postopku izvede presoja
vplivov na okolje za vse kumulativne posege ali celotni objekt, izpolnjevanje
pogojev za izdajo gradbenega dovoljenja pa se preveri le za posamični objekt
ali del objekta, ki je predmet zahteve investitorja.
(6) Če se v integralnem postopku opravi presoja vplivov na
okolje za vse kumulativne posege ali celotni objekt iz prejšnjega odstavka, se
izdaja integralnih gradbenih dovoljenj za gradnjo na območju izvedene presoje
vplivov na okolje izvede v skladu z II. poglavjem četrtega dela tega zakona
brez ponovne presoje vplivov na okolje, če:
-       
je zahteva vložena v petih letih od pravnomočnosti integralnega
gradbenega dovoljenja, v katerem je bila opravljena presoja vplivov na okolje,
ki vključuje tudi nameravano gradnjo,
-       
je nameravana gradnja skladna s pogoji, ki so določeni v že izdanem
integralnem gradbenem dovoljenju, in
-       
so izpolnjeni pogoji iz 54. člena tega zakona.
(7) Gradbeno dovoljenje za objekt iz prvega odstavka tega
člena, ki ni izdano v skladu z določbami tega poglavja ali ga je izdal stvarno
nepristojen organ, je nično.
64. člen
(zahteva za izdajo integralnega gradbenega dovoljenja)
(1) Zahtevi za izdajo integralnega gradbenega dovoljenja se
poleg prilog iz 46. člena tega zakona, razen predpisanih mnenj mnenjedajalcev,
priloži tudi poročilo o vplivih na okolje, izdelano v skladu s predpisi, ki
urejajo varstvo okolja in ohranjanje narave.
(2) Šteje se, da je zahteva za izdajo integralnega gradbenega
dovoljenja popolna, če sta zahtevi priložena dokumentacija iz 1. točke prvega
odstavka 46. člena tega zakona in poročilo o vplivih na okolje.
(3) Dokumentacija iz 46. člena tega zakona in poročilo o
vplivih na okolje morata biti med seboj usklajena.
65. člen
(pridobivanje mnenj)
(1) Upravni organ pošlje zahtevo iz prejšnjega člena
mnenjedajalcem, ki morajo v 30 dneh od prejema zahteve poslati mnenje o
sprejemljivosti nameravane gradnje z vidika svoje pristojnosti.
(2) Na zahtevo mnenjedajalca se rok iz prejšnjega odstavka
lahko podaljša za največ 15 dni.
(3) Pridobivanje mnenj koordinira upravni organ.
66. člen
(prevlada javne koristi)
(1) Če upravni organ po pridobitvi mnenj iz prejšnjega člena
skladno s predpisano metodologijo za presojo sprejemljivosti ugotovi, da je
gradnja objekta ocenjena neugodno, o tem obvesti investitorja. Ta lahko
najpozneje v 90 dneh po vročitvi obvestila predlaga uvedbo postopka prevlade
druge javne koristi nad javno koristjo ohranjanja narave (v nadaljnjem
besedilu: prevlada javne koristi).
(2) Če je poseg v poročilu o vplivih na okolje oziroma v
dodatku za varovana območja ocenjen neugodno, lahko investitor vloži predlog za
uvedbo postopka prevlade javne koristi hkrati z vložitvijo zahteve za
pridobitev integralnega gradbenega dovoljenja.
(3) Predlog za uvedbo postopka prevlade javne koristi vsebuje
gradiva in dokazila v skladu s predpisi, ki urejajo ohranjanje narave.
(4) Predlog za uvedbo postopka prevlade javne koristi se
vloži na ministrstvo, pristojno za ohranjanje narave, ki v 14 dneh preveri, ali
je gradivo popolno, drugače pa zahteva njegovo dopolnitev.
(5) Če je predlog za prevlado javne koristi vložen med
postopkom izdaje integralnega gradbenega dovoljenja, upravni organ prekine
postopek do rešitve predhodnega vprašanja prevlade javne koristi. V primeru iz drugega
odstavka tega člena upravni organ prekine postopek po pridobitvi mnenj iz
prejšnjega člena.
(6) O prevladi javne koristi odloča vlada na predlog
ministrstva, pristojnega za ohranjanje narave, pod pogoji in po postopku iz
predpisov, ki urejajo ohranjanje narave, razen če ta zakon določa drugače.
67. člen
(stranski udeleženci v postopku izdaje integralnega
gradbenega dovoljenja)
(1) Stranski udeleženec v integralnem postopku je lahko poleg
osebe iz drugega odstavka 48. člena tega zakona tudi nevladna organizacija v
javnem interesu, ki delujejo na področju varstva okolja in ohranjanja narave
ter civilna iniciativa iz druge alineje 47. točke prvega odstavka 3. člena tega
zakona, če sta vložili zahtevo za vstop v postopek v 30 dneh od dneva objave iz
prvega odstavka 68. člena tega zakona, pri čemer mora biti sestavni del zahteve
za vstop v postopek tudi podatek o varnem elektronskem predalu, na katerega
jima bo upravni organ vročal dokumente. Če je zahteva za vstop v postopek za
izdajo integralnega gradbenega dovoljenja iz prvega odstavka 70. člena tega
zakona vložena zunaj roka iz prejšnjega stavka, se s sklepom zavrže.
(2) V primeru iz prejšnjega odstavka se šteje, da je bila
vročitev dokumentov opravljena v treh delovnih dneh po oddaji dokumentov v
varni elektronski predal iz prejšnjega odstavka.
68. člen
(obveščanje javnosti in pravica zainteresirane javnosti do
sodelovanja)
(1) Upravni organ v integralnem postopku po pridobitvi mnenj
mnenjedajalcev, potem ko ugotovi, da je poseg sprejemljiv z vidika pristojnosti
mnenjedajalcev in upravnega organa, obvesti javnost o začetem postopku za
izdajo integralnega gradbenega dovoljenja in zagotovi javnosti vpogled v
zahtevo za izdajo integralnega gradbenega dovoljenja in dokumentacijo, ki se
nanaša na predmet izdaje integralnega dovoljenja, ter javnosti omogoči dajanje
pripomb v času javne razgrnitve, ki traja 30 dni od dneva javne objave na
državnem portalu eUprava.
(2) Javna objava se izvede v sistemu eGraditev in z objavo na
državnem portalu eUprava. Investitor mora, razen pri linijskih gradbenih
inženirskih objektih, javno objavo namestiti na lahko dostopno in vidno mesto
na nepremičnini, ki je predmet zahteve za izdajo integralnega gradbenega
dovoljenja.
(3) Javna objava iz prvega odstavka tega člena vsebuje:
1.     
navedbo pristojnega upravnega organa,
2.     
osebno ime oziroma firmo in prijavljeno prebivališče oziroma poslovni
naslov investitorja,
3.     
podatke o tem, da se izdaja integralnega gradbenega dovoljenja nanaša na
objekt z vplivi na okolje,
4.     
vsebino zahteve za izdajo integralnega gradbenega dovoljenja za objekt z
vplivi na okolje, in sicer skupaj z opisom in vrsto gradnje, ki je predmet
izdaje integralnega gradbenega dovoljenja,
5.     
podatke o tem, kje in kdaj je omogočen vpogled v dokumentacijo,
6.     
podatke o možnostih in načinu dajanja mnenj, predlogov in pripomb
javnosti,
7.     
vabilo vsem, ki lahko pridobijo status stranskega udeleženca v
integralnem postopku, da v roku 30 dni od objave priglasijo svojo udeležbo, in
8.     
osnutek odločitve o integralnem gradbenem dovoljenju.
(4) Javnost ima v času trajanja javne razgrnitve pravico do
sodelovanja v integralnem postopku. Pravica iz prejšnjega stavka zajema pravico
dajati mnenja, predloge in pripombe v zvezi z nameravanim posegom in sicer
glede ugotavljanja dejanskega stanja, upoštevanja pravil upravnega postopka ter
glede upoštevanja materialnih predpisov, vključno s predlogi ukrepov za
preprečevanje in odpravo ali zmanjševanje pomembnih škodljivih vplivov na
okolje ali za njihovo izravnavo.
(5) Po prejemu mnenj, predlogov in pripomb iz prejšnjega
odstavka tega člena upravni organ s temi mnenji, pripombami in predlogi seznani
investitorja in po potrebi izvede javno obravnavo, na katero povabi
zainteresirano javnost, ki je v okviru javne razgrnitve posredovala mnenja,
pripombe in predloge, in investitorja. Upravni organ povabi zainteresirano
javnost na javno obravnavo v sistemu eGraditev in z objavo na državnem portalu
eUprava najmanj 15 dni pred izvedbo javne obravnave, pri čemer mora
zainteresirana javnost, ki se namerava javne obravnave udeležiti, upravnemu
organu najkasneje 8 dni pred izvedbo javne obravnave potrditi svojo udeležbo.
Ne glede na prejšnji stavek upravni organ povabi zainteresirano javnost, ki ima
položaj stranskega udeleženca, z vročitvijo vabila, pri čemer se za vročitev
vabila nevladnim organizacijam, ki delujejo v javnem interesu na področju
varstva okolja in ohranjanja narave ter civilni iniciativi iz druge alineje 47.
točke prvega odstavka 3. člena tega zakona uporablja določba iz drugega
odstavka prejšnjega člena.
(6) Na javni obravnavi iz prejšnjega odstavka zainteresirana
javnost mnenja, predloge in pripombe, ki jih je posredovala v okviru javne
razgrnitve iz tretjega odstavka tega člena, predstavi in jih utemelji,
investitor pa se lahko do njih opredeli. Upravni organ lahko javno obravnavo iz
prejšnjega odstavka opravi ustno ali videokonferenčno. Javna obravnava se v
celoti snema, zvočni posnetek pa priloži zapisniku.
(7) Na podlagi izvedene javne obravnave iz prejšnjega
odstavka upravni organ pozove investitorja, da se do mnenj, predlogov in
pripomb javnosti pisno opredeli in po potrebi dopolni poročilo o vplivih na
okolje ali projektno dokumentacijo za pridobitev integralnega gradbenega
dovoljenja s predlaganimi ukrepi za preprečevanje in odpravo ali zmanjšanje
pomembnih škodljivih vplivov na okolje ali za njihovo izravnavo, ki jih je
podala zainteresirana javnost.
69. člen
(sodelovanje v primeru čezmejnih vplivov)
Če je v skladu s predpisom, ki ureja varstvo okolja, treba
presojati čezmejne vplive na okolje v državi članici Evropske unije, se za
sodelovanje v primeru čezmejnih vplivov smiselno uporabljajo določbe predpisa,
ki ureja varstvo okolja.
70. člen
(izdaja integralnega gradbenega dovoljenja)
(1) Upravni organ izda integralno gradbeno dovoljenje, če so
izpolnjeni pogoji za izdajo gradbenega dovoljenja iz 54. člena tega zakona in
če so za obvladovanje pomembnih škodljivih vplivov na okolje za nameravano
gradnjo predvideni ukrepi za njihovo preprečevanje, odpravo, zmanjšanje ali
izravnavo in je ta skladna s predpisi, ki urejajo varstvo okolja, ohranjanje
narave, upravljanje voda ali varstvo kulturne dediščine.
(2) Rok za izdajo integralnega gradbenega dovoljenja iz
prejšnjega odstavka je pet mesecev od vložitve popolne zahteve, pri čemer rok
ne teče v času pridobivanja mnenj, javne objave in pridobivanja mnenja v
postopku ugotavljanja čezmejnih vplivov v skladu s predpisom, ki ureja varstvo
okolja.
(3) Integralno gradbeno dovoljenje poleg sestavin iz 56.
člena tega zakona v izreku vsebuje tudi:
-       
ukrepe in pogoje za preprečitev, zmanjšanje ali odpravo škodljivih
vplivov na okolje v skladu s predpisi, ki urejajo varstvo okolja,
-       
navedbo, da je integralno gradbeno dovoljenje izdano na podlagi
odločitve vlade o prevladi javne koristi, kadar je bila ta izvedena, navedbo
izravnalnih ukrepov, usmeritev zanje in določitev pogojev njihove izvedbe in
navedbo, da morajo biti pred prijavo začetka gradnje izpolnjeni pogoji za
delovanje izravnalnih ukrepov,
-       
ugotovitev, da nameravana gradnja nima škodljivih posledic za naravo, če
je v skladu s predpisi, ki urejajo ohranjanje narave, obvezna presoja
sprejemljivosti,
-       
omilitvene ukrepe za preprečitev, zmanjšanje ali odpravo škodljivih
vplivov na naravo v skladu s predpisi, ki urejajo ohranjanje narave, če so
potrebni, in
-       
ukrepe nadzora nad uporabo in nadzora po prenehanju uporabe objekta, če
je to potrebno.
(4) V primeru iz petega in šestega odstavka 63. člena tega
zakona integralno gradbeno dovoljenje poleg sestavin iz prejšnjega odstavka
vsebuje tudi ugotovitev, da gradnja vseh funkcionalno povezanih objektov
oziroma celotnega objekta nima pomembnih škodljivih vplivov na okolje, ter
navedbo s tem povezanih ukrepov in pogojev, pri čemer ta ugotovitev velja pet
let od pravnomočnosti integralnega gradbenega dovoljenja.
(5) Če so v integralnem gradbenem dovoljenju navedeni pogoji
in ukrepi iz tretjega odstavka tega člena, mora obrazložitev vsebovati njihov
opis in utemeljitev.
(6) Dokumentacija za pridobitev gradbenega dovoljenja je
sestavni del integralnega gradbenega dovoljenja.
(7) Z odločbo, s katero je bilo odločeno o zahtevi za izdajo
integralnega gradbenega dovoljenja, se seznanijo mnenjedajalci, občina,
gradbena inšpekcija, inšpekcija, pristojna za okolje, ter druge pristojne
inšpekcije in država, ki je sodelovala v postopku ugotavljanja čezmejnih
vplivov v skladu s predpisi, ki urejajo varstvo okolja.
(8) Upravni organ najpozneje v 15 dneh od dneva vročitve
odločbe iz prejšnjega odstavka investitorju in stranskemu udeležencu odločbo
javno objavi v sistemu eGraditev in na državnem portalu eUprava.
(9) Upravni organ lahko v primeru vstopa stranskega
udeleženca v postopek izdaje integralnega gradbenega dovoljenja podaljša rok za
odločitev iz prvega odstavka tega člena za največ dva meseca.
71. člen
(zagotavljanje dostopa do pravnega varstva zainteresirani
javnosti)
(1) Tožbo v upravnem sporu zoper integralno gradbeno
dovoljenje iz prvega odstavka 70. člena tega zakona lahko vloži nevladna
organizacija v javnem interesu, ki deluje na področju varstva okolja in
ohranjanja narave ter civilna iniciativa iz druge alineje 47. točke prvega
odstavka 3. člena tega zakona zaradi varstva javne koristi varstva okolja in
narave ali pravice do zdravega življenjskega okolja posameznikov, povezanih v
civilno iniciativo, če sta imeli v postopku izdaje integralnega gradbenega
dovoljenja iz prvega odstavka 70. člena tega zakona položaj stranskega
udeleženca.
(2) Ne glede prejšnji odstavek in ne glede na določbe zakona,
ki ureja upravni spor, lahko tožbo zoper integralno gradbeno dovoljenje iz
prvega odstavka 70. člena tega zakona lahko vloži nevladna organizacija v
javnem interesu, ki deluje na področju varstva okolja in ohranjanja narave ter
civilna iniciativa iz druge alineje 47. točke prvega odstavka 3. člena tega
zakona zaradi varstva javne koristi varstva okolja in narave ali pravice do
zdravega življenjskega okolja posameznikov, povezanih v civilno iniciativo, ki
v postopku izdaje integralnega gradbenega dovoljenja iz prvega odstavka 70.
člena tega zakona nista imeli položaja stranskega udeleženca.
(3) Stranski udeleženec iz prvega odstavka 67. člena tega
zakona lahko zoper integralno gradbeno dovoljenje iz prvega odstavka 70. člena
tega zakona vloži tožbo v skladu z zakonom, ki ureja upravni spor.
(4) Rok za tožbo iz prvega, drugega in tretjega odstavka tega
člena je za nevladne organizacije in za civilno iniciativo iz drugega odstavka
tega člena 30 dni od objave integralnega gradbenega dovoljenja v skladu z osmim
odstavkom 70. člena tega zakona, za stranskega udeleženca pa 30 dni po vročitvi
integralnega gradbenega dovoljenja.
(5) O tožbi iz prejšnjih odstavkov mora sodišče odločiti
prednostno.
(6) Zainteresirana javnost iz prvega in drugega odstavka tega
člena sme integralno gradbeno dovoljenje iz prvega odstavka 70. člena tega
zakona izpodbijati iz naslednjih razlogov:
1.     
če v postopku za izdajo integralnega gradbenega dovoljenja zakon, na
zakon oprt predpis ali drug zakonito izdan predpis ali splošni akt, izdan za
izvrševanje javnih pooblastil, ni bil uporabljen ali ni bil pravilno
uporabljen;
2.     
če upravni organ v postopku pred izdajo integralnega gradbenega
dovoljenja ni ravnal skladno z določbami zakona, ki ureja splošni upravni
postopek in določbami 65. in 68. člena tega zakona, pri čemer se domneva, da so
vse kršitve določb zakona, ki ureja splošni upravni postopek, in določb 65. in
68. člena tega zakona, bistvene, vendar pa lahko tožena stranka dokazuje
nasprotno,
3.     
če dejansko stanje ni bilo pravilno in popolno ugotovljeno, ali če je
bil iz ugotovljenih dejstev napravljen napačen sklep o dejanskem stanju.
(7) Če tožbo zoper integralno gradbeno dovoljenje vloži
zainteresirana javnost iz prvega in drugega odstavka tega člena, sodišče tožbo
zavrže s sklepom, če ugotovi, da:
1.     
je bila tožba vložena prepozno ali prezgodaj;
2.     
integralno gradbeno dovoljenje iz prvega odstavka 70. člena tega zakona,
ki ga izpodbija s tožbo vloži nevladna organizacija v javnem interesu, ki
deluje na področju varstva okolja in ohranjanja narave ter civilna iniciativa
iz druge alineje 47. točke prvega odstavka 3. člena tega zakona zaradi varstva
javne koristi varstva okolja in narave ali pravice do zdravega življenjskega
okolja posameznikov, povezanih v civilno iniciativo, očitno nima nobenih
posledic za javno korist varstva okolja in narave, ali pa so te posledice
zanemarljive, razen če gre za rešitev pomembnega pravnega vprašanja;
3.     
je bila o isti zadevi v upravnem sporu že izdana pravnomočna odločba;
4.     
v primeru, da tožnik s tožbo uveljavlja tožbeni razlog iz 1. točke
prejšnjega odstavka, iz tožbe pa izhaja, da je bilo o tem tožbenem razlogu že
odločeno v drugih postopkih, kot na primer v postopkih sprejema prostorskih
izvedbenih aktov, predpisi in dejansko stanje pa se po sprejeti odločitvi niso
spremenili.
(8) Sodišče s sodbo tožbo kot neutemeljeno zavrne, če
ugotovi, da je bil postopek pred izdajo izpodbijanega integralnega gradbenega
dovoljenja iz prvega odstavka 70. člena tega zakona pravilen, da je odločba
pravilna in na zakonu utemeljena.
(9) Če tožbo zoper integralno gradbeno dovoljenje vložila
zainteresirana javnost iz prvega in drugega odstavka tega člena, sodišče odloči
po prejšnjem odstavku tudi:
1.     
če spozna, da je bil postopek, ki ga je vodil upravni organ do izdaje
integralnega gradbenega dovoljenja iz prvega odstavka 70. člena tega zakona
sicer nezakonit, vendar je sodišče v svojem postopku tako kršitev odpravilo;
2.     
če spozna, da je odločba iz prejšnje točke po zakonu utemeljena, vendar
iz drugih razlogov, kot so navedeni v njeni obrazložitvi in te razloge sodišče
navede v sodbi.
(10) Sodišče tožbi ugodi in s sodbo izpodbijano integralno
gradbeno dovoljenje odpravi:
1.     
če spozna, da na podlagi dejanskega stanja, ki je bilo ugotovljeno v
postopku za izdajo odločbe o integralnem gradbenem dovoljenju, ne more rešiti
spora, zato ker so bili zmotno presojeni dokazi, ker so ugotovljena dejstva v
nasprotju s podatki spisa, ker so v bistvenih točkah dejstva nepopolno
ugotovljena ali ker je bil iz ugotovljenih dejstev narejen napačen sklep glede
dejanskega stanja in da je treba pravo dejansko stanje ugotoviti v upravnem
postopku;
2.     
če spozna, da v postopku za izdajo integralnega gradbenega dovoljenja
niso bila upoštevana pravila postopka, pa sodišče v svojem postopku takih
kršitev ni odpravilo;
3.     
če ugotovi, da je v postopku za izdajo integralnega gradbenega
dovoljenja zakon, na zakon oprt predpis ali drug zakonito izdan predpis ali
splošni akt, izdan za izvrševanje javnih pooblastil, ni bil uporabljen ali ni
bil pravilno uporabljen, pa niso podani razlogi za zavrnitev tožbe iz devetega
odstavka tega člena.
(11) V upravnem sporu zoper integralno gradbeno dovoljenje iz
prvega odstavka 70. člena tega zakona, ki ga s tožbo sproži zainteresirana
javnost iz prvega in drugega odstavka tega člena, se uporabljajo določbe
zakona, ki ureja upravni spor, kolikor ta zakon ne določa drugače.
72. člen
(sprememba integralnega gradbenega dovoljenja)
(1) V času veljavnosti integralnega gradbenega dovoljenja,
vendar najpozneje v desetih letih po njegovi pravnomočnosti, investitor lahko
zaprosi za njegovo spremembo, če gre za spremembo zaradi večjih odstopanj iz
61. člena tega zakona ali za spremembo, za katero je treba izvesti presojo
vplivov na okolje v skladu s predpisi, ki urejajo varstvo okolja.
(2) Če se zahteva za spremembo integralnega gradbenega
dovoljenja nanaša na spremembo zaradi večjih odstopanj iz 61. člena tega
zakona, za katero v skladu s predpisi, ki urejajo varstvo okolja, ni treba
izvesti presoje vplivov na okolje, se postopek spremembe integralnega
gradbenega dovoljenja izvede v skladu z določbami II. poglavja tega dela.
Peti del: IZVAJANJE GRADNJE
73. člen
(obveznost izdelave projektne dokumentacije za izvedbo
gradnje)
(1) Za gradnjo, za katero se zahteva gradbeno dovoljenje, in
za odstranitev zahtevnega objekta ali manj zahtevnega objekta je obvezna
izdelava projektne dokumentacije za izvedbo gradnje oziroma projektne
dokumentacije za odstranitev.
(2) Ne glede na prejšnji odstavek izdelava projektne
dokumentacije za izvedbo gradnje ni obvezna pri spremembi namembnosti in
gradnji nezahtevnih objektov.
74. člen
(obveznost imenovanja nadzornika)
(1) Imenovanje nadzornika je obvezno v primerih:
-       
gradnje, za katero se zahteva gradbeno dovoljenje, in
-       
rekonstrukcije iz tretjega odstavka 5. člena tega zakona.
(2) Ne glede na prejšnji odstavek imenovanje nadzornika ni
obvezno v primeru gradnje nezahtevnega objekta, če jo izvaja izvajalec, ki
izpolnjuje pogoje iz 16. člena tega zakona.
(3) Investitor imenuje nadzornika pred prijavo začetka
gradnje objekta.
(4) Ne glede na prejšnji odstavek investitor pred
zakoličenjem objekta imenuje nadzornika novogradnje zahtevnega in manj zahtevnega
objekta, razen prizidave.
75. člen
(obveznost zakoličenja objekta)
(1) Pred prijavo začetka gradnje investitor zagotovi
zakoličenje objekta, če gre za novogradnjo zahtevnega ali manj zahtevnega
objekta, razen prizidave.
(2) Zakoličenje objekta se izvaja kot geodetska storitev v
skladu s predpisom, ki ureja arhitekturno in inženirsko dejavnost.
(3) O izvedenem zakoličenju objekta se sestavi zakoličbeni
zapisnik, ki ga podpišejo pravna ali fizična oseba s področja geodetskih
storitev, njegov pooblaščeni inženir s področja geodezije in nadzornik ter
vodja nadzora, s čimer jamčijo, da je zakoličenje objekta izvedeno skladno z
gradbenim dovoljenjem in projektno dokumentacijo za izvedbo gradnje.
Zakoličbeni zapisnik vsebuje skico zakoličbe, podatke o zakoličenih
koordinatah, oseh, višinah in drugih zakoličenih točkah, podatke o gradbenem
dovoljenju in podatke o projektni dokumentaciji za izvedbo gradnje, na podlagi
katere je bila zakoličba izvedena, podatke o podjetju ter osebno ime
pooblaščenega inženirja, ki je zakoličbo izvedel, in njegovo identifikacijsko
številko.
76. člen
(prijava začetka gradnje)
(1) Po pravnomočnosti oziroma dokončnosti gradbenega
dovoljenja za zahtevni objekt in manj zahtevni objekt se prijavi začetek
gradnje z naslednjimi podatki in dokumentacijo:
-       
zakoličbeni zapisnik iz prejšnjega člena, kadar je ta zahtevan;
-       
projektna dokumentacija za izvedbo gradnje, izdelana v skladu s
predpisom iz desetega odstavka 39. člena tega zakona, če se ta zahteva v skladu
s 73. členom tega zakona, ki sta jo podpisala projektant in vodja
projektiranja, pri čemer je njen sestavni del tudi njuna podpisana izjava, da
so v projektni dokumentaciji za izvedbo gradnje v celoti izpolnjene zahteve iz
25. člena tega zakona;
-       
podatki o nadzorniku ter osebno ime in identifikacijska številka vodje
nadzora;
-       
potrdilo občine o plačanem komunalnem prispevku, če tako določa zakon,
ki ureja prostor;
-       
mnenje organizacije, pristojne za ohranjanje narave, da so izpolnjeni
pogoji za delovanje izravnalnih ukrepov, če so bili v gradbenem dovoljenju
zaradi prevlade druge javne koristi nad javno koristjo ohranjanja narave
določeni izravnalni ukrepi, ki morajo biti izvedeni pred začetkom gradnje;
-       
pravnomočno okoljevarstveno dovoljenje, če tako določa zakon, ki ureja
varstvo okolja.
(2) Ne glede na prejšnji odstavek se pri prijavi začetka
gradnje za odstranitev zahtevnega ali manj zahtevnega objekta, ki se dotika
objekta na tuji sosednji nepremičnini ali je od njega oddaljen manj kot en
meter, namesto projektne dokumentacije iz druge alineje prejšnjega odstavka
priloži projektna dokumentacija za odstranitev, s katero se zagotovi varna in
racionalna izvedba odstranitve.
(3) Ne glede na prvi odstavek tega člena se lahko pred
prijavo začetka gradnje prijavijo pripravljalna dela na gradbišču, pri čemer
prijava pripravljalnih del vsebuje le podatke, dokumentacijo in dokazila iz
prvega odstavka tega člena, ki se nanašajo na ta dela. Če se prijava začetka
gradnje nanaša na dela, ki so potrebna za izvedbo izravnalnih ukrepov, ki se
izvajajo neodvisno in predčasno od predmeta izdaje gradbenega dovoljenja, tej
prijavi ni treba priložiti mnenja organizacije, pristojne za ohranjanje narave,
da so izpolnjeni pogoji za delovanje izravnalnih ukrepov.
(4) Po pravnomočnosti oziroma dokončnosti gradbenega dovoljenja
za nezahtevni objekt se prijavi začetek gradnje, ki vsebuje podatke o izvajalcu
ali nadzorniku ter potrdilo občine o plačanem komunalnem prispevku, če gre za
obveznost v skladu zakonom, ki ureja prostor.
(5) Za objekte iz prvega odstavka 6. člena tega zakona in pri
rekonstrukciji iz tretjega odstavka 5. člena tega zakona se prijavi začetek
gradnje z naslednjimi podatki in dokumentacijo:
-       
izjava pooblaščenega strokovnjaka s področja gradbeništva, da stanje
obstoječega objekta dopušča izvedbo del, ki so nujna za zmanjšanje ali odpravo
posledic naravnih in drugih nesreč in s katerimi se vzpostavi prejšnje stanje,
če gre za prijavo rekonstrukcije iz tretjega odstavka 5. člena tega zakona;
-       
projektna dokumentacija za odstranitev zahtevnega ali manj zahtevnega
objekta iz tretje alineje prvega odstavka 6. člena tega zakona;
-       
potrdilo občine o plačanem komunalnem prispevku, če tako določa zakon,
ki ureja prostor;
-       
posnetek obstoječega stanja pri odstranitvi objekta, ki je kulturni
spomenik.
(6) Gradnja se začne osem dni po prijavi začetka gradnje.
(7) Če je izdano gradbeno dovoljenje za več objektov in se
gradnja izvaja za posamični objekt ali če se gradnja objekta izvaja v več
etapah, lahko investitor prijavi začetek gradnje posamičnega objekta ali
posamezne etape.
(8) Ob spremembi podatkov iz prijave začetka gradnje je te
spremembe treba prijaviti.
(9) S prijavo začetka gradnje se seznanijo mnenjedajalci in
inšpektorji, ki vsak s svojega delovnega področja preverjajo vsebinsko
ustreznost podatkov in prilog iz tega člena.
(10) Če se gradbeno dovoljenje po prijavi začetka gradnje
spremeni, mora investitor prijavo dopolniti s spremenjenimi podatki in
prilogami.
77. člen
(nadzor nad gradnjo)
(1) Vodja nadzora svoje ugotovitve vpisuje v gradbeni
dnevnik. S podpisom gradbenega dnevnika potrjuje, da so podatki oziroma vpisi,
vneseni v gradbeni dnevnik, resnični.
(2) Če vodja nadzora med izvajanjem gradnje ugotovi, da se
gradnja izvaja brez gradbenega dovoljenja, da ni prijavljen začetek gradnje, da
gre za neskladje, ki presega dopustna odstopanja iz 79. člena tega zakona, da
gre za neskladje z gradbenimi predpisi ali da vgrajeni gradbeni in drugi
proizvodi, inštalacije, tehnološke naprave in oprema ter izvedeni postopki niso
dokazani z ustreznimi dokumenti in da izvajalec ne izpolnjuje pogojev,
določenih s tem zakonom, o tem takoj obvesti investitorja in izvajalca ter
ugotovitve in predloge, kako stanje popraviti, vpiše v gradbeni dnevnik.
(3) Vodja nadzora ustavi gradnjo, če se kršitve iz prejšnjega
odstavka kljub opozorilu nadaljujejo ali če napake, nastale kot posledica teh
kršitev, niso pravočasno odpravljene, ter v teh primerih ugotovljene kršitve
prijavi gradbenemu ali drugim inšpektorjem.
(4) Vodja nadzora med gradnjo:
1.     
opozori na tehnične rešitve v projektni dokumentaciji za izvedbo
gradnje, ki bi lahko bile v nasprotju s tem zakonom, gradbenim dovoljenjem ali
predpisi, ki urejajo bistvene in druge zahteve, in drugimi predpisi, ter
morebitne potrebe po spremembi ali dopolnitvi projektne dokumentacije za
izvedbo gradnje pravočasno sporoči investitorju ter jih z njim in s
projektantom uskladi,
2.     
preveri, ali izvajalec izpolnjuje pogoje iz tega zakona,
3.     
sodeluje pri izvajanju meritev, preizkusov in testiranj,
4.     
od vseh izvajalcev prevzema in preverja potrdila o skladnosti in ustreznosti
gradbenih in drugih proizvodov, materialov ter naprav in preverja, ali so ti
skladni z nameravano uporabo in ali se pravilno vgrajujejo,
5.     
sodeluje pri odpravi pomanjkljivosti po opravljenem tehničnem pregledu
do izdaje uporabnega dovoljenja.
78. člen
(ureditev in označitev gradbišča)
(1) Investitor pred začetkom novogradnje, rekonstrukcije ali
odstranitve zahtevnih in manj zahtevnih objektov zagotovi, da se gradbišče
ogradi in zavaruje v skladu z načrtom organizacije gradbišča ter označi z
gradbiščno tablo. Gradbišče mora biti ograjeno in označeno z gradbiščno tablo
od začetka gradnje do pridobitve uporabnega dovoljenja oziroma dokončanja
odstranitve objekta.
(2) Če gradnja meji na javne površine, je treba vzdolž teh
površin gradbišče ograditi in zavarovati v času izvajanja del tudi v primerih
novogradnje nezahtevnih in enostavnih objektov, manjše rekonstrukcije,
vzdrževanja zunanjosti objektov ali odstranitve zahtevnih ali manj zahtevnih
objektov.
(3) V času izvajanja gradnje objektov, za katere je predpisano
gradbeno dovoljenje, razen pri spremembi namembnosti in nezahtevnem objektu,
morajo biti na gradbišču v papirni ali elektronski obliki dostopni:
-       
gradbeno dovoljenje,
-       
projektna dokumentacija za izvedbo gradnje za celoto, ali če se gradnja
objekta izvaja v več etapah, za posamezne etape,
-       
gradbeni dnevnik,
-       
načrt organizacije gradbišča, kadar je ta predpisan in
-       
načrt gospodarjenja z odpadki, kadar je ta predpisan.
(4) V času izvajanja odstranitve zahtevnega objekta morajo
biti na gradbišču dostopni dokumenti iz druge do pete alineje prejšnjega
odstavka.
(5) Ograditev gradbišča ni potrebna, ko gre za gradnjo
linijskih gradbenih inženirskih objektov, ki se uvrščajo med enostavne objekte,
za katere je dovolj le, da se ustrezno označi mesto izkopa.
(6) Vsebino gradbiščne table, način označitve in ograditve
gradbišča, vrste objektov, za katere je treba izdelati načrt organizacije
gradbišča, začasne gradbiščne objekte, načrt organizacije gradbišča z ukrepi za
preprečevanje in zmanjševanje emisij z gradbišča ter vsebino in način vodenja
gradbenega dnevnika podrobneje predpiše vlada. Na gradbiščni tabli so poleg
drugih podatkov navedeni naslednji osebni podatki: osebno ime, če je investitor
posameznik, osebno ime vodje nadzora in njegova identifikacijska številka.
79. člen
(dopustna manjša odstopanja od gradbenega dovoljenja)
(1) V času veljavnosti gradbenega dovoljenja so dopustna
manjša odstopanja od gradbenega dovoljenja in dokumentacije za pridobitev
gradbenega dovoljenja, če je odstopanje takšno, da:
-       
sta objekt in gradbena parcela skladna z določbami prostorskega
izvedbenega akta, ki je veljal v času izdaje gradbenega dovoljenja, ali s
pogoji, določenimi v lokacijski preveritvi,
-       
objekt in gradbena parcela ne posegata na druga zemljišča, kot je
določeno v gradbenem dovoljenju,
-       
se objekt horizontalno premakne od lege, določene v dokumentaciji za
pridobitev gradbenega dovoljenja, vendar ne več kot za 1,0 metra,
-       
ne vpliva na že dana soglasja lastnikov sosednjih zemljišč, kadar so
bila pridobljena zaradi zahtev prostorskega akta, in na pravice strank,
-       
je skladno s predpisi s področja mnenjedajalcev,
-       
so izpolnjene bistvene in druge zahteve iz predpisov, ki so veljali v
času izdaje gradbenega dovoljenja ali v času izvajanja gradnje ne glede na
drugačno tehnično rešitev od prikazane v dokumentaciji za pridobitev gradbenega
dovoljenja, in
-       
ni spremembe glede klasifikacije in razvrščanja objekta.
(2) Poleg manjših odstopanj iz prejšnjega odstavka so za
stavbe dopustna še naslednja manjša odstopanja od gradbenega dovoljenja in
dokumentacije za pridobitev gradbenega dovoljenja, če je odstopanje takšno, da:
-       
se posamezne zunanje mere, določene v gradbenem dovoljenju (širina,
višina, dolžina, globina, polmer in podobno), povečajo, vendar ne več kot za
0,5 metra, ali se posamezne zunanje mere zmanjšajo in
-       
se ne spremeni ničelna kota pritličja za več kot 0,5 metra.
(3) Če se dopustna manjša odstopanja nanašajo na izdana
mnenja mnenjedajalcev, je treba pred izvedbo takšnih del pridobiti novo mnenje,
iz katerega izhaja, da je predvidena sprememba skladna s predpisi s področja
mnenjedajalca.
(4) Če se dopustna manjša odstopanja izvedejo med gradnjo,
jih morata vodja projektiranja in vodja nadzora pred izvedbo sprememb vpisati v
gradbeni dnevnik in potrditi s podpisom.
(5) Za dopustna manjša odstopanja, ki vplivajo na
izpolnjevanje bistvenih in drugih zahtev, se izdela nova ali spremenjena
projektna dokumentacija za izvedbo gradnje.
Šesti del: UPORABNO DOVOLJENJE
I. poglavje: Postopek pridobitve uporabnega dovoljenja
80. člen
(zahteva za izdajo uporabnega dovoljenja)
(1) Po dokončanju gradnje je treba pridobiti uporabno
dovoljenje. Zahtevo za izdajo uporabnega dovoljenja mora investitor vložiti
najpozneje v 30 dneh po prejemu obvestila izvajalca ali nadzornika, da je
gradnja končana. Če investitor v predpisanem roku ne vloži zahteve za izdajo
uporabnega dovoljenja, jo lahko vloži izvajalec, nadzornik ali druga oseba, ki
je lastnik ali imetnik stvarnih pravic na nepremičnini (v nadaljnjem besedilu:
vlagatelj zahteve za uporabno dovoljenje).
(2) Zahtevi za izdajo uporabnega dovoljenja se priloži:
-       
projektna dokumentacija izvedenih del z označenimi odstopanji od
dokumentacije za pridobitev gradbenega dovoljenja in projektne dokumentacije za
izvedbo gradnje, pri čemer je njen sestavni del tudi podpisana izjava
projektanta in vodje projektiranja projekta izvedenih del ter nadzornika in
vodje nadzora, da so dela izvedena skladno z izdanim gradbenim dovoljenjem,
-       
mnenje pristojnega mnenjedajalca iz tretjega odstavka prejšnjega člena,
-       
dokazilo o zanesljivosti objekta, pri čemer je njegov sestavni del tudi
podpisana izjava nadzornika in vodje nadzora ter izvajalca in vodje gradnje, s
katero dokazujejo, da objekt glede na namen, vrsto, velikost, zmogljivost,
predvidene vplive in druge značilnosti v celoti izpolnjuje bistvene in druge
zahteve ter je skladen z izdanim gradbenim dovoljenjem,
-       
opis izvedbe omilitvenih in izravnalnih ukrepov in mnenje organizacije,
pristojne za ohranjanje narave, o njihovem delovanju, če so bili v gradbenem
dovoljenju določeni izravnalni ukrepi,
-       
program prvih meritev, kadar je predpisan, če gre za objekt z vplivi na
okolje,
-       
soglasje organa, pristojnega za jedrsko varnost, za začetek poskusnega
obratovanja, kot ga določa predpis, ki ureja varstvo pred ionizirajočimi
sevanji in jedrsko varnost, če gre za jedrske in sevalne objekte, in
-       
dokazilo o vloženi zahtevi za vpis objekta v kataster nepremičnin
oziroma v kataster gospodarske javne infrastrukture, če je to določeno s
predpisom.
(3) Ne glede na prejšnji odstavek se zahtevi za izdajo
uporabnega dovoljenja za spremembo namembnosti priloži:
-       
izjava nadzornika in vodje nadzora, da je sprememba namembnosti izvedena
skladno z gradbenim dovoljenjem in da se izpolnjevanje bistvenih zahtev objekta
z izvedenimi deli ni poslabšalo, in
-       
potrdilo občine o plačanem komunalnem prispevku, če tako določa zakon,
ki ureja prostor.
(4) Ne glede na drugi odstavek tega člena se za
enostanovanjske stavbe namesto dokazila o zanesljivosti objekta zahtevi za
izdajo uporabnega dovoljenja priloži izjava nadzornika in vodje nadzora, da so
dela dokončana v skladu z izdanim gradbenim dovoljenjem in projektno
dokumentacijo za izvedbo gradnje ter da objekt izpolnjuje bistvene zahteve.
(5) Ne glede na prvi odstavek tega člena lahko investitor
enostanovanjske stavbe poda zahtevo za izdajo uporabnega dovoljenja, tudi če
stavba nima izvedenega oziroma dokončanega ovoja. Ne glede na drugi odstavek
tega člena se za te stavbe namesto dokazila o zanesljivosti objekta zahtevi za
izdajo uporabnega dovoljenja priloži izjava nadzornika in vodje nadzora, da so
dela dokončana v skladu z izdanim gradbenim dovoljenjem in projektno
dokumentacijo za izvedbo gradnje ter da objekt izpolnjuje bistvene zahteve,
razen v delu, ki se nanaša na izvedbo ovoja stavbe. Investitor mora najpozneje
v treh letih po izdaji uporabnega dovoljenja ovoj stavbe dokončati.
(6) Če zaradi smrti udeležencev pri graditvi, starosti
objekta, prenehanja poslovanja, stečaja ali drugih okoliščin ni mogoče
predložiti dokazila o zanesljivosti objekta, se dokazovanje izpolnjevanja
bistvenih zahtev dokazuje z izjavo, ki jo lahko podata projektant, nadzornik
ali izvajalec ter njihov pooblaščeni strokovnjak.
(7) Zahteva za izdajo uporabnega dovoljenja je popolna, če so
priložene listine iz drugega, četrtega ali šestega odstavka tega člena.
(8) Projektant in vodja projektiranja, nadzornik in vodja
nadzora ter izvajalec in vodja gradnje so za resničnost izjav iz tega člena
kazensko in odškodninsko odgovorni.
(9) V postopku izdaje uporabnega dovoljenja je stranka
investitor. Če zahteve za izdajo uporabnega dovoljenja ni vložil investitor, je
stranka tudi vlagatelj zahteve za uporabno dovoljenje.
81. člen
(postopek izdaje uporabnega dovoljenja)
(1) Uporabno dovoljenje za zahtevni objekt in objekt z vplivi
na okolje se izda v posebnem ugotovitvenem postopku na podlagi opravljenega
tehničnega pregleda.
(2) Uporabno dovoljenje za objekte, ki niso objekti iz
prejšnjega odstavka, se izda brez posebnega ugotovitvenega postopka in
opravljenega tehničnega pregleda.
(3) Investitor oziroma vlagatelj zahteve za uporabno
dovoljenje lahko na lastno zahtevo pridobi uporabno dovoljenje na način iz
prvega odstavka tega člena.
(4) Če je za stavbo predpisana pridobitev uporabnega
dovoljenja, je to pogoj za določitev hišne številke.
82. člen
(komisija za tehnični pregled)
(1) Upravni organ po popolnosti zahteve za izdajo uporabnega
dovoljenja s sklepom imenuje komisijo za tehnični pregled (v nadaljnjem
besedilu: komisija) in določi datum tehničnega pregleda. Zoper sklep o
imenovanju komisije pritožba ni dovoljena.
(2) Za člane komisije se imenujejo predstavniki pristojnih
mnenjedajalcev, ki so podali mnenja v postopku izdaje gradbenega dovoljenja. Če
so pristojni mnenjedajalci do imenovanja komisije že podali svoje izjave, iz
katerih izhaja, da so izpolnjeni pogoji iz četrtega odstavka 83. člena tega
zakona z vidika njihove pristojnosti, se v komisijo ne imenujejo.
(3) Tehnični pregled in delo komisije vodi uradna oseba
upravnega organa. Če je potrebno zaradi tehnične ali druge specifičnosti
objekta ali če upravni organ nima potrebnega in zadostnega znanja, se lahko v
komisijo imenujejo tudi izvedenci v skladu s predpisom, ki ureja splošni
upravni postopek. Za izvedence s področja arhitekturnih in inženirskih storitev
se imenujejo pooblaščeni arhitekti ali pooblaščeni inženirji.
(4) Sklep o imenovanju komisije se vroči investitorju oziroma
vlagatelju zahteve za uporabno dovoljenje in članom komisije.
(5) O datumu tehničnega pregleda upravni organ obvesti
pristojne inšpekcijske službe.
(6) Investitor oziroma vlagatelj zahteve za uporabno
dovoljenje o datumu tehničnega pregleda obvesti udeležence pri graditvi in
zagotovi njihovo udeležbo pri tehničnem pregledu.
83. člen
(tehnični pregled)
(1) Pred izvedbo tehničnega pregleda lahko mnenjedajalec
upravnemu organu pisno sporoči, da nima pripomb in da ne bo sodeloval pri
tehničnem pregledu.
(2) Če se predstavnik mnenjedajalca, ki je bil imenovan v
komisijo, tehničnega pregleda ne udeleži, se šteje, da na izvedena dela in
predloženo dokumentacijo nima pripomb.
(3) Tehničnega pregleda se lahko udeležijo tudi pristojne
inšpekcijske službe. Če pristojna inšpekcijska služba v zvezi z objektom
ugotovi določene nepravilnosti, ki niso bile odpravljene do tehničnega
pregleda, mora na to opozoriti upravni organ.
(4) S tehničnim pregledom se preveri, ali:
-       
je objekt izveden v skladu z gradbenim dovoljenjem ob upoštevanju
dopustnih manjših odstopanj iz 79. člena tega zakona,
-       
sta projekt izvedenih del in dokazilo o zanesljivosti objekta izdelana v
skladu s predpisi,
-       
je objekt zgrajen v skladu s pogoji in ukrepi, določenimi v gradbenem
dovoljenju,
-       
je izvedena minimalna komunalna oskrba objekta,
-       
je treba za objekt, za katerega je bila izvedena presoja vplivov na
okolje, ali za objekt iz predpisov, ki urejajo varstvo pred ionizirajočimi
sevanji in jedrsko varnostjo, izvesti poskusno obratovanje.
(5) O tehničnem pregledu se vodi zapisnik.
(6) Če komisija pri tehničnem pregledu ugotovi nepravilnosti,
se v zapisniku določi rok, v katerem morajo biti te odpravljene. Upravni organ
lahko sam ugotovi, ali so bile nepravilnosti odpravljene ali pa ponovi tehnični
pregled samo s tistimi člani komisije, ki so na te nepravilnosti opozorili.
(7) Za objekt, za katerega je opravljen tehnični pregled po
posebnih predpisih, se upravnemu organu predložijo dokazila o izvedenem
tehničnem pregledu in prevzemu v skladu s posebnimi predpisi. Ta nadomestijo
izvedbo tehničnega pregleda in posebnega ugotovitvenega postopka v skladu s tem
zakonom v celoti ali v delu, na katerega se ta dokazila nanašajo.
84. člen
(poskusno obratovanje)
(1) Če je bila za objekt izvedena presoja vplivov na okolje
in predpisi, ki urejajo varstvo okolja, določajo izvedbo prvih meritev in
obratovalnega monitoringa ali če tako določajo predpisi, ki urejajo varstvo
pred ionizirajočimi sevanji in jedrsko varnost, upravni organ na podlagi
ugotovitev komisije izda odločbo o poskusnem obratovanju za obdobje, določeno s
programom prvih meritev.
(2) Poskusno obratovanje mora investitor oziroma vlagatelj
zahteve za uporabno dovoljenje prijaviti pri upravnem organu in pristojnih
inšpekcijah pet dni pred začetkom njegovega izvajanja. Poskusno obratovanje se
izvaja v skladu s predpisi, ki so veljali v času izdaje gradbenega dovoljenja.
(3) Pred koncem obdobja poskusnega obratovanja investitor
oziroma vlagatelj zahteve za uporabno dovoljenje upravnemu organu dopolni vlogo
za izdajo uporabnega dovoljenja z rezultati prvih meritev in priloži poročila o
prvih meritvah in obratovalnem monitoringu.
(4) Poskusno obratovanje se na zahtevo investitorja oziroma
vlagatelja zahteve za uporabno dovoljenje lahko podaljša, vendar največ enkrat
za obdobje, za katero je bilo že odrejeno, pri čemer se izvaja v skladu s
predpisi, ki so veljali v času izdaje gradbenega dovoljenja.
(5) Šteje se, da ima odločba o odreditvi poskusnega
obratovanja v času veljavnosti enake učinke kot uporabno dovoljenje.
(6) Zoper odločbo o odreditvi poskusnega obratovanja ni
pritožbe, mogoče pa jo je izpodbijati s pritožbo zoper odločbo o zavrnitvi
zahteve za izdajo uporabnega dovoljenja.
85. člen
(pogoji za izdajo uporabnega dovoljenja)
(1) Upravni organ izda uporabno dovoljenje, če:
1.     
je gradbeno dovoljenje, na podlagi katerega se je objekt zgradil,
pravnomočno,
2.     
je evidentirana popolna prijava začetka gradnje, če je predpisana,
3.     
je zahteva za izdajo uporabnega dovoljenja popolna,
4.     
je komisija na tehničnem pregledu ugotovila, da so izpolnjeni pogoji iz
četrtega odstavka 83. člena tega zakona, če je bil tehnični pregled izveden,
5.     
iz predloženih poročil o prvih meritvah in iz obratovalnega monitoringa
izhaja, da emisije pri obratovanju objekta ne presegajo s predpisi, ki urejajo
varstvo okolja, določenih mejnih vrednosti, oziroma da so izpolnjeni pogoji
sevalne oziroma jedrske varnosti, določeni s predpisi, ki urejajo varstvo pred
ionizirajočimi sevanji in jedrsko varnost, če gre za objekt iz prvega odstavka
prejšnjega člena, za katerega je bilo odrejeno poskusno obratovanje, in
6.     
je predloženo potrdilo občine o plačanem komunalnem prispevku, če tako
določa zakon, ki ureja prostor, če gre za spremembo namembnosti.
(2) Uporabno dovoljenje za objekt iz drugega odstavka 81.
člena tega zakona se izda v 15 dneh od vložitve popolne zahteve za izdajo
uporabnega dovoljenja.
(3) Če se izvršitev gradbenega dovoljenja zadrži, se za čas
zadržanja gradbenega dovoljenja postopek za izdajo uporabnega dovoljenja
prekine.
(4) Uporabno dovoljenje se izda za celotni objekt ali del
objekta, če gre za funkcionalno celoto, ki izpolnjuje bistvene in druge
zahteve.
(5) Če se zahteva za izdajo uporabnega dovoljenja zavrne, ker
je objekt zaradi nepravilnosti nevaren ali neskladen in nepravilnosti ni mogoče
odpraviti, ali če je objekt nelegalen, upravni organ o tem obvesti gradbene
oziroma druge inšpektorje.
(6) Če se je sočasno z gradnjo objektov zagotavljalo tudi
opremljanje stavbnih zemljišč po pogodbi o priključitvi ali po pogodbi o
opremljanju, se uporabno dovoljenje za objekte lahko izda le, če so bili
zgrajeni in predani v uporabo vsa predvidena komunalna oprema ter objekti in
omrežja druge gospodarske javne infrastrukture.
II. poglavje: Posebni postopki pridobitve uporabnega
dovoljenja
86. člen
(uporabno dovoljenje za objekte, zgrajene za odvračanje
nevarnosti, in za objekte za odpravo posledic naravnih in drugih nesreč)
(1) Ne glede na 8. člen tega zakona mora investitor zahtevo
za izdajo uporabnega dovoljenja vložiti v šestih mesecih od dokončanja gradnje
za:
-       
objekt iz drugega odstavka 1. člena tega zakona, zgrajen brez gradbenega
dovoljenja, če ta ostane kot stalni objekt tudi po tem, ko so prenehale
okoliščine, zaradi katerih je bil zgrajen, in
-       
rekonstrukcijo iz tretjega odstavka 5. člena tega zakona.
(2) Uporabno dovoljenje se v primerih iz prejšnjega odstavka
izda, če so zahtevi za izdajo uporabnega dovoljenja priloženi naslednji
dokumenti:
-       
projektna dokumentacija izvedenih del, pri čemer je njen sestavni del
tudi podpisana izjava projektanta in vodje projektiranja projekta izvedenih
del, da so dela izvedena v skladu z gradbenimi in drugimi predpisi, in
-       
okoljevarstveno soglasje, če gre za objekt z vplivi na okolje, ali naravovarstveno
soglasje, če tako določa zakon.
87. člen
(hramba dokumentacije)
(1) Lastnik objekta mora dokumentacijo za pridobitev
gradbenega dovoljenja, projektno dokumentacijo izvedenih del in dokazilo o
zanesljivosti objekta ter mnenje in potrdilo pooblaščenega strokovnjaka iz
prvega odstavka 7. člena tega zakona hraniti, dokler objekt stoji oziroma do
njegove odstranitve, če ni s posebnimi predpisi za posamezne vrste objektov
določeno, da se morajo hraniti trajno.
(2) Dokumentacija iz prejšnjega odstavka se lahko hrani na
papirju, mikrofilmu ali elektronskem mediju.
(3) Če ima stavba upravnika, mora dokumentacijo iz prvega
odstavka tega člena hraniti upravnik.
Sedmi del: INŠPEKCIJSKI NADZOR
I. poglavje: Izvajanje inšpekcijskega nadzora
88. člen
(vrstni red obravnave zadev in omejitve pri objektih z
izdanim uporabnim dovoljenjem)
(1) Pri določanju vrstnega reda obravnave prijav in zadev se
upoštevajo stopnja javnega interesa, faza izvajanja gradnje, vrsta kršitve,
lastnosti in namen objekta.
(2) Če ima objekt uporabno dovoljenje, inšpekcijskega ukrepa
v zvezi z nelegalnim ali neskladnim objektom za objekt in dela, ki so zajeta v
uporabnem dovoljenju, ni dopustno izreči.
89. člen
(pogoji za gradbenega inšpektorja)
Za gradbenega inšpektorja je lahko imenovana oseba, ki
izpolnjuje pogoje, določene s predpisi, ki urejajo pogoje za javne uslužbence,
in s predpisi, ki urejajo inšpekcijski nadzor, in ima izobrazbo s področja
arhitekture, gradbeništva in drugih podobnih tehničnih izobrazb ali s področja
prava, pridobljeno po študijskih programih najmanj ravni druge stopnje
izobrazbe v skladu z zakonom, ki ureja visoko šolstvo, oziroma izobrazbo, ki
ustreza ravni izobrazbe, pridobljene po študijskih programih druge stopnje, in
delovne izkušnje s področja graditve objektov.
90. člen
(inšpekcijski zavezanec)
(1) Inšpekcijski zavezanec ali inšpekcijska zavezanka (v
nadaljnjem besedilu: inšpekcijski zavezanec) je v postopku inšpekcijskega
nadzora investitor. Če je investitor neznan, je inšpekcijski zavezanec lastnik
zemljišča, objekta ali dela objekta, na katerem se izvaja gradnja.
(2) Ne glede na prejšnji odstavek je po pridobitvi uporabnega
dovoljenja oziroma po začetku uporabe objekta, ki je nevarni objekt,
inšpekcijski zavezanec lastnik zemljišča, objekta ali dela objekta.
(3) Inšpekcijski zavezanci so tudi udeleženci pri graditvi
objektov.
(4) Če gre za nevarni objekt in je inšpekcijski zavezanec
umrl, vendar postopek dedovanja še ni končan, ali če inšpekcijski zavezanec
organu ni znan oziroma mu ni znano njegovo prebivališče ali ob prenehanju
pravne osebe inšpektor ukrep izreče občini, na območju katere je nevaren
objekt.
(5) Občina ima v primeru iz prejšnjega odstavka na
nepremičnini, ki je predmet inšpekcijskega ukrepa, zakonito zastavno pravico,
dokler niso poplačani vsi stroški, nastali zaradi izvrševanja ukrepa.
(6) Za vpis in izbris pravice iz prejšnjega odstavka se
smiselno uporabljajo določbe 108. člena tega zakona.
(7) Če je izrečen inšpekcijski ukrep zoper pooblaščenega
strokovnjaka ali vodjo gradnje, mora inšpektor podati prijavo zbornici, pri
kateri je ta vpisan v imenik.
II. poglavje: Inšpekcijski ukrepi
91. člen
(inšpekcijski ukrepi v zvezi s prijavo začetka gradnje in
izpolnjevanjem bistvenih zahtev)
Pristojni inšpektor izreče ukrep ustavitve gradnje in naloži
odpravo ugotovljenih nepravilnosti v določenem roku, če:
-       
se gradnja, za katero je predpisana prijava začetka gradnje, izvaja brez
prijave, ali kjer prijava ne vsebuje podatkov in dokumentacije iz 76. člena
tega zakona;
-       
ugotovi, da bo zaradi nadaljevanja gradnje ogroženo izpolnjevanje
bistvenih in drugih zahtev;
-       
ugotovi, da se gradnja ne izvaja v skladu s projektno dokumentacijo za
izvedbo gradnje.
92. člen
(inšpekcijski ukrepi v zvezi z vgrajevanjem proizvodov in
gradbenih proizvodov)
(1) Pristojni inšpektor izreče ukrep prepovedi vgrajevanja
gradbenih proizvodov, ki ne izpolnjujejo pogojev iz predpisov, ki urejajo
dajanje gradbenih proizvodov na trg, ali ne izpolnjujejo lastnosti za vgradnjo
glede na načrtovane in predpisane zahteve, in odredi, da se gradnja ustavi,
dokler jih inšpekcijski zavezanec ne nadomesti z ustreznimi.
(2) Če neustreznih gradbenih proizvodov ni mogoče
nadomestiti, pristojni inšpektor odredi, da se gradnja ustavi, dokler
inšpekcijski zavezanec ne predloži dokazila, da ti ustrezajo nameravani uporabi
v skladu s tehničnimi predpisi za gradbene proizvode (v nadaljnjem besedilu:
dokazilo o ustreznosti). Če se po izrečenem inšpekcijskem ukrepu ustavitve
gradnje gradbeni proizvodi še naprej vgrajujejo, jih lahko pristojni inšpektor
zaseže.
(3) Inšpekcijski zavezanec mora v primerih iz prejšnjega
odstavka za dokazilo o ustreznosti zaprositi v enem mesecu od vročitve
inšpekcijske odločbe, gradnjo pa lahko nadaljuje, ko ga predloži pristojnemu
inšpektorju.
(4) Dokazilo o ustreznosti izda organ, ki je v skladu s
predpisi, ki urejajo trženje gradbenih proizvodov, pooblaščen za ocenjevanje in
preverjanje nespremenljivosti lastnosti gradbenih proizvodov.
(5) Pristojni inšpektor izreče ukrep prepovedi vgrajevanja
proizvodov, ki ne izpolnjujejo pogojev iz predpisov, ki urejajo dajanje
proizvodov na trg, ali ne izpolnjujejo lastnosti za vgradnjo, glede na
načrtovane in predpisane zahteve, in odredi, da se gradnja ustavi, dokler
inšpekcijski zavezanec ne odpravi pomanjkljivosti.
93. člen
(inšpekcijski ukrepi v zvezi z nelegalnim objektom)
(1) V primeru nelegalnega objekta ali njegovega dela
pristojni inšpektor odredi, da se gradnja takoj ustavi in da se zgrajeni objekt
ali del objekta v določenem roku odstrani na stroške inšpekcijskega zavezanca,
vzpostavi prejšnje stanje ali drugače sanira objekt, del objekta oziroma
zemljišče, če vzpostavitev v prejšnje stanje ni mogoča.
(2) Ne glede na prejšnji odstavek se za nelegalno spremembo
namembnosti smiselno uporablja 96. člen tega zakona.
(3) Če je za objekt izdan sklep o dovolitvi obnove postopka
in zadržanju izvršitve gradbenega dovoljenja, gradnja pa se nadaljuje,
pristojni inšpektor odredi, da se opravi izvršba s prisilitvijo v skladu s 102.
členom tega zakona.
(4) Ne glede na izrečeni inšpekcijski ukrep o ustavitvi
gradnje se sme objekt iz prvega odstavka 142. člena tega zakona pred izdajo
odločbe o legalizaciji dokončati, če je občina podala mnenje v skladu s četrtim
odstavkom 43. člena tega zakona o skladnosti zgrajenega objekta s prostorskim
izvedbenim aktom, ki se šteje za mnenje mnenjedajalca iz četrte alineje prvega
odstavka 143. člena tega zakona.
94. člen
(inšpekcijski ukrepi v zvezi z manjšimi rekonstrukcijami in
vzdrževanjem objekta)
(1) V primeru vzdrževanja objekta ali manjše rekonstrukcije,
ki se izvaja ali je izvedena v nasprotju s prostorskim izvedbenim aktom občine,
občinski inšpektor odredi, da se gradnja takoj ustavi in naloži odpravo
ugotovljenih nepravilnosti v določenem roku na stroške inšpekcijskega
zavezanca.
(2) V primeru vzdrževanja objekta ali manjše rekonstrukcije,
ki se izvaja ali je izvedena v nasprotju z gradbenimi ali drugimi predpisi,
gradbeni ali drugi inšpektor odredi, da se gradnja takoj ustavi in naloži
odpravo ugotovljenih nepravilnosti v določenem roku na stroške inšpekcijskega
zavezanca.
95. člen
(inšpekcijski ukrepi v zvezi z neskladnim objektom)
(1) V primeru neskladnega objekta pristojni inšpektor odredi
ustavitev gradnje, dokler investitor ne pridobi ustreznega gradbenega
dovoljenja.
(2) Investitor objekta, katerega gradnja se je izvajala v
nasprotju z gradbenim dovoljenjem in je zato pristojni inšpektor odredil
ustavitev gradnje, mora zahtevo za izdajo ustreznega gradbenega dovoljenja
vložiti v šestih mesecih od vročitve inšpekcijske odločbe, gradnjo pa lahko
nadaljuje šele po pravnomočnosti oziroma dokončnosti gradbenega dovoljenja.
(3) Če investitor v roku iz prejšnjega odstavka ne vloži
zahteve iz prejšnjega odstavka ali če upravni organ njegovo zahtevo pravnomočno
zavrne ali zavrže, pristojni inšpektor odredi, da se tisti del objekta, ki je
zgrajen v nasprotju z gradbenim dovoljenjem, na investitorjeve stroške odstrani
ter vzpostavi stanje, določeno v gradbenem dovoljenju.
(4) Ne glede na izrečeni inšpekcijski ukrep o ustavitvi
gradnje se sme objekt iz prvega odstavka 142. člena tega zakona pred izdajo
odločbe o legalizaciji dokončati, če je občina podala mnenje v skladu s četrtim
odstavkom 43. člena tega zakona o skladnosti zgrajenega objekta s prostorskim
izvedbenim aktom, ki se šteje za mnenje mnenjedajalca iz četrte alineje prvega
odstavka 143. člena tega zakona.
96. člen
(inšpekcijski ukrepi v zvezi z neskladno uporabo objekta)
V primeru neskladne uporabe objekta pristojni inšpektor
odredi prepoved uporabe objekta do izdaje uporabnega dovoljenja oziroma novega
dokončnega oziroma pravnomočnega gradbenega dovoljenja.
97. člen
(inšpekcijski ukrepi v zvezi z nevarnim objektom)
(1) V primeru nevarnega objekta pristojni inšpektor odredi
ustavitev gradnje oziroma prepoved uporabe nevarnega objekta in odredi, da se v
roku, ki ga določi, na stroške inšpekcijskega zavezanca objekt ustrezno
zavaruje in da se na objektu oziroma delu objekta v roku, ki ga določi, izvede
vzdrževanje objekta ali manjša rekonstrukcija.
(2) Če z ukrepi iz prejšnjega odstavka nevarnosti ne bi bilo
mogoče odpraviti, pristojni inšpektor odredi ustavitev gradnje oziroma prepoved
uporabe nevarnega objekta in odredi, da se v roku, ki ga določi, na stroške
inšpekcijskega zavezanca objekt delno ali v celoti odstrani.
98. člen
(odprava nepravilnosti)
Če pristojni inšpektor pri izvajanju gradnje ali pri
zgrajenem objektu ugotovi druge nepravilnosti in kršitve tega zakona, odredi
odpravo teh nepravilnosti v določenem roku.
III. poglavje: Postopek inšpekcijskega nadzora
99. člen
(vročanje inšpekcijskih odločb)
Vročitev odločbe, izdane v postopku inšpekcijskega nadzora,
se lahko opravi tudi na gradbišču oziroma kraju izvajanja gradnje ali v
objektu.
100. člen
(varstvo kulturne dediščine pri ukrepanju inšpektorja)
Inšpektor lahko odredi odstranitev objekta, ki je predmet
varstva kulturne dediščine, le na podlagi soglasja in predhodnega ogleda
pristojnega organa v skladu s predpisi, ki urejajo varstvo kulturne dediščine,
razen v primeru nevarnega objekta.
IV. poglavje: Izvršba
101. člen
(izvršba inšpekcijskega ukrepa)
(1) V odločbi o odrejenem inšpekcijskem ukrepu je
inšpekcijskega zavezanca treba opozoriti na to, da se bo v primeru neizpolnitve
odrejene obveznosti začel postopek izvršbe za nedenarne obveznosti, ki se bo
opravil s prisilitvijo ali po drugih osebah.
(2) V sklepu o dovolitvi izvršbe, s katerim se dovoljuje
izvršitev ukrepa odstranitve ali prepovedi uporabe stavbe, je inšpekcijskega
zavezanca treba opozoriti o možnosti odloga izvršbe v skladu s 104. členom tega
zakona.
(3) Pri izvajanju izvršbe po drugih osebah se za določanje
vrstnega reda izvršb upošteva stopnja javnega interesa po naslednjih merilih:
-       
pravno stanje izdanih upravnih aktov, na podlagi katerih se opravlja
izvršba;
-       
fizične in druge lastnosti objekta;
-       
vpliv objekta na ljudi in okolje;
-       
lega objekta;
-       
objekt v javni rabi ali objekt, v katerem se opravlja dejavnost, ali
objekt gospodarske javne infrastrukture;
-       
možnost legalizacije.
102. člen
(izvršba s prisilitvijo)
(1) Pri izvršbi s prisilitvijo je prva izrečena denarna
kazen:
1.     
za zahtevni objekt:
- 
če je inšpekcijski zavezanec pravna oseba, samostojni podjetnik
posameznik in posameznik, ki samostojno opravlja dejavnost, od 50.000 eurov do
200.000 eurov;
- 
če je inšpekcijski zavezanec posameznik, od 2.000 eurov do 20.000 eurov;
2.     
za manj zahtevni objekt:
- 
če je inšpekcijski zavezanec pravna oseba, samostojni podjetnik
posameznik in posameznik, ki samostojno opravlja dejavnost, od 20.000 eurov do
80.000 eurov;
- 
če je inšpekcijski zavezanec posameznik, od 1.000 eurov do 8.000 eurov;
3.     
za nezahtevni objekt:
- 
če je inšpekcijski zavezanec pravna oseba, samostojni podjetnik
posameznik in posameznik, ki samostojno opravlja dejavnost, od 4.000 eurov do
40.000 eurov;
- 
če je zavezanec posameznik, od 500 eurov do 4.000 eurov;
4.     
za enostavni objekt:
- 
če je inšpekcijski zavezanec pravna oseba, samostojni podjetnik
posameznik in posameznik, ki samostojno opravlja dejavnost, od 2.000 eurov do
20.000 eurov;
- 
če je zavezanec posameznik, od 100 eurov do 1.000 eurov.
(2) Če je inšpekcijskih zavezancev več in so nekateri
posamezniki, drugi pa pravne osebe, samostojni podjetniki posamezniki ali
posamezniki, ki samostojno opravljajo dejavnost, se pri izvršbi s prisilitvijo
izreče denarna kazen v višini, določeni za posameznika.
(3) Vse poznejše denarne kazni se izrekajo, dokler seštevek
denarnih kazni ne doseže desetkratnika najvišjega zneska iz prvega ali drugega
odstavka tega člena.
(4) Pri določitvi višine denarne kazni je treba upoštevati
težo kršitve.
103. člen
(izvršba po drugih osebah)
Za opravljanje izvršbe inšpekcijskih ukrepov in zaseg
predmetov po drugi osebi se izberejo izvajalci v skladu s predpisom, ki ureja
javno naročanje.
104. člen
(odlog izvršbe zaradi nesorazmernosti posega inšpekcijskega
ukrepa v dom)
(1) Če v objektu, za katerega je bil izrečen inšpekcijski
ukrep odstranitve ali prepovedi uporabe objekta, prebiva inšpekcijski zavezanec
ali posameznik (v nadaljnjem besedilu: predlagatelj) in zanj objekt predstavlja
dom, lahko predlagatelj v postopku izvršbe do izvršitve inšpekcijske odločbe
vloži predlog za odlog izvršbe zaradi nesorazmernosti posega inšpekcijskega
ukrepa v dom.
(2) Vložitev predloga iz prejšnjega odstavka odloži postopek
izvršbe do dokončne odločitve o predlogu iz prejšnjega odstavka.
(3) Pristojni inšpektor odloži izvršitev inšpekcijske odločbe
za pet let od izdaje sklepa o odložitvi izvršitve inšpekcijske odločbe, če
predlagatelj izkaže, da:
-       
živi v objektu iz prvega odstavka tega člena neprekinjeno več kot eno
leto pred začetkom postopka inšpekcijskega nadzora;
-       
on oziroma osebe, ki skupaj s predlagateljem prebivajo v objektu iz
prvega odstavka tega člena, niso imetniki stvarne ali obligacijske pravice, ki
jim omogoča nastanitev v drugem primernem stanovanju;
-       
objekt iz prvega odstavka tega člena leži na zemljišču, ki je v lasti
predlagatelja, razen če je predlagatelj predstavnik deprivilegirane ali
ranljive družbene skupine in v primeru ustanovljene stavbne pravice na
zemljišču, na katerem leži objekt, in
-       
objekt iz prvega odstavka tega člena leži na zemljišču, ki ni na
zakonsko določenem varovalnem območju gospodarske javne infrastrukture ali v
zavarovanem območju, določenem v skladu z zakonom, ki ureja ohranjanje narave,
ali vodovarstvenem območju, določenem v skladu z zakonom, ki ureja vode.
(4) Če predlagatelj dejstev iz prejšnjega odstavka ne izkaže,
pristojni inšpektor izda sklep o prekinitvi postopka in napoti predlagatelja,
da v roku 30 dni od vročitve sklepa o prekinitvi postopka pri okrajnem sodišču
sproži postopek ugotavljanja nesorazmernosti posega izrečenega ukrepa v
predlagateljev dom. Pritožba zoper sklep o prekinitvi postopka ni dovoljena.
(5) Če predlagatelj v roku iz prejšnjega odstavka pri
pristojnemu sodišču ni sprožil postopka iz prejšnjega odstavka, se šteje, da je
predlog iz prvega odstavka tega člena umaknil, in se postopek glede predloga iz
prvega odstavka tega člena ustavi.
(6) Če sodišče v postopku iz četrtega odstavka tega člena
odloči, da izrečeni inšpekcijski ukrep nesorazmerno posega v predlagateljev
dom, inšpektor izda sklep o odlogu izvršbe za pet let od vročitve tega sklepa.
(7) Predlagatelj lahko pred potekom roka iz drugega odstavka
tega člena ali roka iz prejšnjega odstavka ponovno vloži predlog iz prvega
odstavka tega člena. Inšpekcijski organ o ponovni vlogi ne odloča po določbah
tretjega odstavka tega člena, temveč postopa po določbah četrtega odstavka tega
člena.
(8) V primeru izdane inšpekcijske odločbe o nevarnem objektu
se določbe tega člena ne uporabljajo.
105. člen
(sodna presoja nesorazmernosti posega inšpekcijskega ukrepa
v dom)
(1) Sodišče v nepravdnem postopku s sklepom dopusti presojo
nesorazmernosti posega izrečenega ukrepa v predlagateljev dom, če:
-       
je predlog vložil predlagatelj na podlagi sklepa iz četrtega odstavka
prejšnjega člena,
-       
je predlog vložen v predpisanem roku,
-       
ne gre za nevarni objekt,
-       
predlagatelj izkaže, da je objekt iz prvega odstavka prejšnjega člena
njegov dom ali dom osebe, ki tam prebiva.
(2) Če sodišče dopusti presojo iz prejšnjega odstavka,
pretehta osebne okoliščine predlagatelja ali osebe iz četrte alineje prejšnjega
odstavka in cilje, pomembnost in nujnost zaščite javnega interesa ter na tej
podlagi odloči, ali izvršitev inšpekcijskega ukrepa predstavlja nesorazmeren
poseg v predlagateljev dom. Sodišče lahko tudi odredi ponovno priključitev na
javno vodovodno omrežje in kanalizacijsko omrežje ter javno električno omrežje,
če je to tehnično mogoče.
(3) Pri presoji osebnih okoliščin se zlasti upošteva:
-       
ali je bivanje v objektu ali njegovem delu nezakonito in se je
predlagatelj zavedal nezakonitosti,
-       
ali si je predlagatelj prizadeval pridobiti ustrezna dovoljenja za
odpravo nelegalnosti objekta,
-       
ali je predlagatelj oziroma njegov ožji družinski član v skladu z
določbami zakona, ki ureja stanovanjska razmerja, imetnik stvarne ali
obligacijske pravice, ki mu omogoča nastanitev v drugem primernem stanovanju,
-       
ali je predlagatelju bila ponujena preselitev v drugo primerno
stanovanje in
-       
ali je predlagatelj predstavnik deprivilegirane in ranljive družbene
skupine.
(4) Zaščita javnega interesa je upravičena, če država
zasleduje legitimne cilje, kot so na primer:
-       
varstvo človekovih pravic in temeljnih svoboščin drugih oseb,
-       
varstvo zdravja in življenja ljudi,
-       
varnost države,
-       
varstvo okolja in ohranjanje narave,
-       
varstvo voda,
-       
varstvo kulturne dediščine,
-       
varstvo kulturne krajine in kakovostnega grajenega okolja.
(5) Sodišče nemudoma obvesti pristojnega inšpektorja o
izdanih aktih iz tega člena in o njihovi pravnomočnosti.
V. poglavje: Druge sankcije
106. člen
(nadomestilo za degradacijo in uzurpacijo)
(1) Investitor oziroma lastnik nelegalnega ali neskladnega
objekta, dela objekta ali nelegalne rekonstrukcije mora plačati nadomestilo za
degradacijo in uzurpacijo.
(2) Višina nadomestila za degradacijo in uzurpacijo je
odvisna od namenske rabe zemljišča, okoliščine, ali gre za varovano območje, in
od vrste ter velikosti objekta oziroma gradnje.
(3) Nadomestilo za degradacijo in uzurpacijo se plača na
podlagi odločbe o odmeri nadomestila za degradacijo in uzurpacijo, ki jo izda
upravni organ po uradni dolžnosti v postopku izdaje:
-       
gradbenega dovoljenja za objekt ali prizidavo, ki je zgrajena brez
predpisanih dovoljenj;
-       
odločbe o legalizaciji;
-       
dovoljenja za objekt daljšega obstoja.
(4) Upravni organ izda odločbo iz prejšnjega odstavka v 30
dneh od vložitve popolne zahteve za izdajo gradbenega dovoljenja, zahteve za
izdajo odločbe o legalizaciji objekta ali zahteve za izdajo dovoljenja za
objekt daljšega obstoja.
(5) Sredstva, pridobljena z vplačili nadomestil za
degradacijo in uzurpacijo, so v višini 50 % prihodek proračuna občine, na
območju katere je objekt iz prvega odstavka tega člena, v višini 50 % pa
prihodek državnega proračuna.
(6) Ne glede na prvi odstavek tega člena se nadomestilo za
degradacijo in uzurpacijo ne odmeri, če gre za objekt, v katerem se izvaja
dejavnost javne gasilske službe v skladu z zakonom, ki ureja gasilstvo.
(7) Podrobnejša merila za izračun višine nadomestila za
degradacijo in uzurpacijo, način izračunavanja nadomestila za degradacijo in
uzurpacijo ter način njegovega plačila predpiše vlada.
107. člen
(posebne prepovedi)
(1) Z odločbo, s katero izreče inšpekcijski ukrep v zvezi z
nedovoljenim objektom ali neskladno uporabo objekta, pristojni inšpektor glede
na vrsto objekta oziroma vrsto gradnje prepove naslednja dejanja:
1.     
izvedbo komunalnih priključkov na gospodarsko javno infrastrukturo,
2.     
promet z objektom oziroma z zemljiščem, na katerem je objekt,
3.     
uporabo objekta ali opravljanje gospodarskih ali drugih dejavnosti,
4.     
sklenitev pravnih poslov v zvezi z nedovoljenim objektom, razen
kreditnih poslov,
5.     
določitev hišne številke.
(2) Če je v zemljiški knjigi vpisana zaznamba o prepovedi iz
prejšnjega odstavka v skladu s 108. členom tega zakona, so dovoljenja, soglasja
in pravni posli, ki so v nasprotju s prejšnjim odstavkom, nični, razen če so
dovoljeni na podlagi tega zakona.
(3) Če je bila izvedena priključitev objekta na gospodarsko
javno infrastrukturo, pristojni inšpektor naloži upravljavcu gospodarske javne
infrastrukture, da ga odklopi. Če je nedovoljeni objekt priključen na legalni
objekt, se odklopi tudi ta objekt.
(4) Upravljavci, notarji, pooblaščeni inženirji s področja
geodezije in druge osebe javnega ali zasebnega prava in drugi organi, pristojni
za izvedbo dejanj iz prvega odstavka tega člena, morajo pred njihovo izvedbo
preveriti, ali je v zemljiški knjigi vpisana zaznamba o prepovedi v skladu s
108. členom tega zakona, o zaznambi opozoriti stranko in izvedbo dejanja
odkloniti, razen če so dejanja dovoljena na podlagi tega zakona.
(5) Ne glede na prepovedi iz prvega odstavka tega člena
pristojni inšpektor s sklepom dovoli posamezna prepovedana dejanja, če so
dejanja potrebna:
-       
zaradi izvršitve inšpekcijskih ukrepov ali
-       
za pridobitev dovoljenj in odločb ter izvedbo drugih predpisanih dejanj
po tem zakonu, pri čemer se resnost namere izkaže s predložitvijo ustrezne
dokumentacije.
(6) Zaznamba prepovedi prometa z objektom oziroma z
zemljiščem iz 2. točke prvega odstavka tega člena ni ovira za nadaljnje vpise v
zemljiško knjigo, če je predlogu za vpis priložen sklep inšpektorja iz
prejšnjega odstavka.
108. člen
(vpis zaznambe inšpekcijskega ukrepa in možnost izbrisa)
(1) Pristojni inšpektor, ki je izdal odločbo, s katero je
izrečen inšpekcijski ukrep v zvezi z nedovoljenim objektom ali neskladno
uporabo objekta, nemudoma obvesti zemljiškoknjižno sodišče in priloži
izvršljivo odločbo. Zemljiškoknjižno sodišče po uradni dolžnosti vpiše v
zemljiško knjigo zaznambo izrečenega inšpekcijskega ukrepa in posebnih
prepovedi iz prejšnjega člena.
(2) Zemljiškoknjižno sodišče vpiše zaznambo iz prejšnjega
odstavka v zemljiško knjigo tudi, če lastnik zemljišča ali objekta ni ista
oseba kot inšpekcijski zavezanec. Zaznamba se vpiše pri vseh imetnikih
lastninske ali stavbne pravice na nepremičnini.
(3) Zaznamba iz prvega odstavka tega člena se iz zemljiške
knjige po uradni dolžnosti izbriše na podlagi obvestila pristojnega inšpektorja
ali na predlog inšpekcijskega zavezanca, če ta predlogu priloži potrdilo
inšpektorja, da se opravi izbris zaznambe.
109. člen
(zastavna pravica)
(1) Republika Slovenija in pristojna občina imata v
zavarovanje terjatev iz naslova stroškov, nastalih v postopku inšpekcijskega
nadzora, in denarnih kazni, odmerjenih na podlagi tega zakona, do celotnega
poplačila zastavno pravico na celotnem nepremičnem premoženju inšpekcijskega
zavezanca, če skupni znesek nastalih terjatev presega 1.000 eurov.
(2) Pristojni inšpektor o izdaji aktov, ki so podlaga za
terjatve iz prejšnjega odstavka, obvesti zemljiškoknjižno sodišče in priloži
izvršljivi akt. Zemljiškoknjižno sodišče po uradni dolžnosti v zemljiško knjigo
vpiše zastavno pravico na nepremičninah.
(3) Izbris zastavne pravice iz prejšnjega odstavka opravi
pristojno sodišče po uradni dolžnosti na podlagi obvestila organa, ki je izdal
izvršljivi akt, na podlagi katerega je bila zastavna pravica vpisana v
zemljiško knjigo.
110. člen
(označitev inšpekcijskega ukrepa)
(1) Pristojni inšpektor po vročitvi odločbe, s katero je
prepovedana uporaba ali vgradnja gradbenih proizvodov, odrejena odprava
nepravilnosti, odrejena ustavitev izvajanja gradnje ali odstranitev objekta,
gradbišče oziroma objekt označi s tablo z navedbo, da je izrečen inšpekcijski
ukrep, ne glede na to, ali je inšpekcijski zavezanec oziroma lastnik navzoč.
(2) Ne glede na prejšnji odstavek se označitev iz prejšnjega
odstavka ne izvede, kadar za gradnjo ni predpisano gradbeno dovoljenje in pri
nezahtevnih objektih.
Osmi del: KAZENSKE DOLOČBE
111. člen
(prekrški investitorja)
Z globami, določenimi v 112. do 116. členu, se glede na
zahtevnost objekta kaznuje investitor, če:
1.     
je objekt zgrajen ali se gradi v nasprotju z gradbenim dovoljenjem (četrti
odstavek 2. člena tega zakona),
2.     
gradi ali zgradi objekt brez pravnomočnega oziroma dokončnega gradbenega
dovoljenja (prvi odstavek 5. člena tega zakona),
3.     
je objekt, za katerega ni potrebno gradbeno dovoljenje, zgrajen ali se
gradi v nasprotju s prostorskim izvedbenim aktom, predpisi, s katerimi se
podrobneje določijo bistvene in druge zahteve, in drugimi predpisi (drugi
odstavek 6. člena tega zakona),
4.     
pred izvedbo manjše rekonstrukcije ne pridobi pisnega mnenja
pooblaščenega strokovnjaka s področja gradbeništva oziroma arhitekture ali po
zaključku gradnje od njega ne pridobi pisne potrditve (prvi odstavek 7. člena
tega zakona),
5.     
uporablja ali dopusti uporabo objekta brez uporabnega dovoljenja ali v
nasprotju z gradbenim oziroma uporabnim dovoljenjem (8. člen tega zakona),
6.     
ne dogovori izvajanja storitev v pisni obliki (drugi odstavek 12. člena
tega zakona),
7.     
ne imenuje vodilnega pogodbenika, kadar je to predpisano (3. točka
prvega odstavka 13. člena tega zakona),
8.     
ne imenuje nadzornika v primerih gradnje iz prvega in drugega odstavka
74. člena tega zakona ali nadzornika ne imenuje v roku, določenem v tretjem ali
četrtem odstavku 74. člena tega zakona,
9.     
ne zagotovi zakoličenja objekta (prvi odstavek 75. člena tega zakona),
10.  
ne prijavi začetka gradnje na predpisani način (76. člen tega zakona),
11.  
v primeru zamenjave vodje nadzora ne odredi, da se gradnja ustavi,
dokler je ne prevzame novi vodja nadzora (deseti odstavek 15. člena tega
zakona),
12.  
gradbišče ni ograjeno in zavarovano na predpisani način iz prvega ali
drugega odstavka 78. člena tega zakona,
13.  
gradbišče ni označeno z gradbiščno tablo (prvi odstavek 78. člena tega
zakona),
14.  
ne poskrbi za dostopnost predpisane dokumentacije na gradbišču (tretji
odstavek 78. člena tega zakona),
15.  
ne dokonča ovoja stavbe v treh letih od izdaje uporabnega dovoljenja
(peti odstavek 80. člena tega člena).
112. člen
(prekrški investitorja zahtevnega objekta)
(1) Z globo od 30.000 eurov do 90.000 eurov se kaznuje pravna
oseba, če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, pa z globo od 60.000 eurov do 160.000
eurov, če kot investitor zahtevnega objekta stori prekršek iz 111. člena tega
zakona.
(2) Z globo od 15.000 eurov do 45.000 eurov se kaznuje
samostojni podjetnik posameznik ali posameznik, ki samostojno opravlja
dejavnost, če kot investitor zahtevnega objekta stori prekršek iz 111. člena
tega zakona.
(3) Z globo od 7.500 eurov do 10.000 eurov se kaznuje tudi
odgovorna oseba pravne osebe, odgovorna oseba samostojnega podjetnika
posameznika, odgovorna oseba posameznika, ki samostojno opravlja dejavnost, ali
odgovorna oseba v državnem organu ali samoupravni lokalni skupnosti, če kot
investitor zahtevnega objekta stori prekršek iz 111. člena tega zakona.
(4) Z globo od 3.000 eurov do 5.000 eurov se kaznuje
posameznik, če kot investitor zahtevnega objekta stori prekršek iz 111. člena
tega zakona.
113. člen
(prekrški investitorja manj zahtevnega objekta)
(1) Z globo od 10.000 eurov do 30.000 eurov se kaznuje pravna
oseba, če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, pa z globo od 20.000 eurov do 60.000
eurov, če kot investitor manj zahtevnega objekta stori prekršek iz 111. člena
tega zakona.
(2) Z globo od 5.000 eurov do 15.000 eurov se kaznuje
samostojni podjetnik posameznik ali posameznik, ki samostojno opravlja
dejavnost, če kot investitor manj zahtevnega objekta stori prekršek iz 111.
člena tega zakona.
(3) Z globo od 2.500 eurov do 5.000 eurov se kaznuje tudi
odgovorna oseba pravne osebe, odgovorna oseba samostojnega podjetnika
posameznika, odgovorna oseba posameznika, ki samostojno opravlja dejavnost, ali
odgovorna oseba v državnem organu ali v samoupravni lokalni skupnosti, če kot
investitor manj zahtevnega objekta stori prekršek iz 111. člena tega zakona.
(4) Z globo od 2.000 eurov do 4.000 eurov se kaznuje
posameznik, če kot investitor manj zahtevnega objekta stori prekršek iz 111.
člena tega zakona.
114. člen
(prekrški investitorja nezahtevnega objekta)
(1) Z globo od 3.000 eurov do 15.000 eurov se kaznuje pravna
oseba, če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, pa z globo od 5.000 eurov do 30.000
eurov, če kot investitor nezahtevnega objekta stori prekršek iz 111. člena tega
zakona.
(2) Z globo od 2.000 eurov do 7.500 eurov se kaznuje
samostojni podjetnik posameznik ali posameznik, ki samostojno opravlja
dejavnost, če kot investitor nezahtevnega objekta stori prekršek iz 111. člena
tega zakona.
(3) Z globo od 1.000 eurov do 3.500 eurov se kaznuje tudi
odgovorna oseba pravne osebe, odgovorna oseba samostojnega podjetnika
posameznika, odgovorna oseba posameznika, ki samostojno opravlja dejavnost, ali
odgovorna oseba v državnem organu ali samoupravni lokalni skupnosti, če kot
investitor nezahtevnega objekta stori prekršek iz 111. člena tega zakona.
(4) Z globo od 500 eurov do 2.000 eurov se kaznuje
posameznik, če kot investitor nezahtevnega objekta stori prekršek iz 111. člena
tega zakona.
115. člen
(prekrški investitorja enostavnega objekta in manjše
rekonstrukcije)
(1) Z globo od 1.000 eurov do 10.000 eurov se kaznuje pravna
oseba, če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, pa z globo od 2.000 eurov do 15.000
eurov, če kot investitor enostavnega objekta stori prekršek iz 3., 10. in 12.
točke 111. člena tega zakona ali če kot investitor manjše rekonstrukcije stori
prekršek iz 4. točke 111. člena tega zakona.
(2) Z globo od 1.000 eurov do 7.500 eurov se kaznuje
samostojni podjetnik posameznik ali posameznik, ki samostojno opravlja
dejavnost, če kot investitor enostavnega objekta stori prekršek iz 3., 10. in
12. točke 111. člena tega zakona ali če kot investitor manjše rekonstrukcije
stori prekršek iz 4. točke 111. člena tega zakona.
(3) Z globo od 500 eurov do 2.000 eurov se kaznuje tudi
odgovorna oseba pravne osebe, odgovorna oseba samostojnega podjetnika
posameznika, odgovorna oseba posameznika, ki samostojno opravlja dejavnost, ali
odgovorna oseba v državnem organu ali samoupravni lokalni skupnosti, če kot
investitor enostavnega objekta stori prekršek iz 3., 10. in 12. točke 111.
člena tega zakona ali če kot investitor manjše rekonstrukcije stori prekršek iz
4. točke 111. člena tega zakona.
(4) Z globo od 100 eurov do 1.000 eurov se kaznuje
posameznik, če kot investitor enostavnega objekta stori prekršek iz 3., 10. in
12. točke 111. člena tega zakona ali če kot investitor manjše rekonstrukcije
stori prekršek iz 4. točke 111. člena tega zakona.
116. člen
(prekrški investitorja začasnega objekta)
(1) Z globo od 1.000 eurov do 10.000 eurov se kaznuje pravna
oseba, če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, pa z globo od 2.000 eurov do 15.000
eurov, če kot investitor začasnega objekta ne odstrani v predpisanem roku (prvi
odstavek 4. člena tega zakona).
(2) Z globo od 1.000 eurov do 7.500 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 500 eurov do 2.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti.
(4) Z globo od 100 eurov do 1.000 eurov se za prekršek iz
prvega odstavka tega člena kaznuje posameznik.
117. člen
(prekrški projektanta)
(1) Z globo od 10.000 eurov do 30.000 eurov se za prekršek
kaznuje pravna oseba, če se pravna oseba po predpisu, ki ureja gospodarske
družbe, šteje za srednjo ali veliko gospodarsko družbo, pa z globo od 20.000
eurov do 60.000 eurov, če kot projektant:
-       
ne dogovori izvajanja storitve projektiranja v pisni obliki (drugi
odstavek 12. člena tega zakona),
-       
ne izdela projektne dokumentacije tako, da je ta skladna z zahtevami
prostorskega izvedbenega akta, gradbenih in drugih predpisov, da omogoča
kakovostno izvedbo objekta in racionalnost rešitev v času gradnje in
vzdrževanja objekta (prva alineja drugega odstavka 14. člena tega zakona),
-       
za vodenje projekta ne imenuje vodje projektiranja v skladu z drugo
alinejo drugega odstavka 14. člena tega zakona,
-       
ne zagotovi sodelovanje pooblaščenega strokovnjaka v skladu s tretjo
alinejo drugega odstavka 14. člena tega zakona,
-       
ne imenuje izvajalca pregleda v skladu s prvim odstavkom 41. člena tega
zakona,
-       
poda izjave v nasprotju s prvo alinejo 1. točke prvega odstavka 46.
člena, prvo alinejo prvega odstavka 62. člena, drugo alinejo prvega odstavka
76. člena, prvo alinejo drugega odstavka 80. člena ali 2. točko prvega odstavka
145. člena tega zakona.
(2) Z globo od 5.000 eurov do 15.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 2.500 eurov do 7.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti.
118. člen
(prekrški vodje projektiranja)
(1) Z globo od 1.000 eurov do 3.000 eurov se za prekršek
kaznuje vodja projektiranja, če:
-       
potrdi dopustna manjša odstopanja v nasprotju s tem zakonom (četrti
odstavek 79. člena tega zakona),
-       
poda izjavo v nasprotju s 1. točko prvega odstavka 46. člena, prvo
alinejo prvega odstavka 62. člena, drugo alinejo prvega odstavka 76. člena ali
prvo alinejo drugega odstavka 80. člena tega zakona.
(2) Za prekršek iz prejšnjega odstavka se z globo od 5.000
eurov do 15.000 eurov kaznuje pravna oseba, za katero je vodja projektiranja
opravljal naloge. Če se pravna oseba po predpisu, ki ureja gospodarske družbe,
šteje za srednjo ali veliko gospodarsko družbo, se kaznuje z globo od 10.000
eurov do 30.000 eurov.
(3) Z globo od 2.500 eurov do 7.500 eurov se za prekršek iz
prvega odstavka tega člena kaznuje posameznik, ki samostojno opravlja
dejavnost, ali samostojni podjetnik posameznik, za katera je vodja
projektiranja opravljal naloge.
(4) Z globo od 1.000 eurov do 3.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti, za katere je vodja projektiranja opravljal
naloge.
119. člen
(prekrški pooblaščenega strokovnjaka)
(1) Z globo od 1.000 eurov do 3.000 eurov se kaznuje
pooblaščeni strokovnjak, ki poda:
-       
pisno mnenje ali pisno potrditev v nasprotju s prvim odstavkom 7. člena
tega zakona,
-       
izjavo v nasprotju z 2. točko prvega odstavka 145. člena, tretjo alinejo
prvega odstavka 147. člena ali drugim odstavkom 149. člena tega zakona.
(2) Za prekršek iz prejšnjega odstavka se z globo od 5.000
eurov do 15.000 eurov kaznuje pravna oseba, za katero je pooblaščeni
strokovnjak opravljal naloge. Če se pravna oseba po predpisu, ki ureja gospodarske
družbe, šteje za srednjo ali veliko gospodarsko družbo, se kaznuje z globo od
10.000 eurov do 30.000 eurov.
(3) Z globo od 2.500 eurov do 7.500 eurov se za prekršek iz
prvega odstavka tega člena kaznuje posameznik, ki samostojno opravlja
dejavnost, ali samostojni podjetnik posameznik, za katera je pooblaščeni
strokovnjak opravljal naloge.
(4) Z globo od 1.000 eurov do 3.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti, za katere je pooblaščeni strokovnjak opravljal
naloge.
120. člen
(prekrški nadzornika)
(1) Z globo od 10.000 eurov do 30.000 eurov se za prekršek
kaznuje pravna oseba, če se pravna oseba po predpisu, ki ureja gospodarske
družbe, šteje za srednjo ali veliko gospodarsko družbo, pa z globo od 20.000
eurov do 60.000 eurov, če kot nadzornik:
-       
ne dogovori izvajanja storitve nadzora v pisni obliki (drugi odstavek
12. člena tega zakona),
-       
začne z delom brez pravnomočnega oziroma dokončnega gradbenega
dovoljenja (drugi odstavek 15. člena tega zakona),
-       
za vodenje nadzora ne imenuje vodje nadzora (tretji odstavek 15. člena
tega zakona),
-       
pri graditvi istega objekta hkrati nastopa kot izvajalec ali je v
poslovni povezavi z izvajalcem (osmi odstavek 15. člena tega zakona),
-       
poda izjavo v nasprotju s prvo ali tretjo alinejo drugega odstavka 80.
člena tega zakona.
(2) Z globo od 5.000 eurov do 15.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 2.500 eurov do 7.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti.
121. člen
(prekrški vodje nadzora)
(1) Z globo od 1.000 eurov do 3.000 eurov se kaznuje vodja
nadzora, če:
-       
pri graditvi istega objekta nastopa kot vodja gradnje v imenu izvajalca,
ali kot drugi posameznik, ki opravlja druge naloge izvajalca (drugi stavek
osmega odstavka 15. člena tega zakona),
-       
če podpiše zakoličbeni zapisnik za zakoličbo objekta, ki je bila
izvedena v nasprotju z gradbenim dovoljenjem in projektno dokumentacijo za
izvedbo gradnje (tretji odstavek 75. člena tega zakona),
-       
med izvajanjem gradnje investitorja in izvajalca ne opozori na
nepravilnosti ter ugotovitev in predlogov, kako stanje popraviti, ne vpiše v
gradbeni dnevnik (drugi odstavek 77. člena tega zakona),
-       
če v primeru, ko kljub njegovemu opozorilu investitor oziroma izvajalec
nepravilnosti ne odpravi, gradnje ne ustavi ali teh nepravilnosti ne sporoči
pristojni inšpekciji (tretji odstavek 77. člena tega zakona),
-       
pred izvedbo dopustnih manjših odstopanj od gradbenega dovoljenja teh ne
vpiše v gradbeni dnevnik (četrti odstavek 79. člena tega zakona),
-       
poda izjavo v nasprotju s prvo ali tretjo alinejo drugega odstavka 80.
člena tega zakona.
(2) Z globo od 5.000 eurov do 15.000 eurov se za prekršek iz
prejšnjega odstavka kaznuje pravna oseba, za katero je vodja nadzora opravljal
naloge. Če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, se kaznuje z globo od 10.000 eurov do
30.000 eurov.
(3) Z globo od 2.500 eurov do 7.500 eurov se za prekršek iz
prvega odstavka tega člena kaznuje posameznik, ki samostojno opravlja dejavnost,
ali samostojni podjetnik posameznik, za katera je vodja nadzora opravljal
naloge.
(4) Z globo od 1.000 eurov do 3.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti, za katere je vodja nadzora opravljal naloge.
122. člen
(prekrški izvajalca)
(1) Z globo od 10.000 eurov do 30.000 eurov se za prekršek
kaznuje pravna oseba, če se pravna oseba po predpisu, ki ureja gospodarske
družbe, šteje za srednjo ali veliko gospodarsko družbo, pa z globo od 20.000
eurov do 60.000 eurov, če kot izvajalec:
-       
izvaja gradnjo brez pravnomočnega oziroma dokončnega gradbenega
dovoljenja (prvi odstavek 5. člena tega zakona),
-       
izvaja gradnjo brez prijave začetka gradnje (prvi in tretji odstavek 5.
člena in prvi odstavek 6. člena tega zakona),
-       
izvaja gradnjo, za katero ni potrebno gradbeno dovoljenje, v nasprotju s
prostorskim izvedbenim aktom ali predpisi, s katerimi se podrobneje določijo
bistvene in druge zahteve (drugi odstavek 6. člena tega zakona),
-       
ne dogovori izvajanja storitve gradnje v pisni obliki (drugi odstavek
12. člena tega zakona),
-       
opravlja dejavnost gradbeništva in ne izpolnjuje pogojev za opravljanje
te dejavnosti (prvi odstavek 16. člena tega zakona),
-       
za vodenje gradnje zahtevnega objekta imenuje posameznika, ki ne
izpolnjuje pogojev iz petega odstavka 16. člena tega zakona,
-       
za vodenje gradnje manj zahtevnega objekta imenuje posameznika, ki ne
izpolnjuje pogojev iz šestega odstavka 16. člena tega zakona,
-       
ne izvaja gradnje na ograjenem, zavarovanem in označenem gradbišču (3.
točka drugega odstavka 17. člena tega zakona),
-       
ne izvaja gradnje skladno s projektno dokumentacijo za izvedbo gradnje
(4. točka drugega odstavka 17. člena tega zakona),
-       
ne vodi gradbenega dnevnika (6. točka drugega odstavka 17. člena tega
zakona),
-       
pri izvajanju gradnje ne poskrbi za to, da so zagotovljeni varnost objekta,
življenja in zdravje mimoidočih, sosednjih objektov in okolice (11. točka
drugega odstavka 17. člena tega zakona),
-       
poda izjavo v nasprotju s tretjo alinejo drugega odstavka 80. člena tega
zakona.
(2) Z globo od 5.000 eurov do 15.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 2.500 eurov do 7.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti.
123. člen
(prekrški vodje gradnje)
(1) Z globo od 1.000 eurov do 3.000 eurov se za prekršek
kaznuje vodja gradnje, ki poda izjavo v nasprotju s tretjo alinejo drugega
odstavka 80. člena tega zakona.
(2) Z globo od 5.000 eurov do 15.000 eurov se za prekršek iz
prejšnjega odstavka kaznuje pravna oseba, za katero je vodja gradnje opravljal
naloge. Če se pravna oseba po predpisu, ki ureja gospodarske družbe, šteje za
srednjo ali veliko gospodarsko družbo, se kaznuje z globo od 10.000 eurov do
30.000 eurov.
(3) Z globo od 2.500 eurov do 7.500 eurov se za prekršek iz
prvega odstavka tega člena kaznuje posameznik, ki samostojno opravlja
dejavnost, ali samostojni podjetnik posameznik, za katera je vodja gradnje
opravljal naloge.
(4) Z globo od 1.000 eurov do 3.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti, za katere je vodja gradnje opravljal naloge.
124. člen
(prekrški pooblaščenega inženirja s področja geodezije)
(1) Z globo od 1.000 eurov do 3.000 eurov se za prekršek
kaznuje pooblaščeni inženir s področja geodezije, ki podpiše zakoličbeni
zapisnik za zakoličbo objekta, ki je bila izvedena v nasprotju z gradbenim
dovoljenjem in projektno dokumentacijo za izvedbo gradnje (tretji odstavek 75.
člena tega zakona).
(2) Z globo od 5.000 eurov do 15.000 eurov se za prekršek iz
prejšnjega odstavka kaznuje pravna oseba, za katero je pooblaščeni inženir s
področja geodezije opravljal naloge. Če se pravna oseba po predpisu, ki ureja
gospodarske družbe, šteje za srednjo ali veliko gospodarsko družbo, se kaznuje
z globo od 10.000 eurov do 30.000 eurov.
(3) Z globo od 2.500 eurov do 7.500 eurov se za prekršek iz
prvega odstavka tega člena kaznuje posameznik, ki samostojno opravlja
dejavnost, ali samostojni podjetnik posameznik, za katera je pooblaščeni
inženir s področja geodezije opravljal naloge.
(4) Z globo od 1.000 eurov do 3.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti, za katere je pooblaščeni inženir s področja
geodezije opravljal naloge.
125. člen
(prekrški v zvezi s posebnimi prepovedmi)
(1) Z globo od 5.000 eurov do 30.000 eurov se za prekršek
kaznuje pravna oseba, če se pravna oseba po predpisu, ki ureja gospodarske
družbe, šteje za srednjo ali veliko gospodarsko družbo, pa z globo od 10.000
eurov do 60.000 eurov, če pred izvedbo dejanj, za katera je pristojna, stranke
ni opozorila, da je v zemljiški knjigi vpisana zaznamba o prepovedi, ali
izvedbe dejanja ni odklonila (četrti odstavek 107. člena tega zakona).
(2) Z globo od 1.000 eurov do 7.000 eurov se za prekršek iz
prejšnjega odstavka kaznuje samostojni podjetnik posameznik ali posameznik, ki
samostojno opravlja dejavnost.
(3) Z globo od 200 eurov do 3.000 eurov se za prekršek iz
prvega odstavka tega člena kaznuje tudi odgovorna oseba pravne osebe, odgovorna
oseba samostojnega podjetnika posameznika, odgovorna oseba posameznika, ki
samostojno opravlja dejavnost, ali odgovorna oseba v državnem organu ali
samoupravni lokalni skupnosti.
(4) Z globo od 100 eurov do 1.000 eurov se za prekršek iz
prvega odstavka tega člena kaznuje posameznik.
126. člen
(posebno hudi prekrški)
(1) Če je narava prekrška iz 1. točke prvega odstavka 111.
člena tega zakona posebno huda zaradi višine povzročene škode ali višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se:
-       
pri gradnji zahtevnega objekta z globo od 9.000 eurov do 15.000 eurov za
prekršek kaznuje posameznik, z globo od 22.500 eurov do 30.000 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika, odgovorna oseba posameznika, ki samostojno opravlja
dejavnost, ali odgovorna oseba v državnem organu ali samoupravni lokalni
skupnosti, z globo od 45.000 eurov do 135.000 eurov se za prekršek kaznuje
samostojni podjetnik posameznik ali posameznik, ki samostojno opravlja
dejavnost, z globo od 120.000 eurov do 270.000 eurov se za prekršek kaznuje
pravna oseba, če pa se pravna oseba po zakonu, ki ureja gospodarske družbe,
šteje za srednjo ali veliko gospodarsko družbo, pa se za prekršek kaznuje z
globo od 180.000 eurov do 480.000 eurov;
-       
pri gradnji manj zahtevnega objekta z globo od 6.000 eurov do 12.000
eurov za prekršek kaznuje posameznik, z globo od 7.500 eurov do 15.000 eurov se
za prekršek kaznuje odgovorna oseba pravne osebe, odgovorna oseba samostojnega
podjetnika posameznika, odgovorna oseba posameznika, ki samostojno opravlja
dejavnost, ali odgovorna oseba v državnem organu ali samoupravni lokalni
skupnosti, z globo od 15.000 eurov do 45.000 eurov se za prekršek kaznuje
samostojni podjetnik posameznik ali posameznik, ki samostojno opravlja
dejavnost, z globo od 30.000 eurov do 90.000 eurov se za prekršek kaznuje pravna
oseba, če pa se pravna oseba po zakonu, ki ureja gospodarske družbe, šteje za
srednjo ali veliko gospodarsko družbo, pa se za prekršek kaznuje z globo od
60.000 eurov do 120.000 eurov; ter
-       
pri gradnji nezahtevnega objekta z globo od 1.500 eurov do 6.000 eurov
za prekršek kaznuje posameznik, z globo od 3.000 eurov do 10.500 eurov se za
prekršek kaznuje odgovorna oseba pravne osebe, odgovorna oseba samostojnega
podjetnika posameznika, odgovorna oseba posameznika, ki samostojno opravlja
dejavnost, ali odgovorna oseba v državnem organu ali samoupravni lokalni
skupnosti, z globo od 6.000 eurov do 22.500 eurov se za prekršek kaznuje
samostojni podjetnik posameznik ali posameznik, ki samostojno opravlja
dejavnost, z globo od 9.000 eurov do 45.000 eurov se za prekršek kaznuje pravna
oseba, če pa se pravna oseba po zakonu, ki ureja gospodarske družbe, šteje za
srednjo ali veliko gospodarsko družbo, pa se za prekršek kaznuje z globo od
15.000 eurov do 90.000 eurov.
(2) Če je narava prekrška iz prve alineje prvega odstavka
122. člena tega zakona posebno huda zaradi višine povzročene škode ali višine
pridobljene protipravne premoženjske koristi ali zaradi storilčevega naklepa
oziroma njegovega namena koristoljubnosti, se z globo od 7.500 eurov do 21.000
eurov za prekršek kaznuje odgovorna oseba pravne osebe, odgovorna oseba
samostojnega podjetnika posameznika ali odgovorna oseba posameznika, ki
samostojno opravlja dejavnost, z globo od 15.000 eurov do 45.000 eurov se za
prekršek kaznuje samostojni podjetnik posameznik ali posameznik, ki samostojno
opravlja dejavnost, z globo od 30.000 eurov do 90.000 eurov se za prekršek
kaznuje pravna oseba, če pa se pravna oseba po zakonu, ki ureja gospodarske
družbe, šteje za srednjo ali veliko gospodarsko družbo, pa se za prekršek kaznuje
z globo od 60.000 eurov do 180.000 eurov.
127. člen
(višina globe v hitrem prekrškovnem postopku)
Za prekrške iz tega zakona se sme v hitrem postopku izreči
globa tudi v znesku, ki je višji od najnižje predpisane globe, določene s tem
zakonom.

Gradbeni zakon – GZ-1 (Uradni list RS, št. 199/21) vsebuje naslednje prehodne in končne
določbe:
»Deveti del: PREHODNE IN KONČNE DOLOČBE
I. poglavje: Končanje postopkov
128. člen
(končanje postopkov)
(1) Postopki, začeti pred začetkom uporabe tega zakona, se
končajo po določbah Gradbenega zakona (Uradni list RS, št. 61/17, 72/17 –
popr., 65/20 in 15/21 – ZDUOP; v nadaljnjem besedilu: GZ).
(2) Ne glede na prejšnji odstavek se postopki, začeti na
podlagi Zakona o graditvi objektov (Uradni list RS, št. 102/04 – uradno
prečiščeno besedilo, 14/05 – popr., 92/05 – ZJC-B, 93/05 – ZVMS, 111/05 – odl.
US, 126/07, 108/09, 61/10 – ZRud-1, 20/11 – odl. US, 57/12, 101/13 – ZDavNepr,
110/13, 19/15, 61/17 – GZ in 66/17 – odl. US; v nadaljnjem besedilu: ZGO-1),
končajo po določbah ZGO-1.
(3) Ne glede na prvi odstavek tega člena se lahko na zahtevo
investitorja postopki, začeti pred začetkom uporabe tega zakona, končajo po
določbah tega zakona.
(4) Ne glede na prvi in drugi odstavek tega člena se postopki
izvajanja inšpekcijskega nadzora, ki se vodijo zaradi nevarnega objekta iz
četrtega odstavka 90. člena tega zakona, in na dan začetka uporabe tega zakona
še ni izrečen inšpekcijski ukrep, končajo po določbah tega zakona.
(5) Predlog za odlog izvršbe iz 104. in 105. člena tega
zakona se lahko vloži tudi v postopkih izvršbe, ki so se začeli pred začetkom
uporabe tega zakona, če inšpekcijski ukrep do začetka uporabe tega zakona še ni
bil izvršen.
(6) Postopki inšpekcijskega nadzora in postopki izvršbe,
začeti pred začetkom uporabe tega zakona zaradi dejanja, ki v skladu s tem
zakonom ne pomeni več kršitve, se ustavijo po uradni dolžnosti.
(7) Postopki izdaje okoljevarstvenih soglasij po zakonu, ki
ureja varstvo okolja, začeti pred začetkom uporabe GZ, se končajo po določbah
Zakona o varstvu okolja (Uradni list RS, št. 39/06 – uradno prečiščeno
besedilo, 49/06 – ZMetD, 66/06 – odl. US, 33/07 – ZPNačrt, 57/08 – ZFO-1A,
70/08, 108/09, 108/09 – ZPNačrt-A, 48/12, 57/12, 92/13, 56/15, 102/15, 30/16,
61/17 – GZ, 21/18 – ZNOrg, 84/18 – ZIURKOE in 158/20; v nadaljnjem besedilu:
ZVO-1).
(8) Če je okoljevarstveno soglasje izdano pred začetkom
uporabe tega zakona ali če se v skladu s prejšnjim odstavkom izda po začetku
uporabe tega zakona, se postopek izdaje gradbenega dovoljenja, začet po začetku
uporabe tega zakona, vodi po določbah II. poglavja četrtega dela tega zakona,
pri čemer se v teh primerih ob spremembi okoljevarstvenega soglasja uporabljata
61.a in 62. člen ZVO-1.
(9) Postopki izdaje soglasij, določenih v drugem odstavku
112. člena GZ, začeti pred začetkom uporabe tega zakona, se končajo po
dosedanjih predpisih in se z dnem njihove izdaje štejejo za mnenja po tem
zakonu.
(10) Postopki odmere nadomestila za degradacijo in
uzurpacijo, ki so se začeli na podlagi odločbe inšpektorja v skladu z GZ ali
ZGO-1, se z dnem začetka uporabe tega zakona ustavijo. Če odločba o odmeri
nadomestila za degradacijo in uzurpacijo na dan začetka uporabe tega zakona še
ni dokončna, se odpravi.
(11) Ne glede na prvi odstavek tega člena lahko investitor na
lastno odgovornost prijavi začetek gradnje objekta in začne gradnjo po
dokončnosti gradbenega dovoljenja, izdanega na podlagi GZ, če ne gre za objekt
z vplivi na okolje ali gre za objekt, ki ne potrebuje presoje sprejemljivosti
po predpisih, ki urejajo ohranjanje narave.
129. člen
(obstoječi začasni
skladiščni objekti)
Začasnim skladiščnim objektom, ki so postavljeni na dan
začetka uporabe tega zakona in zanje ni bilo izdano gradbeno dovoljenje, začne
teči rok iz 3. točke prvega odstavka 4. člena tega zakona od dneva začetka
uporabe tega zakona.
130. člen
(uporabno dovoljenje za
spremembo namembnosti v prehodnem obdobju)
Uporabno dovoljenje zaradi spremembe namembnosti objekta, ki
se po tem zakonu šteje za rekonstrukcijo objekta, se izda v skladu z GZ, če je
bilo gradbeno dovoljenje izdano ali je bila zahteva za izdajo gradbenega
dovoljenja vložena pred začetkom uporabe tega zakona.
131. člen
(pregled v prehodnem
obdobju)
Določba 41. člena tega zakona se ne uporablja, če je bila
pogodba za izdelavo projektne dokumentacije za izvedbo gradnje sklenjena pred
začetkom uporabe tega zakona.
132. člen
(predodločba v prehodnem
obdobju)
Predodločbe, izdane v skladu z GZ, ostanejo v veljavi v
skladu z GZ in se upoštevajo pri izdaji gradbenega dovoljenja po tem zakonu.
133. člen
(preprečitev podvajanja)
(1) Če se zahteva za izdajo integralnega gradbenega
dovoljenja nanaša na poseg, za katerega je bil že začet postopek izdaje
okoljevarstvenega soglasja v skladu z zakonom, ki ureja varstvo okolja,
ministrstvo, pristojno za varstvo okolja, po uradni dolžnosti ustavi postopek
izdaje okoljevarstvenega soglasja, pri izdaji mnenja iz 65. člena tega zakona
pa upošteva stanje postopka za izdajo okoljevarstvenega soglasja, kakršno je
bilo do ustavitve tega postopka.
(2) Če so bila v primeru iz prejšnjega odstavka glede
čezmejnih vplivov na okolje že opravljena dejanja iz 59. člena ZVO-1, se v
integralnem postopku ta dejanja ne ponovijo.
(3) Če se poročilo o vplivih na okolje, priloženo zahtevi za
izdajo okoljevarstvenega soglasja, razlikuje od poročila o vplivih na okolje,
ki je predloženo v integralnem postopku, morajo biti te spremembe jasno
označene.
(4) Stranski udeleženci v postopku za izdajo
okoljevarstvenega soglasja iz prvega odstavka tega člena lahko pridobijo status
stranskega udeleženca v skladu s tem zakonom.
II. poglavje: Uskladitev pristojnosti
134. člen
(uskladitev postopkov za
objekte z vplivi na okolje)
Do uskladitve ZVO-1 s tem zakonom je ministrstvo, pristojno
za okolje, mnenjedajalec v integralnem postopku za izdajo mnenj glede emisij v
tla, vode, zrak, hrupa, svetlobnega onesnaževanja, elektromagnetnega sevanja,
vibracij, podnebnih sprememb in ravnanja z odpadki.
135. člen
(mnenjedajalec glede infrastrukture
varstva okolja lokalnega pomena)
Do uskladitve ZVO-1 s tem zakonom je mnenjedajalec glede
oskrbe s pitno vodo ter odvajanja in čiščenja komunalne in padavinske odpadne
vode, ki zagotavlja minimalno komunalno oskrbo objekta, občina, na območju katere
je nameravana gradnja.
136. člen
(mnenjedajalec v varovalnem pasu
gospodarske javne infrastrukture lokalnega pomena)
Do uskladitve predpisov, ki urejajo vodovod, kanalizacijo in
toplovod oziroma vročevod, se za mnenje v skladu s tem zakonom šteje mnenje
upravljavca vodovoda, kanalizacije, toplovoda oziroma vročevoda in drugih vodov
za določeno vrsto gospodarske javne službe lokalnega pomena, če je gradnja v
trimetrskem varovalnem pasu takšnih vodov, merjeno na vsako stran od osi voda,
pod pogojem, da so ti vodi evidentirani v katastru gospodarske javne
infrastrukture.
III. poglavje: Druge uskladitve
137. člen
(prehodno obdobje do vzpostavitve
sistema eGraditev)
(1) Sistem eGraditev se v okviru prostorskega informacijskega
sistema vzpostavi 1. januarja 2024.
(2) Ne glede na 11. člen tega zakona v delu, ki se nanaša na
elektronsko poslovanje, ter drugi odstavek 68. člena in osmi odstavek 70. člena
tega zakona v delu, ki se nanaša na javno objavo v sistemu eGraditev, se do
vzpostavitve sistema eGraditev zahteve, izjave, prijave, sklepi in odločbe iz
tega zakona vlagajo oziroma izdajajo v pisni obliki.
(3) Ne glede na prejšnji odstavek se do vzpostavitve sistema
eGraditev projektna dokumentacija za izvedbo gradnje, projektna dokumentacija
izvedenih del in dokazilo o zanesljivosti objekta vložijo samo na elektronskem
nosilcu.
(4) Dokumentacijo za pridobitev gradbenega dovoljenja, zbirno
mapo dokazila o zanesljivosti in zbirni načrt projektne dokumentacije izvedenih
del, na podlagi katerih je bilo izdano gradbeno oziroma uporabno dovoljenje v
postopku, začetem pred vzpostavitvijo sistema eGraditev, upravni organ hrani
deset let po izdaji takšnega dovoljenja.
(5) Če sta s tem zakonom predvidena seznanjanje in obveščanje
mnenjedajalcev, inšpekcije in drugih organov, se ti do vzpostavitve sistema
eGraditev obveščajo po elektronski poti, pri čemer se seznanitev oziroma
obveščanje z gradbenim dovoljenjem opravi samo s poslano odločbo brez
dokumentacije za pridobitev gradbenega dovoljenja.
(6) Ne glede na peti odstavek 10. člena tega zakona do
vzpostavitve sistema eGraditev inšpektor, ki je začel postopek inšpekcijskega
nadzora nad gradnjo nezahtevnega objekta, drugega pristojnega inšpektorja o
začetku postopka nemudoma obvesti po elektronski pošti.
(7) Do vzpostavitve sistema eGraditev se integralno gradbeno
dovoljenje objavi na osrednjem spletnem mestu državne uprave in državnem
portalu eUprava.
138. člen
(komunalni prispevek do vzpostavitve
sistema eGraditev)
Do vzpostavitve sistema eGraditev se ne glede na prvi odstavek
54. člena tega zakona gradbeno dovoljenje izda, če so izpolnjeni pogoji iz
prvega odstavka 54. člena tega zakona in je plačan komunalni prispevek oziroma
so na drugi zakoniti način izpolnjene investitorjeve obveznosti v zvezi s
plačilom komunalnega prispevka v skladu z zakonom, ki ureja prostor.
139. člen
(manjša rekonstrukcija v
prehodnem obdobju)
(1) Do uveljavitve izvršilnih predpisov iz tretjega in
četrtega odstavka 3. člena tega zakona se manjša rekonstrukcija šteje za
rekonstrukcijo objekta v skladu s 35. točko prvega odstavka 3. člena tega
zakona.
(2) Do uskladitve Stanovanjskega zakona (Uradni list RS, št.
69/03, 18/04 – ZVKSES, 47/06 – ZEN, 45/08 – ZVEtL, 57/08, 62/10 – ZUPJS, 56/11
– odl. US, 87/11, 40/12 – ZUJF, 14/17 – odl. US, 27/17 in 59/19) se manjša
rekonstrukcija večstanovanjske stavbe šteje med posle, ki presegajo okvir
rednega upravljanja in za katere je treba pridobiti soglasja več kot tri
četrtine etažnih lastnikov glede na njihove solastniške deleže.
(3) Do uskladitve Pravilnika o presoji sprejemljivosti
vplivov izvedbe planov in posegov v naravo na varovana območja (Uradni list RS,
št. 130/04, 53/06, 38/10 in 3/11) s tem zakonom se za manjšo rekonstrukcijo
uporabljajo določbe Pravilnika o presoji sprejemljivosti vplivov izvedbe planov
in posegov v naravo na varovana območja (Uradni list RS, št. 130/04, 53/06,
38/10 in 3/11), ki urejajo rekonstrukcijo.
140. člen
(elaborati in študije v
drugih predpisih)
(1) Do uskladitve gradbenih in drugih predpisov s tem zakonom
so z dnem začetka uporabe tega zakona elaborati, načrti ali druge oblike
študij, ki se v skladu z gradbenimi in drugimi predpisi prilagajo projektu za
pridobitev gradbenega dovoljenja ali v postopkih izdaje gradbenega dovoljenja,
sestavni del projektne dokumentacije za izvedbo gradnje.
(2) Elaborati, načrti in druge oblike študij iz prejšnjega
odstavka so:
1.     
strokovne ocene iz sedmega odstavka 17. člena ZVO-1,
2.     
načrt gospodarjenja z gradbenimi odpadki iz prvega odstavka 5. člena
Uredbe o ravnanju z odpadki, ki nastanejo pri gradbenih delih (Uradni list RS,
št. 34/08),
3.     
strokovna ocena vplivov emisije snovi v zrak iz naprave iz tretjega
odstavka 45. člena Uredbe o emisiji snovi v zrak iz nepremičnih virov
onesnaževanja (Uradni list RS, št. 31/07, 70/08, 61/09 in 50/13),
4.     
strokovna ocena o vplivih vira svetlobe na okolje iz tretjega odstavka
20. člena Uredbe o mejnih vrednostih svetlobnega onesnaževanja okolja (Uradni
list RS, št. 81/07, 109/07, 62/10 in 46/13),
5.     
konservatorski načrt iz 29. člena Zakona o varstvu kulturne dediščine
(Uradni list RS, št. 16/08, 123/08, 8/11 – ORZVKD39, 90/12, 111/13, 32/16 in
21/18 – ZNOrg; v nadaljnjem besedilu: ZVKD-1),
6.     
študija in izkaz požarne varnosti iz Pravilnika o zasnovi in študiji
požarne varnosti (Uradni list RS, št. 12/13, 49/13 in 61/17 – GZ),
7.     
elaborat in izkaz o učinkoviti rabi energije v stavbah iz Pravilnika o
učinkoviti rabi energije v stavbah (Uradni list RS, št. 52/10 in 61/17 – GZ),
8.     
elaborat in izkaz zaščite stavbe pred hrupom v stavbah iz Pravilnika o
zaščiti pred hrupom v stavbah (Uradni list RS, št. 10/12 in 61/17 – GZ),
9.     
izkaz energijskih karakteristik prezračevanja stavbe iz Pravilnika o
prezračevanju in klimatizaciji stavb (Uradni list RS, št. 42/02, 105/02, 110/02
– ZGO-1 in 61/17 – GZ),
10.  
strokovna ocena emisije snovi in toplote pri odvajanju odpadne vode iz
prvega in drugega odstavka 28. člena Uredbe o emisiji snovi in toplote pri
odvajanju odpadnih vod v vode in javno kanalizacijo (Uradni list RS, št. 64/12,
64/14 in 98/15).
141. člen
(uskladitve z drugimi
predpisi)
(1) Do uskladitve posebnih predpisov se soglasja, dovoljenja
ali druge oblike odobritve nameravane gradnje (v nadaljnjem besedilu:
odobritve), izdane za potrebe postopka izdaje gradbenega dovoljenja, štejejo za
mnenja v skladu s tem zakonom, s čimer je izpolnjena obveznost pridobitve
odobritve po posebnem predpisu.
(2) Odobritve iz prejšnjega odstavka so:
1.     
kulturnovarstveno soglasje za posege iz 28. do 30. člena ZVKD-1;
2.     
naravovarstveno soglasje iz 105. in 105.a člena Zakona o ohranjanju
narave (Uradni list RS, št. 96/04 – uradno prečiščeno besedilo, 61/06 – ZDru-1,
8/10 – ZSKZ-B, 46/14, 21/18 – ZNOrg, 31/18 in 82/20);
3.     
vodno soglasje iz 150. do 153.a člena Zakona o vodah (Uradni list RS,
št. 67/02, 2/04 – ZZdrI-A, 41/04 – ZVO-1, 57/08, 57/12, 100/13, 40/14, 56/15 in
65/20);
4.     
soglasje za gradnjo v gozdnem prostoru iz 21. in 24. člena Zakona o
gozdovih (Uradni list RS, št. 30/93, 56/99 – ZON, 67/02, 110/02 – ZGO-1, 115/06
– ORZG40, 110/07, 106/10, 63/13, 101/13 – ZDavNepr, 17/14, 24/15, 9/16 – ZGGLRS
in 77/16);
5.     
soglasje za gradnjo in druge posege na območju ribiškega okoliša iz 19.
člena Zakona o sladkovodnem ribištvu (Uradni list RS, št. 61/06);
6.     
soglasje za gradnjo velikih obratov za rejo živine iz 17. člena Zakona o
živinoreji (Uradni list RS, št. 18/02, 110/02 – ZUreP-1, 45/04 – ZdZPKG, 90/12
– ZdZPVHVVR in 45/15);
7.     
soglasje za gradnjo objekta pod veterinarskim nadzorom iz 25. točke 78.
člena Zakona o veterinarskih merilih skladnosti (Uradni list RS, št. 93/05,
90/12 – ZdZPVHVVR, 23/13 – ZZZiv-C, 40/14 – ZIN-B in 22/18);
8.     
soglasje za posege v okolje divjadi iz 30. člena Zakona o divjadi in
lovstvu (Uradni list RS, št. 16/04, 120/06 – odl. US, 17/08, 46/14 – ZON-C,
31/18, 65/20 in 97/20 – popr.);
9.     
soglasje za gradnjo na območju mejnega prehoda iz 25. člena Zakona o
nadzoru državne meje (Uradni list RS, št. 35/10 – uradno prečiščeno besedilo,
15/13 – ZNPPol, 5/17, 47/19 in 139/20);
10.  
soglasje za gradnjo objektov v prosti coni iz 38. člena Zakona o
izvajanju carinske zakonodaje Evropske unije (Uradni list RS, št. 32/16);
11.  
soglasje za gradnjo nekaterih objektov z vidika upoštevanja obrambnih
potreb iz 28. člena Zakona o obrambi (Uradni list RS, št. 103/04 – uradno
prečiščeno besedilo, 95/15 in 139/20);
12.  
soglasje za gradnjo z vidika varovanja javnih cest iz 66., 68., 70., 97.
in 99. člena Zakona o cestah (Uradni list RS, št. 109/10, 48/12, 36/14 – odl.
US, 46/15, 10/18 in 123/21 – ZPrCP-F);
13.  
soglasje za gradnjo z vidika varovanja letališč iz 97., 98., 101., 112.,
114. in 119. člena Zakona o letalstvu (Uradni list RS, št. 81/10 – uradno
prečiščeno besedilo, 46/16 in 47/19);
14.  
soglasje za gradnjo z vidika varnosti plovbe iz 10. člena Zakona o
plovbi po celinskih vodah (Uradni list RS, št. 30/02, 29/17 – ZŠpo-1 in 41/17–
PZ-G) in iz 64. člena Pomorskega zakonika (Uradni list RS, št. 62/16 – uradno
prečiščeno besedilo, 41/17, 21/18 – ZNOrg, 31/18 – ZPVZRZECEP, 18/21 in 21/21 –
popr.);
15.  
soglasja v zvezi z energetskimi sistemi, in sicer: soglasje za
priključitev objektov na elektroenergetski sistem iz 147. člena, soglasje za
priključitev objektov na sistem zemeljskega plina iz 270. člena, soglasje za
priključitev objektov na sistem toplote in drugih energetskih plinov iz
zaključenih distribucijskih sistemov iz 306. člena in soglasje z vidika
varovanja energetskih sistemov iz 465. in 467. člena Energetskega zakona
(Uradni list RS, št. 60/19 – uradno prečiščeno besedilo, 65/20, 158/20 – ZURE
in 121/21 – ZSROVE);
16.  
soglasje za gradnjo v mejah rudniškega prostora iz 65. člena Zakona o
rudarstvu (Uradni list RS, št. 14/14 – uradno prečiščeno besedilo in 61/17 –
GZ) in
17.  
soglasje za gradnjo z vidika varovanja žičnic iz tretjega odstavka 61.
člena Zakona o žičniških napravah za prevoz oseb (Uradni list RS, št. 126/03,
56/13, 33/14 in 200/20).
(3) Z dnem začetka uporabe tega zakona odobritve, ki so
določene v prostorskih izvedbenih aktih, za izdajo dovoljenj po tem zakonu niso
potrebne, razen če je z zakonom določeno drugače.
(4) Do uskladitve predpisov, ki urejajo ohranjanje narave, s
tem zakonom mnenja iz 2. točke drugega odstavka tega člena izdaja Zavod
Republike Slovenije za varstvo narave, pri čemer se presoja sprejemljivosti
opravi v postopku izdaje gradbenega dovoljenja.
(5) Do uskladitve predpisov, ki urejajo vode, s tem zakonom
mnenja iz 3. točke drugega odstavka tega člena izdaja Direkcija Republike
Slovenije za vode.
(6) Do uskladitve posebnih predpisov, ki določajo obveznost
pridobitve uporabnega dovoljenja za objekte, za katere po tem zakonu ni
predpisana pridobitev uporabnega dovoljenja, pridobitev uporabnega dovoljenja
ni obvezna.
(7) Do uskladitve Zakona o upravnih taksah (Uradni list RS,
št. 106/10 – uradno prečiščeno besedilo, 14/15 – ZUUJFO, 84/15 – ZZelP-J,
32/16, 30/18 – ZKZaš in 189/20 – ZFRO) se za pritožbo zoper gradbeno dovoljenje
zaračuna upravna taksa v višini 0,1 % investicijske vrednosti objekta, vendar
največ 1.000 eurov in ne manj kot 100 eurov, za nezahtevne objekte pa v višini
100 eurov.
(8) Do uskladitve Zakona o sodnih taksah (Uradni list RS, št.
37/08, 97/10, 21/13 – ZP-1H, 63/13, 89/13 – odl. US, 111/13 – ZP-1I, 40/14 –
odl. US, 58/14 – odl. US, 72/14 – odl. US, 19/15 – odl. US, 30/16, 10/17 –
ZPP-E, 11/18 – ZIZ-L, 35/18 – odl. US, 16/19 – ZNP-1) se za postopek v upravnem
sporu pred sodiščem prve stopnje v zadevi izdaje integralnega gradbenega
dovoljenja za postopek na splošno zaračuna sodna taksa v višini 0,1 %
investicijske vrednosti objekta, vendar največ 1.000 eurov in ne manj kot 200
eurov.
(9) Do uskladitve Zakona o arhitekturni in inženirski
dejavnosti (Uradni list RS, št. 61/17; v nadaljnjem besedilu: ZAID) se kot
naloga pristojne poklicne zbornice šteje tudi predlaganje izvedenca s področja
minimalne komunalne opreme pri usklajevanju mnenj v postopku izdaje gradbenega
dovoljenja.
(10) Do uskladitve ZAID opravlja vodenje gradnje ne glede na
drugi odstavek 18. člena tega zakona posameznik, ki je:
-       
pooblaščeni inženir v skladu z ZAID,
-       
pooblaščeni arhitekt ali pooblaščeni krajinski arhitekt, ki je opravil
posebni del strokovnega izpita v skladu s Pravilnikom o programu in načinu
opravljanja strokovnih izpitov po zakonu o graditvi objektov (Uradni list RS,
št. 27/85 in 47/95) iz vodenja del,
-       
vodja del v skladu s tem zakonom,
-       
gradbeni delovodja v skladu z zakonom, ki ureja poklicno in strokovno
izobraževanje, ali
-       
mojster s področja gradbeništva v skladu z zakonom, ki ureja obrt.
(11) Do uskladitve ZAID mora izvajalec, ki prevzame izvedbo
celotne gradnje ali pretežnega dela gradnje zahtevnega objekta, ne glede na
peti odstavek 16. člena tega zakona za vodenje gradnje imenovati pri sebi
zaposlenega pooblaščenega arhitekta ali pooblaščenega krajinskega arhitekta, ki
je opravil posebni del strokovnega izpita v skladu s Pravilnikom o programu in
načinu opravljanja strokovnih izpitov po zakonu o graditvi objektov (Uradni
list RS, št. 27/85 in 47/95) iz vodenja del, ali pooblaščenega inženirja ali
posameznika z izobrazbo, pridobljeno po študijskih programih najmanj ravni prve
stopnje izobrazbe v skladu z zakonom, ki ureja visoko šolstvo, oziroma z
izobrazbo, ki ustreza ravni izobrazbe, pridobljene po študijskih programih prve
stopnje s področja graditve, in je vpisan v imenik vodij del pri IZS.
(12) Do uskladitve ZAID izvaja disciplinski nadzor nad
pooblaščenimi inženirji glede vodenja gradnje IZS v skladu z ZAID, in s
smiselno uporabo predpisa, ki ureja disciplinski nadzor IZS.
(13) Do uskladitve ZAID izvaja disciplinski nadzor nad
pooblaščenim arhitektom in pooblaščenim krajinskim arhitektom iz desetega in
enajstega odstavka tega člena glede vodenja gradnje ZAPS v skladu z zakonom, ki
ureja arhitekturno in inženirsko dejavnost, in s smiselno uporabo predpisa, ki
ureja disciplinski nadzor ZAPS.
IV. poglavje: Legalizacija objektov
142. člen
(splošno)
(1) Legalizacija je postopek ureditve pravnega stanja že
zgrajenega objekta, dela objekta, rekonstrukcije ali spremembe namembnosti
objekta, izvedene brez gradbenega dovoljenja ali v nasprotju s pogoji,
določenimi z gradbenim dovoljenjem, v katerem se izda odločba o legalizaciji
ali dovoljenje za objekt daljšega obstoja.
(2) Legalizacija ni mogoča za objekt, ki je zgrajen po 30.
aprilu 2004 in bi bilo treba zanj pred izvedbo gradnje pridobiti pravnomočno
okoljevarstveno soglasje ali pravnomočno naravovarstveno soglasje, pa to ni
bilo pridobljeno, ali pa se je v objektu izvajal poseg, za katerega bi moralo
biti pridobljeno pravnomočno okoljevarstveno soglasje ali pravnomočno
naravovarstveno soglasje, pa to ni bilo pridobljeno.
(3) Objekt ali del objekta, ki ima odločbo o legalizaciji ali
dovoljenje za objekt daljšega obstoja, ni nelegalen ali neskladen in se šteje,
da ima uporabno dovoljenje v skladu s tem zakonom.
(4) Odločba o legalizaciji ali dovoljenje za objekt daljšega
obstoja se izda, če je stavba vpisana v kataster nepremičnin oziroma je objekt
gospodarske javne infrastrukture evidentiran v katastru gospodarske javne
infrastrukture. Šteje se, da je objekt vpisan v katastru nepremičnin, če je
zahtevi za izdajo odločbe o legalizaciji ali dovoljenju za objekt daljšega
obstoja priloženo dokazilo, da je vložena zahteva z elaboratom za vpis podatkov
v kataster nepremičnin v skladu z zakonom, ki ureja kataster nepremičnin.
(5) Upravni organ se v ugotovitvenem postopku izdaje odločbe
ali dovoljenja iz prvega odstavka tega člena prepriča o dejanskem stanju, ki je
na terenu.
(6) Za postopek odločanja o zahtevi za izdajo odločbe o
legalizaciji ali zahtevi za izdajo dovoljenja za objekt daljšega obstoja se
smiselno uporabljajo določbe tega zakona, ki urejajo izdajo gradbenega
dovoljenja, če v tem poglavju ni določeno drugače.
(7) Rok za pritožbo zoper odločbe, ki so izdane na podlagi
določb tega poglavja, je osem dni.
(8) Podrobnejšo vsebino in obliko obrazcev zahtev, izjav,
prijav, sklepov in odločb ter vsebino in obliko dokumentacije iz tega poglavja
predpiše minister.
143. člen
(zahteva za odločbo o
legalizaciji)
(1) Zahtevi za izdajo odločbe o legalizaciji investitor priloži:
-       
podatke o vlagatelju zahteve (osebno ime ali firmo in stalno
prebivališče ali poslovni naslov vlagatelja);
-       
podatke o gradnji, ki je predmet zahteve (parcelne številke, na katerih
stoji objekt, in številka stavbe, če je določena);
-       
dokazilo iz 3. točke prvega odstavka ali drugega odstavka 46. člena tega
zakona, če vlagatelj zahteve v zemljiški knjigi nima vpisane lastninske ali
druge stvarne pravice;
-       
mnenja mnenjedajalcev ali dokazilo o tem, da mnenje ni bilo izdano v
roku iz petega odstavka 43. člena tega zakona;
-       
dokumentacijo za legalizacijo, izdelano v skladu s 144. členom tega
zakona.
(2) Šteje se, da je zahteva za izdajo odločbe o legalizaciji
popolna, če so priložene listine iz prejšnjega odstavka.
144. člen
(dokumentacija za
legalizacijo)
(1) Dokumentacija za legalizacijo vsebuje:
-       
zemljiškokatastrski načrt, če je objekt vpisan v kataster nepremičnin,
oziroma elaborat v skladu z zakonom, ki ureja kataster nepremičnin, če ta še ni
vpisan, kadar je takšen vpis predpisan,
-       
opis objekta, podatke o vrsti, starosti in bruto tlorisni površini
objekta ter navedbo parcelnih številk za zemljiške parcele, na katerih je
zgrajen objekt, podatek o površini gradbene parcele, kjer se ta določa, in
podatke o priključevanju na infrastrukturo;
-       
podatke o prostorskem aktu, ki so veljali kadarkoli v času od začetka
gradnje objekta do začetka izdelave dokumentacije za legalizacijo objekta, in
opis skladnosti z njim,
-       
razvrstitev objekta glede na njegov namen v skladu s predpisom, ki ureja
enotno klasifikacijo vrst objektov,
-       
najmanj štiri fotografije, ki prikazujejo objekt z vseh strani neba, pri
stavbah pa tudi vseh fasad stavbe, če gre za nadzemni objekt, in
-       
posnetek obstoječega stanja izvedenega objekta: pri stavbah v merilu 1 :
100, pri drugih vrstah objektov pa 1 : 200, kar vključuje predvsem tlorise,
prereze in poglede na vse fasade ter priključke na komunalno opremo pri
stavbah; oziroma druge posnetke, potrebne za prikaze objekta, če gre za
gradbeni inženirski objekt.
(2) Dokumentacijo za legalizacijo podpišeta projektant in
pooblaščeni arhitekt, pooblaščeni krajinski arhitekt ali pooblaščeni inženir,
ki je bil v času izdelave dokumentacije za legalizacijo vpisan v imenik
pristojne poklicne zbornice.
145. člen
(postopek legalizacije)
(1) Upravni organ izda odločbo o legalizaciji, če je objekt,
del objekta ali rekonstrukcija objekta vsaj do faze grobih gradbenih del
izvedena pred uveljavitvijo GZ in je zahteva za izdajo odločbe o legalizaciji
vložena v petih letih od začetka uporabe tega zakona in:
1.     
je objekt dokončan;
2.     
sta dokumentacijo za legalizacijo podpisala projektant in pooblaščeni
strokovnjak, ki je bil v času izdelave dokumentacije vpisan v imenik pristojne
poklicne zbornice, in je njen sestavni del njuna podpisana izjava, da
dokumentacija izkazuje dejansko stanje objekta, da ni očitnih napak in da je
objekt sposoben za uporabo;
3.     
so k nameravani gradnji pridobljena mnenja v skladu s četrtim odstavkom
43. člena tega zakona ali če upravni organ v skladu s prvim, tretjim in četrtim
odstavkom 47. člena tega zakona ugotovi, da je nameravana gradnja skladna s
predpisi, ki so veljali kadarkoli v času od začetka gradnje objekta do izdaje
mnenja;
4.     
je priloženo potrdilo občine o plačanem komunalnem prispevku, če tako
določa zakon, ki ureja prostor;
5.     
je investitor v zemljiški knjigi vpisan kot lastnik ali imetnik stvarne
pravice, ki mu daje pravico graditi na tuji nepremičnini, na kateri je objekt
oziroma gradnja, ali pa to pravico izkazuje z dokazili iz 3. točke prvega
odstavka ali drugega odstavka 46. člena tega zakona;
6.     
je stavba, ki je predmet zahteve, vpisana v katastru nepremičnin in
objekt gospodarske javne infrastrukture evidentiran v katastru gospodarske
javne infrastrukture ali pa je predloženo dokazilo, da je vložena zahteva z
elaboratom za vpis podatkov v kataster nepremičnin v skladu z zakonom, ki ureja
kataster nepremičnin;
7.     
je zagotovljena minimalna komunalna oskrba objekta v skladu s tem
zakonom in
8.     
je plačano nadomestilo za degradacijo in uzurpacijo, če je to predpisano
v 106. členu tega zakona, ali je plačan prvi obrok nadomestila za degradacijo
in uzurpacijo, če je odobreno njegovo obročno odplačevanje.
(2) Šteje se, da je objekt skladen s prostorskim aktom in
predpisi, ki so podlaga za izdajo mnenj tudi, če je bilo zanj pridobljeno
lokacijsko dovoljenje, pri čemer objekt od lokacijskega dovoljenja odstopa le v
obsegu dopustnih manjših odstopanj, določenih v 79. členu tega zakona.
(3) Če je bil objekt, rekonstrukcija oziroma prizidava
objekta ali sprememba namembnosti izvedena v različnih časovnih obdobjih, se za
objekt in njegovo rekonstrukcijo, prizidavo ali spremembo namembnosti
uporabljajo prostorski, gradbeni in drugi predpisi, ki so veljali ali so se
uporabljali kadarkoli v času od začetka gradnje objekta do izdaje odločbe o
legalizaciji.
(4) Če je bila na objektu iz 1. in 2. točke prvega odstavka
197. člena ZGO-1 pred začetkom uporabe GZ izvedena rekonstrukcija oziroma
prizidava objekta ali sprememba namembnosti v različnih časovnih obdobjih, se
za ta objekt šteje, da ima uporabno dovoljenje, za njegovo rekonstrukcijo,
prizidavo ali spremembo namembnosti pa se uporabljajo prostorski, gradbeni in
drugi predpisi, ki so veljali ali se uporabljali kadarkoli v času od začetka
rekonstrukcije, prizidave ali spremembe namembnosti do izdaje odločbe o
legalizaciji.
(5) V primerih iz tretjega in četrtega odstavka tega člena se
na zahtevo investitorja lahko vodi en postopek.
(6) Postopek legalizacije se prekine, dokler vlagatelj ne
dokaže, da je plačal nadomestilo za degradacijo in uzurpacijo oziroma da je
plačal prvi obrok nadomestila za degradacijo in uzurpacijo ali predložil
dokazilo, da gre za objekt, v katerem se izvaja dejavnost javne gasilske službe
v skladu z zakonom, ki ureja gasilstvo. Če nadomestilo za degradacijo in
uzurpacijo oziroma prvi obrok nadomestila ni plačan v 30 dneh od pravnomočnosti
odločbe o odmeri nadomestila za degradacijo in uzurpacijo, se zahteva za
legalizacijo zavrne.
(7) V primerih iz šestega odstavka 106. člena tega zakona se
namesto potrdila o plačanem nadomestilu za degradacijo in uzurpacijo priloži potrdilo
pristojnega organa lokalne skupnosti, da gre za objekt, v katerem se izvaja
dejavnost javne gasilske službe v skladu z zakonom, ki ureja gasilstvo.
(8) Če objekt ali del objekta ni dokončan in zato ni mogoče
podati izjave iz 2. točke prvega odstavka tega člena, se postopek legalizacije
prekine do predložitve izjave, vendar ne več kot za eno leto.
(9) Ne glede na 2. točko prvega odstavka tega člena podpis
ter izjava projektanta in pooblaščenega strokovnjaka pri nezahtevnih objektih
in spremembi namembnosti nista potrebna.
(10) Odločba o legalizaciji se izda v 90 dneh od vložitve
popolne zahteve za legalizacijo.
146. člen
(objekt daljšega obstoja
brez gradbenega dovoljenja)
(1) Za objekt, del objekta, rekonstrukcijo objekta ali
spremembo namembnosti objekta iz prvega odstavka 142. člena tega zakona, ki od
1. januarja 2005 obstaja v bistveno enakem obsegu in bistveno enake
namembnosti, lahko investitor, lastnik ali imetnik stavbne pravice zahteva
izdajo dovoljenja za objekt daljšega obstoja.
(2) V zahtevi za izdajo dovoljenja za objekt daljšega obstoja
investitor navede:
-       
podatke o vlagatelju zahteve (osebno ime ali firmo in stalno
prebivališče ali poslovni naslov vlagatelja);
-       
podatke o objektu oziroma gradnji, ki je predmet zahteve (parcelne
številke, na katerih objekt stoji, in številka stavbe, če je določena);
-       
podatek o uporabi komunalne infrastrukture in podatek o klasifikaciji
objekta v skladu s predpisom, ki ureja klasifikacijo vrst objektov CC-SI;
in ji priloži:
-       
zemljiškokatastrski načrt, če je objekt vpisan v kataster nepremičnin,
oziroma elaborat v skladu z zakonom, ki ureja kataster nepremičnin, če ta še ni
vpisan, kadar je takšen vpis predpisan;
-       
posnetek obstoječega stanja (tlorisi, prerezi in pogledi oziroma drugi
posnetki in dimenzije objekta, površina gradbene parcele, če se parcela določa,
pri stavbah tudi tlorisi vseh etaž z osnovnimi merami prostorov, seznamom
prostorov s površinami in podatek o bruto tlorisni površini ter pri stavbah
kulturne dediščine tudi vse fasade);
-       
dokazilo o izkazani pravici graditi v skladu s 3. točko prvega odstavka
46. člena tega zakona;
-       
dokazilo o daljšem obstoju objekta.
(3) Ne glede na prvi odstavek tega člena se dovoljenje za
objekt daljšega obstoja ne izda, če gre za nevaren objekt, za katerega je bil
izrečen inšpekcijski ukrep.
(4) V postopku izdaje dovoljenja za objekt daljšega obstoja
se preverjajo dejstva iz prvega, drugega in tretjega odstavka tega člena, razen
oskrbe z minimalno komunalno opremo. Pred izdajo dovoljenja za objekt daljšega
obstoja je treba predložiti potrdilo občine o plačanem komunalnem prispevku v
skladu z zakonom, ki ureja prostor, in plačati nadomestilo za degradacijo in
uzurpacijo v skladu s 106. členom tega zakona ali prvi obrok nadomestila, če je
odobreno obročno odplačevanje, oziroma predložiti dokazilo, da gre za objekt, v
katerem se opravlja dejavnost javne gasilske službe.
(5) Stranski udeleženci iz drugega odstavka 48. člena tega
zakona lahko v postopku izdaje dovoljenja za objekt daljšega obstoja
nasprotujejo le obstoju dejstev iz prvega, drugega in tretjega odstavka tega
člena.
(6) Dovoljenje za objekt daljšega obstoja velja pogojno in ga
upravni organ lahko razveljavi na zahtevo vlade ali občine brez odškodninske
odgovornosti, če je to potrebno zaradi zavarovanja javnega interesa po
predpisih, veljavnih v času gradnje objekta, in sicer ob neposredni ogroženosti
zdravja in življenja ljudi ter delov okolja v skladu s predpisi, ki urejajo
varstvo okolja. Razveljavitev ni mogoča, če je ogroženost mogoče odpraviti z
drugimi milejšimi sredstvi.
(7) Ne glede na izdano dovoljenje za objekt daljšega obstoja
lastnik objekta ni upravičen od občine zahtevati gradnje manjkajoče komunalne
opreme, če je objekt zunaj določenega območja komunalnega opremljanja.
V. poglavje: Uporabno dovoljenje za obstoječe objekte
147. člen
(uporabno dovoljenje za
obstoječi objekt daljšega obstoja z gradbenim dovoljenjem)
(1) Za objekt, ki je bil zgrajen pred 1. januarjem 2005
skladno z gradbenim dovoljenjem, se izda uporabno dovoljenje, če:
-       
je vpisan v kataster nepremičnin,
-       
zanj ni bil izrečen inšpekcijski ukrep v zvezi z nevarno gradnjo,
-       
je zahtevi za izdajo uporabnega dovoljenja priložena izjava
pooblaščenega strokovnjaka, iz katere izhaja, da je objekt izveden v skladu z
gradbenim dovoljenjem in morebitnimi dopustnimi manjšimi odstopanji iz 79.
člena tega zakona.
(2) Uporabno dovoljenje se lahko izda tudi za posamezni del
objekta, če bo ta skupaj z obstoječim objektom, za katerega je bilo izdano
uporabno dovoljenje, zagotavljal funkcionalno celoto.
(3) Šteje se, da je objekt vpisan v kataster nepremičnin, če
je zahtevi za izdajo uporabnega dovoljenja priloženo dokazilo, da je vložena
zahteva z elaboratom za vpis podatkov v kataster nepremičnin v skladu z
zakonom, ki ureja kataster nepremičnin.
(4) Zahtevo za izdajo uporabnega dovoljenja iz tega člena
lahko vloži investitor objekta ali lastnik ali solastnik objekta.
(5) V postopku, ki se vodi na podlagi tega člena, ni
stranskih udeležencev.
148. člen
(uporabno dovoljenje za
obstoječi objekt z gradbenim dovoljenjem)
(1) Če je bila gradnja z dopustnimi odstopanji iz 79. člena
tega zakona izvedena pred začetkom uporabe tega zakona, se lahko pri upravnem
organu vloži zahteva za izdajo uporabnega dovoljenja v skladu s tem zakonom.
(2) Za pripravo dokumentacije, ki se priloži zahtevi za
izdajo uporabnega dovoljenja iz prejšnjega odstavka, se uporabljajo predpisi,
ki so veljali v času gradnje objekta, ali predpisi, veljavni v času izdaje
uporabnega dovoljenja, če je to za vlagatelja zahteve ugodnejše.
149. člen
(uporabno dovoljenje po
zakonu za obstoječe enostanovanjske stavbe)
(1) Šteje se, da imajo uporabno dovoljenje po tem zakonu
enostanovanjske stavbe, ki:
-       
so bile zgrajene na podlagi gradbenega dovoljenja in z morebitnimi
dopustnimi manjšimi odstopanji iz 79. člena tega zakona pred 1. junijem 2018,
-       
zanje ni bil izrečen inšpekcijski ukrep,
-       
so vpisane v kataster nepremičnin.
(2) Lastnik objekta izkaže, da je bila enostanovanjska stavba
zgrajena v skladu z gradbenim dovoljenjem in z morebitnimi dopustnimi manjšimi
odstopanji z izjavo pooblaščenega strokovnjaka, ki to potrjuje.
(3) V postopku, ki se vodi na podlagi tega člena, ni
stranskih udeležencev.
(4) Na zahtevo lastnika objekta upravni organ izda odločbo,
da ima stavba uporabno dovoljenje po samem zakonu, če so izpolnjeni pogoji iz
prvega in drugega odstavka tega člena.
(5) Šteje se, da je objekt vpisan v kataster nepremičnin, če
je zahtevi za izdajo uporabnega dovoljenja priloženo dokazilo, da je vložena
zahteva z elaboratom za vpis podatkov v kataster nepremičnin v skladu z
zakonom, ki ureja kataster nepremičnin.
150. člen
(domneva izdanega
gradbenega in uporabnega dovoljenja po ZGO-1)
(1) Šteje se, da imajo objekti, ki izpolnjujejo pogoje iz
197. in 198. člena ZGO-1 ali pogoje iz 124. člena Zakona o spremembah in
dopolnitvah Zakona o graditvi objektov (Uradni list RS, št. 126/07),
pridobljeno gradbeno in uporabno dovoljenje po tem zakonu, o čemer se na
zahtevo stranke izda odločba.
(2) Zadostuje, da stranka izpolnjevanje pogojev iz prejšnjega
odstavka dokaže z verjetnostjo.
(3) V postopku, ki se vodi na podlagi tega člena, ni
stranskih udeležencev.
VI. poglavje: Pridobljene pravice
151. člen
(pridobljene pravice
izvajalcev, vodij del in gradbenih inšpektorjev)
(1) Izvajalci, ki so na dan začetka uporabe GZ opravljali
dejavnost gradbeništva in ne izpolnjujejo pogojev za opravljanje dejavnosti po
tem zakonu, se morajo do 31. decembra 2022 uskladiti s 16. členom tega zakona.
(2) Ne glede na drugi odstavek 18. člena tega zakona lahko
pri izvajalcu, ki izpolnjuje pogoje iz predpisov, ki urejajo opravljanje obrtne
dejavnosti, in izvaja dejavnost na obrtni način, vodi gradnjo tudi nosilec
dejavnosti, ki je bil vpisan v imenik vodij del pri OZS pred začetkom uporabe
tega zakona.
(3) Ne glede na peti odstavek 16. člena tega zakona lahko
gradnjo zahtevnega objekta vodi tudi posameznik, vpisan v imenik vodij del, ki
je imel na dan začetka uporabe GZ:
-       
pridobljeno višješolsko strokovno izobrazbo tehnične smeri s področja
graditve,
-       
opravljen strokovni izpit za odgovorno vodenje del pri pristojni
poklicni zbornici v skladu z ZGO-1 in
-       
najmanj deset let delovnih izkušenj pri gradnjah, pri čemer lahko
izpolni pogoj desetih let delovnih izkušenj pri gradnjah v treh letih po
začetku uporabe tega zakona.
(4) Ne glede na šesti odstavek 16. člena tega zakona lahko
gradnjo manj zahtevnega objekta vodi tudi posameznik, vpisan v imenik vodij
del, ki je imel na dan začetka uporabe GZ pridobljeno srednješolsko izobrazbo
tehnične smeri s področja graditve in ima na dan začetka uporabe tega zakona
opravljen strokovni izpit za odgovorno vodenje del pri pristojni poklicni
zbornici v skladu z ZGO-1 in najmanj deset let delovnih izkušenj pri gradnjah.
(5) Osebe, ki so na dan začetka uporabe tega zakona vpisane v
imenik vodij del pri IZS v skladu z GZ, se štejejo, da so vpisane v imenik
vodij del po tem zakonu.
(6) Osebe, ki so na dan začetka uporabe tega zakona vpisane v
imenik vodij del pri OZS v skladu z GZ, se štejejo za osebe, ki izpolnjujejo
pogoje za vodenje gradnje po tem zakonu.
(7) Osebe, ki so na dan začetka uporabe GZ-1 vpisane v imenik
vodij del pri GZS v skladu z GZ, se štejejo za osebe, ki izpolnjujejo pogoje za
vodenje gradnje po tem zakonu.
(8) Ne glede na 3. točko prvega odstavka 19. člena tega
zakona se lahko v imenik vodij del vpišejo osebe na podlagi potrdila o
opravljenem strokovnem izpitu za odgovorno vodenje del po dosedanjih predpisih.
VII. poglavje: Izvršilni predpisi
152. člen
(izvršilni predpisi)
(1) Vlada izda izvršilne predpise iz tretjega in četrtega
odstavka 3. člena, sedmega odstavka 4. člena, šestega odstavka 78. člena in
sedmega odstavka 106. člena tega zakona v šestih mesecih po uveljavitvi tega
zakona.
(2) Minister izda izvršilne predpise iz šestega odstavka 4.
člena, tretjega odstavka 7. člena, šestega odstavka 11. člena in desetega
odstavka 39. člena, osmega odstavka 43. člena in osmega odstavka 142. člena
tega zakona v šestih mesecih po uveljavitvi tega zakona.
(3) Minister izda izvršilni predpis iz drugega odstavka 3.
člena tega zakona v dveh letih po uveljavitvi tega zakona, do njegove
uveljavitve pa se uporablja standard SIST ISO 9836.
(4) Pravila stroke iz enajstega odstavka 39. člena tega
zakona po predhodnem soglasju z ministrom sprejmeta pristojni poklicni zbornici
v enem letu od uveljavitve izvršilnega predpisa iz desetega odstavka 39. člena
tega zakona.
153. člen
(prenehanje veljavnosti
izvršilnih predpisov)
(1) Z dnem uveljavitve tega zakona prenehajo veljati:
-       
Uredba o razvrščanju objektov (Uradni list RS, št. 37/18),
-       
Uredba o kriterijih za izračunavanje višine nadomestila za degradacijo
in uzurpacijo prostora in o načinu njegovega plačila (Uradni list RS, št.
33/03, 79/09, 6/14 in 61/17 – GZ),
-       
Pravilnik o podrobnejši vsebini dokumentacije in obrazcih, povezanih z
graditvijo objektov (Uradni list RS, št. 36/18, 51/18 – popr. in 197/20) in
-       
Pravilnik o gradbiščih (Uradni list RS, št. 55/08, 54/09 – popr. in
61/17 – GZ).
(2) Predpisi iz prejšnjega odstavka se uporabljajo do
uveljavitve oziroma začetka uporabe predpisov, izdanih na podlagi tega zakona.
154. člen
(podaljšanje veljavnosti
izvršilnih predpisov)
(1) Kot predpisi, izdani na podlagi prvega odstavka 34. člena
tega zakona, še naprej veljajo naslednji izvršilni predpisi:
-       
Pravilnik o mehanski odpornosti in stabilnosti objektov (Uradni list RS,
št. 101/05 in 61/17 – GZ),
-       
Odredba o seznamu standardov, ob uporabi katerih se domneva skladnost z
zahtevami Pravilnika o mehanski odpornosti in stabilnosti objektov (Uradni list
RS, št. 8/11 in 61/17 – GZ),
-       
Pravilnik o zahtevah za nizkonapetostne električne inštalacije v stavbah
(Uradni list RS, št. 140/21),
-       
Pravilnik o zaščiti stavb pred delovanjem strele (Uradni list RS, št.
140/21),
-       
Pravilnik o požarni varnosti v stavbah (Uradni list RS, št. 31/04,
10/05, 83/05, 14/07, 12/13 in 61/17 – GZ),
-       
Pravilnik o zaščiti stavb pred vlago (Uradni list RS, št. 29/04 in 61/17
– GZ),
-       
Pravilnik o prezračevanju in klimatizaciji stavb (Uradni list RS, št.
42/02, 105/02, 110/02 – ZGO-1 in 61/17 – GZ),
-       
Pravilnik o univerzalni graditvi in uporabi objektov (Uradni list RS,
št. 41/18),
-       
Pravilnik o zahtevah za vgradnjo kurilnih naprav (Uradni list RS, št.
100/13 in 61/17 – GZ),
-       
Pravilnik o zaščiti pred hrupom v stavbah (Uradni list RS, št. 10/12 in
61/17 – GZ),
-       
Pravilnik o minimalnih tehničnih zahtevah za graditev stanovanjskih
stavb in stanovanj (Uradni list RS, št. 1/11 in 61/17 – GZ),
-       
Pravilnik o učinkoviti rabi energije v stavbah (Uradni list RS, št.
52/10 in 61/17 – GZ),
-       
Pravilnik o tehničnih zahtevah za gradnjo in obratovanje postaj za
preskrbo motornih vozil z gorivi (Uradni list RS, št. 111/09 in 61/17 – GZ) in
-       
Pravilnik o minimalnih tehničnih zahtevah, ki jih morajo izpolnjevati
bivalne enote, namenjene začasnemu reševanju stanovanjskih potreb socialno
ogroženih oseb (Uradni list RS, št. 123/04 in 61/17 – GZ).
(2) Pravilnik o obliki tehničnih smernic za projektiranje,
gradnjo in vzdrževanje objektov (Uradni list RS, št. 54/03 in 61/17 – GZ) še
naprej velja kot predpis, izdan na podlagi šestega odstavka 36. člena tega
zakona.
155. člen
(podaljšanje uporabe
izvršilnih predpisov)
(1) Do uskladitve zakonov, s katerimi se v skladu z drugim
odstavkom 10. člena tega zakona ureja pristojnost inšpektorjev na posameznem
delovnem področju, s tem zakonom, se uporabljajo:
-       
10. člen Pravilnika o mehanski odpornosti in stabilnosti objektov
(Uradni list RS, št. 101/05 in 61/17 – GZ),
-       
15. člen Pravilnika o požarni varnosti v stavbah (Uradni list RS, št.
31/04, 10/05, 83/05, 14/07, 12/13 in 61/17– GZ),
-       
19. člen Pravilnika o zaščiti stavb pred vlago (Uradni list RS, št.
29/04 in 61/17– GZ) in
-       
31. člen Pravilnika o prezračevanju in klimatizaciji stavb (Uradni list
RS, št. 42/02, 105/02, 110/02 – ZGO-1 in 61/17– GZ).
(2) Do uveljavitve oziroma začetka uporabe predpisov, izdanih
na podlagi tega zakona, se še naprej uporabljajo naslednji predpisi:
-       
Pravilnik o zasnovi in študiji požarne varnosti (Uradni list RS, št.
12/13, 49/13 in 61/17– GZ),
-       
Pravilnik o tehničnih predpisih za vzdrževanje jeklenih konstrukcij med
eksploatacijo pri jeklenih nosilnih konstrukcijah (Uradni list SFRJ, št. 6/65
in Uradni list RS, št. 61/17 – GZ),
-       
Pravilnik o tehničnih predpisih za pregled in preizkušanje jeklenih
nosilnih konstrukcij (Uradni list SFRJ, št. 6/65, Uradni list RS, št. 52/00 –
ZGPro in 61/17– GZ),
-       
Pravilnik o tehničnih normativih za elektroenergetske naprave nazivne
napetosti od 10 kV za obratovanje pod napetostjo 20 kV (Uradni list SFRJ, št.
10/79 in Uradni list RS, št. 61/17 – GZ),
-       
Pravilnik o tehničnih normativih za zaščito elektroenergetskih postrojev
pred prednapetostjo (Uradni list SFRJ, št. 7/71 in 44/76, in Uradni list RS,
št. 61/17 – GZ) in
-       
Pravilnik o tehničnih normativih za hidrantno omrežje za gašenje požarov
(Uradni list SFRJ, št. 30/91, Uradni list RS, št. 1/95 – ZSta, 59/99 – ZTZPUS,
52/00 – ZGPro in 83/05).
VIII. poglavje: Prenehanje veljavnosti ter začetek
veljavnosti in uporabe zakona
156. člen
(začetek uporabe posameznih
določb)
(1) Druga alineja prvega odstavka 6. člena tega zakona se
začne uporabljati z dnem vzpostavitve sistema eGraditev.
(2) Deveti odstavek 39. člena tega zakona se začne
uporabljati tri leta po uveljavitvi tega zakona.
(3) Četrta alineja prvega odstavka, četrti odstavek in tretja
alineja petega odstavka 76. člena in druga alineja tretjega odstavka 80. člena
tega zakona se začnejo uporabljati z dnem vzpostavitve sistema eGraditev.
157. člen
(prenehanje veljavnosti in
podaljšanje uporabe zakona)
Z dnem uveljavitve tega zakona preneha veljati Gradbeni zakon
(Uradni list RS, št. 61/17, 72/17 – popr., 65/20 in 15/21 – ZDUOP), uporablja
pa se do začetka uporabe tega zakona.
158. člen
(začetek veljavnosti in uporabe
zakona)
Ta zakon začne veljati 31. decembra 2021, uporabljati pa se
začne 1. junija 2022.«.

Zakon za zmanjšanje neenakosti in škodljivih
posegov politike ter zagotavljanje spoštovanja pravne države – ZZNŠPP (Uradni
list RS, št. 105/22) določa tudi:
»34. člen
(imenovanja vodje
projektiranja v prehodnem obdobju)
Ne glede na spremenjeno drugo alinejo drugega odstavka
14. člena zakona lahko projektant, ki je sklenil pogodbo za izdelavo
projektne dokumentacije pred uveljavitvijo tega zakona, za vodenje izdelave te
projektne dokumentacije določi vodjo projektiranja v skladu z drugo alinejo
drugega odstavka 14. člena Gradbenega zakona (Uradni list RS,
št. 199/21).«;
ter vsebuje naslednjo končno določbo:
»KONČNA DOLOČBA
35. člen
(začetek veljavnosti)
Ta zakon začne veljati petnajsti dan po objavi v Uradnem
listu Republike Slovenije.«.