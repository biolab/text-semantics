I. TEMELJNE DOLOČBE
1. člen
S tem zakonom se ureja pridobitev in varstvo naslednjih
pravic industrijske lastnine:
-       
patenta,
-       
vzorca in modela,
-       
blagovne in storitvene znamke,
-       
označbe porekla blaga.
2. člen
Izum se zavaruje s patentom.
Nove oblike telesa, slike in risbe, blagovni in storitveni
znaki ter geografska imena proizvodov so znaki razlikovanja.
Nova oblika telesa, slika in risba se zavaruje z modelom
oziroma vzorcem.
Blagovni oziroma storitveni znak se zavaruje z blagovno
oziroma storitveno znamko.
Geografsko ime proizvoda se zavaruje z označbo porekla blaga.
3. člen
S priznanjem pravic po tem zakonu pridobijo upravičenci
materialne in moralne pravice.
Materialne pravice nosilcev pravic industrijske lastnine
obsegajo izključno pravico njihovega gospodarskega izkoriščanja in
razpolaganja.
Moralna pravica ustvarjalcev izumov, novih oblik teles, slik
in risb je, da so označeni v prijavi in- vseh listinah, ki se nanašajo na
patente, modele in vzorce.
Kadar je izum, nova oblika telesa, slika ali risba dosežek
ustvarjalnega dela več oseb, so v listinah iz tretjega odstavka tega člena vse
osebe označene kot ustvarjalci.
4. člen
Varstvo izumov in znakov razlikovanja v Republiki Sloveniji
se zahteva z vložitvijo ustrezne prijave pri Uradu Republike Slovenije za
varstvo industrijske lastnine (v nadaljnjem besedilu: Urad).
Urad sprejema tudi prijave, s katerimi se zahteva varstvo
izumov ali znakov razlikovanja v tujini, če je to v skladu z mednarodnimi pogodbami
in konvencijami, h katerim je pristopila Republika Slovenija.
Varstvo izumov in znakov razlikovanja v Republiki Sloveniji
se lahko zahteva tudi s prijavo, vloženo v tujini, če je tako določeno z
mednarodno pogodbo ali konvencijo, h kateri je pristopila Republika Slovenija.
Pravni učinek priznanih pravic iz takšnih prijav je izenačen s pravicami, ki so
priznane na podlagi nacionalnih prijav, razen če ni z zadevno mednarodno
pogodbo ali konvencijo drugače določeno.
Za izum ali znak razlikovanja, za katerega je vložena prijava
v tujini v skladu s prejšnjim odstavkom, ni mogoče pridobiti varstva na podlagi
prijave, ki je za isti izum ali znak razlikovanja vložena v skladu s prvim
odstavkom tega člena.
Prvi in drugi odstavek tega člena se ne nanašata na zaupne
izume.
5. člen
Pravne in fizične osebe, ki so pripadniki tujih držav,
uživajo glede varstva izumov in znakov razlikovanja v Republiki Sloveniji enake
pravice kot domače pravne in fizične osebe oziroma domači pripadniki, če to
izhaja iz mednarodnih pogodb in konvencij, ali uporabe načela vzajemnosti.
Vzajemnost dokazuje tisti, ki se nanjo sklicuje.
V postopku pred Uradom, drugimi upravnimi organi in sodišči
uveljavljajo tuje pravne in fizične osebe pravice iz tega zakona po
pooblaščencu, ki se poklicno ukvarja z zastopanjem in je domača pravna oseba
ali državljan Republike Slovenije.
6. člen
Urad vodi upravni postopek in opravlja druge upravne zadeve,
ki še nanašajo na pridobitev in varstvo izumov in znakov razlikovanja.
Zoper odločbe, ki jih izda Urad na podlagi tega zakona, ni
pritožbe, možen pa je upravni spor.
7. člen
Urad je dolžan omogočiti zainteresiranim pravnim in fizičnim
osebam dostop do svoje dokumentacije o pravicah, s katerimi se zavarujejo izumi
in znaki razlikovanja, razen tiste dokumentacije, ki je v postopku do objave.
Urad posreduje informacije o stanju tehnike ter na področju
informiranja in dokumentacije opravlja druge storitve, za katere se plačajo
ustrezni stroški.
Pri Uradu se ustanovi svet Urada kot svetovalno telo za
strokovno obravnavanje načelnih vprašanj varstva industrijske lastnine. Člane
sveta imenuje minister, pristojen za znanost in tehnologijo.
II. VRSTE PRAVIC
1. Patent
8. člen
S patentom se zavaruje izum, ki je nov, je dosežen z
ustvarjalnim delom na ravni izumiteljstva in je industrijsko uporabljiv.
Odkritja, znanstvene teorije, matematične metode,
računalniški programi in druga pravila, načrti, metode in postopki za duhovno
aktivnost neposredno kot taki ne štejejo za izume po prvem odstavku tega člena.
9. člen
Izum je nov, če do datuma vložitve zahteve za priznanje
patenta (v nadaljnjem besedilu: patentna prijava) ni bil obsežen s stanjem
tehnike.
Šteje se, da je izum obsežen s stanjem tehnike:
1.     
če je postal dostopen javnosti z objavo, razstavitvijo, prikazovanjem
ali. uporabo na način, ki omogoča strokovnjakom, da ga lahko uporabljajo;
2.     
če se ne razlikuje od vsebine prijav, vloženih pred tem v Republiki
Sloveniji ali v tujini, in za katere je zahtevano varstvo v Republiki
Sloveniji, ki postanejo dostopne javnosti po datumu vložitve zadevne patentne
prijave.
10. člen
Informacije o stanju tehnike, ki bi sicer vplivale na presojo
novosti prijavljenega izuma, se pri tej presoji ne upoštevajo, če so postale
javnosti dostopne:
1.     
z objavo ali kakšno drugo obliko javne predstavitve neposredno s strani
izumitelja;
2.     
zaradi kakšne druge prijave izumitelja, ki sicer ne bi smela postati
dostopna javnosti, ali zaradi kakšne prijave tretje osebe, ki je zadevne
informacije pridobila neposredno ali posredno od izumitelja, brez njegove
vednosti ali privoljenja;
3.     
z dejanji tretjih oseb, ki so zadevne informacije pridobile neposredno
ali posredno od izumitelja.
Določbe prvega odstavka tega člena veljajo le v primeru, če
so zadevne informacije postale dostopne javnosti v roku največ dvanajstih
mesecev pred datumom vložitve prijave oziroma od datuma prednostne pravice.
11. člen
Šteje se, da je izum dosežen z ustvarjalnim delom na ravni
izumiteljstva, če za strokovnjaka predmet izuma očitno ne izhaja iz znanega
stanja tehnike.
Izum je industrijsko uporabljiv, če je predmet izuma tehnično
izvedljiv in se lahko proizvede ali uporabi v gospodarski ali drugi dejavnosti.
12. člen
S patentom se ne more zavarovati:
1.     
izum, katerega objava ali uporaba je v nasprotju z zakonom ali moralo;
2.     
izum kirurškega ali diagnostičnega postopka ali postopka zdravljenja, ki
se uporablja neposredno na živem Človeškem ali živalskem telesu, razen izuma,
ki se nanaša na snov za uporabo pri takšnem postopku.
13. člen
Dopolnitev ali izpopolnitev izuma se lahko zavaruje z
dopolnilnim patentom.
2. Model in vzorec
14. člen
Z modelom se zavaruje vsakomur vidna nova zunanja oblika
določenega industrijskega ali obrtnega izdelka oziroma njegovega dela.
Z vzorcem se zavaruje vsakomur vidna nova slika ali risba, ki
se da prenesti na določen industrijski ali obrtni izdelek oziroma na njegov
del.
Z modelom oziroma vzorcem se ne morejo zavarovati fotografska
in kartografska dela, tehnični načrti in skice.
15. člen
Oblika telesa, slika in risba so po tem zakonu nove, če se
bistveno razlikujejo od tistih, ki so bile prej prijavljene oziroma pred
vložitvijo prijave dostopne javnosti v Republiki Sloveniji, razen od tistih, za
katere je bila prijava umaknjena pred objavo odločbe, s katero se prizna model
oziroma vzorec.
Na presojo, ali so prijavljena oblika telesa, slika in risba
nove, ne vpliva, da so postale v obdobju največ šestih mesecev pred vložitvijo
prijave dostopne javnosti, ne da bi avtor v to privolil.
16. člen
Z modelom oziroma vzorcem se ne more zavarovati oblika
telesa, slika in risba:
1.     
katerih objava ali uporaba nasprotuje zakonu ali morali;
2.     
ki vsebuje državni ali drug javni grb, zastavo ali emblem, ime in
kratico imena kakšne države ali mednarodne organizacije ali znak, ki jih
posnema, razen z dovoljenjem pristojnega organa zadevne države ali
organizacije;
3.     
ki prikazujejo podobo kakšne osebe, razen z njeno privolitvijo.
Podoba pokojnika se sme zavarovati samo s privolitvijo
njegovega zakonca in otrok, če so živi njegovi starši, pa je potrebna tudi
njihova privolitev.
Podoba zgodovinske ali druge umrle znamenite osebnosti se sme
zavarovati z dovoljenjem ministrstva, pristojnega za upravo.
3. Blagovna in storitvena znamka
17. člen
Z blagovno oziroma storitveno znamko (v nadaljnjem besedilu:
znamka) se zavaruje znak, ki je v gospodarskem prometu namenjen razlikovanju
blaga oziroma storitev iste ali podobne vrste.
Za znamko po tem zakonu se ne štejejo pečat, štampiljka in
punec (uradni znak za plemenite kovine, mere ipd.).
18. člen
Z znamko se sme zavarovati samo znak, ki je primeren za
razlikovanje blaga oziroma storitev v gospodarskem prometu, kot so slika,
risba, beseda, izraz, vinjeta, šifra, kombinacija teh znakov in kombinacija
barv.
Pri presoji, ali je kakšen znak primeren za razlikovanje
blaga, oziroma storitev v gospodarskem prometu, se upoštevajo vse okoliščine,
zlasti pa čas in obseg njegove dotedanje uporabe v blagovnem prometu oziroma
prometu storitev v Republiki Sloveniji.
19. člen
Kot znamka se ne more zavarovati znak:
1.     
ki nasprotuje zakonu ali morali;
2.     
ki ni primeren za razlikovanje blaga oziroma storitev v gospodarskem
prometu;
3.     
ki označuje le-vrsto blaga oziroma storitev, njihov namen, čas ali način
proizvodnje, kakovost, ceno, količino, težo, kraj oziroma geografsko poreklo.
4.     
ki je v navadi za označevanje posamezne vrste blaga oziroma storitev;
5.     
ki lahko s svojo zunanjo podobo ali vsebino povzroči zmedo v
gospodarskem prometu, zlasti pa zmoto pri povprečnem potrošniku glede prometa,
vrste ali kakovosti ali drugih lastnosti blaga oziroma storitev;
6.     
ki je istoveten z že zavarovanim znakom koga drugega za isto ali podobno
vrsto blaga ali storitev:
7.     
ki je podoben prej zavarovanemu znaku koga drugega za isto ali podobno
vrsto blaga oziroma storitev, če lahko ta podobnost povzroči zmoto pri
povprečnem potrošniku;
8.     
ki vsebuje uradne znake ali punce za kontrolo ali jamstvo kakovosti ali
jih posnema;
9.     
ki vsebuje državni ali drug javni grb, zastavo ali emblem, ime ali kratico
imena kakšne države ali mednarodne organizacije ali znak, ki jih posnema, razen
z dovoljenjem pristojnega organa zadevne države ali organizacije.
Podoba ali ime kakšne osebe se sme zavarovati samo z njeno
privolitvijo.
Podoba ali ime pokojnika se sme zavarovati samo s
privolitvijo njegovega zakonca in otrok, če so živi njegovi starši, pa je potrebna
tudi njihova privolitev.
Podoba ali ime zgodovinske ali druge znamenite osebnosti se
sme zavarovati z dovoljenjem ministrstva, pristojnega za upravo.
20. člen
Če je znak sestavljen iz besed ali črk ali kombinacije besed
ali črk, so z njegovim varstvom obsežene te besede, črke ali kombinacije,
njihove transkripcije ali transliteracije, napisane v kakršnikoli pisavi, v
kakršnikoli barvi ali izražene na kakršenkoli drug način.
21. člen
Znamka, ki vsebuje napise, besede ali kombinacije črk, ne
izključuje pravice drugega, da daje z enakimi napisi, besedami ali
kombinacijami črk v promet svoje blago ali storitve, če prikazujejo taki
napisi, besede ali kombinacije črk njegovo ime, firmo ali naziv, ki jih je
pridobil v dobri veri.
Oseba, ki je imela ob prijavi ime, firmo oziroma naziv
istoveten z znamko drugega, lahko izpodbija tako znamko za isto ali podobno
vrsto, blaga oziroma storitev, razen če je imel nosilec znamke ob prijavi isto
ime, firmo oziroma naziv.
22. člen
Z znamko zavarovan znak ne izključuje pravice drugega, da
uporablja v gospodarskem prometu enak ali podoben znak za označevanje druge vrste
blaga oziroma storitev, razen če je zavarovani znak sloveča znamka.
Posamezna oseba sme zahtevati varstvo istega znaka za več
vrst blaga oziroma storitev kot tudi varstvo več različnih znakov za isto vrsto
blaga oziroma storitev.
23. člen
Združenja pravnih in fizičnih oseb, zbornice, poslovne
skupnosti, občine ali širše lokalne skupnosti ter državni organi lahko
zavarujejo določen znak kot kolektivno znamko.
Pod pogoji iz tega zakona in v skladu s konvencijami lahko
zavarujejo določen znak kot kolektivno znamko tudi tuje pravne osebe.
24. člen
Vložnik prijave za priznanje kolektivne znamke mora skupaj s
prijavo predložiti splošni akt o pogojih podeljevanja pravice do uporabe
kolektivne znamke.
Splošni akt iz prvega odstavka, tega člena mora vsebovati
firmo oziroma naziv prijavitelja in naziv organa oziroma osebe, ki ga je
pooblaščena zastopati oziroma predstavljati, določbe o tem, kdo ima pravico
uporabljati kolektivno znamko in pod kakšnimi pogoji, določbe o pravicah in
obveznostih uporabnikov kolektivne znamke ob kršitvi ter določbe o ukrepih in
posledicah, če so kršene določbe splošnega akta.
4. Označba porekla blaga
25. člen
Z označbo porekla blaga se zavaruje geografsko ime
proizvodov, katerih posebne lastnosti so pretežno odvisne od kraja oziroma
območja, na katerem so bili proizvedeni, če so te lastnosti nastale naravno pod
vplivom podnebja ali tal ali z ustaljenim načinom in postopkom proizvodnje in
obdelave.
Z označbo porekla blaga se lahko zavaruje tudi ime
proizvodov, če je postalo tako ime po dolgi uporabi v gospodarskem prometu
splošno znano kot označba, da so proizvodi iz določenega kraja ali z določenega
območja.
26. člen
Z označbo porekla blaga se ne more zavarovati geografsko ime
proizvodov, ki je postalo po dolgi uporabi v gospodarskem prometu splošno znano
za zaznamovanje določene vrste proizvodov.
27. člen
Označba porekla blaga se lahko uporabi za zaznamovanje
naravnih proizvodov, kmetijskih pridelkov, industrijskih proizvodov in obrtnih
izdelkov.
Z označbo porekla blaga zavarovana geografska imena
proizvodov se ne morejo spremeniti v generična in splošno znana imena.
28. člen
Urad prizna označbo porekla za določeno vrsto blaga na
podlagi strokovnega mnenja Gospodarske zbornice Slovenije, ki mora obsegati:
geografsko ime proizvoda, ki naj se zavaruje z označbo porekla blaga,
proizvode, ki smejo v promet s predlagano označbo porekla proizvoda, kraj
oziroma območje, s katerega je blago, ki se daje v promet s predlagano označbo
porekla, proizvodne lastnosti, ki jih morajo imeti proizvodi, da bi smeli v
promet z označbo porekla, način zaznamovanja proizvodov in natančnejše pogoje,
ki jih morajo izpolnjevati upravičenci pri Uporabi zadevne označbe porekla
blaga.
29. člen
Označba porekla blaga se pridobi z vpisom geografskega imena
in vrste proizvoda, na katerega se ime nanaša, v register označb porekla blaga.
Označba porekla blaga se lahko prizna v korist tuje osebe na
podlagi mednarodnega sporazuma o vzajemnem varstvu označb porekla blaga, ki ga
je sklenila Republika Slovenija.
30. člen
Označba porekla blaga je kolektivna pravica in jo smejo
uporabljati v gospodarskem prometu tisti, ki to blago proizvajajo in dajejo v
promet.
31. člen
Neupravičene osebe ne smejo uporabljati označbe porekla blaga
niti z dodatkom besed: "tip", "način", "alla",
"po postopku ipd.
III. VSEBINA PRAVIC
32. člen
Nosilec patenta, modela ali vzorca ima:
1.     
izključno pravico v proizvodnji izkoriščati zavarovani izum, obliko
telesa, sliko ali risbo;
2.     
izključno pravico dajati v promet predmete, izdelane po zavarovanem
izumu, obliki telesa, sliki ali risbi;
3.     
pravico razpolagati s patentom, modelom ali vzorcem;
4.     
pravico preprečiti izkoriščanje zavarovanega izuma, vzorca ali modela v
proizvodnji in v pravnem prometu tretjim osebam, ki za takšno izkoriščanje
nimajo njegovega privoljenja.
Za izkoriščanje zavarovanega izuma se ne štejejo:
1.     
dejanja, ki se nanašajo na zasebno in negospodarsko uporabo zavarovanega
izuma;
2.     
raziskave in poizkusi vseh vrst, ki se nanašajo na predmet zavarovanega
izuma, ne glede na njihov končni namen;
3.     
neposredna posamična priprava zdravila v lekarni v skladu z zdravniškim
navodilom ali receptom ter dejanja, ki se neposredno nanašajo na takšen način
pripravljeno zdravilo; 
4.     
uporaba sredstev, ki so predmet patenta, na ladjah drugih držav unije, v
ladijskem trupu, v strojih, opremi, aparatih in drugem priboru, kadar pridejo
le te začasno ali slučajno v vode Republike Slovenije, pogoj pa je, da so ta
sredstva tu uporabljena izključno za potrebe ladje;
5.     
uporaba sredstev, ki so predmet patenta, v konstrukcijah ali delovanju
naprav za gibanje po zraku ali po zemlji drugih držav, ali v priborih teh
aparatov, kadar bi začasno ali slučajno prodrli v Republiko Slovenijo;
6.     
dejanja predvidena v 27. členu konvencije o mednarodnem civilnem
letalstvu, kadar gre za letalo kakšne druge države, za katero velja 27. člen te
konvencije.
33. člen
Če je predmet patenta postopek, obsega patentno varstvo tudi
snovi in proizvode, ki so neposredno dobljeni s tem postopkom.
34. člen
Nosilec znamke ima izključno pravico uporabljati znamko v
gospodarskem prometu za označevanje svojih proizvodov oziroma storitev, uporabnik
kolektivne znamke pa ima pravico to znamko uporabljati v skladu s splošnim aktom
iz 24. člena tega zakona.
Pravica iz prvega odstavka tega člena obsega tudi uporabo
znamke na sredstvih za pakiranje; v katalogih, prospektih, navodilih, oglasih,
računih in korespondenci.
Znaki, navedeni v osmi in deveti točki prvega odstavka 19.
člena tega zakona ter podobe ali imena zgodovinskih ali drugih osebnosti se
smejo gospodarsko izkoriščati le s privoljenjem pristojnega državnega organa.
35. člen
Upravičenec do označbe porekla blaga ima pravico to označbo
uporabljati v gospodarskem prometu za zaznamovanje tistih proizvodov, na katere
se nanaša.
Pravica iz prvega odstavka tega člena obsega tudi pravico
uporabe označbe porekla na sredstvih, ki so navedena za znamke v drugem
odstavku 34. člena tega zakona.
36. člen
Pravice iz 32. oziroma 34. člena tega zakona se pridobijo s
priznanjem pravice in njenim vpisom v ustrezen register, veljajo pa od dneva,
ko je bila vložena pravilna prijava.
Vložnik pravilne prijave patenta; modela, vzorca ali znamke
pridobi začasno pravico iz 32. oziroma 34. člena tega zakona od dneva vložitve
zadevne pravilne prijave.
37. člen
Veljavnost patenta traja dvajset let, šteto od datuma,
vložitve patentne prijave.
Veljavnost modela in vzorca traja deset let, šteto od datuma
vložitve prijave.
Veljavnost znamke traja deset let, šteto od datuma vložitve
prijave, vendar se njena veljavnost lahko poljubno mnogokrat podaljša.
Trajanje veljavnosti označbe porekla blaga ni omejeno.
Če je postal dopolnilni patent temeljni patent, ne more
trajati dlje, kot bi trajal prvi temeljni patent, na katerega se nanaša
dopolnilni patent. S prenehanjem veljavnosti temeljnega patenta neha veljati
tudi dopolnilni patent.
Trajanje veljavnosti patenta se lahko neposredno po preteku
dvajset let podaljša največ za pet let v naslednjih primerih:
1.     
če je razglašeno vojno stanje ali podobne izredne razmere – za dobo
trajanja takšnega stanja oziroma okoliščin;
2.     
če je predmet patenta izdelek ali postopek za proizvodnjo oziroma uporabo
izdelka, za katerega je pred pričetkom gospodarskega izkoriščanja potrebno
izvesti z zakonom predpisan uradni postopek odobritve – za dobo trajanja
uradnega postopka.
Minister, pristojen za znanost in tehnologijo, izda
podrobnejše predpise o izvajanju prejšnjega odstavka.
38. člen
Nosilec znamke je dolžan znamko uporabljati.
39. člen
V postopku za priznanje pravic industrijske lastnine po tem
zakonu in za vzdrževanje njihove veljavnosti se plačujejo pristojbine ter
stroški v zvezi z objavo in drugimi storitvami.
Če pristojbine ali stroški v postopku za priznanje pravic
niso plačani, se prijava zavrže, če pa niso plačane pristojbine za vzdrževanje
veljavnosti pravice oziroma tudi po opozorilu niso plačane v naknadnem roku
šestih mesecev, ta pravica preneha veljati.
Kadar so pristojbine iz drugega odstavka tega člena plačane v
naknadnem roku, se dodatno plača zamudna pristojbina.
Vlada Republike Slovenije izda predpis, s katerim se določi
višina pristojbin in stroškov iz prvega odstavka tega člena.
40. člen
Priznane pravice iz 37. člena tega zakona prenehajo tudi pred
rokom, ki je predpisan v navedenem členu, in sicer:
1.     
če se nosilec odpove pravici – naslednji dan, ko dobi Urad vlogo o
odpovedi;
2.     
če niso plačane predpisane pristojbine in stroški naslednji dan po izteku
roka za njihovo plačilo;
3.     
na podlagi sodbe oziroma odločbe Urada v primerih, ki so predvideni s
tem zakonom – z dnem, ki je določen s to odločbo;
4.     
če je prenehala pravna oseba, ki je upravičenec oziroma če je umrla
fizična oseba, ki je upravičenec – z dnem prenehanja oziroma smrti, razen če ni
prešla ta pravica na pravne osebe oziroma na dediče fizične osebe.
41. člen
Če je v register priznanih pravic vpisana licenca, zastavna
ali kakšna druga pravica v korist tretje osebe, se nosilec patenta, modela ali
vzorca oziroma znamke ne more odpovedati svojim pravicam brez pisnega soglasja
tistega, na čigar ime so bile vpisane licenca, zastavna ali druga pravica.
Če nosilec patenta, modela ali vzorca oziroma znamke v
določenem roku ne plača predpisane pristojbine, v registru pa so vpisane
licenca, zastavna ali druga pravica v korist tretje osebe, obvesti Urad to
osebo, da pristojbina ni plačana ter da jo lahko plača v šestih mesecih od
dneva obvestila in s tem obdrži vpisano pravico.
Kadar je za varstvo vpisanih pravic nujno, lahko sodišče v
primeru spora o varstvu vpisanih pravic tretjih oseb odloči, da se patent,
model ali vzorec oziroma znamka prenesejo na osebo, na katere ime je vpisana
licenca, zastavna ali kakšna druga pravica.
42. člen
Če znamka preneha veljati po drugi točki 40. člena tega
zakona, ima nosilec znamke pravico zahtevati v enem letu od prenehanja
veljavnosti znamke, naj se znova registrira na njegovo ime za isto vrsto blaga
ali storitev.
43. člen
Vložitev patentne prijave oziroma prijave modela ali vzorca
ter izdana odločba o priznanju pravice do patenta, modela oziroma vzorca ne
vplivata na pravice drugega, da brez kakršnihkoli obveznosti uporablja enak
izum, obliko telesa, sliko ali risbo, če je pred vložitvijo te prijave vestno
in nejavno uporabljal v Republiki Sloveniji tak izum, obliko telesa, sliko ali
risbo ali je pripravil vse, kar je potrebno za njihovo uporabo.
IV. POSTOPEK ZA PRIZNANJE PRAVIC
1. Skupne določbe
44. člen
Postopek za priznanje patenta, modela ali vzorca oziroma znamke
se začne z vlogo, ki vsebuje zahtevo za priznanje pravice in druge bistvene
sestavine, določene s tem zakonom (v nadaljnjem besedilu: prijava). 
Za vsak izum, obliko telesa, sliko ali risbo oziroma znak se
vloži posebna prijava. Ena patentna prijava lahko vsebuje tudi več izumov, ki
so med seboj tako povezani, da pomenijo enotno izumiteljsko zamisel. Ena
prijava modela ali vzorca lahko vsebuje več modelov ali vzorcev, ki se
uporabljajo za proizvode, razvrščene v isti razred mednarodne klasifikacije za
industrijske modele in vzorce. 
Urad na vsaki prijavi za patent, model, vzorec ali znamko
zaznamuje datum in številko prejema prijave, o čemer se prijavitelju izda
potrdilo. 
Postopek za priznanje označbe porekla blaga se začne, s pisno
zahtevo za priznanje varstva geografskega imena proizvoda. Vlagatelj zahteve je
lahko državni organ, občina, širša lokalna skupnost, zainteresirano poslovno
združenje ali za zadevni kraj oziroma geografsko območje pristojna zbornica.
45. člen
Od datuma prejema pravilne prijave patenta, modela, vzorca
ali znamke ima prijavitelj prednostno pravico nasproti vsakomur, ki za enak
izum, obliko telesa, sliko, risbo ali znak vloži prijavo pozneje. 
Za prijave, ki jih slovenski državljani, ki bivajo v tujini,
pošljejo Uradu preko diplomatskih ali konzularnih predstavništev Republike
Slovenije v tujini oziroma preko diplomatskih ali konzularnih predstavništev
države, ki zastopa interese Republike Slovenije, se prednostna pravica šteje od
datuma, ko je prijavo prejelo diplomatsko ali konzularno predstavništvo.
46. člen
Patentna prijava ne sme biti pozneje bistveno spremenjena ali
razširjena s predmetom, za katerega se zahteva varstvo. 
V prijavi modela, vzorca ali znamke se pozneje ne sme
bistveno spremeniti oblika telesa, slika, risba ali znak ali dopolniti seznam
proizvodov oziroma storitev.
47. člen
Oseba, ki na uradno priznani mednarodni razstavi ali sejmu v
Republiki Sloveniji ali v drugi državi članici mednarodne Unije za varstvo
industrijske lastnine razstavi izum, obliko telesa, sliko ali risbo ali uporabi
znak za označevanje blaga ali storitve, lahko v treh mesecih od dneva, ko se
razstava oziroma sejem zapre, zahteva v prijavi prednostno pravico od prvega
dne razstavljanja, oziroma od dneva uporabe zadevnega izuma oziroma znaka razlikovanja.
Skupaj s prijavo iz prvega odstavka tega člena je treba
vložiti tudi pisno potrdilo pristojnega organa države članice mednarodne Unije
za varstvo industrijske lastnine, da gre za uradno priznano mednarodno razstavo
oziroma sejem, in navesti podatke o vrsti razstave oziroma sejma, kraju, kjer
je bila, dnevu njenega odprtja in dnevu, ko je bila zaprta, ter o prvem dnevu
razstavljanja oziroma o dnevu uporabe. 
Potrdilo, da je posamezna razstava oziroma sejem v Republiki
Sloveniji uradno priznana mednarodna razstava oziroma sejem, izda Gospodarska
zbornica Slovenije.
48. člen
Pripadniku države članice mednarodne Unije za varstvo
industrijske lastnine, ki je v kakšni državi članici te Unije pravilno vložil
prvo prijavo, se prizna prednostna pravica v Republiki Sloveniji, če to
zahteva, in sicer za patent v dvanajstih mesecih, za model, vzorec ali znamko
pa v šestih mesecih od dneva, ko je vložil prvo prijavo. 
Kdor ima namen uveljaviti prednostno pravico iz prvega
odstavka tega člena, mora v prijavi, ki je vložena v Republiki Sloveniji v roku
iz, prvega odstavka tega člena, navesti vse podatke o prijavi, na katero se
sklicuje ter v treh mesecih od vložitve zahteve za priznanje prednostne pravice
priložiti njen prepis, ki ga overi pristojni organ države članice mednarodne
Unije za varstvo industrijske lastnine, v kateri je vložil prvo prijavo. 
Če se prijavitelj sklicuje na prednostno pravico iz prijave
za varstvo uporabnega modela, lahko uveljavlja to pravico bodisi za patentno
prijavo bodisi za prijavo modela ali vzorca. Pri tem veljajo roki iz prvega
odstavka tega člena.
49. člen
S priznanjem prednostne pravice po 47. členu tega zakona se
ne podaljšujejo roki iz 48. člena tega zakona.
50. člen
V primeru spora v zvezi s kršitvijo pravice iz prijave lahko
prijavitelj zahteva, da Urad vzame prijavo v postopek mimo vrstnega reda. 
Zahteve za postopek mimo vrstnega reda ni mogoče vložiti pred
potekom treh mesecev od datuma vložitve prijave. 
Prijavitelj patenta mora v primeru spora iz prvega odstavka
tega člena postopati po določbah drugega odstavka 68. člena in tretjega odstavka
71. člena tega zakona, prijavitelj patenta s skrajšanim trajanjem pa zgolj po
določbi drugega odstavka 68. člena tega zakona.
51. člen
Prijava mora vsebovati podatke o prijavitelju in o pravici,
ta katero se zahteva varstvo. 
Patentna prijava mora vsebovati tudi naziv izuma, ki
opredeljuje njegov predmet, ter ime izumitelja oziroma njegovo izjavo, da v
prijavi ne želi biti naveden.
52. člen
Patentna prijava mora imeti naslednje bistvene sestavine:
opis izuma, ki vsebuje prikaz problema, podatke o stanju tehnike oziroma
dosedanjih rešitvah in njihovih pomanjkljivostih ter opis nove rešitve; enega
ali več zahtevkov, kaj naj bo s patentom zavarovano (v nadaljnjem besedilu:
patentni zahtevki); kratko vsebino izuma (v nadaljnjem besedilu: izvleček);
skico ali skice izuma, če je to potrebno. Vse sestavine patentne prijave morajo
biti v skladu s predpisi, ki se izdajo na podlagi tega zakona. 
Izum mora biti opisan dovolj jasno in popolno, da ga lahko
uporabi strokovnjak s področja, na katerega se predmet izuma nanaša. 
Obseg patentnega varstva izuma je določen z vsebino patentnih
zahtevkov.
53. člen
Prijava modela in vzorca mora imeti naslednje sestavine: opis
telesa oziroma slike ali risbe ter fotografijo ali skico oblike telesa oziroma
slike ali risbe. 
Iz opisa telesa oziroma slike ali risbe, fotografije ali
skice oblike telesa oziroma slike ali risbe mora biti razvidno, v čem je
novost, za katero se zahteva varstvo. 
Prijavi kolektivne znamke se priloži splošni akt iz 24. člena
tega zakona.
Prijava znamke mora vsebovati znak in seznam proizvodov
oziroma storitev, za katere se varstvo zahteva. 
54. člen
Šteje se, da je prijava pravilna v predhodnem postopku: 
1.     
če so plačane ustrezne pristojbine; 
2.     
če je v skladu z drugim odstavkom 44. člena tega zakona; 
3.     
če vsebuje vse ustrezne podatke in bistvene sestavine, določene v 51.
členu, prvem odstavku 52. člena oziroma prvem odstavku 53. člena tega zakona.
55. člen
Najkasneje v roku treh mesecev po prejemu prijave Urad
preizkusi, ali je ta pravilna v smislu 54. člena tega zakona. 
Če Urad ugotovi, da prijava ni pravilna, pisno z navedbo
razlogov pozove prijavitelja, naj v roku, ki ne sme biti daljši od dveh mesecev
od dneva vročitve poziva, vse pomanjkljivosti odpravi. 
Iz upravičenih razlogov sme Urad na zahtevo prijavitelja
podaljšati rok iz drugega odstavka tega člena največ še za tri mesece. 
Za vse prijave, v katerih so odpravljene vse pomanjkljivosti
v rokih iz drugega in tretjega odstavka tega člena, se prizna datum vložitve
prve prijave.
56. člen
Če prijavitelj v določenem roku ne odpravi vseh
pomanjkljivosti, ki bi jih moral odpraviti po drugem odstavku 55. člena tega
zakona in zato ni mogoče ravnati po prijavi, se prijava s sklepom zavrže.
57. člen
Za vsako prijavo, ki je pravilna v smislu 54. člena tega
zakona, se postopek za podelitev zadevne pravice nadaljuje:
1.     
za patent – po posebnih določbah o postopku za priznanje patenta (68. do
86. člen tega zakona); 
2.     
za znamko, model oziroma vzorec – po določbah 58. člena tega zakona. 
58. člen
Če predmet prijave za model oziroma vzorec očitno nasprotuje
določbam 16. člena tega zakona oziroma, če predmet prijave za znamko očitno
nasprotuje določbam 19. člena tega zakona ali je istoveten s kakšno slovečo
znamko, se zavrne.
Če predmet prijave za model oziroma vzorec očitno ne nasprotuje
določbam 16. člena tega zakona oziroma, če predmet prijave za znamko očitno ne
nasprotuje določbam 19. člena tega zakona ter ni istoveten s kakšno slovečo
znamko, Urad v svojem uradnem glasilu objavi glavne podatke iz prijave. 
Po preteku treh mesecev od dneva objave izda Urad odločbo o
priznanju zadevne pravice, razen če je vložen ugovor iz četrtega odstavka tega
člena. 
V roku treh mesecev od dneva objave lahko vsakdo pri Uradu
vloži pisni ugovor zoper izdajo odločbe o priznanju modela, vzorca oziroma
znamke. Ugovor mora vsebovati dokaze, da objavljeno telo, slika, risba oziroma
znak ne izpolnjuje pogojev za priznanje varstva po tem zakonu. 
Na podlagi ugovora Urad izvede preizkus in izda ustrezno
odločbo. 
59. člen
Najkasneje v dvanajstih mesecih od datuma vložitve je mogoče
med postopkom za priznanje pravice patentno prijavo spremeniti v prijavo modela
in obratno. Prijavitelj mora skupaj z zahtevo za spremembo prijave predložiti
prijavo modela oziroma patenta. Spremenjena prijava ima prednostno pravico
prvotne prijave patenta oziroma modela. 
Če prijavitelj patenta postopa po drugem odstavku 68. člena
tega zakona, se rok iz prvega odstavka tega člena ustrezno skrajša.
60. člen
Pravica se prizna z odločbo, s katero se podeli patent,
model, vzorec ali znamka tistemu, ki je prvi vložil ustrezno prijavo. 
V postopku za priznanje pravice se izumitelj, naveden v prvi
pravilni patentni prijavi, šteje za izumitelja oziroma njegovega pravnega
naslednika, ustvarjalec, naveden v prvi pravilni prijavi za priznanje modela
ali vzorca, pa za avtorja oblike telesa, risbe ali slike oziroma njegovega
pravnega naslednika, razen če ni v prijavi drugače navedeno, oziroma če ni z
odločbo pristojnega sodišča ugotovljeno kaj drugega.
61. člen
Če več oseb skupno prijavi patent, model ali vzorec, še z
odločbo prizna lastnost nosilca patenta oziroma lastnost nosilca modela ali
vzorca vsakemu prijavitelju. 
Z odločbo iz prvega odstavka tega člena se ne morejo določiti
medsebojne pravice prijaviteljev.
62. člen
Urad ne more izdati odločbe o zavrnitvi oziroma odločbe o
delni ugoditvi zahtevi za priznanje pravice, če ni prej pisno seznanil
prijavitelja z razlogi, zaradi katerih mu ne more priznati zahtevane pravice
oziroma je ne more priznati v zahtevanem obsegu, in če prijavitelja ni pozval,
da se v primernem danem roku izreče o teh razlogih oziroma vloženo zahtevo
spremeni ali dopolni. 
Rok iz prvega odstavka tega člena se sme na obrazloženo
zahtevo prijavitelja podaljšati največ za šest mesecev.
63. člen
Odločba o priznanju pravice se izda: 
1.     
za patent – v mejah postavljenih patentnih zahtevkov; 
2.     
za model ali vzorec – v mejah značilnosti, razložene s priloženim opisom
na fotografiji ali skici; 
3.     
za znamko – v mejah predlaganega znaka in priloženega seznama blaga
oziroma storitev.
64. člen
Z odločbo iz 63. člena tega zakona se določi obseg priznanega
varstva, in sicer: 
1.     
za patente – v okviru sprejetih patentnih zahtevkov; 
2.     
za modele ali vzorce – po sprejeti obliki telesa oziroma sprejeti sliki
ali risbi, prikazani na sprejetem opisu in fotografiji ali skici; 
3.     
za znamke – po sprejetem znaku in seznamu blaga oziroma storitev.
65. člen
Urad v ustrezni register vpiše priznano pravico, s katero je
zavarovan izum, znak razlikovanja ali pravica do uporabe označbe porekla blaga,
kakor tudi vloženo prijavo za patent, model, vzorec ali znamko. 
V register iz prvega odstavka tega člena se vpišejo naslednji
podatki o nosilcu pravice: priimek in ime oziroma firma in naziv; poklic
oziroma predmet poslovanja; naslov oziroma sedež; ime izumitelja oziroma
ustvarjalca; datum vložitve prijave; prednostna pravica; datum objave prijave
oziroma odločbe o priznanju pravice in datum vpisa v register. 
V register se vpišejo vse kasnejše spremembe, ki se nanašajo
na nosilca pravice in na pravico samo, kot so ugotovitvena odločba, prenos
pravice, pogodbena licenca, prisilna licenca, zastavna pravica, razglasitev
odločbe za nično, prenehanje pravice in drugo.
66. člen
Urad vodi patentni register, register modelov in vzorcev,
register znamk in register označb porekla blaga. 
Registri iz prvega odstavka tega člena so javni.
Minister, pristojen za znanost in tehnologijo, izda
natančnejše predpise o tem, kateri podatki se vpišejo v register, katere
podatke mora vsebovati listina iz prvega odstavka 67. člena tega zakona, kateri
podatki se objavijo po prvem odstavku 68. člena tega zakona, ter predpise, s
katerimi se natančneje uredijo vprašanja v zvezi s postopkom za priznanje
pravic. 
67. člen
Po vpisu pravice v ustrezni register Urad izda nosilcu
listino, ki vsebuje podatke o priznani pravici, nosilcu pravice, prednostni
pravici, vpisu v register, objavi odločbe o priznanju pravice z izdajo listine
ter druge predpisane podatke. 
Podatki o pravici, s katero se zavarujejo izumi in znaki
razlikovanja in ki je vpisana v register, ter kasnejše odločbe, ki se nanašajo
na to pravico, se objavijo v uradnem glasilu Urada.
2. Posebne določbe o postopku za priznanje patenta
68. člen
Izvleček patentne prijave ter morebitna skica ali skice se
objavijo v uradnem glasilu Urada po poteku osemnajstih mesecev od datuma, ko je
bila vložena prijava oziroma od datuma, ko je bila zahtevana prednostna
pravica. Po objavi izvlečka je prijava v celoti dostopna vsaki zainteresirani
osebi. 
Prijavitelj patenta lahko zahteva, da se prijava objavi tudi
pred potekom, roka iz prvega odstavka tega člena, vendar je ni mogoče objaviti
pred potekom treh mesecev od datuma vložitve pri Uradu oziroma od datuma
prejema pravilne prijave.
69. člen
Če je patentna prijava očitno v nasprotju z 8. ali 12. členom
tega zakona, se zavrne.
70. člen
Z dnevom objave patentne prijave se podeli patent, ki se
vpiše v patentni register. 
Urad izda odločbo o podeljenem patentu, če prijavitelj plača
predpisane pristojbine in stroške za tisk patentnega spisa v predvidenih rokih.
Za vsak patent se tiska poseben patentni spis.
71. člen
Najkasneje do izteka devetega leta trajanja patenta je
nosilec patenta ali nosilec izključne pravice iz patenta dolžan Uradu
predložiti pisno dokazilo o tem, da patentirani izum izpolnjuje vse zahteve po določilih
8., 9., in 11. člena tega zakona. 
Če nosilec patenta ali nosilec izključne pravice ne postopa
po prvem odstavku tega člena, veljavnost zadevnega patenta preneha najkasneje z
dnem, ko poteče deseto leto veljavnosti. 
Nosilec patenta oziroma nosilec izključne pravice iz patenta
mora dokazilo iz prvega odstavka tega člena obvezno predložiti, če toži tretjo
osebo zaradi kršitve pravic iz patenta. V tem primeru izda Urad po hitrem
postopku eno od odločb iz 73. člena tega zakona.
72. člen
Za dokazilo iz 71. člena tega zakona se šteje eden od
naslednjih dokumentov: 
1.     
podeljeni patent za identični izum, ki ga je po popolnem preizkusu
priznal katerikoli državni ali mednarodni patentni urad, ki ima po 32. členu
Konvencije o sodelovanju na področju patentov status mednarodne ustanove za
predhodno preizkušanje, ali drug patentni urad, s katerim je sklenjen ustrezni
sporazum; 
2.     
strokovno poročilo o preizkusu novosti, ki ga je izdala katerakoli
ustanova, ki ima po 16. členu Konvencije o sodelovanju na področju patentov
status mednarodne ustanove za poizvedbe, ali drug patentni urad, s katerim je
sklenjen ustrezni sporazum.
73. člen
Na podlagi predloženega dokazila Urad ugotovi, v kolikšni
meri vsebina in obseg patentnih zahtevkov za zadevni izum izpolnjujeta vse pogoje
iz 8., 9. in 11. člena tega zakona, ter izda eno od naslednjih odločb: 
1.     
ugotovitveno odločbo, da izum po zadevnem patentu izpolnjuje vse pogoje
iz 8., 9. in 11. člena tega zakona ter da tem pogojem v celoti ustreza patentni
zahtevek ali patentni zahtevki; 
2.     
ugotovitveno odločbo, da izum le deloma izpolnjuje pogoje iz 8., 9. in
11. člena tega zakona, in s katero, ustrezno zoži obseg nadaljnje veljavnosti
patentnega zahtevka ali zahtevkov; 
3.     
 odločbo o razglasitvi ničnosti, če izum ob dnevu vložitve patentne
prijave ni izpolnjeval pogojev za patentno varstvo.
74. člen
Določbe 59. in 76. člena ne veljajo za patentno prijavo, ki
je vložena v tujini v skladu s tretjim odstavkom 4. člena tega zakona.
Za patent, ki je veljaven v Republiki Sloveniji na podlagi prijave,
vložene v tujini v skladu s tretjim odstavkom 4. člena tega zakona, so določbe
71. in 72. člena tega zakona neposredno izpolnjene, če je patent po opravljenem
popolnem preizkusu podelil tuji državni ali mednarodni patentni urad, ki ima po
32. členu konvencije o sodelovanju na področju patentov status mednarodne
ustanove za predhodno preizkušanje. Odločba o podelitvi za takšen patent
neposredno velja kot ugotovitvena odločba v smislu 73. člena tega zakona. 
75. člen
Določbe 44. in tretjim odstavkom 66. člena tega zakona se
uporabljajo tudi v postopku za podelitev patenta s skrajšanim trajanjem,
dopolnilnega patenta in patenta za zaupne izume, če določbe tega zakona, ki se
nanašajo na njihovo podelitev, ne določajo drugače.
Patent s skrajšanim trajanjem
76. člen
Razen izuma za postopek, rastlinsko vrsto in živalsko pasmo
se s patentom s skrajšanim trajanjem lahko zavaruje: 
1.     
izum, ki izpolnjuje pogoje za patent; 
2.     
izum, ki je nov, industrijsko uporabljiv in dosežen z ustvarjalnim
delom. 
Patent s skrajšanim trajanjem traja deset let, šteto od
datuma vložitve prijave. 
Patent s skrajšanim trajanjem se zahteva ob vložitvi patentne
prijave ali najkasneje v dvanajstih mesecih od datuma njene vložitve. Po izteku
tega roka zahteve ni mogoče preklicati. 
Za patent s skrajšanim trajanjem ne veljajo določbe 71., 72.
in 73. člena tega zakona.
Dopolnilni patent
77. člen
Če prijavitelj patenta oziroma nosilec patenta dopolni ali
izpopolni izum, za katerega je vložil patentno prijavo ali dobil patent (v
nadaljnjem besedilu: temeljna patentna prijava oziroma temeljni patent), lahko
najkasneje v roku osemnajstih mesecev od dneva vložitve temeljne prijave
zahteva dopolnilni patent. 
Če ta zakon ne določa drugače, se z odpovedjo temeljni
patentni prijavi ustavi postopek v zvezi z dopolnilno patentno prijavo. 
Dopolnilnega patenta ni mogoče zahtevati k patentu s
skrajšanim trajanjem.
78. člen
Na zahtevo nosilca patenta Urad z odločbo ugotovi, da je
dopolnilni patent postal temeljni, če je odločba o priznanju temeljnega patenta
razglašena za nično ali če je temeljni patent nehal veljati. 
Zahtevo iz prvega odstavka tega člena mora nosilec vložiti
najkasneje v treh mesecih od dneva, ko je postala odločba o razglasitvi
temeljnega patenta za ničnega pravnomočna, oziroma od dneva prenehanja njegove
veljavnosti.
79. člen
Če dopolnilni patent postane temeljni, se lahko drugi
dopolnilni patenti na zahtevo nosilca patentov vežejo na ta novi patent kot
dopolnilni.
Patent za zaupni izum
80. člen
Patentne prijave domačih pravnih in fizičnih oseb, ki se
nanašajo na obrambo Republike Slovenije, se štejejo za zaupne in se vložijo pri
ministrstvu, pristojnem za obrambo. 
Zoper odločbo ministrstva, pristojnega za obrambo, izdano v
upravni zadevi, ki se nanaša na zaupni izum, ni pritožbe.
81. člen
Če ministrstvo, pristojno za obrambo, ugotovi, da izum ni
zaupen, pošlje patentno prijavo Uradu, ki jo obravnava po tem zakonu.
82. člen
Če ministrstvo, pristojno za obrambo, po priznanju patenta za
zaupni izum ugotovi, da izum ni več zaupen, pošlje Uradu celotno zadevo, ki se
nanaša na ta patent. Ko Urad prejme zadevo, vpiše patent v patentni register
ter izda nosilcu patenta patentno listino in objavi podatke o patentu po drugem
odstavku 67. člena tega zakona.
83. člen
Ministrstvo, pristojno za obrambo, ima izključno pravico
izkoriščati zaupni izum in z njim razpolagati. 
Za zaupne izume, zavarovane s patentom, pripada upravičencu
enkratno plačilo ne glede na to, koliko se izum izkorišča za obrambne namene. 
Višino plačila iz drugega odstavka tega člena sporazumno
določata vložnik prijave in ministrstvo, pristojno za obrambo. Če sporazuma ne
dosežeta, lahko zahteva vložnik patentne prijave od pristojnega sodišča, naj
višino plačila določi v nepravdnem postopku.
84. člen
Patent za zaupni izum se ne objavi. 
Varstvo zaupnega izuma v tujini smejo zahtevati domače pravne
in fizične osebe le z dovoljenjem ministrstva, pristojnega za obrambo.
85. člen
Določbe od 80. do 84. člena tega zakona se smiselno
uporabljajo za patentne prijave domačih pravnih in fizičnih oseb, ki so
pomembni za varnost države. 
Za odločanje o prijavah iz prvega odstavka tega člena je
pristojen minister, pristojen za notranje zadeve.
86. člen
Če Urad prejme prijavo, za katero oceni, da se nanaša na
zaupni izum, o tem obvesti prijavitelja in ga pozove, naj se v danem roku
izjasni o oceni Urada. 
Če se prijavitelj z oceno Urada strinja, Urad odstopi prijavo
v postopek ministrstvu, pristojnemu za obrambo. 
Če se prijavitelj ž oceno Urada ne strinja in svoje mnenje
utemelji z dokazi, ki jih Urad sprejme, Urad nadaljuje postopek za podelitev
patenta v skladu s tem zakonom. 
Če se prijavitelj z oceno Urada ne strinja, vendar svojega
mnenja ne utemelji ali ga ne utemelji z zadostnimi dokazi, izda Urad sklep o
svoji nepristojnosti in odstopi prijavo ministrstvu, pristojnemu za obrambo.
V. NIČNOST PRAVIC IN RAZVELJAVITEV ZNAMKE
1. Ničnost pravic
87. člen
Državni organi, združenja pravnih in fizičnih oseb ter vsaka
domača ali tuja pravna ali fizična oseba lahko pri pristojnem sodišču vloži
tožbo za ugotovitev ničnosti patenta, modela, vzorca ali znamke. Tožnik mora
sodišču predložiti dokaze, da ob dnevu vložitve prijave niso bili izpolnjeni
pogoji za priznanje varstva zadevne pravice po tem zakonu. 
Tožba po prvem odstavku tega člena za ugotovitev ničnosti
patenta se lahko vloži tudi v primeru, če je bila že izdana ugotovitvena
odločba po prvi ali drugi točki 73. člena tega zakona, ali v primeru, če izum v
patentu ni opisan v skladu z drugim odstavkom 52. člena tega zakona.
88. člen
Sodišče o prejemu tožbe za ugotovitev ničnosti takoj obvesti
Urad. 
Sodišče pošlje sodbo Uradu s potrdilom pravnomočnosti zaradi
izvršitve. 
Urad izda odločbo, s katero se sodba izvrši.
89. člen
Če oseba, ki toži za ugotovitev ničnosti, svojo tožbo med
postopkom umakne, sodišče o tem takoj obvesti Urad. V takem primeru ima Urad
pravico, da vstopi v spor kot tožeča stranka. 
Izjavo o vstopu v spor mora Urad sporočiti sodišču v roku
treh mesecev po prejemu obvestila o umiku tožbe.
2. Razveljavitev znamke
90. člen
Če nosilec znamke brez upravičenega razloga več kot pet let
od dneva, ko je bila znamka vpisana v register oziroma od dneva, ko je bila
zadnjič resno in dejansko uporabljena, ne uporablja znamke za zaznamovanje
blaga oziroma storitev, na katere se znamka nanaša, se lahko na zahtevo
zainteresirane osebe izda odločba o prenehanju veljavnosti zadevne znamke.
Odločba se nanaša na tiste proizvode ali storitve, za katere se v postopku
ugotovi, da znamka na območju Republike Slovenije ni bila uporabljena. 
Pravica do kolektivne znamke lahko preneha tudi, če se
uporablja v nasprotju s splošnim aktom o pogojih podeljevanja pravice do
uporabe kolektivne znamke.
91. člen
Oseba, ki zahteva razveljavitev znamke, vloži pisno zahtevo
za razveljavitev pri Uradu. O zahtevi Urad obvesti tistega, ki je v registru
znamk vpisan kot nosilec znamke, za katero se zahteva razveljavitev. 
Če nosilec znamke v treh mesecih od dneva prejetja obvestila
o zahtevi za razveljavitev znamke pri Uradu ne vloži ugovora zoper
razveljavitev, Urad znamko razveljavi in izda odločbo iz prvega odstavka 90.
člena tega zakona. 
Če nosilec znamke v predvidenem roku pri Uradu ugovarja
razveljavitvi, Urad o tem obvesti, tistega, ki zahteva razveljavitev znamke in
zadevo odstopi pristojnemu sodišču. Na podlagi pravnomočne sodbe pristojnega
sodišča, s katero se ugotovi neuporaba znamke, izda Urad odločbo iz prvega
odstavka 90. člena tega zakona. 
V postopku razveljavitve znamke nosilec znamke dokazuje
uporabo znamke. 
Znamka preneha veljati z dnem izdaje odločbe o prenehanju znamke.
92. člen
Če oseba, ki zahteva razveljavitev znamke, med postopkom
umakne svoj zahtevek, lahko Urad postopek nadaljuje po uradni dolžnosti ali na
zahtevo nosilca znamke.
VI. SODNO VARSTVO
1. Varstvo pravic
93. člen
Tisti, ki krši pravico iz prijavljenega ali zavarovanega
izuma, oblike telesa, slike, risbe, znaka ali neupravičeno uporablja zavarovano
geografsko ime proizvoda, je odgovoren za škodo po splošnih načelih o povrnitvi
škode. 
Tisti, katerega pravica je kršena, lahko poleg odškodnine
zahteva, da se tistemu, ki krši njegovo pravico, prepove nadaljnje kršenje. 
Če je predmet kršitve patent, s katerim je zavarovan postopek
za izdelavo nove snovi, se šteje, da je vsaka snov enake sestave ali enaka,
izdelana po zavarovanem postopku, dokler se ne dokaže nasprotno. Dokazno breme
nosi tisti, ki tako snov izdeluje, pri čemer je treba upoštevati njegov
zakoniti interes za varovanje poslovne tajnosti.
Če je predmet kršitve objavljena patentna prijava, vložena v
tujini po tretjem odstavku 4. člena tega zakona, je nosilec za čas od objave do
podelitve patenta upravičen zahtevati pravično odškodnino.
94. člen
Za kršitev pravic, s katerimi so zavarovani izumi in znaki
razlikovanja, se šteje vsaka neupravičena uporaba zavarovanega izuma, oblike
telesa, slike ali risbe v proizvodnji in gospodarskem prometu oziroma
zavarovanega znaka ali geografskega imena proizvoda v gospodarskem prometu ali
neupravičeno razpolaganje s patentom, modelom ali vzorcem, znamko ali označbo
porekla blaga. 
Za kršitev modela, vzorca, znamke in označbe porekla blaga se
šteje tudi njihovo posnemanje. 
Posnemanje po drugem odstavku tega člena obstaja, če
povprečen kupec blaga oziroma povprečen uporabnik storitve ne glede na vrsto
blaga oziroma storitve lahko opazi razliko le, če je posebno pozoren oziroma če
pomeni znamka ali znak prevod ali transkripcijo oziroma transliteracijo znamke.
95. člen
Tožbo zaradi kršitve pravic iz 32. in 34. člena tega zakona
lahko vložijo prijavitelj, nosilec pravice, upravičenec do uporabe označbe
porekla blaga ter pridobitelj izključne pravice. Tožbo zaradi uporabe znaka v
nasprotju s tretjim odstavkom 34. člena lahko vloži tudi organ, ki je pristojen
za izdajo dovoljenja ali oseba, ki daje privoljenje za uporabo takšnega znaka. 
Postopek zaradi kršitve pravice iz prijave lahko sodišče
prekine, dokler Urad ne izda odločbe o priznanju zadevne pravice. Če se tožba
nanaša na kršitev patenta, lahko sodišče prekine postopek, dokler Urad ne izda
ene od ugotovitvenih odločb iz 73. člena tega zakona.
96. člen
V primeru neupravičene uporabe kolektivne znamke lahko
uporabnik kolektivne znamke s tožbo pri pristojnem sodišču zahteva prepoved
dejanja, ki povzroča kršitev, odškodnino in javno objavo pravnomočne sodbe na
toženčeve stroške. 
Če uporabnik kolektivne znamke v enem letu od dneva, ko je
bila storjena kršitev, ne vloži tožbe, jo lahko vloži nosilec kolektivne
znamke.
97. člen
Tožba zaradi kršitve pravic, s katerimi so zavarovani izumi
in znaki razlikovanja, se lahko vloži v treh letih od dneva, ko je tožnik
zvedel za kršitev in storilca. 
Tožbe ni mogoče vložiti, ko poteče pet let od dneva kršitve.
98. člen
Postopek v zvezi s tožbo zaradi kršitve pravic, s katerimi so
zavarovani izumi in znaki razlikovanja, je hiter.
2. Izpodbijanje pravice do patenta, modela, vzorca in znamke
99. člen
Izumitelj, njegov dedič ali drugi pravni naslednik lahko s
tožbo pri pristojnem sodišču zahteva ves čas, dokler traja patent, naj se on
razglasi za nosilca patenta, če je bil patent izdan na ime nekoga, ki ni
izumitelj, njegov dedič ali drug pravni naslednik. 
Avtor vzorca ali modela, njegov dedič ali drug pravni
naslednik sme s tožbo pri pristojnem sodišču zahtevati, naj se prekliče pravica
do vzorca ali modela in on razglasi za njenega nosilca, če je bila pravica
priznana nekomu, ki ni avtor, njegov dedič ali drug pravni naslednik.
Tožbo iz prvega in drugega odstavka tega člena lahko vloži
tudi oseba, kateri pripadajo pravice iz patenta, modela oziroma vzorca, če je
patent, model oziroma vzorec izdan na izumitelja oziroma avtorja ali na drugo
osebo, kateri je izumitelj oziroma avtor neupravičeno omogočil, da je patent,
model oziroma vzorec izdan na njeno ime. 
100. člen
Pravne ali fizične osebe lahko s tožbo zahtevajo od
pristojnega sodišča, naj ugotovi, da je znak, ki ga uporablja v gospodarskem
prometu za označevanje svojega blaga oziroma storitev, istoveten ali podoben
znamki, ki jo uporablja kdo drug za zaznamovanje svojega blaga oziroma storitev
iste ali podobne vrste, in da je bil ta znak splošno znan kot oznaka za blago
oziroma storitev pravne osebe ali posameznika, še preden je toženec prijavil
znamko, kot tudi, naj sodišče s svojo odločbo razglasi tožnika za nosilca
znamke. 
Izpodbijanju po prvem odstavku tega člena sodišče ne ugodi,
če toženec – nosilec znamke dokaže, da je še pred vložitvijo prijave uporabljal
sporni znak za isto ali podobno vrsto blaga oziroma storitev in sicer prav
toliko časa ali še dlje kot tožnik. 
Tožba iz prvega odstavka tega člena ni mogoča po preteku
petih let od dneva vpisa znamke v register znamk.
101. člen
V treh mesecih od dneva vročitve pravnomočne sodne odločbe, s
katero je bilo ugodeno tožbenemu zahtevku iz 99. in 100. člena tega zakona,
lahko tožnik zahteva, naj se on vpiše v register kot nosilec patenta, modela,
vzorca oziroma znamke in se njemu izda o tem ustrezna listina. 
Če tisti, čigar tožbenemu zahtevku je ugodeno, ne vloži v
roku iz prvega odstavka tega člena zahteve, naj se vpiše v register kot nosilec
pravice, ki mu je priznana, se vpisana pravica iz registra izbriše.
102. člen
Pravice, ki jih kdo drug pridobi od prejšnjega nosilca pravic
iz 101. člena tega zakona, veljajo tudi nasproti novemu nosilcu pravic, če so
bile vpisane v ustrezni register ali pravilno prijavljene za vpis pred zaznambo
spora.
3. Spor za priznanje avtorstva
103. člen
Izumitelj oziroma avtor lahko s tožbo pri pristojnem sodišču
zahteva, da je naveden v prijavi in vseh listinah v skladu s tretjim odstavkom
3. člena tega zakona. 
S smrtjo izumitelja oziroma avtorja preide pravica do tožbe
na njegove dediče.
104. člen
Poleg zahteve iz 103. člena tega zakona lahko tožnik
uveljavlja zahtevo, naj se pravnomočna sodba, izdana v sporu za priznanje
avtorstva, na toženčeve stroške javno objavi, izumitelju oziroma avtorju pa
prizna tudi odškodninski zahtevek za nepremoženjsko škodo.
105. člen
Tožba iz 103. in 104. člena tega zakona se lahko vloži ves
čas trajanja veljavnosti patenta oziroma modela ali vzorca.
VII. PRENOS PRAVIC IN ODSTOP UPORABE PRAVIC
1. Prenos pravic
106. člen
Nosilec patenta, modela ali vzorca oziroma znamke lahko pod
pogoji, ki jih določajo ta zakon in drugi predpisi, s pogodbo prenese v celoti
ali delno svojo pravico na drugega. 
Določba prvega odstavka tega člena se nanaša tudi na
prijavitelja. 
Pravice do kolektivne znamke in pravice do uporabe zavarovane
označbe porekla blaga ni mogoče prenesti.
107. člen
Pogodba o prenosu pravice iz 106. člena tega zakona mora biti
sestavljena v pisni obliki. 
Pogodba iz prvega odstavka tega člena se na zahtevo ene od
pogodbenih strank vpiše v ustrezni register. 
Pogodba, ki ni sestavljena v pisni obliki in ni vpisana v
ustrezni register, nima pravnega učinka nasproti tretjim osebam.
2. Licenčna pogodba
108. člen
Za pogodbeni odstop izkoriščanja patenta, modela ali vzorca
oziroma za pogodbeni odstop uporabe znamke se sklene licenčna pogodba v skladu
s tem zakonom in drugimi predpisi. 
Licenčna pogodba mora biti sestavljena v pisni obliki. 
Določba prvega odstavka tega člena se nanaša tudi na
prijavitelja patenta, modela ali vzorca oziroma znamke. 
Če je patent, model ali vzorec prijavilo več oseb ali če je
patent, model ali vzorec priznan na ime več oseb, je za pogodbeno licenco
potrebno soglasje vseh teh oseb. 
Kolektivna znamka in označba porekla blaga ne moreta biti
predmet licenčne pogodbe.
109. člen
Pravica za uporabo znamke se sme odstopiti le, če se hkrati
odstopi tudi tehnologija, ki zagotavlja enako kakovost blaga in storitev, ali
če pridobitelj licence za znamko že razpolaga s tako tehnologijo. 
Pogodba, ki je sklenjena v nasprotju s prvim odstavkom tega
člena, nima pravnega učinka nasproti tretjim osebam.
110. člen
Licenčna pogodba vsebuje zlasti: čas trajanja licence, obseg
licence, navedbo, ali je licenca izključna ali neizključna, ter višino
nadomestila za odstopljeno uporabo pravice, če je bilo dogovorjeno plačilo. 
Pogodba iz prvega odstavka tega člena se vpiše v ustrezni
register na zahtevo ene od pogodbenih strank. 
Licenčna pogodba, ki ni vpisana v register iz drugega
odstavka tega člena, nima pravnega učinka nasproti tretjim osebam.
111. člen
V licenčni pogodbi je nična vsaka določba, ki uporabniku
licence postavlja take omejitve, ki ne izhajajo iz pravice, ki je predmet
pogodbe ali ki ni potrebna za ohranitev te pravice.
3. Izjava o licenci ob prijavi patenta
112. člen
Prijavitelj patenta ali patenta s skrajšanim varstvom, ki
hkrati s prijavo dostavi Uradu tudi nepreklicno pisno izjavo, da proti
ustreznemu plačilu dovoli vsaki zainteresirani osebi uporabo izuma s pogodbo o
neizključni licenci, je do sklenitve prve takšne pogodbe, vendar največ za dobo
petih let od dneva vložitve prijave oproščen plačila pristojbin za vzdrževanje
veljavnosti patenta. 
Urad ob objavi zadevne prijave v uradnem glasilu Urada
navede, da je prijavitelj podal izjavo iz prvega odstavka tega člena.
4. Prisilna licenca
113. člen
Če obstaja javni interes ali če nosilec patenta zlorablja s
patentom priznane pravice po 32. členu tega zakona, se sme drugemu podeliti
prisilna licenca.
Za zlorabo iz prejšnjega odstavka se šteje zlasti, če nosilec
patenta sam ali po kom drugem izuma gospodarsko ne izkorišča ali ne izkorišča v
zadostnem obsegu, ter pri tem noče drugemu odstopiti pravice za izkoriščanje
oziroma za odstop takšne pravice postavlja neupravičene pogoje. 
Prisilna licenca se sme podeliti le tistemu, ki dokaže, da
razpolaga s tehnološkimi možnostmi in proizvodnimi zmogljivostmi, ki so
potrebne za učinkovito izkoriščanje s patentom zavarovanega izuma. 
Prisilne licence ni mogoče podeliti, če nosilec patenta
dokaže, da obstajajo upravičeni razlogi za neizkoriščanje ali nezadostno
izkoriščanje s patentom zavarovanega izuma.
114. člen
Prisilna licenca se sme dati tudi, če s patentom zavarovanega
izuma ni mogoče v celoti ali delno izkoriščati, ne da bi se pri tem uporabljal
kakšen prej patentirani izum, vendar je izkoriščanje poznejšega izuma posebnega
pomena za gospodarstvo ali v javnem interesu za zadovoljevanje družbenih potreb
zdravstva ali obrambe. 
Če je prisilna licenca dana po prvem, odstavku tega člena,
lahko nosilec prejšnjega patenta zahteva prisilno licenco za izkoriščanje izuma
po poznejšem patentu.
115. člen
Prisilna licenca ne more biti izključna ter ne sme presegati
okvirov in dobe trajanja razlogov, zaradi katerih je podeljena. 
116. člen
Prisilne licence ni mogoče zahtevati pred potekom štirih let
od dneva, ko je bil patent prijavljen, oziroma pred potekom treh let od dneva,
ko je bil patent podeljen, če ta rok poteče pozneje, razen za licenco, ki se
zahteva v javnem interesu. 
117. člen
V primerih podelitve prisilne licence nosilcu patenta obvezno
pripada plačilo. 
Plačilo iz prvega odstavka tega člena določita sporazumno
nosilec patenta in pravna ali fizična oseb, ki ji je prisilna licenca dana in
ki izkorišča s patentom zavarovani izum. Če sporazuma ne dosežeta, odmeri
plačilo pristojno sodišče, določeno v 118. členu tega zakona.
118. člen
O zahtevi za podelitev prisilne licence odloča pristojno
sodišče.
VIII. ZASTOPANJE
119. člen
Zastopanje strank v postopku zavarovanja izumov in znakov
razlikovanja lahko opravljajo fizične in pravne osebe, ki so vpisane v register
zastopnikov. 
Register zastopnikov vodi Urad. 
V register iz prvega odstavka tega člena se vpiše: 
1.     
patentni zastopnik, ki je oseba z visokošolsko izobrazbo tehniške ali
naravoslovne smeri in opravljenim posebnim strokovnim izpitom pri Uradu; 
2.     
odvetnik, ki zaposluje ali ima sklenjeno pogodbo o delu z osebo z
visokošolsko izobrazbo tehniške ali naravoslovne smeri; 
3.     
pravna oseba, ki zaposluje vsaj eno osebo z visokošolsko"
izobrazbo, ki izpolnjuje pogoje iz prve ali druge točke tega odstavka. 
Minister, pristojen za znanost in tehnologijo, izda
natančnejše predpise o vpisu v register iz prvega odstavka tega člena ter o
vsebini strokovnega izpita iz prve točke tretjega odstavka tega člena.
IX. KAZENSKE DOLOČBE
120. člen
Z denarno kaznijo najmanj 50.000 tolarjev se kaznuje za prekršek
pravna oseba oziroma zasebnik: 
1.     
če znake, navedene v 8. in 9. točki 19. člena tega zakona ter podobe ali
imena zgodovinskih ali drugih osebnosti izkorišča brez privoljenja pristojnega
državnega organa (tretji odstavek 34. člena tega zakona); 
2.     
če objavi zaupni izum ali zahteva varstvo v tujini brez dovoljenja
ministrstva, pristojnega za obrambo, oziroma ministrstva, pristojnega za
notranje zadeve (84. člen tega zakona v zvezi s 85. členom tega zakona); 
3.     
če se z zastopanjem ukvarja oseba, ki ni vpisana v register (119. člen
tega zakona). 
Z denarno kaznijo najmanj 5.000 tolarjev se kaznuje tudi
odgovorna oseba v pravni osebi, ki stori prekršek iz prvega odstavka tega
člena. 
Z denarno kaznijo najmanj 5.000 tolarjev se kaznuje fizična
oseba, ki stori prekršek iz 2. in 3. točke prvega odstavka tega člena.

Zakon o industrijski lastnini (Uradni list RS,
št. 13/92) vsebuje naslednje prehodne in
končne določbe:
»X. PREHODNE IN KONČNE DOLOČBE
121. člen
Uporaba snovi kot zdravila za ljudi in živali ne pomeni
kršitve patenta za izum te snovi, če je patentna prijava za ta izum vložena do
vključno 31. 12. 1992 oziroma je za takšno prijavo zahtevana prednostna pravica
do vključno 31. 12. 1992.
122. člen
Vse pravice industrijske lastnine, prijavljene ali priznane
pri Zveznem zavodu za patente v Beogradu do dneva, ko začne veljati ta zakon,
razen označb porekla blaga, veljajo neokrnjeno v Republiki Sloveniji do izteka
njihove veljavnosti. 
Ob predložitvi ustreznih dokazov lahko v upravičenih razlogih
nosilci pravic od Urada zahtevajo, da prevzame nadaljevanje postopka za
priznanje ali nadaljevanje vzdrževanja veljavnosti pravic iz prvega odstavka
tega člena. Če Urad ugodi zahtevi za nadaljevanje postopka za priznanje
pravice, se ta postopek nadaljuje po določbah tega zakona.
123. člen
Vse prijave, ki jih je Urad prejel od 25. 6. 1991 do dneva,
ko začne veljati ta zakon, se obravnavajo po določbah tega zakona.
124. člen
Za spore o ničnosti pravic in razveljavitvi znamke, sodnem
varstvu in zahtevi za podelitev prisilne licence je do uveljavitve novega
zakona o sodiščih pristojno Temeljno sodišče v Ljubljani.
125. člen
Predpisi iz 39., 74. in 119. člena tega zakona se izdajo
najkasneje v roku šestih mesecev.
126. člen
Z dnem, ko začne veljati ta zakon, preneha veljati zakon o
varstvu izumov, tehničnih izboljšav in znakov razlikovanja (Uradni list SFRJ,
št. 34/81, 3/90 in 20/90) razen določb od 146. do 172. člena.
127. člen
Ta zakon začne veljati petnajsti dan po objavi v Uradnem
listu Republike Slovenije.«.

Zakon o spremembah in dopolnitvah zakona o
industrijski lastnini (Uradni list RS, št. 27/93) spreminja 121. člen zakona tako, da
se glasi:
»121. člen
Uporaba snovi kot zdravila za ljudi in živali ne pomeni
kršitve patenta za izum te snovi, če je patentna prijava za ta izum vložena do
vključno 31. 12. 1992 oziroma je za takšno prijavo zahtevana prednostna pravica
do vključno 31. 12. 1992.
Z uporabo snovi kot zdravila po prejšnjem odstavku je
mišljena izdelava in njena predelava v zdravilo po postopku, ki ni predmet
zadevnega patentnega varstva ter dajanje te snovi oziroma zdravila v promet.«;
spreminja 122. člen zakona tako, da se glasi:
»122. člen
Vse pravice industrijske lastnine, prijavljene ali podeljene
pri Zveznem zavodu za patente v Beogradu do vključno 3. aprila 1992, razen
označb porekla blaga, veljajo v Republiki Sloveniji, če so do 1. 3. 1994
prenesene na Urad.
Roki veljavnosti prenesenih pravic se računajo po določbah
tega zakona, pri čemer se upošteva dan vložitve prijave pri Zveznem zavodu za
patente. 
Postopek za priznanje pravic na podlagi prenesenih prijav se
izvede po določbah tega zakona. 
Minister, pristojen za znanost in tehnologijo, izda
podrobnejše predpise o postopku za prenos pravic iz prvega odstavka tega člena.«;
ter vsebuje naslednje prehodne in končno
določbo:
»22. člen
Postopek za priznanje modela oziroma vzorca ali znamke na
podlagi prijave, za katero do dneva uveljavitve tega zakona še ni bila izdana
odločba o priznanju, se izvede po določbah tega zakona.
23. člen
Podaljšanje patentnega varstva v skladu s 6. členom tega
zakona se lahko uveljavlja le za patent, za katerega je prijava vložena po 1.
1. 1993.
24. člen
Vlada Republike Slovenije lahko sklene pogodbo z mednarodno
organizacijo, s katero se do ratifikacije zadevne mednarodne pogodbe ali
konvencije zagotovi izvajanje 1. člena tega zakona.
25. člen
Minister, pristojen za znanost in tehnologijo izda predpise
iz 6. člena tega zakona najkasneje v dvanajstih mesecih, predpise iz 21. člena
tega zakona pa najkasneje v enem mesecu po uveljavitvi tega zakona.
26. člen
Ta zakon začne veljati petnajsti dan po objavi v Uradnem
listu Republike Slovenije.«.

Odločba o razveljavitvi dela besedila v prvem
odstavku 122. člena zakona o industrijski lastnini in odločba o ugotovitvi
skladnosti drugega in četrtega odstavka 122. člena istega zakona z ustavo
(Uradni list RS, št. 34/97) spreminja 122. člen zakona tako,
da se glasi:
»122. člen
Vse pravice industrijske lastnine, prijavljene ali podeljene
pri Zveznem zavodu za patente v Beogradu do vključno 3. aprila 1992, razen
označb porekla blaga, veljajo v Republiki Sloveniji, če so do 1. 3. 1994
prenesene na Urad. (delno razveljavljen)
Roki veljavnosti prenesenih pravic se računajo po določbah
tega zakona, pri čemer se upošteva dan vložitve prijave pri Zveznem zavodu za
patente. 
Postopek za priznanje pravic na podlagi prenesenih prijav se
izvede po določbah tega zakona. 
Minister, pristojen za znanost in tehnologijo, izda
podrobnejše predpise o postopku za prenos pravic iz prvega odstavka tega člena.«.

Zakon o dopolnitvi zakona o industrijski
lastnini – ZIL-B (Uradni list RS, št. 75/97) spreminja 122. člen zakona tako,
da se glasi:
»122. člen
Vse pravice industrijske lastnine, prijavljene ali podeljene
pri Zveznem zavodu za patente v Beogradu do vključno 3. aprila 1992, razen
označb porekla blaga, veljajo v Republiki Sloveniji.
Pravice iz prejšnjega odstavka tega člena, ki do 1. 3. 1994
niso bile prenešene na urad, so veljavne:
1.     
če so bili uradu do 1. 3. 1994 posredovani najnujnejši podatki za
vzpostavitev ustrezne podatkovne baze, ki je omogočala zagotavljanje njihovega
varstva od 4. 4. 1992 dalje z rednim plačevanjem pripadajočih pristojbin za
njihovo vzdrževanje v ustreznem deležu, upoštevaje datum prijave posamezne
pravice pri Zveznem zavodu za patente in 
2.     
če je bila do dneva uveljavitve tega zakona plačana vsaj ena pripadajoča
pristojbina za njihovo vzdrževanje. 
Roki veljavnosti prenesenih pravic se računajo po določbah
tega zakona, pri čemer se upošteva dan vložitve prijave pri Zveznem zavodu za
patente. 
Postopek za priznanje pravic na podlagi prenesenih prijav se
izvede po določbah tega zakona. 
Minister, pristojen za znanost in tehnologijo, izda podrobnejše
predpise o postopku za prenos pravic iz prvega odstavka tega člena.«;
ter vsebuje naslednjo končno določbo:
»2. člen
Ta zakon začne veljati petnajsti dan po objavi v Uradnem
listu Republike Slovenije.«.