Prvi del
SKUPNE DOLOČBE ZAKONA
Prvo poglavje
SPLOŠNE DOLOČBE
1.1. Predmet urejanja zakona
1. člen
(predmet zakona)
(1) Ta zakon določa obvezna ravnanja
naročnikov, ponudnikov in podizvajalcev pri javnem naročanju blaga, gradenj in
storitev na vodnem, energetskem, transportnem področju in področju poštnih
storitev.
(2) S tem zakonom se v pravni red Republike
Slovenije prenašajo: 
-      
Direktiva 2004/17/ES Evropskega parlamenta in
Sveta z dne 31. marca 2004 o usklajevanju postopkov za oddajo javnih naročil
naročnikov v vodnem, energetskem in transportnem sektorju ter sektorju poštnih
storitev (UL L št. 134 z dne 30. 4. 2004, str. 1), nazadnje spremenjena z
Uredbo Komisije (EU) št. 1336/2013 z dne 13. decembra 2013 o spremembi direktiv
2004/17/ES, 2004/18/ES in 2009/81/ES Evropskega parlamenta in Sveta glede
njihovih pragov uporabe za postopke za oddajo naročil (UL L št. 335 z dne 14.
12. 2013, str. 17), in 
-      
del Direktive Sveta št. 92/13/EGS z dne 25.
februarja 1992 o uskladitvi zakonov in drugih predpisov o uporabi pravil Skupnosti
za oddajo javnih naročil podjetij na vodnem, energetskem, transportnem in
telekomunikacijskem področju (UL L št. 76 z dne 23. 3. 1992, str. 14), nazadnje
spremenjene z Direktivo št. 2007/66/ES Evropskega parlamenta in Sveta z dne 11.
decembra 2007 o spremembi direktiv Sveta 89/665/EGS in 92/13/EGS glede
vprašanja izboljšanja učinkovitosti revizijskih postopkov oddaje javnih naročil
(UL L št. 335 z dne 20. 12. 2007, str. 31). 
(3) Če je naročnik po tem zakonu naročnik
tudi po zakonu, ki ureja javno naročanje, izvaja javno naročanje na področjih
iz prvega odstavka tega člena samo v skladu s tem zakonom.
1.2. Definicije pojmov
2. člen
(pomen v zakonu uporabljenih pojmov)
V tem zakonu uporabljeni pojmi imajo
naslednji pomen:
1.    
»Dinamični nabavni sistem« je način izvedbe postopka javnega naročanja v
okviru odprtega postopka, ki v celoti poteka na elektronski način. Uporablja se
pri običajnih nabavah, katerih značilnost je, da v obliki kot so dostopne na
trgu, v celoti izpolnjujejo zahteve naročnika. Ta postopek je časovno omejen,
ves čas trajanja omogoča udeležbo ponudniku, ki izpolnjuje pogoje in je
predložil prijavo, skladno z razpisno dokumentacijo.
2.    
»Elektronska dražba« je ponavljajoči se postopek, kot del postopka
javnega naročanja, ki poteka na elektronski način, v katerem ponudniki
predstavijo nove cene, popuste in/ali izboljšanje ponudbe v okviru določenih
elementov.
3.    
»Elektronska sredstva« pomenijo uporabo elektronske opreme za obdelavo
podatkov (vključno z digitalno kompresijo) in shranjevanje podatkov, ki se
pošiljajo ter prejemajo po žici, radiu, mikrovalovnih, optičnih ali drugih
elektromagnetnih sredstvih.
4.    
»Enotni besednjak javnih naročil (CPV)«, sprejet z Uredbo (ES) št. 2195/2002
Evropskega parlamenta in Sveta z dne 5. novembra 2002 o enotnem besednjaku
javnih naročil (CPV) (UL L št. 340 z dne 16. 12. 2002, str. 3), z vsemi
spremembami, je enakovredna referenčna nomenklatura, ki se uporablja pri javnem
naročanju. Enotni besednjak javnih naročil je enakovreden z drugimi veljavnimi
nomenklaturami. V primeru različnih razlag uporabe tega zakona se zaradi
morebitnih razlik med nomenklaturama:
- 
Enotni besednjak javnih naročil in NACE
(Splošna industrijska klasifikacija ekonomskih aktivnosti v Evropskih
skupnostih) iz Seznama dejavnosti na področju gradenj, ki je priloga uredbe, ki
jo izda Vlada Republike Slovenije (v nadaljnjem besedilu: Seznam dejavnosti na
področju gradenj), uporablja nomenklatura NACE;
- 
Enotni besednjak javnih naročil in CPC
(Osrednja klasifikacija proizvodov in storitev  začasna različica) iz Seznama
storitev, ki je priloga uredbe, ki jo izda Vlada Republike Slovenije (v
nadaljnjem besedilu: Seznam storitev), uporablja nomenklatura CPC.
5.    
»Gospodarski subjekt« je skupni izraz za dobavitelja blaga, izvajalca
storitev in izvajalca gradenj, ki je lahko vsaka pravna ali fizična oseba ali
oseba javnega prava ali skupina teh oseb, ki na trgu ponujajo bodisi izvedbo
gradenj in/ali gradnjo, blago ali storitve.
6.    
»Industrijski ali poslovni značaj« ima subjekt, ki deluje v pogojih
proste konkurence na trgu z drugimi subjekti, tako, da izvaja gospodarske
aktivnosti, to pomeni industrijske ali druge poslovne aktivnosti, katerih namen
je dobava blaga ali storitev zasebnim ali javnim gospodarskim subjektom.
7.    
»Javno naročilo gradenj« je javno naročilo, katerega predmet je
izvajanje ali projektiranje in izvajanje gradenj, ki so povezane z eno od
dejavnosti iz Seznama dejavnosti na področju gradenj, ali gradnja ali izvedba
ene od dejavnosti na področju gradenj in ki ustreza zahtevam, ki jih določi
naročnik. »Gradnja« je rezultat dejavnosti iz te točke, ki predstavlja
gospodarsko in tehnično funkcionalno celoto.
8.    
»Javno naročilo blaga« je javno naročilo, katerega predmet je nakup,
zakup, najem ali nakup blaga na kredit, z možnostjo odkupa ali brez te
možnosti. Javno naročilo, katerega predmet je dobava blaga in vključuje
storitev namestitve in inštalacije, ki je vezana na to blago oziroma, da se
blago lahko uporablja v skladu z njegovim namenom, se obravnava kot »javno
naročilo blaga«.
9.    
»Javno naročilo storitev« je javno naročilo, katerega predmet je
izvajanje ali izvedba ene ali več storitev iz Seznama storitev. Javno naročilo,
katerega predmet so blago in storitve iz Seznama storitev, se obravnava kot
»javno naročilo storitev«, če vrednost zadevnih storitev presega vrednost
blaga, ki je zajeto v naročilu. Javno naročilo, katerega predmet so storitve iz
Seznama storitev in vključujejo dejavnosti iz Seznama dejavnosti na področju
gradenj, ki so samo dodatek glavnemu predmetu naročila, se obravnava kot javno
naročilo storitev.
10.  »Javno
podjetje« je podjetje, v katerem ima lahko naročnik neposredno ali posredno
prevladujoč vpliv zaradi njegovega lastništva, finančne udeležbe v njem ali
pravil upravljanja. »Prevladujoč vpliv« naročnika obstaja, ko ima le-ta
neposredno ali posredno glede na drugo podjetje:
- 
večino vpisanega kapitala podjetja;
- 
nadzor nad večino glasov, povezanih z
delnicami, ki jih je podjetje izdalo, ali
- 
lahko imenuje več kakor polovico članov in
članic (v nadaljnjem besedilu: član) upravnega, vodstvenega ali nadzornega
organa podjetja.
11.  »Kandidat«
je tisti, ki v postopku s predhodnim ugotavljanjem sposobnosti, postopku s
pogajanji ali v konkurenčnem dialogu na podlagi naročnikovega povabila k
sodelovanju izkaže interes.
12.  »Okvirni
sporazum« je sporazum med enim ali več naročniki in enim ali več ponudniki,
katerega namen je določiti pogoje za naročila, ki se bodo oddajala v določenem
obdobju zlasti glede cene in, če je to mogoče, upoštevaje količino.
13.  »Periodično
informativno obvestilo« je obvestilo, ki ga naročnik pošlje v objavo, in s
katerim gospodarskim subjektom v naprej posreduje splošne informacije o
nameravanih naročilih.
14.  »Pisen«
ali »pisno« pomeni kateri koli izraz, sestavljen iz besed ali številk, ki se
lahko prebere, natisne in nato pošlje. Pomeni tudi informacije, ki se pošiljajo
in hranijo na elektronski način.
14.a
»Obdobje mirovanja« je obdobje po odločitvi o oddaji javnega naročila, v
katerem naročnik ne sme skleniti pogodbe z izbranim ponudnikom oziroma
ponudniki, razen če zakon, ki ureja pravno varstvo v postopkih javnega
naročanja, ali ta zakon določata drugače. Obdobje mirovanja poteče z dnem, ko
ponudniku, ki je zadnji prejel naročnikovo odločitev o oddaji javnega naročila,
poteče rok za uveljavitev pravnega varstva v predrevizijskem postopku, ki ga ureja
zakon, ki ureja pravno varstvo v postopkih javnega naročanja.
15.  »Pogodba
o oddaji javnega naročila« je odplačna pogodba med enim ali več ponudniki ter
enim ali več naročniki, katere predmet je izvedba gradenj, dobava blaga ali
opravljanje storitev v skladu s pomenom iz tega zakona.
16.  »Ponudnik«
je gospodarski subjekt, ki je pravna ali fizična oseba in ponuja izvedbo
gradenj, storitev oziroma dobavo blaga ter v postopku javnega naročanja izkaže
interes s tem, da naročniku odda ponudbo.
16.a  »Podizvajalec«
je gospodarski subjekt, ki je pravna ali fizična oseba in za ponudnika, s
katerim je naročnik po tem zakonu sklenil pogodbo o izvedbi javnega naročila,
dobavlja blago ali izvaja storitev oziroma gradnjo, ki je neposredno povezana s
predmetom javnega naročila.
16.b  »Odgovorna
oseba naročnika, ponudnika oziroma podizvajalca« je oseba, ki je v skladu z
zakonom, ki ureja prekrške, odgovorna za prekršek, ki je bil storjen z njenim
dejanjem ali z opustitvijo dolžnega nadzorstva.
17.  »Popolna
ponudba« je ponudba, ki je pravočasna, formalno popolna, sprejemljiva, pravilna
in primerna.
18.  »Formalno
nepopolna ponudba« je ponudba, ki je pravočasna in ni popolna ali vsebuje
napake v delih, ki ne vplivajo na njeno razvrstitev glede na merila in se ne
vežejo na tehnične specifikacije predmeta naročanja v smislu zamenjave prvotno
ponujenega predmeta naročanja z novim predmetom naročanja, zaradi česar jo
lahko ponudnik pod pogoji iz tega zakona dopolni ali spremeni. Če je formalna
pomanjkljivost ponudbe nebistvena, ponudbe v tem delu ni treba dopolniti
oziroma spremeniti. 
19.  »Pravočasna
ponudba« je ponudba, ki jo naročnik prejme do izteka roka, določenega za prejem
ponudb.
20.  »Nepravilna
ponudba« je tista ponudba, ki je v nasprotju s predpisi ali je ponudbena cena
očitno sestavljena na način, ki ni skladen s pravili poštene konkurence, ali ne
izpolnjuje pogojev za ugotavljanje sposobnosti ponudnika ali kandidata iz tega
zakona.
21.  »Neprimerna
ponudba« je tista ponudba, ki ne izpolnjuje pogojev, vezanih na vsebino
predmeta javnega naročila in zato ne odgovarja v celoti zahtevam naročnika,
določenim v razpisni dokumentaciji.
22.  »Nesprejemljiva
ponudba« je tista ponudba, katere ponudbena cena presega naročnikova
zagotovljena sredstva, ali ponudba, katere cena je višja od cen, ki veljajo za
predmet javnega naročila na trgu.
22.a  »Neobičajno
nizka ponudba« je ponudba, ki s svojo ceno ali načinom izvedbe bistveno odstopa
od primerljivih tržnih cen oziroma uveljavljene prakse, ponudnik pa je s
kalkulacijami, novo tehnološko rešitvijo in obrazložitvijo, ne more pojasniti.
Šteje se, da je odstopanje od primerljivih tržnih cen oziroma uveljavljene
prakse sprejemljivo, če je predmet povezan z novo tehnološko rešitvijo.
23.  »Portal
javnih naročil« je spletni informacijski portal ministrstva, pristojnega za javna
naročila, kamor naročniki neposredno pošiljajo v objavo obvestila o javnih
naročilih in razpisne dokumentacije v skladu s tem zakonom.
24.  »Posebne
ali izključne pravice« so pravice, ki jih podeli pristojni organ na podlagi
zakona in katerih namen je omejitev pravic izvajanja dejavnosti iz 5. do
9. člena tega zakona na enega ali več subjektov, in ki znatno omejijo
možnosti drugih subjektov za opravljanje take dejavnosti. Pravice ne štejejo za
posebne ali izključne, če so podeljene na podlagi objektivnih, sorazmernih in
nediskriminatornih pogojev, ki omogočajo zainteresiranemu subjektu izpolnitev
navedenih pogojev za pridobitev teh pravic.
25.  »Odprti
postopek« je postopek, v katerem lahko vsak gospodarski subjekt predloži
ponudbo.
26.  »Postopek
s predhodnim ugotavljanjem sposobnosti« je postopek, katerega namen je oddaja
javnega naročila, v katerem lahko katerikoli gospodarski subjekt predloži
prijavo k sodelovanju, ponudbo pa lahko oddajo samo kandidati, ki jih povabi
naročnik.
27.  »Postopek
s pogajanji« je postopek, ki vključuje pogajanja z namenom oddaje javnega
naročila, v katerem naročnik povabi gospodarske subjekte in se z njimi pogaja o
vseh pogojih za naročilo.
28.  »Natečaj«
je postopek, ki naročniku omogoča, da pridobi, predvsem na področjih
urbanističnega ali prostorskega in krajinskega načrtovanja, arhitekture, inženirskih
storitev in informacijske tehnologije ali obdelave podatkov, načrt ali projekt,
ki ga izbere žirija po razpisu natečaja z ali brez podelitve nagrad.
29.  »Postopek
oddaje naročila male vrednosti« je poenostavljen postopek javnega naročanja, v
katerem naročnik, z namenom pridobitve ponudb, na portalu javnih naročil objavi
obvestilo o naročilu male vrednosti.
30.  »Povezano
podjetje« je podjetje, katerega letni računovodski izkazi so konsolidirani z
izkazi naročnika, v skladu z zahtevami iz zakona, ki ureja gospodarske družbe,
ali pri subjektih, za katere se ne uporablja ta zakon, podjetje, v katerem
imajo lahko naročniki neposredno ali posredno prevladujoč vpliv v smislu 10.
točke tega člena ali ki ima lahko prevladujoč vpliv na naročnika ali je skupaj
z naročnikom pod prevladujočim vplivom drugega podjetja oziroma naročnika
zaradi njihovega lastništva, finančne udeležbe v njem ali pravil, ki urejajo
njegovo poslovanje.
31.  »Sklop«
je del javnega naročila, ki tvori zaključeno celoto in ga je mogoče oddati
ločeno.
32.  »Skupni
nabavni organ« je naročnik, ki na podlagi pooblastila drugih naročnikov:
- 
naroča blago in/ali storitve, namenjene
naročnikom, ali
- 
izvede postopek oddaje javnega naročila za
gradnje, blago ali storitve, namenjene naročnikom.
33.  »Svetovalni
odbor za javna naročila« je organ Evropske komisije (v nadaljevanju: Komisija),
sestavljen iz predstavnikov držav članic Evropske unije, ki redno preučuje na
predlog Komisije ali države članice uporabo ukrepov Sveta v zvezi z javnimi
naročili.
34.  »Datum
oddaje naročila« je na dan, ko postane odločitev o oddaji javnega naročila
pravnomočna. 
35.  »Sistem
ugotavljanja sposobnosti« je sistem, v katerem naročnik ugotavlja sposobnost
kandidatov, ki so predložili prijavo, za izvedbo bodočih javnih naročil.
3. člen
(naročniki)
(1) Za namene tega zakona so:
1.    
Naročniki po tem zakonu so:
- 
organi Republike Slovenije in samoupravnih
lokalnih skupnosti,
- 
javni skladi, javne agencije, javni zavodi,
- 
javni gospodarski zavodi in
- 
druge osebe javnega prava.
2.    
»Oseba javnega prava« je po tem zakonu vsaka oseba:
a)   
ki je ustanovljena za opravljanje dejavnosti,
ki so v splošnem interesu in ki nimajo industrijskega ali poslovnega značaja,
b)   
ki je pravna oseba in
c)   
je v višini več kot 50% financirana iz sredstev
organov Republike Slovenije in samoupravnih lokalnih skupnosti ali drugih oseb
javnega prava ali ti organi opravljajo nadzor nad poslovanjem take osebe ali ki
imajo upravljavski ali nadzorni odbor, katerega več kakor polovico članov
imenujejo organi Republike Slovenije in samoupravnih lokalnih skupnosti ali
druge osebe javnega prava.
(2) Za naročnika se šteje tudi združenje,
ki ga oblikuje eden ali več naročnikov iz prejšnjega odstavka tega člena.
(3) Informativni seznam naročnikov je
naveden v prilogah uredbe, ki jo izda Vlada Republike Slovenije (v nadaljnjem
besedilu: vlada). Ministrstvo, pristojno za javna naročila, redno obvešča Komisijo o spremembah na seznamu naročnikov.
(4) V primeru dvoma, ali določena oseba
izpolnjuje pogoje, ki opredeljujejo naročnika po tem zakonu, lahko oseba, ki
izkaže pravni interes, pri ministrstvu, pristojnemu za javna naročila, v pisni obliki poda predlog za ugotovitev statusa naročnika. Če
se z odločitvijo ministrstva, pristojnega za javna naročila, oseba ne strinja, o tem odloči vlada. Pravila in postopek za
ugotavljanje statusa naročnika določi vlada z uredbo.
(5) Ta zakon se uporablja za naročnike:
1.    
ki so javni naročniki ali javna podjetja in opravljajo eno od dejavnosti
iz 5. do 9. člena tega zakona;
2.    
ki niso javni naročniki ali javna podjetja po tem zakonu in opravljajo
eno dejavnosti iz 5. do 9. člena tega zakona ali kombinacijo teh
dejavnosti in so nosilci posebnih ali izključnih pravic, ki jim jih podeli
pristojni organ Republike Slovenije ali organ samoupravne lokalne skupnosti.
4. člen
(obravnavanje gospodarskih subjektov)
(1) Naročnik ne sme zavrniti kandidata
oziroma ponudnika iz druge države članice Evropske unije z utemeljitvijo, da bi
moral imeti kandidat oziroma ponudnik za opravljanje določene dejavnosti po
slovenski zakonodaji status fizične ali pravne osebe, če sme kandidat isto
dejavnost opravljati v državi članici, v kateri je ustanovljen.
(2) Ne glede na prejšnji odstavek pa lahko
naročnik v primeru javnih naročil storitev, gradenj ter blaga, ki vključujejo
dodatne storitve in/ali namestitvena ter inštalacijska dela, ne glede na to,
ali so ponudniki pravne ali fizične osebe, od le-teh zahteva, da v ponudbi ali
prijavi za sodelovanje navedejo imena in ustrezno strokovno usposobljenost
osebja, ki bo odgovorno za izvedbo zadevnega naročila.
(3) Skupine gospodarskih subjektov lahko
predložijo ponudbo ali se prijavijo za kandidate. Naročnik od teh skupin ne sme
zahtevati, da se povežejo v kakršno koli pravno formalno obliko, vendar lahko
za izvedbo naročila od izbrane skupine zahteva predložitev ustreznega akta o
skupni izvedbi naročila (na primer pogodba o sodelovanju), če je to nujno za
uspešno izvedbo javnega naročila.
(4) Ponudnik, kateremu je bilo oddano
naročilo, v razmerju do naročnika v celoti odgovarja za izvedbo prejetega
naročila.
(5) Naročnik lahko od ponudnika zahteva, da
v ponudbeni dokumentaciji predloži tudi izračune (kalkulacije) stroškov in
prihodkov v zvezi z javnim naročilom, zlasti v primeru javnih naročil, ki se
izvajajo v sodelovanju s podizvajalci.
1.3. Dejavnosti
5. člen
(plin, toplota in električna energija)
(1) Ta zakon se v primeru plina in toplote
uporablja za naslednje dejavnosti:
1.    
zagotavljanje ali upravljanje stalnih omrežij, ki so namenjena
zagotavljanju javnih storitev v zvezi s proizvodnjo, transportom in
distribucijo plina ali toplote, ali
2.    
dobavo plina ali toplote takšnim omrežjem.
(2) Če naročnik, ki ni javni naročnik, s
plinom ali toploto oskrbuje omrežja, namenjena javni oskrbi, se to ne pojmuje
kot ustrezna dejavnost v smislu prejšnjega odstavka, ko:
a)    
je proizvodnja plina in toplote naročnika
neizogibna posledica opravljanja dejavnosti, ki niso navedene v prvem ali
tretjem odstavku tega člena ali v 6. do 9. členu tega zakona, in
b)    
je oskrba javnega omrežja namenjena le
gospodarski izrabi takšne proizvodnje in ne znaša več kakor 20% prometa
naročnika glede na povprečje prejšnjih treh let, vključno s tekočim letom.
(3) Ta zakon se v primeru električne
energije uporablja za naslednje dejavnosti:
a)    
zagotavljanje ali upravljanje stalnih omrežij,
ki so namenjena zagotavljanju javnih storitev v zvezi s proizvodnjo,
transportom in distribucijo električne energije, ali
b)    
dobavo električne energije takšnim omrežjem.
(4) Če naročnik, ki ni javni naročnik, z
električno energijo oskrbuje omrežja, namenjena javni oskrbi, se to ne pojmuje
kot ustrezna dejavnost v smislu tretjega odstavka tega člena, ko:
a)    
naročnik proizvaja električno energijo zato,
ker je njena poraba potrebna za opravljanje dejavnosti, ki niso navedene v
prvem ali prejšnjem odstavku tega člena ali v 6. do 9. členu tega zakona,
in
b)    
je oskrba javnega omrežja odvisna samo od
lastne porabe naročnika in ne presega 30% njegove celotne količine proizvedene
električne energije glede na povprečje prejšnjih treh let, vključno s tekočim
letom.
6. člen
(voda)
(1) Ta zakon se uporablja za naslednje
dejavnosti:
a)    
zagotavljanje ali upravljanje stalnih omrežij,
ki so namenjena zagotavljanju javnih storitev v zvezi s proizvodnjo,
transportom in distribucijo pitne vode, ali
b)    
dobavo pitne vode takšnim omrežjem.
(2) Ta zakon se uporablja tudi za naročila,
ki jih odda ali natečaje, ki jih organizira naročnik, ki opravlja katero od
dejavnosti iz prejšnjega odstavka tega člena, in ki:
a)    
so povezani s projekti vodnega inženirstva,
namakanja ali melioracije, pod pogojem, da količina vode, namenjena za dobavo
pitne vode, predstavlja več kakor 20% celotne količine vode, ki se zagotavlja s
temi projekti ali z namakalnimi ali melioracijskimi napravami, ali
b)    
so povezani z odstranjevanjem ali čiščenjem
odplak.
(3) Če naročnik, ki ni javni naročnik, s
pitno vodo oskrbuje omrežje, namenjena javni preskrbi, se to ne pojmuje kot
ustrezna dejavnost v smislu prvega odstavka tega člena, ko:
a)    
naročnik proizvaja pitno vodo zato, ker je
njena poraba potrebna za opravljanje dejavnosti, razen tistih iz 5. do
9. člena tega zakona, in
b)    
je oskrba javnega omrežja odvisna samo od
lastne porabe naročnika in ne presega 30% njegove celotne količine proizvedene
pitne vode glede na povprečje prejšnjih treh let, vključno s tekočim letom.
7. člen
(storitve na področju transporta)
(1) Ta zakon se uporablja za dejavnosti v
zvezi z zagotavljanjem ali delovanjem omrežij, ki zagotavljajo izvajanje javne
storitve na področju prevoza z železnico, avtomatiziranimi sistemi, tramvajem,
trolejbusom, avtobusom ali žičnico.
(2) Omrežje pri transportnih storitvah
obstaja, kadar se storitev opravlja v skladu s pogoji delovanja omrežja, ki jih
predpiše pristojni organ Republike Slovenije, na primer pogoji glede stanja
poti, ki se bo oskrbovala, zagotavljanje zmogljivosti, ki bodo na voljo, ali
pogostnosti storitve.
(3) Naročniku, ki zagotavlja storitve
javnega avtobusnega prevoza, ni potrebno ravnati po tem zakonu, kadar te
storitve lahko opravljajo prosto na trgu tudi druge osebe na splošnem ali
posebnem geografskem območju pod enakimi pogoji.
8. člen
(poštne storitve)
(1) Ta zakon se uporablja za dejavnosti v
zvezi z opravljanjem poštnih storitev ali, pod pogoji iz c) točke drugega
odstavka tega člena, drugih storitev, različnih od poštnih.
(2) Za namene tega zakona pomeni:
a)    
»poštna pošiljka«: enoto, ki je naslovljena v
končni obliki, v kateri jo bo izvajalec prenesel. Poleg pisemskih pošiljk take
pošiljke zajemajo tudi knjige, kataloge, časopise, občasne publikacije in
poštne pakete, ki vsebujejo blago komercialne vrednosti ali brez take
vrednosti, ne glede na težo;
b)    
»poštne storitve«: storitve sprejema poštnih
pošiljk, usmerjanja in dostave. Te storitve zajemajo:
-
»rezervirane poštne storitve«: poštne storitve,
ki so ali so lahko pridržane na podlagi zakona, ki ureja poštne storitve,
-
»univerzalno poštno storitev«,
-
»ostale poštne storitve«: poštne storitve, ki
ne morejo biti pridržane na podlagi zakona, ki ureja poštne storitve, in
c)    
»druge storitve različne od poštnih storitev«:
storitve na naslednjih področjih:
-
storitve obdelave pošte (storitve pred in po
pošiljanju/raznašanju, kot so »storitve vložišča«),
-
storitve z dodano vrednostjo, povezane z
elektronskimi sredstvi in ki se tudi v celoti opravljajo z elektronskimi
sredstvi (tudi varen prenos šifriranih dokumentov z elektronskimi sredstvi,
naslovni register in prenos registrirane elektronske pošte),
-
storitve v zvezi s poštnimi pošiljkami, ki niso
vključene v točki a) tega odstavka,
-
finančne storitve, kot so opredeljene v
kategoriji 6 iz Seznama storitev A, ki je priloga uredbe, ki jo izda vlada (v
nadaljnjem besedilu: Seznam storitev A), in v b) točki prvega odstavka
21. člena tega zakona,
-
filatelistične storitve in
-
logistične storitve (storitve, ki so
kombinacija fizične dostave in/ali skladiščenja z drugimi ne-poštnimi
funkcijami), če take storitve opravlja naročnik, ki opravlja tudi poštne
storitve v smislu prve ali druge alineje b) točke tega odstavka, in če v zvezi
s storitvami iz teh dveh alinej niso izpolnjeni pogoji iz prvega odstavka
31. člena tega zakona.
9. člen
(iskanje ali črpanje nafte, plina,
izkopavanje premoga ali drugih trdnih goriv, pristanišča in letališča)
Ta zakon se uporablja za dejavnosti v zvezi
z izkoriščanjem geografskega prostora za namen:
a)    
iskanja ali črpanja nafte in plina in iskanja
ali izkopavanja premoga ali drugih trdnih goriv ali
b)    
zagotavljanja letališke infrastrukture,
infrastrukture v obmorskih pristaniščih ali pristaniščih v notranjosti ali
infrastrukture v drugih terminalih za prevoznike po zraku, morju ali celinskih
plovnih poteh.
10. člen
(naročila, ki zajemajo več dejavnosti)
(1) Za naročilo, ki naj bi zajemalo več
dejavnosti, veljajo pravila za tisto dejavnost, kateri je naročilo pretežno
namenjeno. Odločitev o oddaji enega naročila ali več ločenih naročil se ne sme
sprejeti z namenom izključitve takega naročila iz področja uporabe tega zakona
ali, kjer je to primerno, zakona, ki ureja javno naročanje.
(2) Če za eno od dejavnosti, za katero je
naročilo namenjeno, velja ta zakon in za drugo zakon, ki ureja javno naročanje
in če je objektivno nemogoče določiti, za katero dejavnost je pretežno
namenjeno, se naročilo odda v skladu z zakonom, ki ureja javno naročanje.
(3) Če za eno od dejavnosti, za katero je
naročilo namenjeno, velja ta zakon in za drugo ne velja niti ta zakon niti
zakon, ki ureja javno naročanje in če je objektivno nemogoče določiti, za
katero dejavnost je pretežno namenjeno, se naročilo odda v skladu s tem
zakonom.
1.4. Temeljna načela
11. člen
(načela, na katerih temelji javno
naročanje)
Ureditev, razvoj sistema javnega naročanja
in njegovo izvajanje mora temeljiti na načelu prostega pretoka blaga, načelu
svobode ustanavljanja, načelu prostega pretoka storitev, ki izhajajo iz Pogodbe
o ustanovitvi Evropske skupnosti (Uradni list RS – Mednarodne pogodbe, št.
7/04, v nadaljnjem besedilu: PES) in na načelih gospodarnosti, učinkovitosti in
uspešnosti, zagotavljanja konkurence med ponudniki, transparentnosti javnega
naročanja, enakopravne obravnave ponudnikov in sorazmernosti.
12. člen
(Načelo gospodarnosti, učinkovitosti in
uspešnosti)
(1) Naročnik mora izvesti javno naročanje
tako, da z njim zagotovi gospodarno in učinkovito porabo javnih sredstev in
uspešno doseže cilje svojega delovanja, zapisane v internih aktih naročnika ali
drugih programih.
(2) Naročnik mora oddati javno naročilo po
sklopih, če ga je mogoče razdeliti na sklope in če to prispeva k večji
gospodarnosti in učinkovitosti izvedbe javnega naročila in s tem hkrati
zagotovi nediskriminatorno obravnavo in s tem večjo dostopnost javnega naročila
gospodarskim subjektom.
13. člen
(načelo zagotavljanja konkurence med
ponudniki)
(1) Naročnik v postopku javnega naročanja
ne sme omejevati konkurence med ponudniki, zlasti ne sme omejevati možnih
ponudnikov z izbiro in izvedbo postopka, ki je v nasprotju s tem zakonom, pri
izvajanju javnega naročanja pa mora ravnati v skladu s predpisi o varstvu
oziroma preprečevanju omejevanja konkurence.
(2) Naročnik ne sme zahtevati od ponudnika,
da pri izvedbi naročila zaposli določene podizvajalce, ali da izvede kakšen
drug posel, kot na primer izvoz določenega blaga ali storitev, če s posebnim
zakonom ali mednarodnim sporazumom ni določeno drugače.
14. člen
(načelo transparentnosti javnega
naročanja)
(1) Ponudnik mora biti izbran na pregleden
način in po predpisanem postopku.
(2) Postopki naročanja po tem zakonu so
javni, kar se zagotavlja z brezplačnimi objavami javnih naročil, glede na
vrednosti iz 17. člena tega zakona tako v Uradnem listu Evropske unije kot
tudi na portalu javnih naročil.
15. člen
(načelo enakopravne obravnave ponudnikov)
(1) Naročnik mora zagotoviti, da med
ponudniki v vseh fazah postopka javnega naročanja in glede vseh elementov, ni
razlikovanja, upoštevaje vzajemno priznavanje in sorazmernost zahtev naročnika
glede na predmet naročila.
(2) Naročnik mora zagotoviti, da ne
ustvarja okoliščin, ki pomenijo krajevno, stvarno ali osebno diskriminacijo
ponudnikov, diskriminacijo, ki izvira iz klasifikacije dejavnosti, ki jo
opravlja ponudnik, ali drugo diskriminacijo.
(3) (črtan)
16. člen
(načelo sorazmernosti)
Javno naročanje se mora izvajati sorazmerno
predmetu javnega naročanja, predvsem glede izbire, določitve in uporabe pogojev
in meril, ki morajo biti smiselno povezana s predmetom javnega naročila.
1.5. Področje uporabe
17. člen
(mejne vrednosti za objave)
(1) Naročnik mora poslati v objavo Uradu za
uradne objave Evropskih skupnosti in portalu javnih naročil naročila, katerih
vrednost je brez davka na dodano vrednost (v nadaljnjem besedilu: DDV) enaka
ali večja od naslednjih vrednosti:
a)    
414.000 eurov za naročila blaga in storitev,
b)    
5.186.000 eurov za
naročila gradenj.
(2) Naročnik mora poslati v objavo portalu
javnih naročil naročila, katerih vrednost je brez DDV enaka ali večja od
naslednjih vrednosti:
1.    
v primeru naročanja blaga in storitev: 40.000 eurov,
2.    
v primeru naročanja gradenj: 80.000 eurov.
(3) Kadar Komisija objavi spremembe mejnih
vrednosti iz tega zakona, ministrstvo, pristojno za javna naročila, v desetih dneh po objavi na svojih spletnih straneh objavi nove
evropske mejne vrednosti.
18. člen
(metode za izračun ocenjene vrednosti javnih
naročil, okvirnih sporazumov in dinamičnih nabavnih sistemov)
(1) Naročnik mora izračunati ocenjeno
vrednost javnega naročila upoštevaje celotno skupno vrednost plačil brez DDV,
vključno z možnostjo povečanja obsega naročila in katerimkoli povečanjem
vrednosti pogodbe zaradi izbire pravilnega postopka javnega naročanja. Ocenjena
vrednost javnega naročila mora vključevati tudi vrednost morebitnih nagrad in
drugih izplačil kandidatom in ponudnikom. Ocenjena vrednost se določi tako, da
je njena višina primerljiva cenam na trgu, ki veljajo za predmet javnega
naročila, če je dostopen na trgu in ni prilagojen posebnim potrebam naročnika.
(2) Način izračuna ocenjene vrednosti
javnega naročila, vključno z vsemi količinskimi in cenovnimi parametri, na
podlagi katerih je naročnik izračunal ocenjeno vrednost naročila, mora biti
razviden iz dokumentacije, ki jo o javnem naročilu vodi naročnik. Ocenjena
vrednost javnega naročila mora biti veljavna na dan pošiljanja obvestila o
javnem naročilu v objavo, oziroma v primeru, da objava ni potrebna, ko naročnik
izda sklep o začetku postopka oddaje naročila.
(3) Naročnik ne sme določiti ocenjene
vrednosti javnega naročila tako, da bi se zaradi nižje ocenjene vrednosti
izognil uporabi tega zakona glede na mejne vrednosti predmetnega javnega
naročila. 
(4) Za okvirne sporazume in dinamične
nabavne sisteme je vrednost, ki jo je treba upoštevati, maksimalna ocenjena
vrednost (brez DDV) vseh naročil, predvidenih za celotno obdobje okvirnega
sporazuma ali dinamičnega nabavnega sistema.
(5) V zvezi z javnimi naročili gradenj mora
izračun ocenjene vrednosti javnega naročila gradenj vključevati tako stroške
gradnje kot tudi skupno ocenjeno vrednost blaga, potrebnega za izvedbo gradenj,
ki ga je naročnik dal na voljo izvajalcu gradenj.
(6) Vrednost blaga ali storitev, ki niso
potrebne za izvedbo določenega naročila gradnje, naročnik ne sme prišteti
vrednosti naročila gradnje, da bi se tako izognili uporabi tega zakona za
naročilo blaga ali storitev.
(7) Če lahko iz javnega naročila gradnje
ali storitev izhaja možnost, da se naročilo lahko odda tudi po sklopih, se
upošteva skupna ocenjena vrednost vseh sklopov. V primeru, da je skupna
vrednost sklopov enaka ali večja od mejne vrednosti, od katere dalje je
potrebno objaviti javno naročilo v Uradnem listu Evropske unije, se za oddajo
vsakega posameznega sklopa uporabljajo določbe tega zakona, ki veljajo za
naročila, katerih vrednost je enaka ali večja od mejne vrednosti, od katere
dalje je potrebno objaviti javno naročilo v Uradnem listu Evropske unije.
Naročnik pa lahko odstopi od upoštevanja pravila za objave v Uradnem listu
Evropske unije in na portalu javnih naročil v zvezi s sklopi, katerih ocenjena
vrednost brez DDV je manjša kakor 80.000 eurov za storitve ali 1 milijon eurov
za gradnje, če skupna vrednost teh sklopov ne presega 20% skupne vrednosti vseh
sklopov javnega naročila.
(8) Če je na podlagi informacij o nabavah
podobnega blaga mogoče zaključiti, da gre za naročila, ki se lahko oddajajo
istočasno v ločenih sklopih, se upošteva skupna ocenjena vrednost vseh sklopov,
upoštevaje mejno vrednost, od katere dalje je potrebno objaviti javno naročilo
v Uradnem listu Evropske unije. Če je skupna vrednost sklopov enaka ali večja
od mejne vrednosti, od katere dalje je potrebno objaviti javno naročilo v
Uradnem listu Evropske unije, se za oddajo vsakega posameznega sklopa
uporabljajo določbe tega zakona, ki veljajo za naročila, katerih vrednost je
enaka ali večja od mejne vrednosti, od katere dalje je potrebno objaviti javno
naročilo v Uradnem listu Evropske unije. Naročnik pa lahko odstopi od
upoštevanja pravila za objave v Uradnem listu Evropske unije in na poratlu
javnih naročil v zvezi s sklopi, katerih ocenjena vrednost brez DDV je manjša
kakor 80.000 eurov, če skupna vrednost teh sklopov ne presega 20% skupne
vrednosti vseh sklopov.
(9) V primeru javnih naročil za blago ali
storitve, ki so dostopne na trgu ali naročil, ki bodo predmet ponovne oddaje v
določenem obdobju, mora izračun ocenjene vrednosti temeljiti na:
a)    
dejanski celotni vrednosti istovrstnih
zaporednih naročil, oddanih v zadnjih 12 mesecih ali v koledarskem letu,
upoštevaje spremembe količine ali vrednosti, ki bi nastale v 12 mesecih po
prvotnem naročilu, ali
b)    
celotni ocenjeni vrednosti zaporednih naročil,
oddanih v 12 mesecih po prvi dobavi ali med koledarskim letom, če le-to ni
daljše od 12 mesecev.
(10) Podlaga za izračun ocenjene vrednosti
naročila, ki vključuje blago in storitve, je skupna vrednost blaga in storitev,
ne glede na posamezno vrednost enega in drugega. Izračun mora vsebovati
vrednost namestitvenih in inštalacijskih del.
(11) Glede javnih naročil blaga v zvezi z
zakupom, najemom ali nakupom na kredit so vrednosti, ki jih je treba uporabiti
pri izračunu ocenjene vrednosti naročila, naslednje:
a)    
pri javnih naročilih za določeno obdobje, če je
to obdobje krajše ali enako 12 mesecem, celotna ocenjena vrednost za ves čas
trajanja naročila ali če je obdobje trajanja javnega naročila daljše od 12
mesecev, celotna vrednost, ki vključuje ocenjeno preostalo vrednost;
b)    
v primeru naročil za nedoločeno obdobje ali
naročil, za katera obdobja ni mogoče določiti, njihova mesečna vrednost,
pomnožena z 48.
(12) Pri javnih naročilih storitev mora
izračun ocenjene vrednosti temeljiti:
a)    
pri zavarovalniških storitvah na višini premije
in drugih oblik plačil;
b)    
pri bančnih in drugih finančnih storitvah na
pristojbinah, proviziji, obrestih in drugih oblikah plačil;
c)    
pri naročilih idejnih načrtov na honorarjih,
plačljivih provizijah in drugih oblikah plačil.
(13) Podlaga za izračunavanje vrednosti
naročila pri naročilih storitev, pri katerih ni navedena skupna cena:
a)    
v primeru naročil za določeno obdobje, če je to
obdobje 48 mesecev ali manj: skupna vrednost za njihovo celotno trajanje;
b)    
v primeru naročil z obdobjem, daljšim kakor 48
mesecev: njihova mesečna vrednost, pomnožena z 48.
(14) V primeru, da predmet javnega naročila
lahko vzdržuje, nadgrajuje ali servisira samo za to pooblaščena oseba, morajo
biti elementi, ki se na to nanašajo, ocenjeni za dobo petih let, vključeni v
izračun ocenjene vrednosti javnega naročila.
1.6. Izjeme pri javnem naročanju, za katere
se zakon ne uporablja
19. člen
(splošne izjeme, ki niso predmet javnega
naročanja)
(1) Ta zakon se ne uporablja za:
1.    
naročila, ki jih naročnik odda zaradi nadaljnje prodaje ali oddaje v
najem tretjim osebam, če naročnik nima posebne ali izključne pravice za
nadaljnjo prodajo ali najem predmetov teh naročil, hkrati pa jih drugi subjekti
lahko prosto prodajo ali najamejo pod enakimi pogoji kakor naročnik;
2.    
naročila, ki jih naročnik odda za druge namene kot je opravljanje
dejavnosti iz 5. do 9. člena tega zakona, ali za opravljanje takšnih
dejavnosti v tretji državi, v pogojih, ki ne vključujejo fizične uporabe
omrežja ali geografskega območja znotraj Evropske unije;
3.    
javna naročila, s katerimi se razkrivajo podatki, označeni s stopnjo
tajnosti, javna naročila, katerih izvedbo morajo v skladu z zakonom spremljati
posebni varnostni ukrepi, ali javna naročila, ki so potrebna zaradi ogroženosti
bistvenih varnostnih interesov Republike Slovenije;
3.a naročila blaga, storitev ali gradenj s področja
obrambe in varnosti;
4.    
javna naročila, za katera veljajo drugačna postopkovna pravila naročanja
in so dodeljena:
a)   
na podlagi mednarodnega sporazuma, sklenjenega
v skladu s PES, med Republiko Slovenijo in eno ali več tretjimi državami, ter
vključuje bodisi blago, storitve, gradnje ali natečaje, namenjene skupnemu
izvajanju naročila gradnje ali uporabi gradnje s strani držav podpisnic, bodisi
storitve, namenjene skupnemu izvajanju naročila storitve ali uporabi rezultatov
projekta s strani držav podpisnic; o vseh sporazumih ministrstvo, pristojno za
zunanje zadeve, obvesti Komisijo;
b)   
na podlagi sklenjenega mednarodnega sporazuma,
ki se nanaša na stacioniranje vojaških enot in zadeva podjetja v Republiki
Sloveniji ali tretji državi;
c)   
na podlagi posebnega postopka mednarodne
organizacije;
5.    
koncesije za gradnje in storitve, ki jih oddajo naročniki, ki opravljajo
eno ali več dejavnosti iz 5. do 9. člena tega zakona, če se te koncesije
podelijo za izvajanje takih dejavnosti;
6.    
pogodbe, sklenjene med enim ali več naročniki in enim ali več
gospodarskimi subjekti, nad poslovanjem katerih imajo ti naročniki nadzor,
primerljiv nadzoru nad notranjimi organizacijskimi enotami naročnika. Pri tem
morajo biti izpolnjeni pogoji, da:
-      
gospodarski subjekt izvaja pretežni del svojih
dejavnosti za naročnika,
-      
gospodarski subjekt za javno naročilo, ki se
odda po tej točki, naroča to blago, storitve ali gradnje, upoštevaje določbe
tega zakona, tudi če sam ni naročnik, in 
-      
je vrednost predmeta naročanja enaka ali nižja
od cen za ta predmet na trgu; 
7.    
javna naročila opreme, tehnike ter druga javna naročila za zagotovitev
osnovnih pogojev za preživetje oziroma življenje ali takojšnjo preprečitev
nastanka neposredno grozeče škode ob naravni ali drugi nesreči, skladno s
predpisi o varstvu pred naravnimi in drugimi nesrečami, kadar je vrednost
naročila nižja od vrednosti, od katerih dalje je potrebna objava v Uradnem
listu Evropske unije. 
(2) V primerih iz 1. točke prvega odstavka
tega člena mora naročnik Komisijo, na njeno zahtevo, uradno obvestiti o vseh
kategorijah proizvodov ali dejavnosti, za katere meni, da so izjeme.
(3) V primerih iz 2. točke prvega odstavka
tega člena mora naročnik Komisijo, na njeno zahtevo, uradno obvestiti o vseh
dejavnostih, za katere meni, da so izjeme.
(4) Pri naročanju gradenj, katerih vrednost
ne presega vrednosti iz prvega odstavka 17. člena tega zakona, lahko
naročnik, kadar gre za izvajanje dodatnih oziroma več del, dovoli izvajalcu, ki
že izvaja dela na gradbišču, po potrditvi obsega del s strani osebe, ki
opravlja nadzor nad gradbenimi deli, začetek opravljanja teh del istočasno z
začetkom postopka pogajanj, v kolikor bi lahko zaradi zamika izvedbe del zaradi
izvedbe postopka prišlo do dodatnih stroškov pri naročniku, pri tem pa vrednost
teh del ne sme presegati 10% osnovne pogodbene vrednosti.
20. člen
(naročila, oddana povezanemu podjetju,
mešanemu podjetju ali naročniku, ki je del mešanega podjetja)
(1) Ta zakon se ne uporablja za naročila
storitev, blaga ali gradenj, ki jih:
a)    
naročnik odda povezanemu podjetju ali
b)    
mešano podjetje, ki ga je ustanovilo več
naročnikov za opravljanje dejavnosti v smislu 5. do 9. člena tega zakona,
odda podjetju, ki je povezano z enim od teh naročnikov, pod pogojem, da vsaj
80% povprečnega prometa v zvezi s storitvami, blagom ali gradnjami, ki ga je to
podjetje realiziralo v prejšnjih treh letih, izhaja iz zagotavljanja teh
storitev, blaga ali gradenj podjetjem oziroma naročnikom, s katerimi je
povezano.
(2) V kolikor je bilo podjetje ustanovljeno
ali je začelo poslovati pred manj kot tremi leti, zadostuje, da podjetje
prikaže, da je tak promet iz prejšnjega odstavka tega člena verjeten, zlasti
glede na poslovni načrt.
(3) Kadar iste ali podobne storitve, blago
ali gradnje zagotavlja več kakor eno podjetje, ki je povezano z naročnikom, se
deleži iz prvega odstavka tega člena izračunajo ob upoštevanju skupnega
prometa, ki ga ta povezana podjetja ustvarijo z zagotavljanjem storitev, blaga
ali gradenj.
(4) Ta zakon se ne uporablja za naročila,
ki jih odda:
a)    
mešano podjetje, ki ga je ustanovilo več
naročnikov izključno za opravljanje dejavnosti v smislu 5. do 9. člena
tega zakona enemu od teh naročnikov, ali
b)    
naročnik takemu mešanemu podjetju, katerega del
je, pod pogojem, da je bilo mešano podjetje ustanovljeno za opravljanje zadevne
dejavnosti v obdobju najmanj treh let in da akt o ustanovitvi mešanega podjetja
določa, da bo naročnik, ki je njegov del, ostal njegov del najmanj za enako
obdobje.
(5) Služba vlade, pristojna za evropske
zadeve, posreduje Komisiji, na zahtevo le-te, naslednje podatke:
a)    
imena teh podjetij ali mešanih podjetij,
b)    
vrsto in vrednost naročil,
c)    
podatke, ki po mnenju Komisije lahko služijo
kot dokaz, da je razmerje med podjetjem ali mešanim podjetjem, kateremu so
naročila oddana, in naročnikom v skladu z zahtevami iz tega člena.
21. člen
(posebne izjeme, ki niso predmet javnega
naročanja)
(1) Ta zakon se ne uporablja za javna
naročila storitev v zvezi s:
a)    
storitvami na področju arbitraže in poravnave;
b)    
finančnimi storitvami glede izdaje, prodaje,
nakupa ali prenosa vrednostnih papirjev ali drugih finančnih instrumentov,
zlasti glede transakcij naročnikov za pridobitev denarja ali kapitala;
c)    
pogodbami o zaposlitvi;
d)    
raziskovalnimi in razvojnimi storitvami, razen
tistih, od katerih ima koristi izključno naročnik za uporabo pri upravljanju
lastnih zadev in pod pogojem, da opravljeno storitev v celoti plača naročnik;
e)    
pridobitvijo ali najemom zemljišča, obstoječih
objektov ali drugih nepremičnin ali pravic, ki so z njimi povezane, s
kakršnimikoli finančnimi sredstvi; vendar pa ta izjema ne velja za pogodbe o
finančnih storitvah, ki so vezane na pogodbe o pridobitvi ali najemu in se v
kakršni koli obliki sklenejo istočasno, prej ali pozneje.
(2) Ta zakon se ne uporablja za naročila
storitev, oddana s strani enega naročnika drugemu naročniku ali združenju
naročnikov na podlagi izključne pravice, podeljene na podlagi zakona.
22. člen
(naročila, ki jih določeni naročniki
oddajo za nabavo vode in za nabavo električne energije ali goriv za
proizvodnjo energije)
Ta zakon se ne uporablja:
a)    
za naročila za nabavo vode, če jih oddajo
naročniki, ki opravljajo eno ali obe dejavnosti iz prvega odstavka
6. člena tega zakona;
b)    
za naročila za nabavo električne energije ali
nabavo goriv za proizvodnjo energije, če jih oddajo naročniki, ki opravljajo
dejavnost iz prvega in tretjega odstavka 5. člena ali a) točke
9. člena tega zakona.
1.7. Posebni primeri naročanja
23. člen
(pridržana naročila)
(1) Naročnik mora v primeru oddaje
pridržanega javnega naročila ob izpolnjevanju vseh razpisanih pogojev izbrati
ponudnika, ki izkaže status invalidskega podjetja ali zaposlitvenega centra v
skladu z Zakonom o zaposlitveni rehabilitaciji in zaposlovanju invalidov
(Uradni list RS, št. 100/05 – uradno prečiščeno besedilo, v nadaljnjem besedilu:
ZZRZI) in katerega ponudbena cena oziroma ekonomsko najugodnejša ponudba ni
višja kot 5% ponudbene cene najugodnejšega ponudnika, ki ni invalidsko podjetje
ali zaposlitveni center, pri čemer morajo podizvajalci izpolnjevati enake
pogoje iz tega člena.
(2) Če naročnik na način iz prejšnjega
odstavka nadomestno izpolnjuje kvoto, mora pri tem upoštevati tudi
64. člen ZZRZI.
(3) Naročnik, ki namerava oddati javno
naročilo po tem členu, mora to navesti v objavi javnega naročila in v razpisni
dokumentaciji.
24. člen
(javno naročanje in sklepanje okvirnih
sporazumov preko skupnih nabavnih organov)
(1) Naročnik lahko naroči izvedbo gradenj
in storitev ter nabavo blaga od ali preko skupnega nabavnega organa. Skupni
nabavni organ za izvedbo postopka javnega naročanja ne sme zaračunati
provizije, razen če ta ali drug zakon določa drugače.
(2) V primerih iz prejšnjega odstavka za
pravilnost izvedbe javnega naročanja odgovarja naročnik. Šteje se, da je
naročnik ravnal v skladu s tem zakonom, v kolikor je v skladu s tem zakonom
ravnal skupni nabavni organ.
(3) Naročnik lahko za izvedbo oziroma
odločanje v postopkih javnega naročanja pooblasti le osebo, ki mora v skladu s
3. členom tega zakona, 3. ali 13. členom Zakona o javnem naročanju (Uradni list
RS, št. 128/06, 16/08, 19/10, 18/11, 43/12 – odl. US,
90/12 in 19/14; v nadaljnjem besedilu ZJN-2) ali
predpisi druge države članice ali tretje države svoja naročila oddajati v
skladu s predpisi, ki urejajo javno naročanje.
(4) Kadar naročnik za svetovanje v
postopku ali v zvezi s postopkom javnega naročanja najame osebo zasebnega prava
ali posameznika, mora:
a)    
zahtevati, da ta oseba pred sklenitvijo pogodbe
predloži garancijo za dobro izvedbo del;
b)    
v pogodbi za svetovanje, ki jo sklene s to
osebo, določiti, da se plačilo po tej pogodbi izvede po zaključku postopka
javnega naročanja. Šteje se, da je postopek javnega naročanja zaključen, ko
postane odločitev iz:
-
prvega odstavka 83. člena tega zakona ali
-
drugega odstavka 84. člena tega zakona ali
-
tretjega odstavka 84. člena tega zakona
pravnomočna.
1.8. Javna naročila storitev
25. člen
(javna naročila storitev iz Seznama
storitev)
(1) Javna naročila, katerih predmet so
storitve iz Seznama storitev A, se oddajo v skladu s tem zakonom.
(2) Javna naročila, katerih predmet so
storitve iz Seznama storitev B, ki je priloga uredbe, ki jo izda vlada (v
nadaljnjem besedilu: Seznam storitev B), se oddajo v skladu z določbami tega
zakona, ki določajo opredelitev predmeta naročila oziroma tehnične
specifikacije. Naročnik mora pri naročanju storitev iz Seznama storitev B
spoštovati pravila tega zakona za objavo obvestil o oddaji naročila. V primeru
odstopanja med nomenklaturama CPV in CPC, se uporablja nomenklatura CPC.
(3) Javna naročila, katerih predmet so
storitve iz Seznama storitev A in iz Seznama storitev B, se oddajo v skladu s
tem zakonom, če je vrednost storitev iz Seznama storitev A večja od vrednosti
storitev iz Seznama storitev B. V drugih primerih se naročila oddajo v skladu z
določbami zakona, ki določajo tehnične specifikacije in pravila za objavo
obvestil o oddaji naročila.
1.9. Sporazumi, sklenjeni v okviru Svetovne
trgovinske organizacije
26. člen
(pogoji v zvezi s sporazumi, sklenjenimi v
okviru Svetovne trgovinske organizacije)
Pri oddaji javnega naročila morajo biti
vsem gospodarskim subjektom iz držav članic Evropske unije zagotovljeni enaki
pogoji, kakršni morajo biti zagotovljeni gospodarskim subjektom iz tretjih
držav na podlagi Sporazuma o vladnih nabavah, sklenjenega v okviru Svetovne
trgovinske organizacije (GPA).
1.10. Javnost in zaupnost
27. člen
(varstvo podatkov)
(1) Naročnik mora zagotoviti varovanje
podatkov, ki se glede na določbe zakona, ki ureja varstvo osebnih podatkov,
tajne podatke ali gospodarske družbe, štejejo za osebne ali tajne podatke ali
poslovno skrivnost. 
(2) Ne glede na določbo prejšnjega odstavka
so javni podatki količina iz specifikacije, cena na enoto, vrednost posamezne
postavke in skupna vrednost iz ponudbe, v primeru merila ekonomsko najugodnejše
ponudbe pa tisti podatki, ki so vplivali na razvrstitev ponudbe v okviru drugih
meril.
(3) Naročnik mora zagotoviti posredovanje,
izmenjavo in shranjevanje informacij na tak način, da so varovani celovitost
podatkov ter zaupno ravnanje s ponudbami in prijavami za sodelovanje. Pri
posredovanju tehničnih specifikacij ponudnikom in kandidatom zaradi izbire
dobaviteljev blaga in izvajalcev gradenj in storitev in v zvezi z oddajo
naročil lahko naročnik zahteva varovanje tajnih podatkov, ki jim jih daje na
razpolago.
(4) Naročnik mora imena ponudnikov in predložene
ponudbe varovati kot poslovno skrivnost do roka, določenega za odpiranje
ponudb.
(5) Vsi, ki so prejeli podatke, ki so
določeni z zakonom kot tajni, morajo upoštevati tajno naravo prejetih podatkov
glede na stopnjo tajnosti.
(6) Celotna dokumentacija o oddanem javnem
naročilu je po datumu oddaje naročila javna, če ne vsebuje poslovnih skrivnosti
ali tajnih podatkov iz tega člena. Pred tem datumom se določbe zakona, ki ureja
dostop do informacij javnega značaja, ne uporabljajo.
(7) Po sprejemu odločitve o oddaji naročila
mora naročnik ponudniku na njegovo zahtevo dovoliti vpogled v druge ponudbe in
ostalo dokumentacijo, razen v tiste dele, ki upoštevaje prvi in drugi odstavek
tega člena predstavljajo poslovno skrivnost ali tajne podatke. Naročnik mora
organizirati vpogled v ponudbe, prejete v postopku oddaje javnega naročila, v
25 dneh od prejema zahteve za vpogled. Kadar ponudnik zahteva vpogled v ponudbe
zaradi suma, da je naročnik kršil zakon, pa mora vpogled organizirati najmanj
tri dni pred potekom obdobja mirovanja. Če v tem primeru prejme zahtevo za
vpogled štiri dni pred potekom obdobja mirovanja ali pozneje, mora naročnik
zagotoviti vpogled v najkrajšem možnem času, in, če okoliščine to dopuščajo,
pred potekom obdobja mirovanja. Naročnik mora ponudnika, v ponudbo katerega bo
izveden vpogled, seznaniti s časom in krajem vpogleda in mu tako omogočiti, da
je navzoč pri vpogledu v njegovo ponudbo ter da ima možnost varovati svoje
interese. Naročnik mora ponudniku, ki opravi vpogled v ponudbe drugih
ponudnikov ali dokumentacijo o postopku javnega naročanja, omogočiti prepis,
fotokopijo ali elektronski zapis fotokopije ponudbe, dokumentacije ali njunega
dela. Vpogled v zahtevano informacijo je brezplačen. Za posredovanje prepisa,
fotokopije ali elektronskega zapisa zahtevane informacije lahko naročnik
ponudniku zaračuna materialne stroške.
1.11. Jezik
28. člen
(jezik v postopku javnega naročanja)
(1) Postopek javnega naročanja poteka v
slovenskem jeziku. Naročnik lahko v razpisni dokumentaciji določi, da smejo
ponudniki svoje ponudbe predložiti delno ali v celoti v tujem jeziku, zlasti v
delu, ki se nanaša na tehnične značilnosti, kakovost in tehnično dokumentacijo,
kot so na primer prospekti, propagandni ter tehnični material in drugo. V
izjemnih primerih lahko naročnik, kadar obstaja pomanjkanje slovenske
terminologije na specifičnem tehničnem področju, pripravi razpisno
dokumentacijo ali del razpisne dokumentacije v tujem jeziku. Če naročnik
dovoli, da ponudnik predloži del ponudbene dokumentacije v enem od uradnih
jezikov Evropske unije ali drugem tujem jeziku, mora naročnik navesti v katerem
jeziku in za kateri del ponudbe gre.
(2) Če naročnik ob pregledovanju in
ocenjevanju ponudb meni, da je treba del ponudbe, ki ni predložen v slovenskem
jeziku, uradno prevesti v slovenski jezik, lahko to zahteva in ponudniku določi
ustrezni rok. Stroške prevoda nosi ponudnik.
(3) Za presojo spornih vprašanj se vedno
uporablja ponudba oziroma njen uradni prevod v slovenskem jeziku, v primeru, da
je bila razpisna dokumentacija ali del razpisne dokumentacije podan v tujem
jeziku, pa tuji jezik.
(4) Določbe tega člena, ki veljajo za
slovenski jezik, veljajo na dvojezičnih območjih, v okviru izvajanja posebnih
pravic pripadnikov italijanske in madžarske skupnosti, smiselno tudi za
italijanski oziroma madžarski jezik.
Drugo poglavje
Odnosi s tretjimi državami
29. člen
(ponudbe proizvodov s poreklom iz tretjih
držav)
(1) Določbe tega člena se uporabljajo za
obravnavo ponudb proizvodov s poreklom iz tretjih držav, s katerimi Evropska
skupnost nima sklenjenega dvostranskega ali večstranskega sporazuma, ki bi
zagotavljal primerljiv in uspešen dostop podjetij iz Evropske skupnosti na trge
tretjih držav. To ne vpliva na obveznosti Evropske skupnosti ali njenih držav
članic do tretjih držav.
(2) Naročnik lahko zavrne ponudbe, oddane v
postopku oddaje naročila blaga, če delež proizvodov, ki so po poreklu iz
tretjih držav, skladno z določbami zakonov, ki urejajo:
-      
spremembe, dopolnitve in razveljavitve
določenih zakonov na področju kmetijstva in gozdarstva,
-      
carine,
-      
preoblikovanje dejavnosti prosto-carinskih
prodajaln na cestnih mejnih prehodih,
-      
takse na izvoženo blago,
-      
izvajanje carinskih predpisov Evropskih
skupnosti,
-      
carinsko tarifo,
presega 50% skupne vrednosti proizvodov, ki
tvorijo ponudbo. Programska oprema, ki se uporablja v opremi komunikacijskih
omrežij, se pojmuje kot proizvod.
(3) Če sta dve ponudbi ali več enakovredni
glede na merila za izbiro najugodnejše ponudbe, imajo prednost tiste ponudbe,
ki jih ni mogoče zavrniti na podlagi prejšnjega odstavka. Glede merila cene
velja, da je ponudbe treba obravnavati enakovredno, če razlika med cenami iz
ponudb ne presega 3%. Ne glede na prej navedeno, pa naročnik ne sme dati
prednosti ponudbi, če bi z njenim izborom moral nabaviti opremo, ki bi se po
tehničnih lastnostih razlikovala od obstoječe, kar bi povzročilo neskladnost
ali tehnične težave pri delovanju in vzdrževanju ali bi povzročilo nesorazmerne
stroške.
(4) Določbe tega člena veljajo samo v
primeru, ko tretja država v svoji ponudbi ponuja proizvode, ki izvirajo iz te
države.
30. člen
(odnosi s tretjimi državami v zvezi z
naročili gradenj, blaga in storitev)
(1) Vlada mora obvestiti Komisijo o vseh
težavah, s katerimi se srečujejo slovenska podjetja pri pridobivanju naročil storitev
v tretjih državah.
(2) Vlada mora obvestiti Komisijo o vseh
težavah, s katerimi se srečujejo in o njih poročajo slovenska podjetja pri
pridobivanju naročil v tretjih državah in ki nastanejo zaradi nespoštovanja
določb mednarodnega delovnega prava.
Tretje poglavje
Ugotavljanje ali je določena dejavnost neposredno izpostavljena konkurenci 
31. člen
(postopki za ugotavljanje ali je določena
dejavnost neposredno izpostavljena konkurenci)
(1) Oseba ali osebe, ki izvajajo katero od
dejavnosti iz 5. do 9. člena tega zakona in menijo, da je ta
dejavnost neposredno izpostavljena konkurenci na trgu, podajo organu,
pristojnemu za varstvo konkurence, predlog za izvedbo postopka za ugotavljanje
ali je določena dejavnost neposredno izpostavljena konkurenci. Predlog lahko
vloži tudi ministrstvo, pristojno za javna naročila. Vsebovati
mora:
-      
navedbo dejavnosti, za katero oseba meni, da je
neposredno izpostavljena konkurenci,
-      
dejstva in dokaze, ki utemeljujejo navedeno
trditev,
-      
navedbo določb zakonov, podzakonskih aktov in
drugih predpisov ali sporazumov glede izpolnjevanja pogojev iz tega odstavka.
Organ, pristojen za varstvo konkurence,
poda mnenje k predlogu v roku 30 dni od prejema le-tega.
(2) Če organ, pristojen za varstvo
konkurence, meni, da se v skladu s prejšnjim in tretjim odstavkom tega člena za
določeno dejavnost ta zakon ne uporablja, o tem uradno obvesti Komisijo in ji
sporoči vsa pomembna dejstva, zlasti vse določbe zakonov, podzakonskih aktov in
drugih predpisov ali sporazumov glede izpolnjevanja pogojev iz prvega odstavka
tega člena in po potrebi priloži svoje mnenje.
(3) Ta zakon se preneha uporabljati za
naročila, katerih namen je omogočiti opravljanje določene dejavnosti, če
Komisija:
-      
sprejme odločbo o uporabi prvega odstavka tega
člena in v obdobju, ki ga določi,
ali
-      
ne sprejme odločbe o taki uporabi v navedenem
obdobju.
(4) Kadar pa se predpostavlja prost dostop
na podlagi prvega odstavka tega člena in če organ, pristojen za varstvo
konkurence, ugotovi, da se uporablja prvi odstavek tega člena, se za naročila,
katerih namen je omogočiti opravljanje določene dejavnosti, ta zakon ne
uporablja več, če Komisija z odločbo in v predpisanem roku, ne ugotovi, da je
dejavnost iz 5. do 9. člena tega zakona neposredno izpostavljena
konkurenci na trgu.
(5) Če za dejavnost v Republiki Sloveniji
že poteka postopek po tem členu, se nadaljnje prošnje v zvezi z isto
dejavnostjo v Republiki Sloveniji pred potekom roka v zvezi s prvo prošnjo, ne
štejejo za nove postopke in se obravnavajo v okviru prve prošnje.
Četrto poglavje
Postopki naročanja
32. člen
(vrste postopkov)
(1) Naročnik izvede javno naročanje po enem
izmed naslednjih postopkov:
1.    
odprti postopek,
2.    
postopek s predhodnim ugotavljanjem sposobnosti,
3.    
postopek s pogajanji brez predhodne objave,
4.    
postopek s pogajanji po predhodni objavi,
5.    
postopek oddaje naročila male vrednosti.
(2) Naročnik izvede javno naročanje: 
a)    
po postopku oddaje naročila male vrednosti ali
kateremkoli drugem postopku iz 1. do 4. točke prejšnjega odstavka, če je
vrednost predmeta javnega naročila brez DDV: 
-
pri naročanju blaga ali storitev enaka ali
višja od 40.000 eurov in nižja od 414.000 eurov ter 
-
pri naročanju gradenj enaka ali višja od 80.000
eurov in nižja od 844.000 eurov; 
b)    
po postopkih iz 1. do 4. točke prejšnjega
odstavka, če je vrednost predmeta javnega naročila brez DDV: 
-
pri naročanju blaga ali storitev enaka ali
višja od 414.000 eurov in 
-
pri naročanju gradenj enaka ali višja od
844.000 evrov. 
(3) Javno naročanje iz b) točke prejšnjega odstavka se izvaja ob uporabi odprtega postopka
ali postopka s predhodnim ugotavljanjem sposobnosti ali postopka s pogajanji po
objavi obvestila o naročilu. V posebnih primerih in razmerah, lahko uporabi
postopek s pogajanji brez objave obvestila o naročilu.
(4) Če vrednost najugodnejše popolne
ponudbe presega mejno vrednost, od katere dalje je treba javno naročilo
objaviti na portalu javnih naročil oziroma v Uradnem listu Evropske unije, ali
mejno vrednost za postopek javnega naročanja, naročnik ne sme oddati naročila
po tem postopku, temveč mora, če je to primerno, začeti nov postopek, skladno
določbam tega zakona.
(5) Določbe tega zakona, razen določb 103.a
in 104. člena tega zakona, se ne uporabljajo za javna naročila, katerih
vrednost je nižja od 40.000 eurov brez DDV za blago in storitve in 80.000 eurov
brez DDV za gradnje. Naročniki morajo za ta naročila voditi le evidenco o
njihovi oddaji, ki zajema navedbo predmeta in vrednosti javnega naročila.
(6) Vlada lahko s predpisom podrobneje
določi posamezne elemente v izvajanju postopkov javnega naročanja.
(7) (črtan)
(8) (črtan)
33. člen
(oddaja naročila po odprtem postopku)
Odprti postopek oddaje javnega naročila je
postopek, pri katerem lahko vsi, ki imajo interes pridobiti javno naročilo,
predložijo svoje ponudbe, pripravljene skladno z vnaprej določenimi zahtevami
naročnika, določenimi v razpisni dokumentaciji.
34. člen
(oddaja naročila po postopku s predhodnim
ugotavljanjem sposobnosti in po postopku s pogajanji po predhodni objavi)
(1) Postopek s predhodnim ugotavljanjem
sposobnosti je postopek, katerega namen je oddaja javnega naročila in v katerem
naročnik v prvi fazi na podlagi vnaprej predloženih prijav prizna sposobnost
ponudnikom in v drugi fazi povabi k oddaji ponudb kandidate, ki jim je priznal
sposobnost.
(2) Postopek s pogajanji po predhodni objavi
je postopek, v katerem naročnik na podlagi prijav, prejetih na podlagi objave
obvestila o naročilu, izbere gospodarske subjekte oziroma kandidate in jih
povabi v pogajanja. Pogajanja se izvedejo v obsegu in na način kot je določen v
razpisni dokumentaciji.
35. člen
(oddaja javnega naročila po postopku s
pogajanji brez predhodne objave)
(1) Naročnik lahko odda naročilo po
postopku s pogajanji brez predhodne objave:
1.    
če v postopku oddaje javnega naročila v postopku oddaje naročila male
vrednosti ali odprtem ali postopku s predhodnim ugotavljanjem sposobnosti ne
pridobi nobene ponudbe ali nobene primerne ponudbe oziroma nobene prijave in
pod pogojem, da se prvotno določen predmet javnega naročila in vsebina razpisne
dokumentacije bistveno ne spremenita;
2.    
kadar je predmet naročila blago, ki se izdela izključno zaradi
raziskovanja, poskusov, študij ali razvoja; ta določba ne vključuje serijske
proizvodnje zaradi preživetja na trgu ali zaradi povrnitve stroškov raziskav in
razvoja;
3.    
če lahko zaradi tehničnih oziroma umetniških zahtev predmeta javnega
naročila ali iz razlogov, ki so povezani z varovanjem izključnih pravic, naročilo
izpolni le določen ponudnik. Naročnik ne sme uporabiti postopka s pogajanji
brez predhodne objave na podlagi te točke, če je predmet javnega naročanja
izvedba projekta, ki ga je projektant projektiral v predhodnem postopku javnega
naročanja, in namerava v pogajanja vključiti le tega projektanta;
4.    
samo če je to nujno potrebno, kadar je iz razlogov, ki jih ni bilo
mogoče predvideti in jih v nobenem primeru ni mogoče pripisati naročnikovemu
ravnanju, javno naročilo neizogibno potrebno oddati in ni mogoče spoštovati
niti skrajšanih rokov, ki so predpisani za odprti ali postopek s predhodnim
ugotavljanjem sposobnosti ali postopek s pogajanji po predhodni objavi;
5.    
v primeru naročanja blaga za dodatne nabave blaga s strani prvotnega
dobavitelja, ki so namenjene za delno nadomestilo na trgu dostopnega blaga ali
postavitev ali kot povečanje obsega obstoječega blaga ali postavitev, če bi
zamenjava dobavitelja prisilila naročnika, da bi nabavil material, ki ima
drugačne tehnične lastnosti, to pa bi povzročilo neskladnost ali nesorazmerne
tehnične težave med obratovanjem in vzdrževanjem;
6.    
za dodatne gradnje ali storitve, ki niso vključene v prvotni projekt ali
v prvotno naročilo, vendar so zaradi nepredvidenih okoliščin postale potrebne
za izvedbo naročila gradenj ali storitev, zajetih v tem projektu ali naročilu,
pod pogojem, da se naročilo odda ponudniku, ki izvaja prvotno naročilo:
- 
če teh dodatnih gradenj ali storitev ni mogoče
tehnično ali ekonomsko ločiti od prvotnega naročila, ne da bi to naročnikom
povzročilo velike težave, ali
- 
če so dodatne storitve ali gradnje, čeprav bi
se lahko ločile od izvajanja prvotnega naročila, nujno potrebne za izvajanje nadaljnjih
faz tega naročila;
7.    
v primeru naročanja gradenj za dodatne gradnje, ki predstavljajo
ponovitev podobnih gradenj, kot so zajete v prvotnem naročilu, pod pogojem, da
se oddajo istemu izvajalcu, kateremu je naročnik oddal prvotno naročilo, če so
te gradnje v skladu z osnovnim projektom oziroma prvotnim naročilom, oddanim na
podlagi odprtega postopka, postopka s predhodnim ugotavljanjem sposobnosti ali
postopka oddaje naročil male vrednosti. Možnost uporabe tega postopka mora biti
navedena že v postopku oddaje prvotnega javnega naročila in pri izračunu
ocenjene vrednosti naročila upoštevaje vrednosti takih dodatnih gradenj;
8.    
za blago, ponujeno in kupljeno na prostem trgu;
9.    
za posamezna naročila, ki se oddajo na podlagi okvirnih sporazumov, pod
pogojem, da je izpolnjen pogoj iz drugega odstavka 38. člena tega zakona;
10.  za
ugodne nakupe, ko je blago mogoče naročiti tako, da se izkoristi posebno ugodna
priložnost, ki je na voljo zelo kratek čas in je cena bistveno nižja od
običajnih tržnih cen;
11.  za
naročanje blaga pod posebno ugodnimi pogoji, bodisi od ponudnika blaga, ki
zaključuje svoje poslovanje, ali v primerih stečaja od stečajnih ali
likvidacijskih upraviteljev, ali na podlagi sporazuma z upniki ali po postopku,
določenem v predpisih, ki urejajo stečaj in likvidacijo;
12.  za
javna naročila storitev, kadar je naročanje storitev vezano na predhodno
izvedeni postopek javnega natečaja in mora biti naročilo v skladu z
uporabljenimi pravili v postopku natečaja oddano izbranemu kandidatu ali enemu
izmed izbranih kandidatov. Če je kandidatov več morajo biti vsi povabljeni v
pogajanja;
13.  v
primeru, če naročnik v že začetem postopku javnega naročanja zaradi vloženega
zahtevka za revizijo ne more pravočasno oddati javnega naročila, izvedba
naročila pa je nujna tudi v tem obdobju, pod pogojem, da vrednost naročila ne
presega vrednosti iz prvega odstavka 17. člena tega zakona in na podlagi
predhodnega soglasja ministrstva, pristojnega za javna naročila. Naročnik lahko
v takem primeru odda naročilo le za čas do sklenitve pogodbe na podlagi že
začetega ali ponovljenega postopka.
(2) Pred spremembo pogodbe, ki pomeni
spremembo predmeta pogodbe, vključno s spremembo obsega predmeta naročanja, ali
povečanje cene ali vrednosti pogodbe, mora naročnik obvestiti svoj nadzorni
organ, če tega nima, pa vlado, razen če se pogodba spreminja na podlagi 4. ali
13. točke prejšnjega odstavka, zaradi regulacije cen, v skladu s predpisom, ki
ureja načine valorizacije denarnih obveznosti v večletnih pogodbah javnega
sektorja, ali zaradi odpiranja konkurence pri izvajanju okvirnega sporazuma ali
oddaje posameznega naročila na podlagi okvirnega sporazuma ali če je vrednost
sprememb nižja od 10.000 eurov brez DDV ali če vrednost sprememb predstavlja
manj kot 5% vrednosti prvotnega naročila. Naročnik pa mora obvestiti svoj
nadzorni organ oziroma vlado, če skupna vrednost te in predhodnih sprememb
znaša 10.000 eurov brez DDV in 5% vrednosti prvotnega naročila ali več.
Naročnik mora v obvestilu navesti razloge za spremembo pogodbe in jih
utemeljiti. 
36. člen
(črtan)
36.a člen
(postopek oddaje naročila male vrednosti)
(1) Naročnik lahko omeji sodelovanje
ponudnikov v postopku oddaje naročila male vrednosti zgolj na podlagi vnaprej
opredeljenih pogojev.
(2) Naročnik lahko v postopek oddaje
naročila male vrednosti vključi tudi pogajanja, če je le-to ali možnost
vključitve pogajanj v postopek oddaje naročila male vrednosti napovedal v
objavi obvestila o naročilu male vrednosti ali razpisni dokumentaciji.
37. člen
(posebni načini javnega naročanja in
okvirni sporazum)
(1) Posebni načini javnega naročanja so:
1.    
dinamični nabavni sistem in
2.    
elektronska dražba.
(2) Naročnik lahko po izvedenem postopku
javnega naročanja sklene okvirni sporazum, pod pogoji, ki jih določa ta zakon.
38. člen
(okvirni sporazum)
(1) Naročnik lahko okvirni sporazum
obravnava kot javno naročilo in ga sklene v skladu s tem zakonom. Naročnik mora
v razpisni dokumentaciji opredeliti način izbora ponudnikov za sklenitev
okvirnega sporazuma glede na uspešnost v okviru posameznih meril, določenih v
skladu z 49. členom tega zakona.
(2) Okvirni sporazum se sklene na podlagi
predhodno izvedenega odprtega postopka, postopka s predhodnim ugotavljanjem
sposobnosti, postopka s pogajanji po predhodni objavi, postopka s pogajanji
brez predhodne objave ali postopka oddaje naročila male vrednosti. 
(3) Naročnik ne sme uporabljati okvirnih
sporazumov tako, da bi s tem kršil temeljna načela javnega naročanja.
(4) Če se okvirni sporazum sklene z enim
gospodarskim subjektom, se naročila na podlagi tega sporazuma vedno oddajo v
skladu s pogoji iz okvirnega sporazuma.
(5) V primeru okvirnega sporazuma, ki
je sklenjen z več ponudniki in v njem niso opredeljeni vsi pogodbeni pogoji,
mora naročnik posamezna naročila oddati s ponovnim odpiranjem konkurence med
strankami okvirnega sporazuma. Naročnik odda posamezno naročilo ponudniku, ki
je predložil najugodnejšo ponudbo na podlagi meril za izbor iz določb okvirnega
sporazuma, in ponudnike, ki so oddali ponudbo za posamezno naročilo, pisno
obvesti o svoji odločitvi o oddaji posameznega naročila. 
(6) Kadar naročnik sklene okvirni
sporazum z večjim številom ponudnikov in so v njem opredeljeni vsi pogodbeni
pogoji, se posamezna naročila oddajo brez ponovnega odpiranja konkurence ob
upoštevanju določb okvirnega sporazuma in temeljnih načel javnega naročanja. V
tem primeru mora naročnik pisno obvestiti ponudnike, stranke okvirnega
sporazuma, o svoji odločitvi o oddaji posameznega naročila.
(7) O sklenitvi okvirnega sporazuma
mora naročnik obvestiti ponudnike in jim omogočiti uveljavljanje pravnega
varstva v skladu z zakonom, ki ureja pravno varstvo v postopkih javnega
naročanja. Ponudnik lahko zahteva dodatno obrazložitev odločitve o sklenitvi
okvirnega sporazuma, če so za to izpolnjeni pogoji iz tretjega odstavka 83.
člena tega zakona.
(8) Naročnik, ki je sklenil okvirni
sporazum, mora v dveh mesecih od sklenitve okvirnega sporazuma objaviti
obvestilo o oddaji naročila. 
(9) Naročnik mora objaviti obvestilo o
oddaji posameznih naročil na podlagi okvirnega sporazuma v dveh mesecih po oddaji
posameznega naročila, razen če objavi obvestilo o oddanih posameznih naročilih
za koledarsko leto. V tem primeru mora naročnik vsa zbrana obvestila
predhodnega leta poslati v objavo najkasneje do 28. februarja tekočega leta.
Obvestilo o oddaji posameznih naročil se ne glede na vrednost posameznih
naročil in ne glede na vrednost okvirnega sporazuma objavi le na portalu javnih
naročil.
39. člen
(dinamični nabavni sistem)
(1) Da bi vzpostavil dinamični nabavni
sistem, naročnik upošteva pravila za odprti postopek v vseh fazah do oddaje
naročil, ki jih je treba skleniti v okviru tega sistema. Vsi ponudniki, ki
izpolnjujejo merila za izbor in so predložili prijavo, skladno z razpisno
dokumentacijo, ter vsemi dodatnimi dokumenti se vključijo v sistem; prijave se
lahko kadar koli popravijo, če so tudi po spremembi skladne z razpisno
dokumentacijo. Zaradi vzpostavitve dinamičnega nabavnega sistema in oddaje
naročil v njegovem okviru naročnik uporablja izključno elektronska sredstva v
skladu s 67. členom tega zakona.
(2) Za namene vzpostavitve dinamičnega
nabavnega sistema naročnik:
a)    
objavi obvestilo o javnem naročilu z jasno
navedbo, da se uporablja dinamični nabavni sistem;
b)    
v razpisni dokumentaciji navede tudi
značilnosti nabav, predvidenih v okviru tega sistema, kakor tudi vse potrebne
informacije v zvezi z nabavnim sistemom, uporabljeno elektronsko opremo ter
tehničnimi pripravami in specifikacijami za povezavo;
c)    
po objavi obvestila in do zaključka delovanja
sistema z elektronskimi sredstvi nudi neomejeni, neposredni in polni dostop do
razpisne dokumentacije in do katerih koli dodatnih dokumentov ter v obvestilu
navede internetni naslov, na katerem se lahko dobijo ti dokumenti.
(3) Naročnik med celotnim trajanjem
dinamičnega nabavnega sistema zagotavlja gospodarskim subjektom možnost, da
oddajo prijavo in da pristopijo sistemu pod pogoji iz prvega odstavka tega
člena. Ocenjevanje zaključi najpozneje 15 dni od datuma predložitve prijave.
Vendar lahko podaljša to ocenjevalno obdobje, če se v tem času ne objavi nobeno
povabilo k oddaji ponudb. Naročnik v najkrajšem možnem času obvesti ponudnika o
njegovi vključitvi v dinamični nabavni sistem ali o zavrnitvi prijave.
(4) Vsako posamezno naročilo mora biti
predmet povabila k oddaji ponudb. Naročnik pred povabilom k oddaji ponudb
objavi poenostavljeno obvestilo o naročilu, ki poziva vse zainteresirane
gospodarske subjekte, da predložijo prijavo za vključitev v dinamični nabavni
sistem v roku, ki ne sme biti krajši kakor 15 dni od datuma pošiljanja
poenostavljenega obvestila. Naročnik ne sme nadaljevati s postopkom, dokler ne
oceni vseh prijav za vključitev v dinamični nabavni sistem, predloženih do tega
skrajnega roka.
(5) Naročnik povabi vse ponudnike, ki so
vključeni v dinamični nabavni sistem, da v roku, ki ga določi v obvestilu iz 10. točke prvega odstavka 57. člena tega zakona, predložijo ponudbo
za vsako posamezno naročilo, ki se oddaja v okviru dinamičnega nabavnega
sistema. Posamezno naročilo odda ponudniku, ki je predložil najboljšo ponudbo
na podlagi meril za izbor, navedenih v obvestilu o javnem naročilu v zvezi z
vzpostavitvijo dinamičnega nabavnega sistema. Ta merila se lahko, če je to
primerno, natančneje navedejo v obvestilu iz 10. točke
prvega odstavka 57. člena tega zakona.
(6) Naročnik mora ponudnike, ki so vključeni
v dinamični nabavni sistem in so oddali ponudbo za posamezno naročilo,
obvestiti o svoji odločitvi o oddaji posameznega naročila.
(7) Dinamični nabavni sistem ne sme trajati
dlje kakor štiri leta, razen v upravičenih izjemnih primerih, o čemer pa mora
naročnik pridobiti soglasje ministrstva, pristojnega za javna naročila.
(8) Naročnik mora objaviti obvestilo o
izidu v dveh mesecih po oddaji vsakega naročila, lahko pa objavi obvestilo o
oddanih javnih naročilih za četrtletje. V tem primeru mora naročnik vsa zbrana
obvestila poslati v objavo v dveh mesecih po koncu vsakega četrtletja.
40. člen
(uporaba elektronskih dražb)
(1) Naročnik se lahko odloči, da bo v
odprtem ali postopku s predhodnim ugotavljanjem sposobnosti ali v postopku s
pogajanji po predhodni objaviali postopku oddaje naročila male vrednosti naročilo oddal na elektronski dražbi, če je takrat že mogoče
natančno in nedvoumno določiti tehnične specifikacije naročila. V enakih
okoliščinah se lahko elektronska dražba izvede po ponovnem odpiranju konkurence
med strankami okvirnega sporazuma ter po začetku odpiranja konkurence za
naročila, ki jih je treba oddati v okviru dinamičnega nabavnega sistema.
Elektronska dražba mora temeljiti:
-      
na cenah, če se naročilo odda ponudniku z
najnižjo ceno, ali
-      
na cenah in/ali drugih vrednostnih elementih
ponudb, navedenih v razpisni dokumentaciji, če se naročilo odda ekonomsko
najugodnejšemu ponudniku.
(2) Naročnik, ki se odloči za izvedbo
elektronske dražbe, mora to navesti v obvestilu o javnem naročilu. Razpisna
dokumentacija mora vsebovati med drugim naslednje podatke:
a)    
značilnosti blaga oziroma storitev, katerih
vrednost bo predmet elektronske dražbe, pod pogojem, da so te značilnosti
merljive in se lahko izrazijo v številkah ali odstotkih;
b)    
omejitve glede vrednosti, ki se lahko
predložijo, kot izhajajo iz razpisne dokumentacije v zvezi s predmetom
naročila;
c)    
informacije, ki bodo na voljo ponudnikom med
potekom elektronske dražbe, ter, če je mogoče, kdaj jim bodo na voljo;
č)    ustrezne informacije v zvezi s postopkom elektronske dražbe;
d)    
pogoje, pod katerimi bodo ponudniki lahko
predložili ponudbe, ter, zlasti minimalne razlike, ki bodo, če je to primerno,
zahtevane pri ponujanju;
e)    
ustrezne informacije v zvezi z uporabljeno
elektronsko opremo ter z modalitetami in tehničnimi specifikacijami za povezavo
s sistemom, ki bo uporabljen.
(3) Pred začetkom postopka elektronske
dražbe mora naročnik opraviti začetno ocenjevanje ponudb v skladu z merilom ali
merili za ocenjevanje in njihovimi ponderji. Vsi ponudniki, ki predložijo
sprejemljive ponudbe, morajo biti na elektronski način istočasno povabljeni, da
predložijo nove cene in/ali nove vrednosti; povabilo mora vsebovati vse
ustrezne informacije o povezavah vsakega od njih z uporabljeno elektronsko
opremo ter datum in čas začetka elektronske dražbe. Elektronska dražba se lahko
izvede v več zaporednih fazah. Elektronska dražba se ne sme začeti prej kakor
dva delovna dneva po datumu odpošiljanja povabil.
(4) Če se naročilo oddaja na podlagi
ekonomsko najugodnejše ponudbe, je treba povabilu dodati izid celotnega
ocenjevanja ustreznega ponudnika, ki je opravljeno v skladu z merili iz
49. člena tega zakona. Povabilo mora prav tako vsebovati matematično
formulo, ki jo je treba uporabiti pri elektronski dražbi za določitev avtomatičnih
ponovnih razvrstitev na podlagi predloženih novih cen in/ali novih vrednosti.
Ta formula mora vključevati ponderje za vsa merila, ki so predvidena za
določitev ekonomsko najugodnejše ponudbe in so navedena v obvestilu o javnem
naročilu ali v razpisni dokumentaciji; vendar se morajo za ta namen vsi razponi
vnaprej zmanjšati na določeno vrednost. Če so dovoljene variante, se mora za
vsako varianto določiti ločena formula.
(5) Naročnik mora v vsaki fazi elektronske
dražbe takoj sporočiti vsem ponudnikom vsaj tiste informacije, ki jim
omogočijo, da kadar koli preverijo svojo relativno uvrstitev. Sporočiti mora
tudi druge informacije v zvezi z drugimi predloženimi cenami ali vrednostmi, če
je to navedeno v razpisni dokumentaciji. Lahko tudi kadarkoli objavi število
udeležencev v tej fazi dražbe. Vendar pa naročnik v nobenem primeru in v nobeni
fazi elektronske dražbe ne sme razkriti imen ponudnikov.
(6) Elektronska dražba se lahko zaključi na
enega ali več naslednjih načinov:
a)    
v povabilu k sodelovanju pri elektronski dražbi
mora naročnik vnaprej navesti datum in čas zaključka dražbe;
b)    
v povabilu k sodelovanju mora naročnik navesti,
da bo dražba zaključena, ko ne bo več ponujenih novih cen ali novih vrednosti.
V tem primeru morajo naročniki v povabilu k sodelovanju v elektronski dražbi
opredeliti rok, po izteku katerega ni več mogoče predložiti nove ponudbe in
pomeni zaključek elektronske dražbe;
c)    
ko se izvede toliko faz dražbe, kolikor jih je
bilo navedenih v povabilu k sodelovanju na dražbi.
(7) Če se naročnik odloči, da bo
elektronsko dražbo zaključil v skladu s c) točko prejšnjega odstavka, če je
mogoče v kombinaciji z načinom, opredeljenim v b) točki prejšnjega odstavka,
mora biti v povabilu k sodelovanju opredeljen čas za vsako fazo dražbe.
(8) Po zaključku elektronske dražbe mora
naročnik oddati naročilo na podlagi izidov elektronske dražbe, ki so izračunani
z uporabo vnaprej objavljenih meril in njihovih ponderjev. Naročniki ne smejo
uporabljati elektronske dražbe nepravilno ali na tak način, da ovirajo, omejujejo
ali izkrivljajo konkurenco ali spreminjajo predmet naročila, kot je opredeljen
v objavljenem obvestilu o naročilu in v razpisni dokumentaciji.
(9) Če se elektronska dražba izvede na
podlagi elektronske oddaje ponudb, mora naročnik ponudnike o tem seznaniti že v
razpisni dokumentaciji, ponudnikom pa mora biti omogočen vpogled v trenutno
razvrstitev na podlagi meril že ob prvi prijavi v informacijski sistem
elektronske dražbe.
(10) V primerih in pod pogoji iz prvega
odstavka tega člena mora naročnik v postopku javnega naročanja uporabiti
elektronsko dražbo, če v postopku oddaje javnega naročila ne prejme nobene
sprejemljive ponudbe, ker so cene iz prejetih ponudb višje od cen, ki veljajo
za predmet javnega naročila na trgu. Vsi ponudniki, ki predložijo nesprejemljive
ponudbe, ker so cene iz prejetih ponudb višje od cen, ki veljajo za predmet
javnega naročila na trgu, morajo biti na elektronski način istočasno
povabljeni, da predložijo nove cene in/ali nove vrednosti. Če se z izvedeno
elektronsko dražbo ne doseže znižanje cen na raven, ki velja za predmet javnega
naročila na trgu, naročnik ne glede na določbe šestega, sedmega in osmega
odstavka tega člena zaključi postopek kot neuspešen in ne odda javnega naročila
na podlagi izidov elektronske dražbe. Postopek oddaje javnega naročila lahko v
tem primeru naročnik nadaljuje s pogajanji v skladu z drugim odstavkom 34.
člena tega zakona.
(11) Naročnik ni dolžan uporabiti
elektronske dražbe v skladu s prejšnjim odstavkom v primerih, ko prejme samo
eno ponudbo, ki jo oceni kot nesprejemljivo.
(12) Vlada lahko za posamezne predmete
javnega naročanja in kategorije naročnikov, predpiše, da morajo naročniki javna
naročila oddati na elektronski dražbi. 
Peto poglavje
Splošna pravila glede določitve tehničnih in drugih elementov javnega naročanja
41. člen
(tehnične specifikacije)
(1) Tehnične specifikacije iz Seznama
opisov določenih tehničnih specifikacij, ki je priloga uredbe, ki jo izda vlada
(v nadaljnjem besedilu: Seznam opisov določenih tehničnih specifikacij), se navedejo
v dokumentaciji javnega naročila, kot npr. v obvestilu o javnem naročilu,
razpisni dokumentaciji ali dodatnih dokumentih. Kadarkoli je to mogoče, je
potrebno tehnične specifikacije določiti tako, da upoštevajo standarde za
dostop za invalidne osebe ali standarde za gradbene objekte, namenjene vsem
uporabnikom.
(2) Tehnične specifikacije morajo omogočati
enakopraven dostop vsem ponudnikom in ne smejo ustvarjati ovir za dostop javnih
naročil konkurenčnim gospodarskim subjektom. Tehnične specifikacije morajo biti
oblikovane na podlagi funkcionalnih zahtev predmeta naročila, vezanih na
objektivne potrebe in zahteve naročnika, tako, da nedopustno ne omejujejo
konkurence med ponudniki.
(3) Ne glede na tehnična pravila, ki jih
kot obvezna določajo predpisi, se morajo tehnične specifikacije oblikovati:
a)    
s sklicevanjem na tehnične specifikacije iz
Seznama opisov določenih tehničnih specifikacij ter po prednostnem vrstnem
redu, na slovenske standarde, ki prenašajo evropske standarde, evropska
tehnična soglasja, skupne tehnične specifikacije, mednarodne standarde, druge
tehnične referenčne sisteme, ki so jih določili evropski organi za
standardizacijo, ali, če teh ni, na slovenske standarde, slovenska tehnična
soglasja ali slovenske tehnične specifikacije, povezane z načrtovanjem,
izračunom in izvedbo gradenj in uporabo blaga. Pri vsakem sklicevanju se
navedejo besede »ali enakovredni«, ali
b)    
v smislu navedbe storilnostnih ali
funkcionalnih zahtev; ki lahko vključujejo tudi elemente, ki se nanašajo na
varovanje okolja. Vendar morajo biti ti parametri dovolj natančni, da omogočajo
ponudniku opredelitev predmeta naročila in da omogočijo naročnikom oddajo
naročila, ali
c)    
v smislu storilnostnih ali funkcionalnih zahtev
iz b) točke tega odstavka s sklicevanjem na specifikacije iz točke a) tega
odstavka, ki so sredstvo, s katerim se izrazi domneva o skladnosti s temi
storilnostnimi ali funkcionalnimi zahtevami, ali
d)    
s sklicevanjem na specifikacije iz a) točke
tega odstavka v zvezi z enimi značilnostmi ter s sklicevanjem na navedene
storilnostne ali funkcionalne zahteve iz b) točke tega odstavka v zvezi z
drugimi značilnostmi.
(4) Če naročnik izkoristi možnost
sklicevanja na specifikacije iz a) točke prejšnjega odstavka, ne sme zavrniti
ponudbe z obrazložitvijo, da blago ali storitve, ki so ponujene, niso skladne s
specifikacijami, na katere se sklicuje, če ponudnik v svoji ponudbi z
ustreznimi sredstvi in na način, ki ga je naročnik opredelil kot sprejemljivega
v razpisni dokumentaciji, dokaže, da rešitve, ki jih predlaga, na enak način
izpolnjujejo zahteve, določene v tehničnih specifikacijah. Ustrezno sredstvo je
lahko tehnična dokumentacija proizvajalca ali poročilo o preskusih priznanega
organa.
(5) Če naročnik izkoristi možnost iz a)
točke tretjega odstavka tega člena, da določi predpise v smislu storilnostnih
ali funkcionalnih zahtev, ne sme zavrniti ponudbe za gradnje, proizvode ali
storitve, skladne s slovenskim standardom, ki prevzema evropski standard, z
evropskim tehničnim soglasjem, skupno tehnično specifikacijo, mednarodnim
standardom ali tehničnim referenčnim sistemom, ki so ga določili evropski
organi za standardizacijo, če se te specifikacije nanašajo na storilnostne ali
funkcionalne zahteve, ki jih določajo. Ponudnik mora v svoji ponudbi dokazati s
katerimi koli ustreznimi sredstvi in na način, ki je sprejemljiv za naročnika,
da gradnja, blago ali storitev, ki je skladna s standardom, izpolnjuje
storilnostne ali funkcionalne zahteve naročnika. Ustrezno sredstvo bi lahko
bila tehnična dokumentacija proizvajalca ali poročilo o preskusih priznanega
organa.
(6) Če naročnik določi okoljske značilnosti
v smislu storilnostnih ali funkcionalnih zahtev iz b) točke tretjega odstavka
tega člena, lahko uporabijo tudi podrobne specifikacije ali po potrebi njene
dele v skladu z evropskimi ali (več‑) nacionalnimi znaki za okolje ali s
katerim koli drugim znakom za okolje, pod pogojem, da:
-      
so navedene specifikacije primerne za
opredelitev značilnosti blaga ali storitev, ki so predmet naročila,
-      
so zahteve za znak pripravljene na podlagi
znanstvenih informacij,
-      
so znaki za okolje sprejeti ob uporabi
postopka, v katerem lahko sodelujejo zainteresirane strani, kot so vladni
organi, potrošniki, proizvajalci, distributerji in okoljske organizacije ter
-      
da so na voljo vsem zainteresiranim.
(7) Naročnik lahko navede, da se za blago
in storitve z znakom za okolje domneva skladnost s tehničnimi specifikacijami
iz razpisne dokumentacije; sprejeti mora vsako drugo primerno dokazilo, kot je
tehnična dokumentacija proizvajalca ali poročilo o preskusih priznanega organa.
(8) Za namene tega člena se za priznane
organe štejejo laboratoriji za testiranje in kalibracijo ter certifikacijski in
nadzorni organi, ki so usklajeni z evropskimi standardi. Naročnik mora sprejeti
potrdila, ki jih izdajo priznani organi s sedežem v drugih državah članicah,
lahko pa sprejme tudi potrdila, ki jih izdajo priznani organi s sedežem v
drugih državah.
(9) Če tega ne upravičuje predmet naročila,
se tehnične specifikacije ne smejo sklicevati na posamezno znamko ali vir ali
na posebni postopek ali na blagovne znamke, patente, tipe ali posebno poreklo
ali proizvodnjo, če bi se s takim navajanjem dajala prednost nekaterim
podjetjem ali nekaterim proizvodom ali bi s tem bili izločeni. Navedeno
sklicevanje je dovoljeno v primerih ko drugače ni mogoče opisati predmeta
naročila, v skladu s tretjim in četrtim odstavkom tega člena; pri takem
sklicevanju se navede besedo »ali enakovredni«.
(10) Če so funkcionalne zahteve iz
tehničnih specifikacij opredeljene kot pogoj je dokazno breme za njihovo
izpolnitev na strani ponudnika.
(11) Naročnik mora gospodarskim subjektom,
ki so zainteresirani za pridobitev naročila, na njihovo zahtevo, posredovati
tehnične specifikacije, ki jih uporabljajo pri naročanju blaga, gradenj ali
storitev, ali tehnične specifikacije, ki jih nameravajo uporabiti pri naročilih
oddanih na podlagi periodičnih informativnih obvestil v smislu prvega in
drugega odstavka 61. člena tega zakona.
(12) Če tehnične specifikacije temeljijo na
dokumentaciji, ki je na voljo zainteresiranim gospodarskim subjektom, naročnik
gospodarske subjekte zgolj napoti na to dokumentacijo.
42. člen
(variantne ponudbe)
(1) Če je merilo za oddajo ekonomsko
najugodnejša ponudba, lahko naročnik določi, da bodo upoštevali variante, ki
jih predložijo ponudniki.
(2) Naročnik mora v obvestilu o javnem
naročilu navesti, ali dopušča predložitev variant ali ne: v kolikor variantne
ponudbe niso dopuščene jih naročnik ne sme upoštevati.
(3) Naročnik, ki dopusti predložitev
variant, mora v razpisni dokumentaciji navesti minimalne zahteve, ki jih je
treba upoštevati v variantnih ponudbah, ter katere koli posebne zahteve za
njihovo predstavitev.
(4) Obravnavajo se samo variante, ki
izpolnjujejo minimalne zahteve naročnika. V postopkih za oddajo javnega
naročila blaga ali storitev naročnik, ki je dopustil predložitev variant, ne
sme zavrniti variante izključno iz razloga, ker bi izvedba variante pomenila
javno naročilo storitve namesto javnega naročila blaga in obratno.
43. člen
(pogoji, ki vključujejo socialne in okoljske
vidike)
(1) Vlada lahko za posamezne predmete
javnega naročanja predpiše, da morajo naročniki v postopkih javnega naročanja
upoštevati socialne in etične ali okoljske vidike, kakšni so ti vidiki ter
način vključevanja teh vidikov v predmet naročila, tehnične specifikacije,
pogoje za ugotavljanje sposobnosti ponudnika, merila za izbor najugodnejše
ponudbe in pogodbe o izvedbi javnega naročila.
(2) Naročnik lahko določi tudi druge pogoje
za izvedbo naročila, ki se lahko nanašajo zlasti na socialne in okoljske
vidike, če so ti pogoji v skladu s predpisi in so navedeni v obvestilu o javnem
naročilu ali v razpisni dokumentaciji.
44. člen
(obveznosti v zvezi z davki, varstvom
okolja, določbami za zagotavljanje zaposlovanja in pogojih za delo)
(1) Naročnik lahko v razpisni dokumentaciji
navede organ ali organe, od katerih lahko kandidat ali ponudnik pridobi
ustrezne informacije o obveznostih v zvezi z davki, varovanjem okolja, določbah
za zagotavljanje zaposlovanja in pogojih za delo, ki veljajo v Republiki Sloveniji,
regiji ali kraju, kjer je treba izvesti gradnje ali opraviti storitve, in
veljajo za gradnje, ki se izvajajo na kraju samem, ali za storitve, ki se
opravljajo med izvedbo naročila.
(2) Če nudi naročnik informacije iz
prejšnjega odstavka, mora zahtevati od ponudnikov ali kandidatov v postopku
javnega naročanja, da navedejo, da so pri pripravi svoje ponudbe upoštevali
obveznosti v zvezi z določbami za zagotavljanje zaposlovanja in pogojih za
delo, ki veljajo v kraju, kjer je treba izvesti gradnje ali opraviti storitve.
Navedena zahteva ni v povezavi z določbo, ki ureja obravnavanje neobičajno
nizkih ponudb.
Šesto poglavje
Pogoji za ugotavljanje sposobnosti in merila za izbor 
45. člen
(splošne določbe)
(1) Pri izbiri udeležencev v postopkih
oddaje naročil:
a)    
mora naročnik ponudnike ali kandidate izločiti
iz postopka v skladu s prvim, drugim in četrtim odstavkom 48. člena tega
zakona,
b)    
mora naročnik izbrati ponudnike in kandidate v
skladu z objektivnimi pravili in pogoji, določenimi v skladu z 48. členom tega
zakona,
c)    
naročnik v okviru postopka s predhodnim
ugotavljanjem sposobnosti in postopka s pogajanji po predhodni objavi po
potrebi v skladu z 48. členom tega zakona zmanjša število kandidatov, izbranih
v skladu z a) in b) točko tega odstavka.
(2) Naročnik mora iz posameznega
postopka javnega naročanja izločiti ponudnika ali kandidata, če je le-ta na
dan, ko se izteče rok za oddajo ponudb, izločen iz postopkov oddaje javnih
naročil zaradi uvrstitve v evidenco ponudnikov z negativnimi referencami iz
81.a člena tega zakona oziroma 77.a člena Zakona o javnem naročanju (Uradni
list RS, št. 128/06, 16/08 in 19/10; v nadaljnjem besedilu: ZJN-2), oziroma 73. člena Zakona o javnem naročanju na področju
obrambe in varnosti (Uradni list RS, št. 90/12; v nadaljnjem besedilu: ZJNPOV).
(3) Če naročnik:
-      
v drugi fazi postopka s predhodnim
ugotavljanjem sposobnosti k oddaji ponudbe;
-      
v postopku iz 3. ali 4. točke prvega odstavka
32. člena tega zakona k pogajanjem;
povabi tiste kandidate, ki jim je v sistemu
ugotavljanja sposobnosti priznal sposobnost, mora:
a)    
ugotoviti sposobnost gospodarskih subjektov v
skladu z določbami 47. člena tega zakona;
b)    
uporabiti za te gospodarske subjekte tiste
določbe prvega odstavka tega člena, ki se nanašajo na postopek s predhodnim
ugotavljanjem sposobnosti ali postopek s pogajanji po predhodni objavi
ali postopek s pogajanji brez predhodne objave.
(4) Naročnik mora potrditi, da so
ponudbe, ki so jih v postopku s pogajanji brez predhodne objave predložili
povabljeni ponudniki pravočasne, pravilne in formalno popolne.
(5) Ne glede na druge določbe tega
zakona ponudniku ni treba predložiti nobenega dokazila o podatku, o katerem
državni organ, organ lokalne skupnosti ali nosilec javnega pooblastila vodi
uradno evidenco; namesto dokazila ponudnik poda izjavo o podatkih, ki jih mora
vsebovati ponudba. Podatke iz uradnih evidenc naročnik pridobi sam. Za
pridobitev osebnih podatkov je potrebno soglasje subjekta, na katerega se
podatki nanašajo, razen če ta ali drug zakon določa drugače. 
(6) Pri preverjanju sposobnosti
gospodarskega subjekta lahko naročnik upošteva podatke iz uradnih evidenc, ki
jih je pridobil oziroma jih je predložil ponudnik ali kandidat v drugih
postopkih oddaje javnega naročila, če izpis iz uradne evidence ni starejši od
štirih mesecev.
(7) V odprtem postopku in postopku
oddaje naročila male vrednosti naročnik odda javno naročilo potem, ko:
a)    
razvrsti pravočasne ponudbe glede na merila,
b)    
preveri, ali je ponudba, ki je bila ocenjena
kot najugodnejša, popolna.
(8) V postopku s prehodnim ugotavljanjem
sposobnosti, postopku s pogajanji po prehodni objavi in postopku s pogajanji
brez predhodne objave naročnik odda javno naročilo potem, ko:
a)    
preveri, ali so predložene ponudbe popolne,
b)    
razvrsti popolne ponudbe glede na merila.
(9) V primeru okvirnega sporazuma odda
naročnik javno naročilo v skladu s šestim ali sedmim odstavkom tega člena,
odvisno od načina izbora ponudnikov za sklenitev okvirnega sporazuma, ki ga je
v skladu s prvim odstavkom 38. člena tega zakona predvidel v razpisni
dokumentaciji.
(10) Preverjanje iz šestega in sedmega
odstavka tega člena se nanaša na izpolnjevanje pogojev za ugotavljanje
sposobnosti iz 46. do 48. člena tega zakona in na pogoje in merila iz tretjega
odstavka 48. člena tega zakona.
(11) Naročnik mora oddati javno naročilo
na podlagi meril, opredeljenih v 49. členu tega zakona, ob upoštevanju določb
50. člena tega zakona in upoštevaje možnost ponujanja variant.
(12) Podatke, ki se vodijo v uradnih
evidencah in ponudnik za njih ni predložil dokazila sam, lahko naročnik namesto
v uradni evidenci, preveri v enotnem informacijskem sistemu, ki predstavlja
zbirko podatkov o ponudnikih ter njihovih ponudbah in ga vodi ministrstvo,
pristojno za upravo, če ponudnik v tem sistemu naročnika izkazljivo potrdi. V
enotni informacijski sistem se pridobijo javni podatki iz poslovnega registra
ter registra transakcijskih računov, ob soglasju ponudnika pa tudi podatki iz
kazenske evidence za fizične osebe, kazenske evidence za pravne osebe, davčne
evidence, evidence insolventnih postopkov in evidence ponudnikov z negativnimi
referencami, ki izkazujejo, ali ponudnik izpolnjuje pogoje iz 46. do 48. člena
tega zakona, 42. do 47. člena ZJN-2 oziroma 32. do 38. člena ZJNPOV. Kadar se v
sistem pridobijo osebni podatki, je potrebno tudi soglasje posameznikov, na
katere se ti podatki nanašajo. V informacijski sistem lahko ponudnik predloži
tudi druga dokazila o sposobnosti. V enotnem informacijskem sistemu se podatki
zbirajo, obdelujejo in shranjujejo za potrebe postopkov oddaje javnih naročil.
Naročniki uporabljajo te podatke izključno za preveritev ponudb v skladu z 81.
členom tega zakona, 77. členom ZJN-2 ali 72. členom ZJNPOV, pri čemer za
posamezen pogoj za ugotavljanje sposobnosti ponudnika iz 42. člena ZJN-2 ali
32. člena ZJNPOV, o katerem se vodi uradna evidenca, pridobijo le pritrdilen
ali zavrnilen podatek o tem, ali ponudnik izpolnjuje pogoj. Osebni podatki v
enotnem informacijskem sistemu se varujejo v skladu z zakonom, ki ureja varstvo
osebnih podatkov. Tajni podatki se varujejo v skladu z zakonom, ki ureja tajne
podatke, poslovne skrivnosti pa v skladu z zakonom, ki ureja gospodarske
družbe. Osebni in tajni podatki ter poslovne skrivnosti so v enotnem
informacijskem sistemu v času hrambe dostopni le naročniku, ki jih je pridobil.
Do njih lahko dostopajo le s strani naročnika pooblaščene osebe, ki vodijo ali
odločajo v postopku javnega naročanja. V sistemu se označi datum prenosa
podatkov. Zbrani podatki se hranijo do dokončnosti odločitve o oddaji naročila,
nato se izbrišejo. 
(13) Način vzpostavitve, upravljanja in
vzdrževanja sistema iz prejšnjega odstavka, način, nabor in dinamiko
prevzemanja podatkov iz uradnih evidenc, način zavarovanja osebnih podatkov,
določanja pooblaščenosti za vpogled ali prenos podatkov, način in nabor predložitve
drugih dokazil s strani ponudnika ter, če je to primerno, način preverjanja
obstoja in vsebine teh dokazil določi minister, pristojen za javna
naročila. K predlogu tega predpisa mora ministrstvo,
pristojno za javna naročila, pridobiti soglasje
državnega nadzornega organa za varstvo osebnih podatkov.
46. člen
(vzajemno priznavanje upravnih, tehničnih
ali finančnih pogojev ter certifikatov, preskusov in dokazov)
(1) Pri izbiri udeležencev v postopku s
predhodnim ugotavljanjem sposobnosti ali postopku s pogajanji ali pri
sprejemanju odločitev glede priznanja sposobnosti ali pri ažuriranju meril in
pravil, naročnik ne sme:
a)    
postaviti takih upravnih, tehničnih ali
finančnih pogojev, ki bi diskriminirali nekatere gospodarske subjekte;
b)    
zahtevati preskuse ali dokaze, ki se ne ujemajo
z objektivnimi dokazili, ki so že na voljo.
(2) Kadar naročnik zahteva predložitev
potrdil o izpolnjevanju zahtev za zagotavljanje kakovosti, izdanih s strani
neodvisnih organov, se mora sklicevati na sisteme zagotavljanja kakovosti, ki
temeljijo na ustreznih skupinah evropskih standardov, potrjenih s strani
organov, ki so usklajeni s skupino evropskih standardov v zvezi z izdajanjem
potrdil. Naročnik mora priznati enakovredna potrdila, ki jih izdajo organi s
sedežem v drugih državah članicah. Prav tako mora naročnik sprejeti tudi druga
dokazila o enakovrednih ukrepih za zagotavljanje kakovosti.
(3) Za naročila gradenj in storitev in samo
v utemeljenih primerih lahko naročnik zaradi preverjanja tehnične sposobnosti
gospodarskega subjekta zahteva navedbo ukrepov za okoljsko upravljanje, ki jih
bo gospodarski subjekt sposoben uporabljati pri izvajanju pogodbe. Kadar
naročniki zahtevajo predložitev potrdil o izpolnjevanju zahtev za okoljsko
upravljanje, izdanih s strani neodvisnih organov, se morajo sklicevati na
Sistem Evropske skupnosti za okoljsko ravnanje in presojo (EMAS) ali na
standarde, vezane na ravnanje z okoljem, ki temeljijo na evropskih ali
mednarodnih standardih, potrjenih s strani organov, ki so usklajeni bodisi z
zakonodajo Evropske skupnosti bodisi ustreznimi evropskimi ali mednarodnimi
standardi v zvezi z izdajanjem potrdil. Naročnik mora priznati enakovredna
potrdila, ki jih izdajo organi s sedežem v drugih državah članicah. Prav tako
mora naročnik sprejeti tudi druga dokazila o enakovrednih ukrepih, vezanih na
ravnanje z okoljem.
47. člen
(sistem ugotavljanja sposobnosti)
(1) Naročnik lahko vzpostavi in vodi sistem
ugotavljanja sposobnosti. Naročnik, ki vzpostavi ali vodi sistem ugotavljanja
sposobnosti, mora zagotoviti, da lahko gospodarski subjekti kadar koli
zahtevajo ugotavljanje sposobnosti. Le-ta se vzpostavi z objavo obvestila iz
61.a člena tega zakona in z ugotavljanjem sposobnosti kandidatov, ki so
predložili prijavo za vključitev v sistem.
(2) Sistem ugotavljanja sposobnosti lahko
obsega različne stopnje ugotavljanja sposobnosti. Naročnik mora voditi sistem
ugotavljanja sposobnosti na podlagi objektivnih pogojev in pravil za
ugotavljanje sposobnosti, ki jih določi. Če ti pogoji in pravila vključujejo
tehnične specifikacije, se uporablja 41. člen tega zakona. Pogoji in
pravila se po potrebi lahko ažurirajo.
(3) Pogoji in pravila za ugotavljanje
sposobnosti iz prejšnjega odstavka lahko vključujejo razloge za izločitev iz
42. člena ZJN-2. Če je naročnik naročnik po prvem ali drugem odstavku 3. člena
tega zakona, morajo ti pogoji in pravila vključevati razloge za izločitev iz
prvega, drugega in tretjega odstavka 42. člena ZJN-2. (delno
razveljavljen)
(4) Če pogoji in pravila za ugotavljanje
sposobnosti iz drugega odstavka tega člena vključujejo zahteve glede ekonomske
in finančne sposobnosti gospodarskega subjekta, se lahko ta subjekt po potrebi
sklicuje na sposobnost drugih subjektov, ne glede na pravno naravo povezave z
njimi. V tem primeru mora naročniku predložiti dokazilo, da bo imel na voljo
potrebna sredstva v celotnem obdobju veljavnosti sistema ugotavljanja
sposobnosti, na primer s predložitvijo izjave navedenih subjektov, da bodo gospodarskemu
subjektu dali na voljo potrebna sredstva ali drugo dokazilo, ki ga zahteva
naročnik. V primeru, da gospodarski subjekt zahtevanega dokazila ali dokazil ne
predloži, naročnik lahko njegovo ponudbo izloči. Pod enakimi pogoji se lahko
skupina gospodarskih subjektov iz 4. člena tega zakona sklicuje na
sposobnost članov skupine ali drugih subjektov.
(5) Če pogoji in pravila za ugotavljanje
sposobnosti iz drugega odstavka tega člena vključujejo zahteve glede tehnične
in/ali kadrovske sposobnosti gospodarskega subjekta, se lahko ta subjekt po
potrebi sklicuje na sposobnost drugih subjektov, ne glede na pravno naravo
povezave z njimi. V tem primeru mora naročniku predložiti dokazilo, da bo imel
na voljo potrebna sredstva v celotnem obdobju veljavnosti sistema ugotavljanja
sposobnosti, na primer s predložitvijo izjave navedenih subjektov, da bodo
gospodarskemu subjektu dali na voljo potrebna sredstva ali drugo dokazilo, ki
ga zahteva naročnik. V primeru, da gospodarski subjekt zahtevanega dokazila ali
dokazil ne predloži, naročnik lahko njegovo ponudbo izloči. Pod enakimi pogoji
se lahko skupina gospodarskih subjektov iz 4. člena tega zakona sklicuje
na sposobnost članov skupine ali drugih subjektov.
(6) Pogoji in pravila za ugotavljanje
sposobnosti iz drugega odstavka tega člena morajo biti dostopni gospodarskim
subjektom, če jih ti zahtevajo. Ažurirane pogoje in pravila mora naročnik
posredovati na portal javnih naročil in gospodarskim subjektom, katerih
sposobnost je bila ugotovljena na podlagi predhodnih pogojev in pravil. Če
naročnik meni, da sistem ugotavljanja sposobnosti drugih naročnikov vsebuje
iste zahteve kot njegov, mora imena teh naročnikov sporočiti zainteresiranim
gospodarskim subjektom.
(7) O sposobnosti gospodarskih subjektov
vodi naročnik pisno evidenco, ki se lahko razdeli na kategorije glede na vrsto
naročila, za katero velja sposobnost.
(8) Pri vzpostavitvi ali vodenju sistema
ugotavljanja sposobnosti mora naročnik upoštevati predvsem določbe o obvestilih
o obstoju sistema ugotavljanja sposobnosti, o podatkih, ki jih je treba dati
gospodarskim subjektom, ki se prijavijo za ugotavljanje sposobnosti, o izbiri
udeležencev z obvestilom o obstoju sistema ugotavljanja sposobnosti ter določb
o medsebojnem priznavanju upravnih, tehničnih ali finančnih pogojev,
certifikatov, preskusov in dokazov.
(9) Kadar naročnik vzpostavi sistem
ugotavljanja sposobnosti:
-      
v drugi fazi postopka s predhodnim
ugotavljanjem sposobnosti k oddaji ponudbe;
-      
v postopku iz 4. točke prvega odstavka 32.
člena tega zakona k pogajanjem;
povabi tiste kandidate, ki jim je v sistemu
ugotavljanja sposobnosti priznal sposobnost.
48. člen
(pogoji za ugotavljanje sposobnosti)
(1) V odprtem postopku in postopku oddaje
naročila male vrednosti mora naročnik pri določitvi pogojev za ugotavljanje
sposobnosti zagotoviti, da so le-ti objektivni.
(2) Naročnik, ki izbira kandidate v
postopku s predhodnim ugotavljanjem sposobnosti ali postopku s pogajanji, mora
zagotoviti, da izbor poteka v skladu z objektivnimi pravili in pogoji.
(3) V postopkih s predhodnim ugotavljanjem
sposobnosti in postopkih s pogajanji lahko naročnik pri oblikovanju pogojev
upošteva svojo objektivno potrebo za zmanjšanje števila kandidatov, ki je
upravičena glede na uravnoteženo razmerje med posebnimi značilnostmi postopka
oddaje naročila in sredstvi, potrebnimi za njegovo izvedbo. Vendar pa je pri
številu izbranih kandidatov potrebno upoštevati, da je treba zagotoviti
konkurenco.
(4) Pogoji iz prvega in drugega odstavka
tega člena lahko vključujejo razloge za izločitev iz 42. člena ZJN-2. Če pa je
naročnik naročnik po prvem ali drugem odstavku 3. člena tega zakona, morajo ti
pogoji in pravila vključevati razloge za izločitev iz prvega, drugega in
tretjega odstavka 42. člena ZJN-2. (delno
razveljavljen)
(5) Če pogoji iz prvega in drugega odstavka
tega člena vključujejo zahteve glede ekonomske in finančne sposobnosti
gospodarskega subjekta, se lahko ta subjekt po potrebi sklicuje na sposobnost
drugih subjektov, ne glede na pravno naravo povezave z njimi. V tem primeru
mora naročniku predložiti dokazilo, da bo imel na voljo potrebna sredstva, na
primer s predložitvijo izjave navedenih subjektov, da bodo gospodarskemu
subjektu dali na voljo potrebna sredstva ali drugo dokazilo, ki ga zahteva
naročnik. V primeru, da gospodarski subjekt zahtevanega dokazila ali dokazil ne
predloži, naročnik lahko njegovo ponudbo izloči. Pod enakimi pogoji se lahko
skupina gospodarskih subjektov iz 4. člena tega zakona sklicuje na
sposobnost članov skupine ali drugih subjektov.
(6) Če pogoji iz prvega in drugega odstavka
tega člena vključujejo zahteve glede tehnične in/ali kadrovske sposobnosti
gospodarskega subjekta, se lahko ta subjekt po potrebi sklicuje na sposobnost
drugih subjektov, ne glede na pravno naravo povezave z njimi. V tem primeru
mora naročniku predložiti dokazilo, da bo imel na voljo potrebna sredstva, na
primer s predložitvijo izjave navedenih subjektov, da bodo gospodarskemu
subjektu dali na voljo potrebna sredstva ali drugo dokazilo, ki ga zahteva
naročnik. V primeru, da gospodarski subjekt zahtevanega dokazila ali dokazil ne
predloži, naročnik lahko njegovo ponudbo izloči. Pod enakimi pogoji se lahko
skupina gospodarskih subjektov iz 4. člena tega zakona sklicuje na
sposobnost članov skupine ali drugih subjektov.
(7) Vlada v skladu z:
-      
Uredbo Sveta (ES, Euratom) št. 1605/2002 z dne
25. junija 2002 o finančni uredbi, ki se uporablja za splošni proračun
Evropskih skupnosti (UL L št. 248 z dne 16. 9. 2002, str. 1), nazadnje
spremenjeno z Uredbo Sveta (ES, Euratom) št. 1995/2006 z dne 13. decembra
2006 o spremembah Uredbe (ES, Euratom) št. 1605/2002 o finančni uredbi, ki se
uporablja za splošni proračun Evropskih skupnosti (UL L št. 390 z dne 30. 12.
2006, str. 1), in
-      
Uredbo Komisije (ES, Euratom) št. 1302/2008 z
dne 17. decembra 2008 o centralni podatkovni zbirki o izključitvah (UL L
št. 344 z dne 20. 12. 2008, str. 12)
z uredbo določi način vzpostavitve
podatkovne zbirke o izključitvah ponudnikov iz postopkov javnega naročanja in
podatke, ki se vodijo v tej zbirki.
49. člen
(merila za izbiro ponudbe)
(1) Naročnik lahko odda naročilo:
a)    
na podlagi ekonomsko najugodnejše ponudbe z
uporabo različnih meril v povezavi s predmetom naročila, kot so na primer
kakovosti, cene, tehničnih prednosti, estetskih in funkcionalnih lastnosti,
okoljskih lastnosti, stroškov poslovanja, stroškovne učinkovitosti, poprodajnih
storitev in tehnične pomoči, datuma dobave ter roka za dobavo ali dokončanje
del, ali
b)    
na podlagi najnižje cene.
(2) V kolikor naročnik navede merila v
obvestilu o javnem naročilu in v razpisni dokumentaciji, morajo le-ta biti
enaka.
(3) Naročnik mora v primeru oddaje naročila
na podlagi merila ekonomsko najugodnejše ponudbe v obvestilu o javnem naročilu
ali v razpisni dokumentaciji, opisati in ovrednotiti posamezno merilo za oddajo
naročila. Merila ne smejo biti diskriminatorna in morajo biti smiselno povezana
z vsebino javnega naročila. Naročnik lahko ovrednoti merila z določitvijo
maksimalnega razpona. Če po mnenju naročnika meril zaradi objektivnih razlogov
ni mogoče ovrednotiti, mora naročnik v obvestilu o javnem naročilu ali razpisni
dokumentaciji ali v primeru konkurenčnega dialoga v opisnem dokumentu, navesti
merila po vrstnem redu od najpomembnejšega do najmanj pomembnega.
(4) Pri ocenjevanju ponudb mora naročnik
uporabiti le tista merila, ki so bila navedena v obvestilu o javnem naročilu
ali razpisni dokumentaciji in način, kot so bila opisana in vrednotena.
(5) V primeru dveh ali več ekonomsko
najugodnejših ponudb naročnik izbere najugodnejšo ponudbo tudi na podlagi
vnaprej določenih socialnih elementov, s katerimi se dosega spodbujanje
poklicnega usposabljanja na delovnem mestu, zaposlovanja težje zaposljivih
oseb, boja proti nezaposlenosti in jih določi v razpisni dokumentaciji.
(6) Naročnik mora merila oblikovati tako,
da sta ponudnik, ki je oddal ponudbo za vse sklope, in ponudnik, ki je oddal
ponudbo za en sklop ali del sklopov, v enakovrednem položaju.
50. člen
(neobičajno nizka ponudba)
(1) Če naročnik meni, da je pri določenem
naročilu glede na njegove predhodno določene zahteve ponudba neobičajno nizka
ali v zvezi z njo obstaja dvom o možnosti izpolnitve naročila, mora naročnik
preveriti, ali je neobičajno nizka. Naročnik mora preveriti, ali je ponudba
neobičajno nizka tudi, če je vrednost ponudbe za več kot 50 % nižja
od povprečne vrednosti pravočasnih ponudb in za več kot 20 % nižja
od naslednje uvrščene ponudbe vendar le, če je prejel vsaj štiri pravočasne
ponudbe. Kadar naročnik v postopku javnega naročanja preveri popolnost vseh
ponudb, v skladu s prejšnjim stavkom preveri, ali je ponudba neobičajno nizka
glede na popolne ponudbe. Preden naročnik izloči neobičajno nizko ponudbo, mora
od ponudnika pisno zahtevati podrobne podatke in utemeljitev o elementih
ponudbe, za katere meni, da so odločilni za izpolnitev naročila oziroma vplivajo
na razvrstitev ponudb. Te podrobnosti se lahko nanašajo zlasti na:
a)    
ekonomičnost načina gradnje, proizvodnega
procesa ali ponujene storitve;
b)    
izbrane tehnične rešitve in/ali izjemno ugodne
pogoje, ki jih ima ponudnik pri izvedbi gradnje, dobavi blaga ali opravljanju
storitev;
c)    
izvirnost gradenj, blaga ali storitev, ki jih
predlaga ponudnik;
d)    
skladnost s predpisi o zagotavljanju
zaposlovanja in pogoji za delo, ki veljajo v kraju izvedbe gradenj, storitev
ali dobav blaga;
e)    
možnost, da ponudnik pridobi državno pomoč.
(2) Naročnik mora preveriti te postavke ob
posvetovanju s ponudnikom, upoštevajoč predložena dokazila. V kolikor naročnik
ugotovi, da je ponudba neobičajno nizka, tako ponudbo izloči.
(3) Če naročnik ugotovi, da je ponudba
neobičajno nizka, ker je ponudnik pridobil državno pomoč, lahko zavrne ponudbo
le, če se je prej posvetoval s ponudnikom, če slednji v primernem roku, ki ga
določi naročnik, ne more dokazati, da je pomoč dodeljena zakonito. Če naročnik
zavrne ponudbo v teh okoliščinah, mora o tem obvestiti ministrstvo, pristojno
za javna naročila, in Komisijo.
Sedmo poglavje
Roki
51. člen
(roki za prejem prijav in ponudb)
(1) Pri določanju rokov za prejem prijav in
ponudb mora naročnik upoštevati predvsem zapletenost naročila in čas, potreben
za pripravo ponudb ter minimalne roke, določene s tem zakonom.
(2) Če je obvestilo o javnem naročilu
objavljeno v Uradnem listu Evropske unije, šteje rok za predložitev ponudbe od
dneva, ko je naročnik odposlal zahtevo za objavo v Uradnem listu Evropske
unije.
52. člen
(rok za prejem ponudb v odprtem postopku)
Rok za prejem ponudb mora biti najmanj 40
dni od datuma pošiljanja obvestila o javnem naročilu v objavo Uradnemu listu
Evropske unije.
53. člen
(skrajšanje rokov v odprtem postopku)
(1) V primeru, da naročnik objavi periodično
informativno obvestilo, se rok za prejem ponudb, določen v prejšnjem členu
lahko skrajša, vendar ne sme biti krajši od 24 dni.
(2) Rok začne teči od dneva pošiljanja
obvestila o javnem naročilu v objavo Uradnemu listu Evropske unije.
(3) Skrajšanje rokov na podlagi prvega
odstavka tega člena je dovoljeno samo pod pogojem, če je periodično
informativno obvestilo vsebovalo vse informacije, ki jih mora vsebovati objava
obvestila o javnem naročilu, v kolikor so te informacije bile na voljo ob
objavi in če je periodično informativno obvestilo bilo poslano v objavo najmanj
52 dni in največ 12 mesecev pred datumom pošiljanja obvestila o javnem
naročilu.
54. člen
(podaljšanje rokov)
Če se zaradi kakršnega koli razloga
razpisna dokumentacija ali dodatne informacije, čeprav so bile pravočasno
zahtevane, ne predložijo v rokih, določenih v tem zakonu, ali če se naknadno
ugotovi, da se ponudbe lahko predložijo šele po ogledu lokacije ali po pregledu
drugih dokumentov v zvezi s predmetnim javnim naročilom na kraju samem, se roki
za prejem ponudb podaljšajo, razen v primeru medsebojnega dogovora v skladu z
b) točko 55. člena tega zakona, tako da se lahko gospodarski subjekti
seznanijo z vsemi informacijami, ki so potrebne za pripravo ponudb. Podaljšanje
roka mora naročnik objaviti na portalu javnih naročil.
55. člen
(roki za prejem prijav za sodelovanje in
za prejem ponudb)
Pri oddaji javnega naročila, katerega
vrednost je enaka ali večja od vrednosti iz prvega odstavka 17. člena tega
zakona, po postopku s predhodnim ugotavljanjem sposobnosti in v postopku s
pogajanji po predhodni objavi je:
a)    
rok za prejem prijav na podlagi obvestila o
javnem naročilu, ali na podlagi povabila naročnika v skladu s četrtim odstavkom
87. člena tega zakona praviloma najmanj 30 dni od datuma, ko je naročnik
odposlal obvestilo ali povabilo;
b)    
rok za prejem ponudb, ki mora biti enak za vse
kandidate, se lahko določi z medsebojnim dogovorom med naročnikom in izbranimi
kandidati, pod pogojem, da se vsem ponudnikom da enako časa za pripravo in
oddajo ponudb;
c)    
kadar roka za prejem ponudb ni mogoče
dogovoriti, naročnik določi rok, ki mora biti daljši od 19 dni od datuma, ko je
bilo odposlano povabilo za oddajo ponudb.
56. člen
(skrajšanje rokov)
Skrajšanje rokov iz prvega odstavka
53. člena tega zakona v nobenem primeru ne sme povzročiti, da bi bili roki
za prejem ponudb na podlagi obvestila o javnem naročilu, ali na podlagi
povabila naročnika s periodičnim informativnim obvestilom, krajši od 15 dni od
datuma pošiljanja obvestila o naročilu ali povabila.
Osmo poglavje
Objave
57. člen
(vrste objav)
(1) Vrste objav so: 
1.    
periodično informativno obvestilo, 
2.    
obvestilo o javnem naročilu, 
3.    
obvestilo o oddaji naročila, 
4.    
obvestilo o naročilu male vrednosti, 
5.    
obvestilo o oddaji naročila male vrednosti, 
6.    
obvestilo o natečaju, 
7.    
rezultati natečaja, 
8.    
obvestilo o dodatnih informacijah, informacijah o nedokončanem postopku
ali popravku, 
9.    
prostovoljno obvestilo za predhodno transparentnost, 
10.  poenostavljeno
obvestilo o naročilu po dinamičnem nabavnem sistemu, 
11.  obvestilo
o sistemu ugotavljanja sposobnosti, 
12.  obvestilo
o oddaji posameznih naročil na podlagi okvirnega sporazuma. 
(2) Naročnik vse vrste objav v zvezi z
javnimi naročili pošlje v objavo portalu javnih naročil, upoštevaje njihovo
vrednost pa predhodno tudi Uradu za uradne objave Evropskih skupnosti.
58. člen
(obvestila, ki se uporabljajo kot sredstvo
za objavo obvestila o javnem naročilu)
(1) Pri naročilih blaga, gradenj ali
storitev se obvestilo o javnem naročilu mora opraviti:
a)    
s periodičnim informativnim obvestilom, ali
b)    
z obvestilom o sistemu ugotavljanja
sposobnosti, ali
c)    
z obvestilom o javnem naročilu, ali
č)    z obvestilom o naročilu male vrednosti, ali
d)    
z obvestilom o natečaju, ali
e)    
s poenostavljenim obvestilom o naročilu po
dinamičnem nabavnem sistemu.
(2) Pri vzpostavitvi dinamičnega nabavnega
sistema, se obvestilo o javnem naročilu objavi z obvestilom iz c) točke
prejšnjega odstavka, pri oddaji posameznih naročil v dinamičnem nabavnem
sistemu pa se objavi z obvestilom iz e) točke
prejšnjega odstavka.
(3) Če se obvestilo o javnem naročilu
opravi v obliki periodičnega informativnega obvestila:
a)    
se mora obvestilo izrecno sklicevati na blago,
gradnje ali storitve, ki bodo predmet naročila, ki bo oddano;
b)    
je treba v obvestilu navesti, da bo naročilo
oddano po postopku s predhodnim ugotavljanjem sposobnosti ali po postopku s
pogajanji, brez dodatne objave obvestila o javnem naročilu, in povabiti vse
zainteresirane gospodarske subjekte, da se za sodelovanje prijavijo pisno; in
c)    
je lahko obvestilo objavljeno v skladu z
Informacijami, povezanimi z objavljanjem, ki je priloga uredbe, ki jo izda
vlada (v nadaljnjem besedilu: Informacije, povezane z objavljanjem), največ 12
mesecev pred datumom, ko se pošlje povabilo. Poleg tega se mora naročnik držati
rokov, določenih v tem zakonu in na njegovi podlagi izdanih predpisih.
59. člen
(oblika in način objave obvestil)
(1) Objave morajo imeti obliko standardnih
obrazcev, ki jih določa Uredba Komisije (ES) št. 1564/2005 z dne 7. septembra
2005 o določitvi standardnih obrazcev za objavo obvestil v okviru postopkov
javnih naročil v skladu z direktivama 2004/17/ES in 2004/18/ES Evropskega
parlamenta in Sveta (UL L št. 257 z dne 1. 10. 2005, str. 1). Nabor
podatkov, ki jih mora vsebovati obvestilo iz prvega odstavka 57. člena tega
zakona, določa Uredba o seznamih naročnikov, seznamih gradenj, storitev,
določenih vrst blaga, obveznih informacijah v objavah, opisih tehničnih
specifikacij in zahtevah, ki jih mora izpolnjevati oprema za elektronsko
naročanje (Uradni list RS, št. 18/07). Naročnik lahko objavi tudi katero koli
drugo informacijo, za katero meni, da je koristna.
(2) Objave, ki jih naročnik pošlje v objavo
Uradu za uradne objave Evropskih skupnosti, se pošljejo v elektronski obliki
preko portala javnih naročil.
(3) Objava se objavi v celoti v slovenskem
jeziku. V drugih uradnih jezikih Evropske skupnosti se objavi povzetek
pomembnih elementov vsake objave.
(4) Stroški objavljanja objav, ki se
objavijo na portalu javnih naročil, se krijejo iz proračuna Republike
Slovenije, stroški objavljanja objav, ki se objavijo v Uradnem listu Evropske
unije, pa se krijejo iz proračuna Evropske unije. V organizacijo in kritje
stroškov objav so všteti tudi prevodi v druge uradne jezike Evropske unije.
60. člen
(pravilo zaporednosti objav)
(1) Obvestilo, ki ga je potrebno objaviti v
Uradnem listu Evropske unije, ne sme biti objavljeno na portalu javnih naročil,
preden je bilo odposlano v objavo Uradu za uradne objave Evropskih skupnosti.
Vsebina obvestila, objavljenega na portalu javnih naročil, mora biti enaka vsebini
obvestila, objavljenega v Uradnem listu Evropske unije. V obvestilu,
objavljenem na portalu javnih naročil, mora biti naveden datum odpošiljanja
Komisiji.
(2) Portal javnih naročil in Urad za uradne
objave Evropskih skupnosti izdata naročniku potrdilo o prejemu obvestila,
poslanega v objavo, z navedbo datuma objave. Potrdilo je dokazilo o objavi.
Dokazila o datumih odpošiljanja obvestil morajo naročniki hraniti in jih po
potrebi predložiti kot dokaz.
61. člen
(periodično informativno obvestilo)
(1) Naročnik pošlje v objavo Komisiji ali
portalu javnih naročil periodično informativno obvestilo, ki vsebuje:
a)    
v primerih naročil blaga, skupno okvirno
vrednost naročil ali okvirnih sporazumov, po vrstah blaga, ki jih naročnik
namerava oddati v naslednjih 12 mesecih, če je skupna ocenjena vrednost enaka
ali večja od 750.000 eurov. Naročnik opredeli vrste blaga s sklicevanjem na
nomenklaturo CPV;
b)    
v primerih naročil storitev, skupno ocenjeno
vrednost naročil ali okvirnih sporazumov za posamezno kategorijo storitev iz
Seznama storitev A, ki jih naročnik namerava oddati v naslednjih 12 mesecih, če
je skupna ocenjena vrednost večja ali enaka od 750.000 eurov;
c)    
v primerih naročil gradenj, skupne značilnosti
naročil ali okvirnih sporazumov, ki jih namerava oddati v naslednjih 12
mesecih, če je njihova skupna ocenjena vrednost enaka ali večja od vrednosti,
opredeljene v 17. členu tega zakona.
(2) Obvestila na podlagi točke a) in b)
prejšnjega odstavka mora naročnik poslati Komisiji ali objaviti na portalu
javnih naročil čim prej po sprejemu proračuna. Obvestila na podlagi točke c)
prejšnjega odstavka mora naročnik poslati Komisiji ali objaviti na portalu
javnih naročil čim prej po odločitvi, ki vključuje načrt naročil gradenj ali
naročil v okviru okvirnih sporazumov, ki jih namerava naročnik oddati.
Naročniki, ki objavijo periodično informativno obvestilo na portalu javnih
naročil, morajo v elektronski obliki poslati Komisiji obvestilo o objavi
periodičnega informativnega obvestila na portalu javnih naročil, v obliki in po
postopku za pošiljanje obvestil iz Informacij povezanih z objavljanjem.
Periodična informativna obvestila se ne smejo objaviti na portalu javnih
naročil, preden je Komisiji odposlano obvestilo o njihovi objavi v tej obliki;
navesti je treba datum pošiljanja. Naročnik mora objaviti periodično
informativno obvestilo iz a), b) in c) točke prejšnjega odstavka le v primeru,
ko pri javnem naročanju določi skrajšane roke za prejem ponudb. Periodično
informativno obvestilo se ne uporablja v primerih naročanja po postopku s
pogajanji brez predhodne objave.
(3) Naročnik lahko objavlja ali poskrbi, da
Evropska komisija objavi, zlasti periodična informativna obvestila, ki se
nanašajo na večje projekte, na da bi v njih ponavljali informacije, ki so bile
že vključene v prejšnje periodično informativno obvestilo, če je jasno
navedeno, da so to dodatna obvestila.
61.a člen
(obvestilo o sistemu ugotavljanja
sposobnosti)
V kolikor se naročnik odloči za
vzpostavitev sistema ugotavljanja sposobnosti v skladu s 47. členom tega zakona,
mora na portalu javnih naročil in v Uradnem listu Evropskih skupnosti objaviti
obvestilo o sistemu ugotavljanja sposobnosti, v katerem navede namen sistema in
kje so dostopna pravila v zvezi z delovanjem sistema. Če sistem traja več kakor
tri leta, mora naročnik obvestilo objaviti vsako leto. Če sistem traja manj
časa, zadostuje prvo obvestilo.
62. člen
(obvestila o naročilu)
(1) Naročnik objavi obvestilo o naročilu iz
2. točke prvega odstavka 57. člena tega zakona, kadar oddaja javno naročilo po
odprtem postopku, postopku s predhodnim ugotavljanjem sposobnosti ali postopku
s pogajanji po predhodni objavi. 
(2) Naročnik objavi obvestilo o naročilu iz
4. točke prvega odstavka 57. člena tega zakona, kadar oddaja javno naročilo po
postopku oddaje naročila male vrednosti.
63. člen
(obvestilo o oddaji naročila)
(1) Naročnik mora poslati v objavo
obvestilo o oddaji javnega naročila, katerega vrednost je enaka ali presega
vrednost iz prvega ali drugega odstavka 17. člena tega zakona, v dveh mesecih
od oddaje javnega naročila.
(2) V primeru javnega naročila storitev iz
Seznama storitev B naročnik v obvestilu navede, ali soglaša z njegovo objavo.
(3) Podatki, dani v skladu s Seznamom
informacij, ki morajo biti navedene v obvestilu o oddaji javnega naročila in označeni,
da niso namenjeni za objavo, se objavijo samo v poenostavljeni obliki in v
skladu z Informacijami, povezanimi z objavljanjem za statistične namene.
(4) Naročnik v obvestilu o oddaji javnega
naročila tudi označi, ali želi podatke, ki jih za potrebe statistike posreduje
v skladu z določbo 104. člena tega zakona, objaviti.
(5) Če naročnik odda naročilo storitev na
področju raziskav in razvoja, ki ga ni mogoče oddati po postopku s pogajanji
brez predhodne objave, lahko iz razloga poslovne tajnosti omeji podatke, ki jih
mora sporočiti v skladu s Seznamom informacij, ki morajo biti navede v
obvestilu o oddaji javnega naročila. Naročnik mora zagotoviti, da so vse
informacije, objavljene v skladu s tem odstavkom, vsaj tako podrobne kakor
tiste, ki jih vsebuje obvestilo o javnem naročilu.
64. člen
(črtan)
64.a člen
(obvestilo o dodatnih informacijah,
informacijah o nedokončanem postopku ali popravku)
(1) Naročnik objavi obvestilo o dodatnih
informacijah, informacijah o nedokončanem postopku ali popravku, kadar izvaja
postopek javnega naročanja, v katerem objavi obvestilo o naročilu iz 2., 4.
ali 6. točke prvega odstavka 57. člena tega zakona, in: 
-      
spreminja ali dopolnjuje razpisno dokumentacijo
ali 
-      
v skladu z 84. členom tega zakona postopek
javnega naročanja ustavi ali zavrne vse ponudbe ali 
-      
so vse ponudbe, ki jih je prejel, nepravočasne,
nepravilne, neprimerne, nesprejemljive ali formalno nepopolne in niso bile
dopolnjene v skladu s prvim odstavkom 82. člena tega zakona. 
(2) Naročnik objavi obvestilo o dodatnih
informacijah, informacijah o nedokončanem postopku ali popravku, tudi kadar
spreminja ali dopolnjuje navedbe v predhodno objavljenem obvestilu iz prvega
odstavka 57. člena tega zakona, razen v obvestilu iz 8. točke navedenega
odstavka. 
(3) V primeru iz druge ali tretje alineje
prvega odstavka tega člena mora naročnik obvestilo o dodatnih informacijah,
informacijah o nedokončanem postopku ali popravku poslati v objavo v dveh
mesecih od sprejema odločitve iz prvega do tretjega odstavka 84. člena tega zakona,
vendar ne pred pravnomočnostjo te odločitve.
64.b člen
(prostovoljno obvestilo za predhodno
transparentnost)
(1) Naročnik mora prostovoljno
obvestilo za predhodno transparentnost objaviti, kadar oddaja naročilo po
postopku s pogajanji brez predhodne objave ali po postopku s pogajanji po
predhodni objavi, če na portalu javnih naročil in, če je to primerno, v Uradnem
listu Evropske unije ni objavil obvestila o naročilu. Prostovoljno obvestilo za
predhodno transparentnost se posreduje v objavo isti dan, ko naročnik posreduje
ponudnikom odločitev iz prvega odstavka 83. člena tega zakona.
(2) Naročnik lahko v roku iz
prejšnjega odstavka prostovoljno obvestilo za predhodno transparentnost objavi
tudi v drugih postopkih javnega naročanja in v primeru javnega naročila
storitev iz Seznama storitev B. Obvestilo se objavi na portalu javnih naročil
in, če je to primerno, v Uradnem listu Evropske unije.
(3) S tem obvestilom se v zvezi z
odločitvijo o oddaji naročila še pred njeno pravnomočnostjo zagotavlja večja
transparentnost v postopkih javnih naročil.
64.c člen
(obvestilo o oddaji naročila male
vrednosti)
Naročnik mora poslati obvestilo o oddaji
naročila male vrednosti v objavo na portal javnih naročil v dveh mesecih po
oddaji javnega naročila.
64.č člen
(poenostavljeno obvestilo o naročilu po
dinamičnem nabavnem sistemu)
Naročnik objavi poenostavljeno obvestilo o
naročilu po dinamičnem nabavnem sistemu, v primeru iz četrtega ostavka 39.
člena tega zakona.
64.d člen
(črtan)
64.e člen
(nabor podatkov v obvestilih)
Vlada z uredbo določi nabor podatkov, ki
jih morajo vsebovati obvestila iz prvega odstavka 57. člena tega zakona.
65. člen
(neobvezna objava)
Naročnik lahko v skladu s 63. in 64. členom tega zakona objavi tudi obvestila o javnih naročilih, ki jih ni dolžan objaviti
po tem zakonu.
Deveto poglavje
Sporočanje
66. člen
(pravila, ki se uporabljajo za sporočanje)
(1) Naročnik lahko v postopku javnega
naročanja vsa sporočila in informacije pošilja po pošti, faksu, z elektronskimi
sredstvi. V primeru pošiljanja prijav se lahko prenašajo sporočila in
informacije tudi po telefonu.
(2) Naročnik mora izbrati tak način ali
načine sporočanja, ki so dostopni vsem gospodarskim subjektom in jih ne smejo
omejevati pri vključevanju v postopek javnega naročanja.
(3) V primeru sporočanja podatkov na
elektronski način, morajo biti sredstva in tehnične lastnosti take, da je
zagotovljena enakopravnost, splošna dostopnost in povezljivost z
informacijskimi in komunikacijskimi sredstvi v splošni rabi.
(4) Gospodarski subjekti lahko pošiljajo
prijave za sodelovanje na naslednji način:
a)    
v pisni obliki ali po telefonu;
b)    
v kolikor so bile prijave za sodelovanje
posredovane po telefonu, je potrebno posredovati pisno potrditev pred iztekom
roka za oddajo prijav;
c)    
če so prijave za sodelovanje poslane po
telefaksu, naročnik lahko zahteva njihovo pisno potrditev po pošti ali na
elektronski način, v kolikor bi bile uporabljene kot listinski dokaz. Take
zahteve skupaj z rokom za pošiljanje potrditve mora naročnik navesti v
obvestilu o javnem naročilu.
67. člen
(elektronsko pošiljanje in sprejemanje
ponudb)
Za sredstva za elektronsko pošiljanje in
sprejemanje ponudb ter sredstva za elektronsko sprejemanje prijav za
sodelovanje se uporabljajo naslednja pravila:
a)    
vse informacije v zvezi z razpisno dokumentacijo,
ki so potrebne za elektronsko oddajo ponudb in prijav za sodelovanje, vključno
s šifro, morajo biti na voljo zainteresiranim gospodarskim subjektom. Poleg
tega morajo biti sredstva za elektronsko sprejemanje ponudb in prijav za
sodelovanje v skladu z zahtevami iz Zahtev v zvezi z opremo za elektronsko
sprejemanje ponudb, prijav, načrtov in projektov pri natečajih, ki je priloga
uredbe, ki jo izda vlada (v nadaljnjem besedilu: Zahteve v zvezi z opremo za
elektronsko sprejemanje ponudb, prijav, načrtov in projektov pri natečajih);
b)    
ponudniki in kandidati morajo vse dokumente,
potrdila in izjave, ki ne obstajajo v elektronski obliki, povezane z
izpolnjevanjem pogojev iz drugega in tretjega odstavka 46. člena, 47. in 48. člena tega zakona, predložiti v pisni obliki do izteka roka za prejem ponudb ali
prijav za sodelovanje.
67.a člen
(elektronsko javno naročanje)
(1) Javno podjetje Uradni list Republike
Slovenije d.o.o. mora ob sodelovanju in strokovni pomoči ministrstva,
pristojnega za javno upravo, in ministrstva, pristojnega za javna
naročila, vzpostaviti sistem za elektronsko javno naročanje,
ki omogoča osnovno funkcionalnost elektronskega naročanja.
(2) Minister, pristojen za javna
naročila, določi tehnične pogoje, ki jih morajo izpolnjevati
ponudniki, ki sodelujejo v postopkih javnega naročanja, ki se izvajajo na
elektronski način, zaradi ugotovitve identitete ponudnika in zagotavljanja
sledljivosti vnosov z namenom preprečitve morebitnih kršitev zakona ter obliko
in način oddaje ponudbe, ki se predloži v takem postopku.
68. člen
(obveščanje prosilcev za priznanje
sposobnosti, kandidatov in ponudnikov)
(1) Naročnik mora čim prej obvestiti
gospodarske subjekte o sprejeti odločitvi v zvezi s sklenitvijo okvirnega
sporazuma, oddajo naročila ali vključitvijo v dinamični nabavni sistem,
vključno z razlogi za odločitev, da ne sklene okvirnega sporazuma ali ne odda
naročila, za katerega so bile oddane konkurenčne ponudbe, ali da ponovno začne
postopek ali izvajanje dinamičnega nabavnega sistema; naročnik te informacije
ponudi v pisni obliki, če se to od njega zahteva.
(2) Na zahtevo gospodarskega subjekta
naročnik čim prej obvesti:
-      
vse neuspešne kandidate: o razlogih za
zavrnitev njihovih prijav,
-      
vse neuspešne ponudnike: o razlogih za
zavrnitev njihovih ponudb, vključujoč razloge za njegovo odločitev o
neenakovrednosti, ali za njegovo odločitev, da gradnje, blago ali storitve ne
izpolnjujejo storilnostnih ali funkcionalnih zahtev,
-      
vsakega ponudnika, ki je oddal sprejemljivo
ponudbo: o lastnostih in relativnih prednostih izbrane ponudbe ter o imenu
izbranega ponudnika ali strank okvirnega sporazuma.
(3) Rok za obveščanje v nobenem primeru ne
sme biti daljši od 15 dni od prejema pisne zahteve. Naročnik se lahko odloči,
da zadrži nekatere informacije iz prvega odstavka tega člena v zvezi z oddajo
naročila, sklenitvijo okvirnega sporazuma ali vključitvijo v dinamični nabavni
sistem, če bi objava teh informacij ovirala izvajanje zakona ali bi bila
drugače v nasprotju z javnim interesom, bi škodila poslovnim interesom javnih
ali zasebnih gospodarskih subjektov ali bi lahko posegala v lojalno konkurenco
med njimi.
(4) Naročnik, ki vzpostavi in vodi sistem
ugotavljanja sposobnosti, v šestih mesecih obvesti ponudnike o svoji odločitvi
glede priznanja sposobnosti. Če naročnik predvideva, da bo odločanje trajalo
več kakor štiri mesece od predložitve prijave, mora naročnik v dveh mesecih od
dneva predložitve prijave ponudnika obvestiti o razlogih, ki opravičujejo
podaljšanje roka, in o datumu, do katerega bo njegova prijava sprejeta ali
zavrnjena.
(5) Naročnik obvesti ponudnike, katerih
vlogo za priznanje sposobnosti je zavrnil, o tej odločitvi in o razlogih za
zavrnitev čim prej in v nobenem primeru ne več kot 15 dni po datumu sprejema
odločitve. Razlogi morajo temeljiti na pogojih za ugotovitev sposobnosti iz
drugega odstavka 48. člena tega zakona.
(6) Naročnik, ki vzpostavi in vodi sistem
ugotavljanja sposobnosti, lahko priznanje o sposobnosti gospodarskega subjekta
prekliče samo iz razlogov na podlagi pogojev za ugotavljanje sposobnosti iz
drugega odstavka 48. člena tega zakona. O nameri, da bo naročnik preklical
priznanje sposobnosti, je treba gospodarski subjekt v pisni obliki obvestiti
vnaprej in vsaj 15 dni pred datumom, določenim za preklic priznanja
sposobnosti, skupaj z razlogom ali razlogi, ki opravičujejo predlagano dejanje.
69. člen
(hranjenje podatkov v zvezi z oddajo
naročil)
(1) Naročnik mora o vsakem naročilu hraniti
podatke, na podlagi katerih lahko pozneje opravičujejo svoje odločitve, ki jih
je sprejel v zvezi z:
a)    
ugotavljanjem sposobnosti in izbiro
gospodarskih subjektov ter oddajo naročil;
b)    
uporabo postopkov brez predhodne objave;
c)    
neupoštevanjem 4., 33. do 35., 41. do 44., 57.
do 65. člena tega zakona, na podlagi odstopanj, predvidenih v 3. in 5. do 10. členu tega zakona in v 17. do 24. členu in 31. členu tega zakona.
Naročnik mora sprejeti ustrezne ukrepe za dokumentiranje poteka postopkov za
oddajo naročil, ki se izvajajo na elektronski način.
(2) Naročnik mora hraniti podatke najmanj
štiri leta od dneva oddaje naročila, iz razloga, da lahko na zahtevo Evropske
komisije le-tej zagotovi potrebne podatke.
70. člen
(ponudba v elektronski obliki)
(1) Ponudnik lahko odda ponudbo v
elektronski obliki, če to omogoča informacijski sistem, ki ga uporablja
naročnik.
(2) Naročnik mora ponudnike o možnosti
oddaje ponudb v elektronski obliki seznaniti v razpisni dokumentaciji.
Informacijski sistem naročnika mora zagotoviti tehnološko neodvisen sprejem
ponudb.
(3) Informacijski sistem, ki ga uporablja
naročnik mora biti zgrajen tako, da omogoča odpiranje in vpogled v ponudbe šele
po izteku roka za prejem ponudb. Informacijski sistem, ki ga uporablja naročnik
mora o tem voditi elektronski zapis o vseh aktivnostih, ki potekajo na
informacijskem sistemu naročnika tako, da tega ni mogoče kasneje spremeniti.
(4) Ponudba v elektronski obliki mora biti
varno elektronsko podpisana in podpis overjen s kvalificiranim potrdilom.
(5) Elektronski ponudbi mora biti dodan
časovni žig.
(6) V nobenem primeru naročnik ne sme z
zahtevo po prejemu ponudb v elektronski obliki preprečiti ali drugače omejiti
konkurence med ponudniki. Naročnikov informacijski sistem mora omogočati
pošiljanje povratnice o prejemu elektronske ponudbe ponudniku.
(7) Naročnikov informacijski sistem mora
zagotoviti preprečitev zanikanja (nezatajljivost) identitete ponudnika.
(8) Naročnikov informacijski sistem mora
omogočati arhiviranje elektronskih ponudb na način, kot to določa ta zakon,
zakon, ki ureja elektronsko poslovanje in elektronski podpis in zakon, ki ureja
varstvo dokumentarnega in arhivskega gradiva in arhivov.
Drugi del
RAVNANJA V POSTOPKIH JAVNEGA NAROČANJA
Prvo poglavje
Skupne določbe za vse postopke javnega naročanja 
71. člen
(strokovna komisija)
Naročnik lahko za vodenje postopka javnega
naročanja imenuje strokovno komisijo. Strokovna komisija lahko sodeluje v
celotnem ali delu postopka javnega naročanja.
72. člen
(strokovni dialog)
Pred začetkom postopka javnega naročanja
lahko naročnik z gospodarskimi subjekti izvede strokovni dialog in v okviru
tega zaprosi ali upošteva nasvete, ki jih bo lahko uporabil pri pripravi
razpisne dokumentacije, pod pogojem, da taki nasveti oziroma priporočila ne
preprečujejo ali omejujejo konkurence.
73. člen
(faze postopka)
Postopek javnega naročanja poteka po
naslednjih fazah, razen če ta zakon za posamezno vrsto postopka ne določa
drugače:
1.    
periodično informativno obvestilo, če je to primerno,
2.    
izračun ocenjene vrednosti,
3.    
sklep o začetku postopka,
4.    
priprava razpisne dokumentacije, če je to primerno,
5.    
objava obvestila o javnem naročilu,
6.    
predložitev in odpiranje ponudb,
7.    
pregled in ocenjevanje ponudb,
8.    
odločitev o oddaji javnega naročila,
9.    
objava obvestila o oddaji javnega naročila, če je to primerno,.
74. člen
(priprava razpisne dokumentacije in
osnutka pogodbe)
(1) Vsebino razpisne dokumentacije
sestavljajo, če ta zakon za posamezno vrsto postopka ne določa drugače,
naslednji elementi:
1.    
povabilo k oddaji ponudbe,
2.    
navodila ponudnikom za izdelavo ponudbe,
3.    
pogoji za ugotavljanje sposobnosti in navodila o načinu dokazovanja
sposobnosti ponudnika,
4.    
splošni in posebni pogoji, ki bodo sestavni del pogodbe,
5.    
elementi za pripravo predračuna z navodilom o izpolnitvi,
6.    
morebitna finančna ali druga zavarovanja.
(2) Razpisna dokumentacija lahko vsebuje
tudi druge listine, ki so glede na predmet naročila potrebne pri izdelavi
ponudbe. Podatki iz razpisne dokumentacije morajo biti enaki podatkom,
objavljenim v obvestilu o naročilu. Kot del razpisne dokumentacije se štejejo
tudi informacije, ki jih posreduje naročnik gospodarskim subjektom, sodelujočim
v postopku oddaje javnega naročila. Informacije, ki jih posreduje naročnik
gospodarskim subjektom na ali preko portala javnih naročil, se štejejo za
spremembo, dopolnitev ali pojasnilo razpisne dokumentacije, če iz vsebine
informacij izhaja, da se z njimi spreminja ali dopolnjuje razpisna
dokumentacija ali če se s pojasnilom odpravlja dvoumnost navedbe v razpisni
dokumentaciji.
(3) Po poteku roka za prejem ponudb
naročnik ne sme več spreminjati ali dopolnjevati razpisne dokumentacije.
(4) Pogodba o izvedbi naročila, ki jo
podpišeta naročnik in izbrani ponudnik, v bistvenih delih ne sme odstopati od
osnutka pogodbe iz razpisne dokumentacije, razen v primeru, ko je bila v
postopku oddaje javnega naročila posamezna določba osnutka pogodbe predmet
pogajanj med naročnikom in ponudnikom.
(5) Pogodba o izvedbi javnega naročila
mora vsebovati:
-      
dejansko vrednost celotnega javnega naročila
oziroma
-      
v utemeljenih primerih, kjer le-te ni mogoče
določiti, ocenjeno vrednost javnega naročila
in rok veljavnosti pogodbe.
(6) Za potrebe tega člena se za
podizvajalca ne šteje gospodarski subjekt, ki glede na razmerje z izbranim
ponudnikom izpolnjuje kriterije za povezano družbo po zakonu, ki ureja
gospodarske družbe. V tem primeru: 
-      
se za potrebe neposrednih plačil za
podizvajalca šteje subjekt, ki je pravna ali fizična oseba in za osebo,
povezano z izbranim ponudnikom, dejansko dobavlja blago ali izvaja storitev
oziroma gradnjo, ki je neposredno povezana s predmetom javnega naročila; 
-      
mora izbrani ponudnik s podizvajalcem iz
prejšnje alineje skleniti pogodbo, s katero uredi obveznosti in pravice
povezane s predmetom javnega naročanja.
(7) Kadar namerava ponudnik izvesti
javno naročilo s podizvajalci, mora:
-      
ponudnik v pogodbi pooblastiti naročnika, da na
podlagi potrjenega računa oziroma situacije neposredno plačuje podizvajalcem,
-      
podizvajalec predložiti soglasje, na podlagi
katerega naročnik namesto ponudnika poravna podizvajalčevo terjatev do ponudnika.
(8) V primeru iz prejšnjega odstavka
je obvezna sestavina pogodbe o izvedbi javnega naročila:
-      
vsaka vrsta del, ki jih bo izvedel
podizvajalec, in vsaka vrsta blaga, ki ga bo dobavil podizvajalec,
-      
podatki o podizvajalcu (naziv, polni naslov,
matična številka, davčna številka in transakcijski račun),
-      
predmet, količina, vrednost, kraj in rok izvedbe
teh del.
Naročnik mora v razpisni dokumentaciji
navesti, da so podatki iz tega odstavka obvezna sestavina pogodbe o izvedbi
javnega naročila in da so neposredna plačila podizvajalcem v skladu s tem
zakonom obvezna.
(9) Ponudnik, ki izvaja javno naročilo z
enim ali več podizvajalci, mora imeti ob sklenitvi pogodbe z naročnikom ali med
njenim izvajanjem, sklenjene pogodbe s podizvajalci. Podizvajalec mora
naročniku posredovati kopijo pogodbe, ki jo je sklenil s svojim naročnikom
(ponudnikom), v petih dneh od sklenitve te pogodbe. Naročnik mora nemudoma po
prejemu kopije pogodbe preveriti, ali ima ponudnikovo pooblastilo iz prve
alineje sedmega odstavka tega člena in podizvajalčevo soglasje iz druge alineje
sedmega odstavka tega člena. Če pooblastila ali soglasja nima, mora ponudnika
ali podizvajalca nemudoma pozvati, da mu ta dokument predloži v roku petih dni
od prejema poziva. Če ponudnik ali podizvajalec pooblastila ali soglasje
naročniku ne predloži v tem roku, mora naročnik Državni revizijski komisiji
predlagati, da uvede postopek o prekršku iz 1. točke prvega odstavka 106.a
člena ali prvega odstavka 106.b člena tega zakona.
(10) Ponudnik mora svojemu računu
oziroma situaciji obvezno priložiti račune oziroma situacije podizvajalcev, ki
jih je predhodno potrdil.
(11) Če se po sklenitvi pogodbe o
izvedbi javnega naročila zamenja podizvajalec ali če ponudnik sklene pogodbo z
novim podizvajalcem, mora ponudnik, ki je sklenil pogodbo z naročnikom, le-temu
v 5 dneh po spremembi predložiti:
-      
svojo izjavo, da je poravnal vse nesporne
obveznosti prvotnemu podizvajalcu, če je bil le-ta zamenjan,
-      
pooblastilo za plačilo opravljenih in prevzetih
del oziroma dobav neposredno novemu podizvajalcu in
-      
soglasje novega podizvajalca k neposrednemu
plačilu.
(12) Vlada z uredbo natančneje določi
pravila in postopke za neposredno izvajanje plačil podizvajalcem.
74.a člen
(pravila o uporabi finančnih zavarovanj
pri javnem naročanju)
Vlada lahko za posamezne vrste predmetov
javnega naročanja predpiše, ali so posamezne vrste finančnih zavarovanj obvezne
oziroma dopustne, kateri finančni instrumenti so primerni za te vrste finančnih
zavarovanj, v kakšni višini in trajanju ter druge zahteve glede zavarovanj
tveganj pri javnem naročanju, ki jih morajo upoštevati naročniki. 
75. člen
(objava obvestila o javnem naročilu in
razpisne dokumentacije)
(1) Naročnik mora objaviti obvestilo iz 2.
ali 4. točke prvega odstavka 57. člena tega zakona in razpisno dokumentacijo,
vključno z njenimi spremembami in dopolnitvami, na portalu javnih naročil ali
prek njega, razen če izvaja javno naročanje po postopku s pogajanji brez
predhodne objave. 
(2) Naročnik mora omogočiti ponudniku,
da prevzame razpisno dokumentacijo v elektronski obliki, brez predhodne
registracije ali najave prevzema. Dostop, pregled in prevzem
razpisne dokumentacije na spletnih straneh naročnika in/ali portalu javnih
naročil je brezplačen. Naročnik mora zagotoviti vpogled in prevzem tistih delov
razpisne dokumentacije, ki iz tehničnih razlogov ne more biti dostopna na
spletnih straneh naročnika ali portalu javnih naročil.
76. člen
(spremembe, dopolnitve in pojasnila
razpisne dokumentacije)
(1) Po poteku roka za prejem ponudb
naročnik ne sme več spreminjati ali dopolnjevati razpisne dokumentacije.
(2) Naročniki na ali preko portala javnih
naročil posreduje dodatna pojasnila vezana na razpisno dokumentacijo najpozneje
šest dni pred iztekom roka za oddajo ponudb, pod pogojem, da je bila zahteva
posredovana pravočasno.
77. člen
(predložitev ponudbe)
(1) Pravočasna predložitev ponudbe pomeni,
da mora ponudnik naročniku ponudbo predložiti do roka, določenega za prejem
ponudb.
(2) Naročnik mora določiti datum in uro
roka za predložitev ponudbe v objavi in razpisni dokumentaciji.
(3) Če ponudba ni bila predložena v roku,
določenem za prejem ponudb, se šteje, da je bila predložena prepozno. Tako
ponudbo mora naročnik po končanem postopku odpiranja ponudb neodprto vrniti
ponudniku, z navedbo, da je prepozna.
(4) Ponudnik mora ponudbo predložiti
osebno, po pošti, po faxu ali z uporabo elektronskih sredstev ali na drug
ustrezen način, skladno z zahtevami naročnika.
(5) Naročnik mora ob prejemu ponudbe
označiti datum in uro prejema ponudbe in na zahtevo ponudnika izročiti potrdilo
o prejemu.
78. člen
(ponudba za sklope)
Če je naročnik dovolil, da se lahko ponudba
predloži za posamezne sklope, mora ponudnik v svoji ponudbi navesti, ali se
njegova ponudba nanaša na celotno naročilo ali le na posamezne sklope. Ne glede
na to ali ponudnik oddaja ponudbo za vse sklope mora biti njegova ponudba
predložena tako, da se lahko ocenjuje po sklopih. Po ocenitvi ponudb po
posameznih sklopih in ocenitvi ponudb za vse sklope skupaj naročnik sklene
pogodbo z enim ali več ponudniki, z najugodnejšo kombinacijo ponudb.
78.a člen
(umik ponudbe)
(1) Ponudnik lahko v postopku javnega
naročanja umakne svojo ponudbo. Kadar to stori po poteku roka za oddajo ponudb,
mora naročnik unovčiti ponudnikovo garancijo za resnost ponudbe, če je bila
le-ta v predmetnem postopku zahtevana in predložena.
(2) Naročnik mora unovčiti ponudnikovo
garancijo za resnost ponudbe, če je bila le-ta v predmetnem postopku zahtevana
in predložena, tudi v primeru, ko ponudnik, kljub pozivu naročnika, z njim ne
sklene pogodbe o izvedbi javnega naročila.
79. člen
(javno odpiranje ponudb)
Odpiranje ponudb je javno v primerih javnih
naročil, katerih ocenjena vrednost je enaka ali višja od vrednosti iz drugega
odstavka 17. člena tega zakona, razen v primerih, ko se naročilo oddaja po
postopku s pogajanji brez predhodne objave in se naročnik pogaja samo z enim ponudnikom.
80. člen
(odpiranje ponudb)
(1) Odpiranje ponudb izvede naročnik.
Odpiranje ponudb se izvede na kraju in ob času, ki sta navedena v objavi
obvestila o javnem naročilu in v razpisni dokumentaciji. O odpiranju ponudb se
vodi zapisnik. Ponudbe se odpirajo po vrstnem redu prejema.
(2) V zapisniku o odpiranju ponudb je
potrebno navesti:
-      
naziv ponudnika ali šifro, če je bil razpis
anonimen,
-      
variantne ponudbe, če so dopustne ali ponudbe z
opcijami,
-      
ponudbeno ceno ter morebitne popuste, v
zapisnik pa se lahko vpišejo tudi drugi podatki iz ponudb, če tako odloči
naročnik.
(3) V kolikor naročnik ne vroči zapisnika o
odpiranju ponudb pooblaščenim predstavnikom ponudnikov na odpiranju ponudb, ga
mora najkasneje v treh delovnih dneh posredovati vsem ponudnikom.
81. člen
(preveritev ponudbe)
(1) V primeru postopka iz 1. do 5. točke
prvega odstavka 32. člena tega zakona, naročnik pred sprejetjem odločitve iz
83. člena tega zakona oziroma najpozneje pred sklenitvijo pogodbe o izvedbi
javnega naročila preveri obstoj in vsebino podatkov iz najugodnješe ponudbe oziroma
drugih navedb iz ponudbe. 
(2) Kadar koli se pri naročniku pojavi
utemeljen sum, da je posamezni ponudnik, ne glede na razvrstitev njegove
ponudbe, predložil neresnične izjave ali dokazila, mora naročnik Državni
revizijski komisiji podati predlog za uvedbo postopka o prekršku iz 3.
točke prvega odstavka 106.a člena tega zakona.
81.a člen
(evidenca ponudnikov z negativnimi
referencami)
(1) Organ, ki odloči o prekršku iz 3.
točke prvega odstavka 106.a člena, v treh delovnih dneh po pravnomočnosti te
odločitve o tem obvesti ministrstvo, pristojno za javna naročila. V obvestilu navede polno ime in matično številko ponudnika ter
datum, do katerega se ponudnik izloči iz postopkov javnega naročanja.
(2) Ministrstvo, pristojno za javna
naročila, vodi evidenco ponudnikov z negativnimi referencami
in jo objavi na svoji spletni strani. Vanjo se uvrsti ponudnik, ki je storil
prekršek iz 3. točke prvega odstavka 106.a člena tega zakona, 4. točke prvega
odstavka 109.a člena ZJN-2 ali 2. točke prvega odstavka 87. člena ZJNPOV.
Evidenca obsega: 
-      
ponudnikovo polno ime in matično številko, 
-      
datum uvrstitve ponudnika v evidenco in 
-      
datum, do katerega je ponudnik izločen iz
postopkov naročanja. 
(3) Ministrstvo, pristojno za javna
naročila, uvrsti ponudnika v evidenco v treh delovnih dneh po
prejemu obvestila iz prvega odstavka tega člena. Zoper uvrstitev v evidenco
ponudnikov z negativnimi referencami pritožba ni dopustna.
(4) Ministrstvo, pristojno za javna
naročila, iz evidence ponudnikov z negativnimi referencami
zbriše ponudnika v treh delovnih dneh po datumu iz tretje alineje drugega
odstavka tega člena.
82. člen
(dopustne dopolnitve in spremembe ponudbe)
(1) Če je ponudba formalno nepopolna,
naročnik zahteva, da jo ponudnik v ustreznem roku dopolni ali spremeni v delu,
v katerem ni popolna. Naročnik od ponudnika zahteva dopolnitev ali spremembo
njegove ponudbe le, kadar določenega dejstva ne more preveriti sam. Če ponudnik
v roku, ki ga določi naročnik, ponudbe ustrezno ne dopolni oziroma spremeni,
mora naročnik tako ponudbo izločiti. 
(2) Naročnik lahko v razpisni dokumentaciji
ali povabilu k oddaji ponudb zahteva, da ponudniki oddajo ponudbo, ki vsebuje
le predračun in tiste dele, ki se vežejo na tehnične specifikacije predmeta
javnega naročila, ter da na podlagi poziva naročnika po pregledu in ocenjevanju
ponudb, če je to potrebno, ponudbo dopolnijo z dokazili.
(3) Ponudnik ne sme dopolnjevati ali spreminjati:
-      
svoje cene na enoto, vrednosti postavke, skupne
vrednosti ponudbe in ponudbe v okviru meril,
-      
tistega dela ponudbe, ki se veže na tehnične
specifikacije predmeta javnega naročila v smislu zamenjave prvotno ponujenega predmeta naročanja z novim
predmetom naročanja, 
tistih elementov ponudbe, ki vplivajo ali
bi lahko vplivali na drugačno razvrstitev njegove ponudbe glede na preostale
ponudbe, ki jih je naročnik prejel v postopku javnega naročanja.
(4) Na glede na prejšnji odstavek sme
izključno naročnik ob pisnem soglasju ponudnika popraviti očitne računske
napake, ki jih odkrije pri pregledu in ocenjevanju ponudb. Pri tem se količina
in cena na enoto ne smeta spreminjati.
83. člen
(odločitev o oddaji naročila)
(1) Naročnik po pregledu in ocenjevanju
ponudb v razumnem roku, ki v primeru javnih naročil iz prvega odstavka 17.
člena tega zakona ne sme biti daljši od 60 dni, v primeru drugih javnih naročil
pa 45 dni, sprejme odločitev o oddaji naročila. Svojo odločitev mora
obrazložiti in navesti ugotovitve ter razloge zanjo. V odločitvi mora naročnik
opozoriti ponudnike o možnem pravnem varstvu ter navesti:
-      
kje in v kakšnem roku se vloži zahteva za
uveljavitev pravnega varstva v postopku javnega naročanja, in
-      
višino takse za postopek pravnega varstva v
postopku javnega naročanja, transakcijski račun, na katerega se le-ta vplača in
sklic, ki se pri tem navede.
(2) Naročnik mora o svoji odločitvi
pisno obvestiti ponudnike. Odločitev se vroči v skladu z zakonom, ki ureja
upravni postopek.
(3) Če odločitev o oddaji naročila ne
vsebuje:
-      
razlogov za zavrnitev ponudbe ponudnika, ki ni
bil izbran, in
-      
prednosti sprejete ponudbe v razmerju do
ponudnika, ki ni bil izbran,
lahko ponudnik, ki ni bil izbran, vloži pri
naročniku zahtevo za dodatno obrazložitev odločitve o oddaji naročila, v kateri
mora jasno navesti, o čem mora naročnik podati obrazložitev. Zahteva se lahko
vloži v treh delovnih dneh po prejemu odločitve naročnika. Če ponudnik ne vloži
zahteve pravočasno ali če je ta nepopolna ali če niso izpolnjeni pogoji za
vložitev zahteve za dodatno obrazložitev, jo naročnik zavrže. Naročnik mora
poslati ponudniku dodatno obrazložitev odločitve ali odločitev o zavrženju
zahteve v treh delovnih dneh po prejemu zahteve. Ponudnik ne sme uveljavljati
pravice do dodatne obrazložitve z namenom pridobitve dodatnega časa za
uveljavljanje pravnega varstva v postopku javnega naročanja.
(4) Naročnik sme zavrniti zahtevo za
dodatno obrazložitev odločitve delno ali v celoti, če bi bilo lahko razkritje
takih podatkov v nasprotju s predpisi ali bi lahko s tem razkril poslovno
skrivnost ponudnika ali če bi lahko sporočeni podatki vplivali na pošteno
konkurenco med ponudniki ali drugimi udeleženci v postopku, skladno z določili
tega zakona o varstvu podatkov. Naročnik ne sme zavrniti zahteve komisije,
pristojne za revizijo postopkov oddaje javnih naročil, glede izročitve vseh
podatkov o postopku oddaje naročila.
(5) Naročnik lahko do pravnomočnosti
odločitve o oddaji naročila z namenom odprave nezakonitosti, po predhodni
ugotovitvi utemeljenosti, svojo odločitev na lastno pobudo spremeni in sprejme
novo odločitev, s katero nadomesti prejšnjo. Naročnik sprejme novo odločitev
upoštevaje določbe tega člena. Naročnik lahko spremeni odločitev o oddaji
naročila po prejemu zahtevka za pravno varstvo le, če je pred spremembo te
odločitve odločil o zahtevku za revizijo in je ta odločitev pravnomočna. V tem
primeru mora biti nova odločitev o oddaji naročila skladna z odločitvijo o
zahtevku za revizijo. 
(6) Ta člen se smiselno uporablja tudi za
posamezna naročila iz 38. ali 39. člena tega zakona.
(7) Oseba, ki vodi postopek javnega
naročanja, mora vse osebe, ki so sodelovale pri pripravi razpisne dokumentacije
ali njenih delov ali v kateri koli fazi odločale v postopku javnega naročanja,
pred sprejemom odločitve o oddaji javnega naročila pisno obvestiti o tem,
kateremu ponudniku se javno naročilo oddaja. 
(8) Kadar je oseba, ki vodi postopek
javnega naročanja, ki sodeluje pri pripravi razpisne dokumentacije ali njenih
delov ali ki v kateri koli fazi odloča v postopku javnega naročanja, neposredno
ali posredno povezana z izbranim ponudnikom na način, da lahko ta povezava
oziroma njen zasebni interes vpliva na objektivno in nepristransko opravljanje
nalog v zvezi z javnim naročilom ali vzbuja dvom o njeni objektivnosti in
nepristranskosti, mora ta oseba takoj, ko je glede na okoliščine mogoče, vendar
najkasneje pred oddajo javnega naročila, predstojnika oziroma naročnika, za
katerega opravlja dela oziroma na drug način sodeluje v postopku javnega
naročanja, o tem pisno obvestiti in ravnati v skladu z njegovimi navodili.
Predstojnik naročnika mora v tem primeru zagotoviti, da se naloge opravijo
zakonito in nepristransko. 
(9) Šteje se, da obstaja neposredna ali
posredna povezava s ponudnikom iz prejšnjega odstavka, če je oseba iz
prejšnjega odstavka v zakonski zvezi, zunajzakonski skupnosti, registrirani
istospolni partnerski skupnosti, skupnem gospodinjstvu, krvnem sorodstvu v
ravni vrsti, krvnem sorodstvu v stranski vrsti do vštetega tretjega kolena,
sorodstvu po svaštvu do vštetega drugega kolena, posvojitelj, posvojenec, rejnik,
rejenec, v zasebnem poslovnem ali delovnopravnem razmerju s ponudnikom,
njegovim družbenikom z več kot 25 % lastniškim deležem, zakonitim
zastopnikom ali prokuristom. 
(10) Kadar je z izbranim ponudnikom v
povezavi iz osmega odstavka tega člena zakoniti zastopnik naročnika, mora ta
oseba o tem takoj, ko je glede na okoliščine mogoče, vendar najkasneje pred
oddajo javnega naročila, pisno obvestiti nadzorni organ naročnika. Nadzorni
organ mora v tem primeru zagotoviti, da se naloge opravijo zakonito in nepristransko.
83.a člen
(obdobje mirovanja)
(1) Naročnik mora po sprejemu odločitve iz
prvega odstavka prejšnjega člena upoštevati obdobje mirovanja, razen če: 
-      
izvaja postopek s pogajanji brez predhodne
objave na podlagi 4. ali 13. točke prvega odstavka 35. člena tega zakona ali 
-      
je v postopku javnega naročanja prejel le eno
ponudbo. 
(2) Če je naročnik v postopku s predhodnim
ugotavljanjem sposobnosti, postopku s pogajanji po predhodni objavi in postopku
s pogajanji brez predhodne objave prejel več kot eno prijavo, lahko uporabi
izjemo iz druge alineje prejšnjega odstavka, če je pred sprejemom odločitve o
oddaji naročila kandidate obvestil, da se jim sposobnosti ne prizna in je
potekel rok za uveljavljanje pravnega varstva zoper to odločitev. 
(3) Če naročnik v skladu s prvim odstavkom
tega člena ne upošteva obdobja mirovanja, mora to in razlog za uporabo izjeme
navesti v obvestilu iz 3. ali 5. točke prvega odstavka 57. člena tega zakona.
(4) Obdobja
mirovanja ni treba upoštevati, če naročnik oddaja posamezno naročilo na podlagi
okvirnega sporazuma ali v dinamičnem nabavnem sistemu. 
(5) Kadar ponudnik
vloži zahtevo za dodatno obrazložitev odločitve o oddaji naročila iz tretjega
odstavka prejšnjega člena, teče rok za uveljavitev pravnega varstva v postopku
javnega naročanja od dneva prejema odločitve o tej zahtevi. 
(6) Kadar naročnik
v skladu s petim odstavkom prejšnjega člena sprejme novo odločitev o oddaji
naročila, teče rok za uveljavitev pravnega varstva od dneva prejema nove
odločitve o oddaji naročila. 
(7) Odločitev o
oddaji naročila postane pravnomočna z dnem, ko zoper njo ni mogoče zahtevati
pravnega varstva.
84. člen
(izločitev ponudb, ustavitev postopka,
zavrnitev vseh ponudb, odstop od izvedbe javnega naročila)
(1) V postopku oddaje javnega naročila mora
naročnik po opravljenem pregledu in dopolnitvi oziroma spremembi ponudb v skladu z 82. členom tega zakona in upoštevaje sedmi in
osmi odstavek 45. člena tega zakona izločiti ponudbe, ki niso popolne. V
odločitvi, s katero se ponudnika izloči iz postopka oddaje javnega naročila,
razen v primeru izločitve iz prvega odstavka 81.a člena tega zakona oziroma
prvega odstavka 77.a člena ZJN-2, mora naročnik izločenega ponudnika opozoriti
na možnost uveljavljanja pravnega varstva ter navesti podatke iz prvega odstavka
83. člena tega zakona, vključno z razlogi za izločitev. 
(2) Naročnik lahko kadarkoli pred
odpiranjem ponudb ustavi postopek javnega naročanja. Kadar izvaja naročnik
postopek javnega naročanja, v katerem objavi obvestilo o naročilu iz 2., 4.
ali 6. točke prvega odstavka 57. člena tega zakona, mora
navedeno odločitev objaviti na portalu javnih naročil, in, če je to primerno, v
Uradnem listu Evropske unije. Že predložene ponudbe mora naročnik neodprte
vrniti pošiljateljem in jih obvestiti o ustavitvi postopka javnega naročanja in
opozoriti na možnost uveljavljanja pravnega varstva ter navesti podatke iz
prvega odstavka 83. člena tega zakona. 
(3) Naročnik lahko v vseh fazah postopka po
poteku roka za odpiranje ponudb zavrne vse ponudbe. Če je naročnik zavrnil vse
ponudbe, mora o tem, o razlogih, zaradi katerih ni izbral nobene ponudbe, in o
svoji odločitvi, ali bo začel nov postopek, takoj pisno obvestiti ponudnike ali
kandidate, ki so predložili ponudbo, in vlado oziroma svoj nadzorni organ. V
odločitvi o zavrnitvi vseh ponudb mora naročnik ponudnike opozoriti tudi na
možnost uveljavljanja pravnega varstva ter navesti podatke iz prvega odstavka
83. člena tega zakona. Kadar izvaja naročnik postopek javnega naročanja, v
katerem objavi obvestilo o naročilu iz 2., 4. ali 6.
točke prvega odstavka 57. člena tega zakona, mora navedeno odločitev objaviti
na portalu javnih naročil, in, če je to primerno, v Uradnem listu Evropske
unije. 
(4) Kadar naročnik v skladu s prejšnjim
odstavkom zavrne vse ponudbe, lahko izvede za isti predmet nov postopek javnega
naročanja le, če so se bistveno spremenile okoliščine, zaradi katerih je
zavrnil vse ponudbe. 
(5) Po sprejemu odločitve o oddaji naročila
lahko naročnik do sklenitve pogodbe o izvedbi javnega naročila odstopi od izvedbe
javnega naročila iz razlogov, da predmeta javnega naročila ne potrebuje več ali
da zanj nima zagotovljenih sredstev ali da se pri naročniku pojavi utemeljen
sum, da je bila ali bi lahko bila vsebina pogodbe posledica storjenega
kaznivega dejanja ali da so nastale druge izredne okoliščine, na katere
naročnik ni mogel vplivati in jih predvideti ter zaradi katerih je postala
izvedba javnega naročila z izbranim ponudnikom nemogoča. V primeru, da naročnik
odstopi od izvedbe javnega naročila, mora o svoji odločitvi in o razlogih,
zaradi katerih odstopa od izvedbe javnega naročila, takoj pisno obvestiti
ponudnike ali kandidate, ki so predložili ponudbo, ter
svoj nadzorni organ, če tega nima, pa vlado. 
(6) Naročnik odločitev iz prvega, drugega
in tretjega odstavka tega člena vroči v skladu z zakonom, ki ureja upravni
postopek.
Drugo poglavje
Posebne določbe v postopkih javnega naročanja 
1.1. Posebne določbe za postopek s
predhodnim ugotavljanjem sposobnosti
85. člen
(priprava razpisne dokumentacije in osnutka
pogodbe)
(1) Naročnik pripravi razpisno
dokumentacijo za vsako fazo postopka posebej. Razpisna dokumentacija za prvo
fazo vsebuje:
1.    
povabilo k oddaji prijave,
2.    
navodila ponudnikom za izdelavo prijave,
3.    
navedbo števila kandidatov, ki bodo povabljeni k oddaji ponudbe, če je
to primerno,
4.    
pogoje, ki so vezani na predmet naročila in druge pogoje, ki jih mora
izpolnjevati ponudnik za izvedbo javnega naročila,
5.    
navedbo meril za izbiro, če je to mogoče,
6.    
drugo.
(2) Razpisna dokumentacija za drugo fazo
mora vsebovati vsaj:
1.    
povabilo k oddaji ponudbe,
2.    
navodila ponudnikom za izdelavo ponudbe,
3.    
splošni in posebni pogoji, ki bodo sestavni del pogodbe,
4.    
elemente za pripravo predračuna z navodilom o izpolnitvi,
5.    
opis in ovrednotenje meril za izbiro.
86. člen
(obvestilo o priznanju sposobnosti)
Obvestilo o priznanju sposobnosti oziroma o
zavrnitvi priznanja sposobnosti mora naročnik poslati tistim gospodarskim
subjektom, ki so oddali prijavo.
87. člen
(povabilo k oddaji ponudbe)
(1) Če se oddaja javno naročilo po postopku
s predhodnim ugotavljanjem sposobnosti, mora naročnik hkrati povabiti vse
kandidate k oddaji ponudb. Povabilo mora biti poslano kandidatom v pisni
obliki.
(2) Povabilo kandidatom mora vsebovati
navedbo podatka o objavi razpisne dokumentacije.
(3) Povabilo kandidatom je enako tudi v
primeru, da z razpisno dokumentacijo razpolaga druga oseba in ne naročnik, ki
je odgovoren za javno naročanje.
(4) Povabilo mora vsebovati vsaj naslednje
podatke:
a)    
kjer je to primerno, rok, v katerem se lahko
zahtevajo dodatni dokumenti ter znesek in način plačila zneska, ki ga je treba
plačati za pridobitev dodatnih dokumentov;
b)    
navedbo skrajnega roka za prejem ponudb,
naslov, na katerega morajo biti poslane, ter jezik ali jeziki, v katerih morajo
biti sestavljene;
c)    
sklicevanje na objavljeno obvestilo o javnem
naročilu;
d)    
sklicevanje na vse morebitne priložene
dokumente, ki jih je treba oddati;
e)    
merila za oddajo naročila, če niso navedena v
obvestilu o sistemu ugotavljanja sposobnosti, ki se uporablja kot sredstvo za
objavo obvestila o javnem naročilu;
f)     
relativno pomembnost meril za oddajo naročila
ali, če je to potrebno, padajoče zaporedje pomembnosti teh meril, če niso
navedena v obvestilu o javnem naročilu, obvestilu o obstoju sistema
ugotavljanja sposobnosti ali v razpisni dokumentaciji.
(5) Če se javni razpis opravi v obliki
periodičnega informativnega obvestila, mora naročnik povabiti vse kandidate, da
na podlagi natančnih podatkov o naročilu, potrdijo svoj interes za sodelovanje,
pred začetkom izbire ponudnikov. Povabilo mora vsebovati vsaj naslednje
podatke:
a)    
vrsto in količino, vključno z možnostjo
dodatnih naročil, in po možnosti tudi predvideno obdobje za ta dodatna
naročila, vrsto in količino in po možnosti predviden čas objave nadaljnjih
obvestil o javnih naročilih za gradnje, blago ali storitve;
b)    
vrsto postopka: postopek s predhodnim
ugotavljanjem sposobnosti;
c)    
sklicevanje na objavljeno obvestilo o javnem
naročilu;
d)    
naslov in rok za predložitev zahtev za razpisno
dokumentacijo in jezik ali jezike, v katerih mora biti napisana;
e)    
naslov subjekta, ki bo oddal naročilo in
potrebne informacije za pridobitev razpisne dokumentacije;
f)     
ekonomske in tehnične pogoje, finančna jamstva
in informacije, ki se zahtevajo od gospodarskih subjektov;
g)    
znesek in način plačila zneska, ki ga je treba
plačati za pridobitev razpisne dokumentacije;
h)    
obliko pogodbe, ki je predmet naročila: nakup,
zakup, najem ali nakup na kredit ali kakšna koli njihova kombinacija, in
i)     
merila za oddajo naročila in njihovo težo ali,
če je to potrebno, padajoče zaporedje pomembnosti teh meril, če niso navedena v
informativnem obvestilu ali v razpisni dokumentaciji ali v povabilu k oddaji
ponudb ali k pogajanjem.
1.2. Posebne določbe za postopek s pogajanji
po predhodni objavi in postopek s pogajanji brez predhodne objave
88. člen
(priprava razpisne dokumentacije in
osnutka pogodbe)
(1) Naročnik lahko določi, da se postopek s
pogajanji opravi v zaporednih fazah, da bi zmanjšali število rešitev, o katerih
se je treba pogajati, ob uporabi meril za izbiro. Naročnik mora v obvestilu o
javnem naročilu ali v razpisni dokumentaciji določiti, da bo tako možnost
uporabil in na kakšen način.
(2) Razpisna dokumentacija lahko vsebuje:
1.    
povabilo k oddaji ponudbe,
2.    
navodila ponudnikom za izdelavo ponudbe,
3.    
pogoje, ki jih mora izpolnjevati ponudnik,
4.    
opis predmeta naročila ali ciljev, ki jih želi doseči naročnik z izvedbo
naročila,
5.    
splošne pogoje pogodbe,
6.    
elemente za pripravo predračuna z navodilom o izpolnitvi.
89. člen
(rok za prejem ponudbe v postopku s
pogajanji brez predhodne objave)
Naročnik določi rok za prejem ponudbe glede
na razloge, iz katerih lahko uporabi postopek s pogajanji brez predhodne objave
in glede na predmet naročila.
90. člen
(povabilo k pogajanjem)
(1) Naročnik ponudnike, ki izpolnjujejo
pogoje iz razpisne dokumentacije in tega zakona, po pregledu ponudb v skladu s
prvim odstavkom 87. člena tega zakona povabi k pogajanjem. Povabilo mora
vsebovati vsaj podatke iz četrtega odstavka 87. člena tega zakona.
(2) Naročnik se pogaja s ponudniki o vseh
pogojih za izvedbo naročila, opredeljenih v ponudbah, ki so jih slednji
predložili, da bi jih prilagodili zahtevam, ki jih je navedel že v objavi
oziroma v razpisni dokumentaciji, z namenom izbire najugodnejše ponudbe, ob
uporabi v naprej določenih meril.
(3) Naročnik mora med pogajanji zagotoviti
enako obravnavo vseh ponudnikov. Zlasti ne sme posredovati udeležencem pogajanj
informacij na diskriminatoren način, zaradi katerega bi lahko bili nekateri
ponudniki v prednosti pred drugimi. Pred pogajanji
mora naročnik ponudnike, ki jih namerava povabiti k pogajanjem, seznaniti s
pravili, po katerih bodo pogajanja potekala. Naročnik mora med pogajanji
vnaprej pisno napovedati zadnji krog pogajanj razen, če je število krogov
napovedal v razpisni dokumentaciji ali obvestilu o naročilu ali če se pogaja le
z enim kandidatom. V primeru elektronske dražbe lahko namesto števila krogov
draženja v povabilu k sodelovanju napove datum in čas zaključka dražbe.
(4) Naročnik po zaključenih pogajanjih od
ponudnikov zahteva predložitev končne ponudbe v skladu z doseženim na pogajanjih.
V primeru, da naročnik postopek s pogajanji opravi v več zaporednih fazah,
velja navedeno za vsako fazo posebej, razen kadar se naročnik pogaja samo z
enim ponudnikom. V tem primeru mora ponudnik oddati le ponudbo, o kateri se
naročnik in ponudnik pogajata v prvi fazi pogajanj, in končno ponudbo, ki jo
ponudnik predloži po zaključku zadnje faze pogajanj.
90.a člen
(preveritev ponudb v določenih postopkih s
pogajanji brez predhodne objave)
Ne glede na peti odstavek 41. člena, peti
odstavek 45. člena ter peti in šesti odstavek 48. člena tega zakona lahko
naročnik v postopku s pogajanji brez predhodne objave, ki ga vodi na podlagi 4.
točke prvega odstavka 35. člena tega zakona, zahteva, da ponudnik izkaže
izpolnjevanje tehničnih specifikacij, pogojev za ugotavljanje sposobnosti, v
primeru merila ekonomsko najugodnejša ponudba pa tudi meril za izbor, z izjavo.
Ne glede na prvi odstavek 81. člena tega zakona naročniku v postopku s
pogajanji brez predhodne objave, ki ga vodi na podlagi 4. točke prvega odstavka
35. člena tega zakona, ni treba preveriti obstoja in vsebine navedb v ponudbi,
razen če dvomi v resničnost ponudnikovih izjav. 
91. člen
(obvestilo o oddaji naročila v postopku s
pogajanji brez predhodne objave)
(1) Če naročnik odda naročilo storitev na
področju raziskav in razvoja po postopku s pogajanji brez predhodne objave,
lahko podatke, ki jih mora sporočiti, ob upoštevanju Seznama informacij, ki
morajo biti navedene v obvestilu o oddaji javnega naročila, o vrsti in količini
opravljenih storitev, omeji na opis »storitve na področju raziskav in razvoja«.
(2) Naročnik mora zagotoviti, da so vse
informacije, objavljene v skladu s tem členom, vsaj tako podrobne kakor tiste,
ki jih vsebuje obvestilo o javnem naročilu.
1.3. (črtan)
92. člen
(črtan)
93. člen
(črtan)
94. člen
(črtan)
1.4. (črtan)
95. člen
(črtan)
1.5. Posebne določbe za postopek oddaje
naročila male vrednosti
95.a člen
(razpisna dokumentacija, izkazovanje
izpolnjevanja zahtev naročnika in preveritev ponudb v postopku oddaje naročila
male vrednosti)
(1) Ne glede na prvi odstavek 75. člena
tega zakona naročnik v postopku oddaje naročila male vrednosti pripravi
razpisno dokumentacijo, predvsem pogoje, ki bodo sestavni del pogodbe o izvedbi
naročila, če je to potrebno in v obsegu kot je to primerno, glede na način
izvajanja postopka. Naročniku ni potrebno posebej pripraviti razpisne
dokumentacije, kadar so vsi potrebni podatki in podlage za oddajo ponudbe
podani v objavi obvestila o naročilu male vrednosti. 
(2) Ne glede na peti odstavek 41. člena,
peti odstavek 45. člena ter peti in šesti odstavek 48. člena tega zakona lahko
naročnik v postopku oddaje naročila male vrednosti zahteva, da ponudnik izkaže
izpolnjevanje tehničnih specifikacij, pogojev za ugotavljanje sposobnosti, v
primeru merila ekonomsko najugodnejša ponudba pa tudi meril za izbor, z izjavo.
Ne glede na prvi odstavek 81. člena tega zakona naročniku v postopku oddaje
naročila male vrednosti ni treba preveriti obstoja in vsebine navedb v ponudbi,
razen če dvomi v resničnost ponudnikovih izjav.
95.b člen
(nedopustnost zahteve za dodatno
obrazložitev odločitve o oddaji naročila)
Ne glede na tretji odstavek 83. člena tega
zakona zahteva za dodatno obrazložitev odločitve o oddaji naročila v postopku
oddaje naročila male vrednosti ni dopustna. Ne glede na peti odstavek 83.a
člena tega zakona teče rok za uveljavitev pravnega varstva zoper odločitev o
oddaji naročila od dneva prejema odločitve o oddaji naročila.
95.c člen
(izjeme glede obveščanja organa nadzora v
postopku oddaje naročila male vrednosti)
Ne glede na tretji in peti odstavek 84.
člena tega zakona v postopku oddaje naročila male vrednosti naročniku ni treba
obvestiti svojega nadzornega organa ali vlade o zavrnitvi vseh ponudb in
odstopu od izvedbe javnega naročila.
95.č člen
(dokumentacija o postopku oddaje naročila
male vrednosti)
(1) Dokumentacijo o oddaji naročila male
vrednosti, ki jo mora voditi naročnik, sestavljajo: 
-      
objava obvestila o naročilu male vrednosti, 
-      
razpisna dokumentacija, če je to primerno, 
-      
predložene ponudbe, 
-      
odločitev o oddaji naročila in 
-      
objava obvestila o oddaji naročila male
vrednosti. 
(2) Dokumentacijo lahko sestavljajo tudi
drugi dokumenti glede na način izvedbe javnega naročila. 
Tretji del
PRAVILA, KI UREJAJO NATEČAJE STORITEV
95.d člen
(uporaba zakona pri natečaju)
Naročnik izvede natečaj v skladu s tem
delom zakona in pri tem smiselno uporablja ostale določbe tega zakona.
96. člen
(področje uporabe)
(1) V skladu z določbami tega dela zakona
morajo natečaje naročniki organizirati v primeru naročil, katerih vrednost brez
DDV je enaka ali večja od 414.000 eurov. Za namene
tega odstavka gre za ocenjeno vrednost naročila storitev brez DDV, vključno z
vsemi morebitnimi nagradami in/ali plačili udeležencem.
(2) Določbe tega člena se uporabljajo za
vse natečaje, kjer je celotni znesek nagrad na natečaju in plačil udeležencem
enak ali večji od 414.000 eurov. Za namene tega
odstavka se vrednost nanaša na skupni znesek nagrad in plačil, vključno z
ocenjeno vrednostjo naročil storitev brez DDV, ki se lahko pozneje oddajo po
postopku s pogajanji brez predhodne objave, če naročnik v obvestilu o javnem
naročilu ne izključi take oddaje naročila.
(3) Vrednost nagrade, podeljene
posamezniku, ne sme presegati vrednosti 30.000 eurov, vrednost nagrade,
podeljene gospodarskemu subjektu, pa ne sme presegati vrednosti 100.000 eurov.
97. člen
(izključitev iz področja uporabe)
Določbe tega dela zakona se ne uporabljajo
za:
1.    
natečaje, ki so organizirani v enakih primerih, kot tisti v
25. členu tega zakona za javna naročila storitev in
2.    
natečaje, organizirane za opravljanje take dejavnosti, za katero je
Komisija sprejela sklep iz tretjega odstavka 31. člena tega zakona.
98. člen
(splošne določbe)
(1) Naročnik mora pravila za organizacijo
natečajev sporočiti zainteresiranim za sodelovanje pri natečaju.
(2) Pravica do sodelovanja udeležencev v
natečajih ne sme biti omejena:
a)    
na ozemlje ali del ozemlja države članice;
b)    
z utemeljitvijo, da bi po zakonodaji države
članice, v kateri natečaj poteka, morali le-ti biti fizične ali pravne osebe.
99. člen
(objave)
(1) V kolikor želi naročnik izvesti
natečaj, mora le-to objaviti. Naročnik, ki je izvedel natečaj, mora objaviti
izide natečaja. Obvestilo o javnem naročilu mora vsebovati informacije iz
Seznama storitev B, obvestilo o rezultatih natečaja pa vsebuje informacije iz
Seznama informacij, ki morajo biti navedene v obvestilu o izidu natečaja, ki je
priloga uredbe, ki jo izda vlada (v nadaljnjem besedilu: Seznam informacij, ki
morajo biti navedene v obvestilu o izidu natečaja).
(2) Naročnik mora obvestilo o rezultatih
natečaja v roku dveh mesecev po izvedbi natečaja posredovati Komisiji pod
pogoji, ki jih določi Komisija.
(3) Za vse objave v zvezi z natečaji se
uporabljajo določbe tega zakona.
100. člen
(sredstva sporočanja)
(1) Za vsa sporočila v zvezi z natečaji se
uporabljajo določbe tega zakona.
(2) Naročnik mora zagotoviti posredovanje,
izmenjavo in shranjevanje informacij na tak način, da so varovani celovitost
podatkov ter zaupno ravnanje z vsemi informacijami, ki jih sporočijo udeleženci
natečaja. Žirija ne sme pregledati načrte in projekte pred iztekom roka za
njihovo oddajo.
(3) Za sredstva za elektronsko sprejemanje
načrtov in projektov se uporabljajo vse informacije v zvezi s specifikacijami,
ki so potrebne za elektronsko predstavitev načrtov in projektov, vključno s
šifro, in morajo biti na voljo zainteresiranim gospodarskim subjektom. Poleg
tega morajo biti sredstva za elektronsko sprejemanje načrtov in projektov v
skladu z zahtevami iz Zahtev v zvezi z opremo za elektronsko sprejemanje ponudb,
prijav, načrtov in projektov pri natečajih.
101. člen
(sestava žirije)
Žirija mora biti sestavljena izključno iz
fizičnih oseb, ki so neodvisne od udeležencev natečaja. Žirijo sestavljajo
predsednik, namestnik in vsaj dva člana. Če naročnik od udeležencev natečaja
zahteva posebna strokovna znanja in izkušnje, mora imeti vsaj tretjina članov
žirije enaka ali enakovredna strokovna znanja in izkušnje.
102. člen
(izbor tekmecev)
(1) Pri organizaciji natečajev mora
naročnik uporabiti postopke iz tega zakona.
(2) Če je število udeležencev na natečaju
omejeno, mora naročnik določiti jasna in nediskriminatorna merila za izbor. V
vsakem primeru mora biti število kandidatov, povabljenih k sodelovanju,
zadostno za zagotovitev prave konkurence.
103. člen
(odločitve žirije)
(1) Žirija mora biti samostojna pri
sprejemanju svojih odločitev ali mnenj.
(2) Žirija mora pregledati načrte in
projekte, ki jih predložijo kandidati, upoštevaje njihovo anonimnost ter
izključno na podlagi meril iz obvestila o javnem natečaju.
(3) Žirija mora v poročilu, ki ga podpišejo
njeni člani, razvrstiti projekte od prvega do zadnjega na podlagi ocene vsakega
projekta, skupaj s svojimi opombami in navesti vse točke projekta, ki bi jih
bilo treba pojasniti.
(4) Žirija mora spoštovati anonimnost
udeležencev natečaja do sprejema mnenja ali odločitve.
(5) Po potrebi se lahko kandidate povabi,
da zaradi pojasnitve katerih koli vidikov projektov, odgovorijo na vprašanja,
ki jih je žirija navedla v zapisniku.
(6) O dialogu med člani žirije in kandidati
mora žirija sestaviti izčrpni zapisnik.
Četrti del
STATISTIKA IN POROČILA
103.a člen
(sporočanje podatkov o oddanih javnih
naročilih v preteklem letu)
(1) Podatki o oddanih javnih naročilih,
katerih vrednost je enaka ali večja od vrednosti iz drugega odstavka 17. člena
tega zakona, se zajemajo neposredno iz obvestil iz 3., 5. in 7. točke prvega odstavka 57. člena tega zakona, ki jih naročnik
objavi na portalu javnih naročil v skladu s tem zakonom. 
(2) Podatki o posameznih naročilih, oddanih
na podlagi okvirnega sporazuma, se zajemajo neposredno iz obvestil iz 12. točke prvega odstavka 57. člena tega zakona, ki jih naročnik
objavi na portalu javnih naročil v skladu s tem zakonom. 
(3) Podatke o oddanih javnih naročilih,
katerih vrednost je nižja od vrednosti iz drugega odstavka 17. člena tega
zakona, sporočajo naročniki na portal javnih naročil
do 28. februarja tekočega leta za preteklo leto.
104. člen
(statistika)
(1) Podatke o oddanih javnih naročilih v
preteklem letu, ki so jih naročniki sporočili na portal javnih naročil v skladu
z 103.a členom tega zakona, obdela Javno podjetje Uradni list Republike
Slovenije, d.o.o., in jih pošlje ministrstvu, pristojnemu za javna
naročila, do 31. maja tekočega leta.
(2) Javno podjetje Uradni list Republike
Slovenije, d.o.o., ima za obdelavo podatkov iz prejšnjega odstavka zagotovljen
brezplačen dostop do razširjenega nabora podatkov iz baze Poslovnega registra
Agencije Republike Slovenije za javnopravne evidence in storitve, v
standardizirani obliki, ki jo Agencija Republike Slovenije za javnopravne
evidence in storitve po ceniku ponuja tudi ostalim uporabnikom.
(3) Ministrstvo, pristojno za javna
naročila, na podlagi podatkov o oddanih javnih naročilih v
preteklem letu, najkasneje do 30. septembra tekočega leta pripravi
statistično poročilo o oddanih javnih naročilih v Republiki Sloveniji in ga
posreduje vladi v potrditev.
(4) Ministrstvo, pristojno za javna
naročila, na način, ki ga določi Komisija, Komisiji
najkasneje do 31. oktobra za preteklo leto posreduje:
-      
statistično poročilo o skupni vrednosti oddanih
javnih naročil pod mejnimi vrednostmi iz prvega odstavka 17. člena tega zakona,
razdeljeno po posameznih kategorijah dejavnosti, in
-      
statistično poročilo o javnih naročilih,
katerih vrednost je enaka ali večja od vrednosti iz prvega odstavka 17. člena
tega zakona, razčlenjeno na posamezno kategorijo dejavnosti, predmet naročila
in druge statistične informacije, ki jih zahteva Komisija.
(5) Statistično poročilo iz prejšnjega
odstavka mora vsebovati vsako statistično informacijo, ki jo zahteva Sporazum o
vladnih nabavah.
(6) Informacije o javnih naročilih, katerih
vrednost je nižja od vrednostni iz prvega odstavka 17. člena tega zakona, ne
vključujejo informacij o naročilih storitev na področju raziskav in razvoja v kategoriji
8 iz Seznama storitev A, telekomunikacijskih storitev v kategoriji 5 iz Seznama
storitev A, katerih zaporedne številke v nomenklaturi CPV so enakovredne
referenčnim številkam CPC 7524, 7525 in 7526, ali storitev iz Seznama storitev
B.
(7) Poročila iz četrtega  odstavka tega
člena se pripravijo tako, da:
a)    
se v interesu upravne poenostavitve naročila
manjših vrednosti lahko izključijo, pod pogojem, da uporabnost statističnih
podatkov s tem ni ogrožena;
b)    
se spoštuje zaupnost predloženih informacij.
(8) Minister, pristojen za javna
naročila, izda pravilnik o vrstah in načinu zbiranja podatkov
o oddanih javnih naročilih v preteklem letu.
104.a člen
(končno poročilo o oddaji naročila)
(1) Naročnik mora sestaviti pisno
poročilo o vsakem oddanem naročilu, razen v primeru postopka oddaje naročila
male vrednosti, o vsakem sklenjenem okvirnem sporazumu in vzpostavljenem
dinamičnem nabavnem sistemu, ki mora vsebovati predvsem naslednje podatke:
a)    
ime in naslov naročnika, predmet in vrednost
naročila, okvirnega sporazuma ali dinamičnega nabavnega sistema;
b)    
imena izbranih kandidatov ali ponudnikov in
razloge za njihovo izbiro ter razvrstitev ponudb tako, da je razvidno, katera
izmed njih najbolj ustreza postavljenim merilom oziroma kakšen je nadaljnji
vrstni red glede na ustreznost postavljenim merilom;
c)    
imena izločenih kandidatov ali ponudnikov in
razloge za njihovo izločitev;
d)    
razloge za zavrnitev neobičajno nizkih ponudb;
e)    
ime izbranega ponudnika in razloge za izbiro
njegove ponudbe, ter, v kolikor je to znano, delež naročila ali okvirnega
sporazuma, ki ga izbrani ponudnik namerava dati v podizvajanje tretji osebi;
f)     
glede postopkov s pogajanji okoliščine iz
drugega odstavka 34. in 35. člena tega zakona, ki upravičujejo uporabo teh
postopkov;
g)    
po potrebi razloge, na podlagi katerih se je
naročnik odločil, da ne odda naročila ali sklene okvirnega sporazuma ali da ne
vzpostavi dinamičnega nabavnega sistema.
(2) Naročniki morajo sprejeti ustrezne
ukrepe za dokumentiranje poteka postopkov za oddajo naročila, ki se izvajajo na
elektronski način.
104.b člen
(hramba dokumentacije o postopku javnega
naročanja)
Naročnik mora hraniti dokumentacijo o
postopku javnega naročanja najmanj deset let po datumu oddaje naročila oziroma
najmanj dve leti po preteku garancije za predmet naročila, če garancija velja
več kot deset let. Neizbrane ponudbe mora naročnik hraniti najmanj dve leti po
datumu oddaje naročila.
Peti del
PREKRŠKOVNI ORGAN
105. člen
(prekrškovni organ)
(1) Organ, pristojen za ugotavljanje
prekrškov naročnikov, ponudnikov in podizvajalcev, je Državna revizijska
komisija za revizijo postopkov oddaje javnih naročil (v nadaljnjem besedilu:
Državna revizijska komisija).
(2) Postopek o prekršku vodi in o njem
odloča pooblaščena uradna oseba Državne revizijske komisije, ki izpolnjuje pogoje
po zakonu, ki ureja prekrške in na njegovi podlagi izdanih predpisih.
Pooblaščeno uradno osebo določi predsednik Državne revizijske komisije v skladu
z zakonom, ki ureja prekrške.
(3) Kadar Državna revizijska komisija v
skladu s tem zakonom ugotavlja pogoje za začetek postopka o prekršku zoper
naročnika, ponudnika, podizvajalca in njihove odgovorne osebe ali zbira dodatne
dokumente in dokaze o morebitnem prekršku naročnika, ponudnika, podizvajalca in
njihovih odgovornih oseb, morajo naročnik, ponudnik, podizvajalec in njihove
odgovorne osebe Državni revizijski komisiji najpozneje v treh delovnih dneh po
prejemu njenega pisnega poziva odstopiti vse dokumente in dokaze, na odstop
katerih jih je Državna revizijska komisija pozvala.
Šesti del
KAZENSKE DOLOČBE
106. člen
(kazenske določbe za naročnika)
(1) Pravna oseba, ki v zadnjih dveh
zaporednih poslovnih letih na bilančni presečni dan bilance stanja izkazuje
prihodke, ki presegajo 8.800.000 eurov, ali pravna oseba, ki je v skladu z
zakonom, ki ureja gospodarske družbe, srednja ali velika gospodarska družba, se
kaznuje za prekršek z globo od 25.000 do 100.000 eurov, če kot naročnik: 
1.    
ne objavi obvestila iz 2. do 12. točke prvega odstavka 57. člena tega
zakona, čeprav jo k temu zavezuje ta zakon (prvi in drugi odstavek 17. člena,
61.a do 64.č člen ter deveti odstavek 38. člena); 
2.    
izbere način določitve vrednosti, da bi se zaradi nižje ocenjene
vrednosti izognila postopku oddaje javnega naročila (18. člen); 
3.    
pooblasti za izvedbo ali odločanje v postopku javnega naročanja osebo
zasebnega prava (tretji odstavek 24. člena); 
4.    
ravna v nasprotju s četrtim odstavkom 24. člena tega zakona; 
5.    
odda naročilo brez izvedbe ustreznega postopka, razen v primerih, ko
zakon to dopušča (33. do 36.a člen); 
6.    
ravna v nasprotju z drugim odstavkom 35. člena tega zakona; 
7.    
odda javno naročilo ali sklene pogodbo o izvedbi javnega naročila s
ponudnikom, ki je bil na dan, ko se je potekel rok za oddajo ponudbe, uvrščen v
evidenco ponudnikov z negativnimi referencami (drugi odstavek 45. člena); 
8.    
zahteva, da dokazilo o podatku, o katerem državni organ, organ lokalne
skupnosti ali nosilec javnega pooblastila vodi uradno evidenco, predloži
ponudnik (peti odstavek 45. člena); 
9.    
med izvajanjem predmeta javnega naročila spremeni predmet pogodbe o oddaji
javnega naročila tako, da izbrana ponudba zaradi te spremembe ni več
najugodnejša (49. člen); 
10.  ne
upošteva rokov za objavo in predložitev ponudb, opredeljenih v tem zakonu (51.
do 56., 63. do 64.b člen); 
11.  opredeli
določbe pogodbe o oddaji javnega naročila tako, da v bistvenih elementih
odstopajo od določb iz razpisne dokumentacije (četrti odstavek 74. člena); 
12.  ravna
v nasprotju z osmim odstavkom 74. člena tega zakona; 
13.  popravi
računsko napako v nasprotju z zakonom (četrti odstavek 82. člena); 
14.  ne
upošteva obdobja mirovanja, čeprav jo k temu zavezuje zakon (prvi odstavek 83.a
člena); 
15.  zavrne
vse ponudbe in izvede za isti predmet nov postopek javnega naročanja, pri tem
pa se niso bistveno spremenile okoliščine, zaradi katerih je zavrnila vse
ponudbe (četrti odstavek 84. člena); 
16.  odstopi
od izvedbe javnega naročila v nasprotju s petim odstavkom 84. člena tega
zakona; 
17.  ne
sporoči statističnih podatkov oziroma sporoči napačne statistične podatke o
oddanih javnih naročilih (103.a člen); 
18.  ne
odstopi dokumentov ali dokazov Državni revizijski komisiji skladno z njenim
pozivom (tretji odstavek 105. člena). 
(2) Pravna oseba, ki v zadnjih dveh
zaporednih poslovnih letih na bilančni presečni dan bilance stanja izkazuje
prihodke, ki ne presegajo 8.800.000 eurov, ali pravna oseba, ki v skladu z
zakonom, ki ureja gospodarske družbe, ni srednja ali velika gospodarska družba,
se kaznuje z globo od 12.500 do 50.000 eurov, če kot naročnik stori prekršek iz
prejšnjega odstavka. 
(3) Samostojni podjetnik posameznik ali
posameznik, ki samostojno opravlja dejavnost, se kaznuje z globo od 7.500 do
30.000 eurov, če kot naročnik stori prekršek iz prvega odstavka tega člena. 
(4) Odgovorna oseba pravne osebe iz prvega
ali drugega odstavka tega člena, odgovorna oseba samostojnega podjetnika
posameznika ali posameznika, ki samostojno opravlja dejavnost, iz prejšnjega
odstavka, ali odgovorna oseba v državnem organu ali samoupravni lokalni
skupnosti se za prekršek iz prvega odstavka tega člena kaznuje z globo od 500
do 2.000 eurov. 
(5) Oseba, ki vodi postopek javnega
naročanja, sodeluje pri pripravi razpisne dokumentacije ali njenih delov ali v
kateri koli fazi odloča v postopku javnega naročanja, in zakoniti zastopnik
naročnika, ki svojega predstojnika, naročnika oziroma njegovega nadzornega
organa ne obvestita o povezavi ali zasebnem interesu iz osmega odstavka 83.
člena tega zakona, se kaznujeta z globo od 500 do 2.000 eurov. 
(6) Za prekršek iz 2., 5., 9., 14. ali 15.
točke prvega odstavka tega člena se odgovorni osebi iz četrtega odstavka tega
člena, ki je storila dejanje, ki se šteje za ta prekršek, izreče tudi stranska
sankcija izločitve iz postopkov javnega naročanja po ZJN-2, ZJNPOV in tem
zakonu, in sicer ta oseba tri leta ne sme voditi, odločati ali kakor koli
drugače sodelovati v teh postopkih. 
(7) Organ, ki odloči o prekršku iz
prejšnjega odstavka, pošlje to odločitev naročniku, pri katerem je oseba, ki je
storila prekršek, zaposlena, in ministrstvu, pristojnemu za javna
naročila. Odločitev mora poslati v treh delovnih dneh od njene
pravnomočnosti.
106.a člen
(kazenske določbe za ponudnika)
(1) Pravna oseba, ki v zadnjih dveh
zaporednih poslovnih letih na bilančni presečni dan bilance stanja izkazuje
prihodke, ki presegajo 8.800.000 eurov, ali pravna oseba, ki je v skladu z zakonom,
ki ureja gospodarske družbe, srednja ali velika gospodarska družba, se kaznuje
za prekršek z globo od 25.000 do 100.000 eurov, če kot ponudnik: 
1.    
ravna v nasprotju s sedmim, osmim, desetim ali enajstim odstavkom 74.
člena tega zakona; 
2.    
kljub naročnikovemu pozivu in čeprav za to niso podani objektivni
razlogi, z njim ne sklene pogodbe o izvedbi javnega naročila. Šteje se, da so
objektivni razlogi tisti, na katere ponudnik ni mogel vplivati, jih
pričakovati, preprečiti, odpraviti in se jim izogniti; 
3.    
v ponudbi vedoma ali z zavestno malomarnostjo da neresnično izjavo ali
dokazilo; 
4.    
uveljavlja pravico do dodatne obrazložitve iz tretjega odstavka 83.
člena tega zakona z namenom pridobitve dodatnega časa za uveljavljanje pravnega
varstva v postopku javnega naročanja; 
5.    
ne odstopi dokumentov ali dokazov Državni revizijski komisiji skladno z
njenim pozivom (tretji odstavek 105. člena). 
(2) Pravna oseba, ki v zadnjih dveh
zaporednih poslovnih letih na bilančni presečni dan bilance stanja izkazuje
prihodke, ki ne presegajo 8.800.000 eurov, ali pravna oseba, ki v skladu z
zakonom, ki ureja gospodarske družbe, ni srednja ali velika gospodarska družba,
se kaznuje z globo od 12.500 do 50.000 eurov, če kot ponudnik stori prekršek iz
prejšnjega odstavka. 
(3) Samostojni podjetnik posameznik ali
posameznik, ki samostojno opravlja dejavnost, se kaznuje z globo od 7.500 do
30.000 eurov, če kot ponudnik stori prekršek iz prvega odstavka tega člena. 
(4) Odgovorna oseba pravne osebe iz prvega
ali drugega odstavka tega člena ali odgovorna oseba samostojnega podjetnika
posameznika ali posameznika, ki samostojno opravlja dejavnost iz prejšnjega
odstavka se za prekršek iz prvega odstavka tega člena kaznuje z globo od 500 do
2.000 eurov. 
(5) Za prekršek iz 3. točke prvega odstavka
tega člena se ponudniku iz prvega, drugega ali tretjega odstavka tega člena
izreče tudi sankcija izločitve iz postopkov naročanja, in sicer: 
-      
če je predmet naročila blago ali storitev, za
dobo treh let od pravnomočnosti odločbe o prekršku, 
-      
če je predmet naročila gradnja, za dobo petih
let od pravnomočnosti odločbe o prekršku.
106.b člen
(kazenske določbe za podizvajalca)
(1) Pravna oseba, ki v zadnjih dveh
zaporednih poslovnih letih na bilančni presečni dan bilance stanja izkazuje
prihodke, ki presegajo 8.800.000 eurov, ali pravna oseba prava, ki je v skladu
z zakonom, ki ureja gospodarske družbe, srednja ali velika gospodarska družba,
se kaznuje za prekršek z globo od 25.000 do 100.000 eurov, če kot podizvajalec:
-      
ne predloži soglasja k neposrednemu plačilu
(sedmi odstavek 74. člena); 
-      
ne odstopi dokumentov ali dokazov Državni
revizijski komisiji skladno z njenim pozivom (tretji odstavek 105. člena). 
(2) Pravna oseba, ki v zadnjih dveh
zaporednih poslovnih letih na bilančni presečni dan bilance stanja izkazuje
prihodke, ki ne presegajo 8.800.000 eurov, ali pravna oseba, ki v skladu z
zakonom, ki ureja gospodarske družbe, ni srednja ali velika gospodarska družba,
se kaznuje z globo od 12.500 do 50.000 eurov, če kot podizvajalec stori
prekršek iz prejšnjega odstavka. 
(3) Samostojni podjetnik posameznik ali
posameznik, ki samostojno opravlja dejavnost, se kaznuje z globo od 7.500 do
30.000 eurov, če kot podizvajalec stori prekršek iz prvega odstavka tega člena.
(4) Odgovorna oseba pravne osebe iz prvega
ali drugega odstavka tega člena ali odgovorna oseba samostojnega podjetnika
posameznika ali posameznika, ki samostojno opravlja dejavnost, iz prejšnjega
odstavka se za prekršek iz prvega odstavka tega člena kaznuje z globo od 500 do
2.000 eurov.
106.c člen
(sankcioniranje hujših prekrškov)
Če je narava prekrška iz 2., 5., 12. in 14.
točke prvega odstavka 106. člena tega zakona ter 1. točke prvega odstavka 106.a
člena tega zakona posebno huda zaradi višine povzročene škode ali višine
protipravno pridobljene premoženjske koristi ali zaradi storilčevega naklepa
ali njegovega namena koristoljubnosti, lahko prekrškovni organ izreče
večkratnik globe iz 106. oziroma 106.a člena tega zakona, vendar izrečena globa
za: 
-      
pravno osebo, ki v zadnjih dveh zaporednih
poslovnih letih na bilančni presečni dan bilance stanja izkazuje prihodke, ki
presegajo 8.800.000 eurov, ali pravno osebo, ki je v skladu z zakonom, ki ureja
gospodarske družbe, srednja ali velika gospodarska družba, ne sme preseči
zneska 300.000 eurov; 
-      
pravno osebo, ki v zadnjih dveh zaporednih
poslovnih letih na bilančni presečni dan bilance stanja izkazuje prihodke, ki
ne presegajo 8.800.000 eurov, ali pravno osebo, ki v skladu z zakonom, ki ureja
gospodarske družbe, ni srednja ali velika gospodarska družba, ne sme preseči
zneska 150.000 eurov; 
-      
samostojnega podjetnika posameznika ali
posameznika, ki samostojno opravlja dejavnost, ne sme preseči zneska 90.000
eurov; 
-      
odgovorno osebo pravne osebe iz prve ali druge
alineje tega člena, odgovorno osebo samostojnega podjetnika posameznika ali
posameznika, ki samostojno opravlja dejavnost, iz prejšnje alineje ali
odgovorno osebo v državnem organu ali samoupravni lokalni skupnosti ne sme
preseči zneska 6.000 eurov.
106.č člen
(globe v hitrem postopku)
V hitrem postopku lahko prekrškovni organ
izreče globo v razponu, predpisanem v tem zakonu. Pri odločanju o višini globe
se upoštevata teža prekrška in z njim povzročena škoda.

Zakon o javnem naročanju na vodnem,
energetskem, transportnem področju in področju poštnih storitev – ZJNVETPS
(Uradni list RS, št. 128/06)
vsebuje naslednje prehodne in končne določbe:
»Sedmi del
PREHODNE IN KONČNE DOLOČBE
107. člen
(zaključitev
postopkov začetih po prejšnjem zakonu)
(1) Postopki oddaje javnih naročil, za
katere so bila obvestila o javnem naročilu objavljena pred začetkom uporabe
tega zakona, se izvedejo po dosedanjih predpisih.
(2) Druga faza postopka s predhodnim
ugotavljanjem sposobnosti ali postopka oddaje javnega naročila po postopku s
pogajanji se izvede po tem zakonu, če naročnik kandidatom še ni izročil
razpisne dokumentacije.
108. člen
(vzpostavitev
portala javnih naročil)
(1) Poleg objave obvestil v Uradnem listu
Evropske unije, glede na mejne vrednosti, se obvestila v zvezi z javnimi
naročili do vzpostavitve portala javnih naročil objavljajo v Uradnem listu
Republike Slovenije.
(2) Ministrstvo, pristojno za finance,
zagotovi vzpostavitev portala javnih naročil v roku šestih mesecev od
uveljavitve tega zakona.
109. člen
(objave do
vzpostavitve portala)
(1) Do vzpostavitve portala javnih naročil
mora naročnik za prejem prijav za sodelovanje in za prejem ponudb upoštevati
naslednje roke:
-      
v primeru iz 52. člena tega zakona je rok
za prejem ponudb najmanj 52 dni;
-      
v primeru iz 53. člena tega zakona je
minimalni rok za prejem ponudb 36 dni;
-      
v primeru iz a) točke 55. člena tega
zakona je rok za prejem prijav na podlagi obvestila o javnem naročilu, ali na
podlagi povabila praviloma najmanj 37 dni od datuma, ko je naročnik odposlal
obvestilo ali povabilo;
-      
v primeru iz c) točke 55. člena tega
zakona mora biti rok za prejem ponudb daljši od 24 dni.
(2) Do vzpostavitve portala javnih naročil
se obvestila, ki se ne pošiljajo z elektronskimi sredstvi v skladu z obliko in
postopki za pošiljanje iz drugega odstavka Informacij povezanih z objavljanjem,
objavijo najpozneje 12 dni po pošiljanju ali v primeru skrajšanja rokov iz
razloga nujnosti, najpozneje pet dni po pošiljanju.
(3) Vsebina obvestil, ki se ne pošiljajo z
elektronskimi sredstvi v skladu z obliko in postopkom za pošiljanje iz drugega
odstavka Informacij povezanih z objavljanjem, je omejeno na približno 650
besed.
110. člen
(predpisi na
podlagi tega zakona)
(1) Minister, pristojen za finance, izda
pravilnik iz sedmega odstavka 104. člena tega zakona v treh mesecih po
uveljavitvi tega zakona.
(2) Vlada izda predpise iz četrtega
odstavka 3. člena in šestega odstavka 4. člena tega zakona v roku 3
mesecev po uveljavitvi tega zakona.
(3) Vlada izda uredbo iz 4. točke
2. člena, tretjega odstavka 3. člena, četrte alinee c) točke drugega
odstavka 8. člena, drugega odstavka 25. člena, petega odstavka
38. člena, prvega odstavka 41. člena, drugega odstavka
58. člena, c) točke tretjega odstavka 58. člena, prvega odstavka
59. člena, a) točke 67. člena in prvega odstavka 99. člena v 15
dneh po uveljavitvi tega zakona.
111. člen
(veljavnost
zakona)
Ta zakon začne veljati petnajsti dan po
objavi v Uradnem listu Republike Slovenije, uporabljati pa se začne v roku 15
dni po njegovi uveljavitvi.«.

Zakon o spremembah in dopolnitvah Zakona o
javnem naročanju na vodnem, energetskem, transportnem področju in področju
poštnih storitev – ZJNVETPS-A (Uradni list RS, št. 16/08)
vsebuje naslednje prehodne in končne določbe:
»PREHODNE IN KONČNE DOLOČBE
13. člen
Ne glede na 103.a člen in 104. člen zakona
naročnik vpiše in pošlje podatke o oddanih javnih naročilih v letu 2007 v
elektronski obliki na portal javnih naročil do 28. februarja 2008.
14. člen
Določba desetega odstavka 40. člena zakona
se začne uporabljati 1. junija 2008.
15. člen
Osnovni funkcionalni sistem za elektronsko
javno naročanje mora Javno podjetje Uradni list Republike Slovenije d.o.o.
vzpostaviti najkasneje do 31. marca 2008, informacijski sistem za izvedbo
elektronske dražbe pa v treh mesecih od uveljavitve tega zakona.
16. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
javnem naročanju na vodnem, energetskem, transportnem področju in področju
poštnih storitev – ZJNVETPS-B (Uradni list RS, št. 19/10)
vsebuje naslednje prehodne in končne določbe:
»PREHODNE IN KONČNE DOLOČBE
58. člen
Vlada izda predpis iz desetega odstavka 74.
člena zakona v treh mesecih po uveljavitvi tega zakona.
Vlada izda predpis iz 64.e člena zakona v
30 dneh po uveljavitvi tega zakona.
Vlada izda predpis iz sedmega odstavka 48.
člena v 24 mesecih po uveljavitvi tega zakona.
Vlada izda predpis iz sedmega odstavka 32.
člena v šestih mesecih po uveljavitvi tega zakona.
59. člen
Z dnem uveljavitve tega zakona preneha
veljati Uredba o neposrednih plačilih podizvajalcu pri nastopanju ponudnika s
podizvajalcem pri javnem naročanju (Uradni list RS, št. 66/07), uporablja pa se
do začetka uporabe predpisa iz prvega odstavka prejšnjega člena.
60. člen
Javno podjetje Uradni list Republike
Slovenije d.o.o., mora na portalu javnih naročil zagotoviti objavo obvestil iz 9. in 10. točke prvega odstavka 57. člena zakona z dnem uveljavitve zakona.
61. člen
Postopki oddaje javnih naročil, za katere
so bila obvestila iz 2. ali 4. točke prvega odstavka 57. člena zakona
objavljena pred začetkom uporabe tega zakona, se izvedejo po dosedanjih
predpisih.
Postopki s pogajanji brez predhodne objave,
ki so jih naročniki začeli izvajati pred začetkom uporabe tega zakona, se
izvedejo po dosedanjih predpisih.
Druga faza postopka s predhodnim
ugotavljanjem sposobnosti ali postopka oddaje javnega naročila po postopku s
pogajanji se izvede po tem zakonu, če naročnik pred uveljavitvijo tega zakona
kandidatom še ni izročil razpisne dokumentacije.
62. člen
Ministrstvo, pristojno za finance, začne voditi
evidenco iz 81.a člena zakona in jo objavi na svoji spletni strani z dnem
uveljavitve tega zakona. Z dnem vzpostavitve evidence iz 81.a člena zakona se
preneha voditi evidenca iz drugega odstavka 81. člena Zakona o javnem naročanju
na vodnem, energetskem, transportnem področju in področju poštnih storitev
(Uradni list RS, št. 128/06 in 16/08).
63. člen
Določba desetega odstavka 40. člena zakona
se začne uporabljati z dnem vzpostavitve sistema za elektronsko javno naročanje
iz 67.a člena zakona.
Določba sedmega odstavka 32. člena zakona
se začne uporabljati v 12 mesecih od začetka izvajanja strokovnega izpita iz
javnega naročanja.
64. člen
Ta zakon začne veljati trideseti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
javnem naročanju na vodnem, energetskem, transportnem področju in področju
poštnih storitev – ZJNVETPS-C (Uradni list RS, št. 43/11)
vsebuje naslednje prehodne in končne določbe:
»PREHODNE IN KONČNE DOLOČBE
40. člen
Minister, pristojen za finance, izda
predpis iz osmega odstavka 32. člena zakona do 30. septembra 2011. 
Minister, pristojen za finance, izda
predpis iz drugega odstavka 67.a člena zakona v treh mesecih po vzpostavitvi
sistema za elektronsko javno naročanje. 
Minister, pristojen za finance, uskladi
predpis iz osmega odstavka 104. člena Zakona o javnem naročanju na vodnem,
energetskem, transportnem področju in področju poštnih storitev (Uradni list RS,
št. 128/06, 16/08 in 19/10) z devetim odstavkom 38. člena in 64.c členom zakona
v osmih mesecih po uveljavitvi tega zakona.
41. člen
Javno podjetje Uradni list Republike
Slovenije d.o.o. mora v sodelovanju z ministrstvom, pristojnim za finance, na
portalu javnih naročil zagotoviti objavo obvestil iz 14. točke prvega odstavka
57. člena zakona do 31. decembra 2011.
42. člen
Postopki javnega naročanja, za katere so
bila obvestila iz 2., 4., 6. ali 10. točke prvega odstavka 57. člena zakona
poslana v objavo na portal javnih naročil pred uveljavitvijo tega zakona, se
izvedejo po dosedanjih predpisih. 
Postopki s pogajanji brez predhodne objave,
ki so jih naročniki začeli izvajati pred uveljavitvijo tega zakona, se izvedejo
po dosedanjih predpisih. 
Posamezna naročila, oddana na podlagi
okvirnega sporazuma, se oddajo v skladu z določbami okvirnega sporazuma.
43. člen
Zajem in sporočanje statističnih podatkov o
javnih naročilih, oddanih v letu 2010, se izvede po dosedanjih predpisih.
44. člen
Sedmi odstavek 32. člena zakona se začne
uporabljati 1. januarja 2013.
45. člen
Naročnik uskladi pogoje za vključitev v
sistem ugotavljanja sposobnosti s 47. členom zakona do 30. septembra 2011.
46. člen
Ta zakon začne veljati petnajsti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
javnem naročanju na vodnem, energetskem, transportnem področju in področju
poštnih storitev – ZJNVETPS-D (Uradni list RS, št. 90/12)
vsebuje naslednje prehodne in končno določbo:
»PREHODNE IN KONČNA DOLOČBA
22. člen
Minister, pristojen za finance, izda
predpis iz trinajstega odstavka 45. člena zakona v šestih mesecih po
uveljavitvi tega zakona.
23. člen
Ministrstvo, pristojno za upravo, in
ministrstvo, pristojno za finance, morata informacijski sistem iz dvanajstega
odstavka 45. člena zakona vzpostaviti v 12 mesecih po uveljavitvi predpisa iz
trinajstega odstavka 45. člena zakona.
24. člen
Postopki javnega naročanja, za katere so
bila obvestila iz 2., 4., 6. ali 10. točke prvega odstavka 57. člena zakona
poslana v objavo na portal javnih naročil pred uveljavitvijo tega zakona, se
izvedejo po dosedanjih predpisih. 
Postopki s pogajanji brez predhodne objave
in postopki s pogajanji po predhodni objavi, v katerih naročnik ne objavi
obvestila iz 2. točke prvega odstavka 57. člena zakona, se izvedejo po
dosedanjih predpisih, če je naročnik pred uveljavitvijo tega zakona ponudnikom
poslal povabilo k oddaji prijave. 
Posamezna naročila, oddana na podlagi
okvirnega sporazuma, sklenjenega pred uveljavitvijo tega zakona, se oddajo v
skladu z določbami okvirnega sporazuma.
25. člen
Ta zakon začne veljati trideseti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
javnem naročanju na vodnem, energetskem, transportnem področju in področju
poštnih storitev – ZJNVETPS-E (Uradni list RS, št. 19/14)
vsebuje naslednje prehodne in končno določbo:
»PREHODNE IN KONČNA DOLOČBA
33. člen
Vlada Republike Slovenije v šestih mesecih
od uveljavitve tega zakona uskladi predpis iz 64.e člena zakona.
34. člen
Javno podjetje Uradni list Republike
Slovenije d.o.o. mora v sodelovanju z ministrstvom, pristojnim za finance,
uskladiti vsebino obvestila iz 3. in 5. točke prvega odstavka 57. člena zakona
v 30 dneh po uveljavitvi tega zakona.
35. člen
Postopki javnega naročanja, za katere so
bila obvestila iz 2., 4., 6. ali 10. točke prvega odstavka 57. člena Zakona o
javnem naročanju na vodnem, energetskem, transportnem področju in področju
poštnih storitev (Uradni list RS, št. 72/11 – uradno prečiščeno besedilo, 43/12
– odločba US in 90/12) poslana v objavo na portal javnih naročil pred uveljavitvijo
tega zakona, se izvedejo po dosedanjih predpisih. 
Postopki s pogajanji brez predhodne objave,
ki so jih naročniki začeli izvajati pred uveljavitvijo tega zakona, se izvedejo
po dosedanjih predpisih. 
Posamezna naročila, oddana na podlagi
okvirnega sporazuma, sklenjenega pred uveljavitvijo tega zakona, se oddajo v
skladu z določbami okvirnega sporazuma.
36. člen
Podatki o javnih naročilih, katerih
vrednost je nižja od vrednosti iz drugega odstavka 17. člena Zakona o javnem
naročanju na vodnem, energetskem, transportnem področju in področju poštnih
storitev (Uradni list RS, št. 72/11 – uradno prečiščeno besedilo, 43/12 –
odločba US in 90/12) in so bila oddana v letu 2014, se sporočajo v skladu s tem
zakonom.
37. člen
Ta zakon začne veljati trideseti dan po
objavi v Uradnem listu Republike Slovenije.«.

Zakon o spremembah in dopolnitvah Zakona o
državni upravi – ZDU-1l (Uradni list RS, št. 90/14)
vsebuje naslednjo končno določbo:
»24. člen
Ta zakon začne veljati naslednji dan po
objavi v Uradnem listu Republike Slovenije.«.